tiszatáj
84. SZEPT. * 38. ÉVF.

M

oon
Sándor,
Keresztury
Dezső,
Rózsa Endre versei;
Németh László kiadatlan írásai;
Jókai Anna prózája; szegedi
tudósportré: Alföldi Lajos;
Ablonczy
László:
Román
drámák
farsangja

József A t t i l a T u J o m á -ye
M a g y a r I r o d a i é : . . : r é i c t i Tan
ICVyvtára
Szíced. Ecyct-rn u. 2

f.lT>

tiszatáj
IRODALMI ÉS KULTURÁLIS FOLYÓIRAT

. Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: ANNUS JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
84-2871 — Szegedi Nyomda — Felelős vezető: Dobó József igazgató
4

Szerkesztőség: Szeged, Tanácsköztársaság útja 10. — Táviratcím: Tiszatáj, Szeged^
Sajtóház, Telefon: 12-670. Postafiók: 153. Terjeszti a Magyar Posta. Előfizethető a>
hírlapkézbesítő postahivataloknál, a kézbesítőknél, a posta hírlapüzleteiben és a Posta.
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI .215-96 162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre 72, egy
évre 144 forint Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel. Mocsár Gábor. Olasz Sándor, Tóth Béla

j

Tartalom
XXXVIII. ÉVFOLYAM, 9. SZÁM
1984. SZEPTEMBER
CSOÓRI SÁNDOR versei: Világot járó hideglelés, Véred ha
kiserkenne, Idegenben, Rózsa és kakasfej
TÜSKÉS TIBOR: A Pásztor (Keresztury Dezső nyolcvanéves)
KERESZTURY DEZSŐ versei: Meztelen, Dió, Térben, időben
MONOSTORY KLÁRA: Mikor „készült el" egy vers ?
RÁBA GYÖRGY versei: Dal a szélről, Az apaság álma
JÓKAI ANNA: Vörös és vörös (regényrészlet)
RÓZSA ENDRE versei: A jövendő is — mily ódonat-ó volt!,
1849 bújdosói, A hegedű, Hadd hulljon a lírai tejfog!
SZÖLLŐSI ZOLTÁN: A napló elkezdése (vers)
NÉMETH LÁSZLÓ kiadatlan kézirataiból (Közli: Grezsa Ferenc)

3
5
7
9
13
14
29
30
32

HAZAI TÜKÖR
TÓTH BÉLA: Tiszajárás (56.)

38

Szegedi tudósportrék
VEKERDI LÁSZLÓ: Alföldi Lajos

43

ÖRÖKSÉG
BORSI-KÁLMÁN BÉLA: Egy múlt századi magyar—román
megegyezési kísérlet történetéhez
LENGYEL ANDRÁS: A Szegedi Fiatalok Erdélyi Kollégiuma
Z. SZALAI SÁNDOR: Még egyszer a Karinthy—Tamási afférról

57
69
82

TANULMÁNY
GREZSA FERENC: A Bocskai-kerti triptichon

86
1

KRITIKA
LIPCSEY ILDIKÓ: Joó Rudolf: Nemzeti és nemzetiségi önrendelkezés, önkormányzat, egyenjogúság
94
OLASZ SÁNDOR: Bertha Zoltán—Görömbei András:
A hetvenes évek romániai magyar irodalma
96
FŰZI LÁSZLÓ: A „bolond pap" emlékezete (Monográfia
Balázs Ferencről)
98
VASY GÉZA: Ágh István: Egy álom következményei
102
POMOGÁTS BÉLA: SzöUősi Zoltán: Égitető
104

MŰVÉSZET
Magyar Játékszín
ABLONCZY LÁSZLÓ: A román dráma farsangja

ILLUSZTRÁCIÓ
Lelkes István munkái a 8., 28., 37., 42., 56., 68., 85., 93. és
106. oldalon
Alföldi Lajos fényképe a 43. oldalon (Enyedi Zoltán fotója)

107

CSOÓRI SÁNDOR

Világot járó hideglelés
Világos ez a nyári éj,
világosak az éjféli vizek:
jól látni, hogy a tengerről
most fut be valami távoli borzongás a kikötőbe,
mintha a világ túlsó felén valakik vacognának.
Helsinki hanyattfekve és félájultan
alszik, mint akit csúnyán megviselt
a napszúrásos hőség,
csak elángyolodott részegei neszelnek föl a borzongásra,
sirályok meleg testét dugnák az ingük alá.
Ki tudja úgyis, mi jön még holnap:
új nap, magasan nyíló rózsákkal ?
sündörgő tenger-roncsokkal partközeiben ?
vagy már a rangos összeomlás, szónokok
és próféták nélkül, ahogy egy barbár szívroham ?
Oly közeli már minden, még ami
távoli is, mintha nem lett volna soha
messzeség, idő és nem vártunk volna gyakran
évszázadokig is egyetlen szóra,
csakhogy a mienk legyen a rangrejtett jövő.
Egy sóhaj is elég volt. Egy új isten neve.
Alom a tengerekről. Mert az élet
élni akart s nemcsak mocsokban, nemcsak
az ideiglenesség fojtó mámorában...
Élni? Túlélni magát az életet is!
Vendégként lépkedek itt a Sarkifény
irgalmában. Lúdbőrösek a fák, a rakpart
kövei s a tengerre néző szobrokon is
áthullámzik valami világot járó hideglelés.
Lehajolok és megsimogatom a tengert,
mint aki nem tud már semmit, csak szeretni.
3

Véred ha kiserkenne
Vigasztalan, hosszú hét Finnországban.
Keresem a Napot az egymást hajszoló erdők fölött,
de a rücskös tejüveg-eget
csak a te gyönge öklöd tudná bezúzni nekem.
Véred ha kiserkenne, harmatos sebednek hosszan udvarolnék.

Idegenben
Barátaim verseit olvasom idegenben.
Beárnyékolja szavaikat az utcán siető nők haja
s a felhőkarcolókat mosdató esőké.
Most értem meg, hogy egyszer ők is elidegenednek tőlem.
Sírjuk fölött a nyár, mint üres hinta leng majd.

Rózsa és kakasfej
Kertedben a kutyám lángvörös rózsát harapott ketté. Először azt hittem: a leölt
kakas fejét találta meg a lugas alatt. Szólni akartam, de végül is meghátráltam: oly
sok a hétköznapi rémkép életünkben — minek tetézzem ?
A szemed egész délután mosolygott rám, a szád ártatlanul napozott velem —
azóta én mégis megromlott képzelettel gondolok magamra. Valamit újra elhallgattam, ami a nyelvemen volt: Rózsa és kakasfej együtt a lugason átszűrődő, lágy idiliben ? Mintha a napsütés mögött kivégzőosztag állna.
_
Mennék hozzád ma is, de rosszat álmodom rólad egyfolytában: ülsz meztelenül
a rózsák alatti kerti széken; szemed és melled árnyékban van s nagy véraláfutások a
combodon. Egy darázs jár föl-alá körülötted, mint strázsáló terrorista. Én mégis becsöngetek, hátha a meghitt rémtörténet még jóra fordul: fölugrasz és pironkodva
magad elé kapod a kerti abroszt, de a riasztó csengőszóra sose-látott, golyvás jércék
zúdulnak csak feléd a bokrok alól, csupaszok, mint a fagyasztott csirkék és kék hályog borítja szemgolyójuk.

4

TÜSKÉS TIBOR

A Pásztor
KERESZTURY DEZSŐ NYOLCVANÉVES
Iskolám, a dunántúli kisváros gimnáziumának nyomtatott évkönyvében olvastam először
a nevét, 1946-ban, ekképpen: „Állami főfelügyeleti hatóság: A Vallás- és Közoktatásügyi Minisztérium. Miniszter Keresztury Dezső dr." Aztán eltelt néhány év, köztük a „fordulat
évé"-nek mondott idő, s a pesti egyetem bölcsészeti karának hallgatója lettem. Keresztury Dezsővel is nagyot fordult a világ. Amikor a Széchényi Könyvtár olvasóterme előtti folyosón jellegzetes járásával, hóna alatt bekötött, súlyos újságpéldányokkal, leszegett fejjel, előre hulló
hajjal, ferde vágású, alulról fölfelé tekintő, mongol szemekkel végigment egy férfi, valaki
hozzám ért, és azt mondta: — Ez ő... — Újabb néhány esztendő múltán, 1955-ben, figyelmet
keltő, fölvillanyozó tanulmányát olvastam a Csillagban a magyar irodalmi hagyományok
megőrzéséről és ápolásáról. Akkor már magam is dolgoztam, egy másik dunántúli városban
tanítottam, és a helykeresés, a magamratalálás, az önkifejezés küzdelmében segített ez az
esszé: a város irodalmi emlékeinek nyomozásába, mindenekelőtt Babits diákévei fölkutatásába fogtam. Nem sok idő telt el, s Keresztury Dezső nevével két karcsú verseskötet homlokán
találkoztam. A Dunántúli hexameterek telt zengésű, Berzsenyi hangjára emlékeztető darabjai
— melyek közül néhányat korábban a Válaszból ismertem — és a Lassul a szél tiszta fényű, filozofikus szonettjei ma is legkedvesebb olvasmányaim, s alighanem Keresztury lírájának meg
nem haladott csúcsai. Később megismertem Keresztury biológiai és szellemi.szülőföldjét is,
Egerszeget, a falu és a város határán élő zalai megyeszékhelyet és Nemesgulácsot, a tágas nemesi udvarházat, a szülői házat, a fölnevelő, gyermekkori környezetet és tájat. Ettől az időtől
„kortársi" olvasója lettem: kiteljesedő írói pályája figyelője, munkásságának megbecsülője,
egy-egy új könyvének kritikusa. A magyar irodalom és a magyar zenetörténet vizuális értékeit
két képeskönyvben adta ki. Balaton-szerelme újabb és újabb könyvek, tájesszék írására sarkallta. Ugyancsak visszatérő, életét végigkísérő témája Arany János, aki az irodalomtörténész
Kereszturynak kínált állandó izgatószert. A soha el nem hallgató lírikus „őszikéi", gyarapodó
versei pedig újabb kötetekben — Emberi nyelven, így éltem, Pásztor — kaptak helyet, s egy, a
költészetünkből hiányzó hang, a valódi öregkori líra szálát szőtték a mai magyar poézis egészébe.
Keresztury Dezső a második Nyugat-nemzedék tagja, Szerb Antal, Halász Gábor, Cs.
Szabó László szellemi rokona. Később a Válasz gárdájához számított, a népi írói mozgalommal rokonszenvezett, de mindig megőrizte egyéniségét, szellemi karakterét, egyéni útját. Ma,
amikor e nemzedéknek jóformán ő az egyetlen itthon élő tagja, s az Illyés halála után árván
maradt örökség egyik hivatott őrzője és továbbadója, talán nem ünneprontás, ha arra emlékeztetünk, hogy még Illyés szellemi súlya és tekintélye ellenében is — éppen az igazi barátság
és megbecsülés okán — volt saját véleménye és nézőpontja. Illyés a harmincas évek végén írt
verse a Hídi vásár. „Hol a vásár, ott a vásár, / közepében sámán kántál" — kezdi Illyés, majd
a hortobányi hidi vásár képében a magyarság kelet-európaisága, ázsiai eredete, kétezer éves
múltja mellett tesz hitet: „Ilyen néppel, ilyen fórum / lehettél, ős Karakórum". Keresztury az
érem másik oldalát mutatja föl, a puszta .mellett a falut, a kétezer éves múltból a második ezredévet, a Nyugat-Európához fűző hagyományokat, a kereszténységet, a vásári kavargással
szemben a rendezettséget, a „felhőnyi por"-ral szemben a vásár ünnepi arcát. A Zalai vásár,
az Illyésnek ajánlott „ellenvers" az egerszegi vásár képét emeli jelképi szintre, teszi a magyar
5

élet szimbólumává. Keresztury nem tagadja Illyés igazát, csak éppen más oldalról közelíti meg
a kérdést, a történelem más értékeit emeli ki, az európai műveltség, a latin szellem rangját
nyomatékosítja: „Milyen más is, milyen látvány / egerszegi híres vásár! / ... / Hol a vásár? —
itt a vásár, / nem az Obnál: a Zalánál. / Nem csak összeröffent népség; / ó-magyarság s kereszténység..."
Keresztury Dezső költő, kritikus, irodalomtörténész és fordító. S a fölsorolást folytathatjuk: színházi és filmkritikákat ír, a könyvtártudomány művelője, szerkesztő és pedagógus, a
művelődéspolitika elméleti és gyakorlati kérdéseinek ismerője... Műfajokat, könyvtípusokat
teremtett, műsorsorozataival meghódította a tömegkommunikációs fórumokat... Keresem a
pályáját összefogó, a különféle műfajokat és tevékenységi formákat összefűző jegyet, a munkásságában eligazító, rendteremtő elvet. Keresztury Dezső a hajdani első, majd második magyar reformnemzedék örökségének továbbvivője, a valódi, a lelki nemesség őrzője és ápolója.
A nemzeti kultúráknak mindig szükségük volt gyökeres megújítókra, a művészet forradalmáraira és a már megteremtett értékek őrzőire, reformerekre. Keresztury a hazai latinos-nemesi
kultúra továbbhordozója, a megteremtett művelődési javak éltetője. Költészetének legszebb,
hozzám legközelebb álló darabjai — a Dunántúli hexameterek és a Lassul a szél versei mellett
— a portréversek, a megemlékező költemények, a Berzsenyiről, Vörösmartyról, Deák Ferencről, Szabó Lőrincről, Radnótiról, Gyergyai Albertről rajzolt portrék; s irodalomtörténészi
munkásságának központi gondolata az Arany János-i életmű értékeinek fölmutatása. Itt a
múlt nem elfordulás a jelentől, hanem tápláló erő, a haladás reménye. Itt az értékek őrzése
nem puszta mumifikálás, hanem a sarjadó ú j karózása. Keresztury birtokosa annak a kivételes emberi tulajdonságnak, hogy képes meghallgatni és mérlegelni, befogadni és szeretni a legkülönfélébb szellemi teljesítményeket, föltéve, ha azok jelentékenyek. Nem az öncsonkító
vagy-vagy-ok embere. Életművének központi gondolata, munkásságának vezérelve: az egymástól különböző, eltérő értékek nem kizárják, hanem kiegészítik egymást. Méltányolja az
övétől eltérő nézeteket, rokonszenvezni tud más felfogásokkal is. Pályája úgy alakult, hogy
ezt az igényét és hitét a sűrűn változó történelmi körülmények között csak a műfajok folytonos cseréjével, változtatásával tudta képviselni, érvényesíteni és kifejteni. A „sokoldalúság"
nála a teljesnek, az egésznek más-más oldalról történő meghódítására szervezett vállalkozás.
Keresztury Dezső egy nálunk eléggé ritka írótípus, az „irodalmi ember", régiesen szólva:
a literátor, a literátus férfi képviselője; megjelölésére az angol nyelvben találni megfelelő kifejezést: literaty gentleman.
De nincs szükségünk az angol szóra. Keresztury az az író, aki költészetében maga megteremtette az öndefiníció legtalálóbb metaforáját. Utolsó verseskötetének címét — Pásztor —
egész életműve fölé írhatjuk jellemzésül. „Hálát nem várni tanít tapasztalatom, / mégis hadd
osszam szét gyümölcseimet, / s szóljak azzal, hogy.teszem a dolgom." Magatartása egy közönyre, önzésre, magamutogatásra hajló, „önérvényesülésre" biztató korszakban és irodalmi
közéletben mindenképpen példa. Olyan erények birtokosa, amelyeknek ma jobbára híjával
vagyunk;
A közelmúltban valamely személyes ügyben segitségét kértem, majd szívességét levélben
megköszöntem. Keresztury arra is alkalmat talált, hogy egy levelezőlapon a köszönet köszönetének kifejezésére jelet adjon.
Keresztury Dezső tisztán látó ember és biztonsággal ítélkező művész, mert a szeretet és a
jóakarat vezeti tekintetét. Vörösmartyval mondjuk: „Fény nevére, áldás életére." S kívánjuk,
legyen ereje és ideje legkedvesebb tervei megvalósítására, további tennivalói elvégzésére.
„A visszás alkonyatban" szükségünk van a Pásztorra.

6

KERESZTURY DEZSŐ

Meztelen
A göndör haj is kihull,
fekete, vörös megőszül;
egy sem esik rabodul
a csillagok seregébül.

a fény, árny, szél, levegő,
hűs értelem, láng sugalom,
termőföld, kút, temető,
gyöngy pompa, kopottság, lom.

Az Ég, hol az istenek
hónát hő szívünk várja,
tornyozza a felleget
s épül Felhőkakukkvára.

Szőnyegem tüske tors volt,
szél mart, nap, éles eső:
így lettem sebesre horzsolt
hasznos köszörűkő.

Egyre sűrűbb a nép,
mely ömlik a kinőtt utcán,
torlódó sűrűje tép,
sodor a tarajló hullám.

Szemem a csillagokig,
tán rajtuk is túlra rebben;
a testem itt lakozik,
de a Végtelen újul bennem.

„A király meztelen!" — így
mutat rám egy bolond; —
ugyan minek hazudik ? —
Igazi ruhám a lomb,

Megfejtem vagy, elfogadtatva,
jelrendjével ő hat át ?
Hullám verődik a partra:
vési, lemossa nyomát.

Dió
Bár tudnád, mivel vagy azonos,
múltaddal vagy jövőddel!
A Kor nyers kődarabra mos
vagy pozdorjává tördel?

Istened formál vagy hazád ?
Hited tájfunja éget ?
Mily közösség tudata ád
személyes büszkeséget ?

Benned hány ős, hány haza él,
elrendelt vagy szabad:
megtiprott férgek vagy kevély
hősök utóda vagy ?

Ellenállva határolod
el magad vagy magad-emésztve ?
Kiküzdött világ a birtokod
vagy mit a sors vet elédbe ?

Mint feltöretlen a dió,
rejted, mi érik benned;
tudod, hogy élni, tenni jó,
de adsz-e édes gerezdet ?

Térben, időben
A levegő alig mozdul,
minden dermedten áll,
s ránkmosolyogva
zordul
jön a törvényes halál.

ami történik s tágasul: mi
bontjuk föl s lesz tér, idő?
Jobb lenne lényegét tudni,
de el kell fogadni: ő

A Nap ferdén sugárzik,
sürü méz a hűs levegő;
mi bízunk mindhalálig;
nem értünk jön aki jő.

csak közeget ád létünknek,
miénk múlt, jövő, jelen;
benn nincs hétköznap, ünnep,
nincs határ, se fönn se lenn.

Hisz békén telt el az év, jó
minden, sok szép föladat
várhat még rád is vén golyhó;
ne add hát meg magadat!

Bennünk is az vált formát,
szétesik s újra él,
nem ismeri, mi a korlát:
törvények-súgta
szeszély.

Bár határok, évszakok rendre
mind egybeillenek,
a látszatok könnyű rendje
elfödi a lényeget,

Magából újuló munka,
fő rendje a változás;
nem sokat ád szavunkra,
de nincs helyette más.

LELKES ISTVÁN: KIDŐLT NYÁRFA
8

Mikor „készült el" egy vers ?
KERESZTURY DEZSŐ IFJÚSÁG CÍMŰ VERSÉNEK SZÖVEGVÁLTOZATAI
Az Ifjúság című vers Keresztury Dezső egyik olyan verse, amit szeret, számon tart, éppen
ezért vissza-visszatérve hozzá — mindig változtatott rajta.
Egyáltalán nem mellőzhető kérdés, mikor is van készen egy költemény, és melyik az a váltőzata, amit a költő végül is igazán befejezettnek, véglegesnek tart.
Az említett versnek hat változatát találtam meg. Megmaradt egy (többszörösen javított)
kézirata, két — a kézirattól és egymástól is eltérő gépiratos változata. Újabb, javított (vagy
változtatott) variáns az első közlés a Magyar Csillagban 1942-ben. Utána az Emberi nyelven
(1965) című kötetben, és végül a Válogatott versek 1979-es kiadásában találkozunk vele újra.
A vers lényegi mondanivalója végig ugyanaz, de mind a hat szöveg hoz apróbb-nagyobb változtatásokat.
Maga a kézirat keltezetlen, akárcsak az első közlést megelőző (?) gépiratok is. így a keletkezés időpontját kutatva biztos támpontul csak a Magyar Csillag-1942. április 1-i keltezését
használhatjuk föl. Az Emberi nyelven kötetben „nyitóvers" az Ifjúság, de a Hegyen című ciklus, amelynek élén a költő elhelyezte, 1965-ből származó verset is tartalmaz, ezért további eligazítást nem ad. Biztosan csak annyit állapithatunk meg, 1942 előtt keletkezett.
Hogy a pillanatnyilag föllelhető egyetlen kézirat egyetlen munkapéldány is vplt-e, szintén
nyitott kérdés. Javításai, betoldásai alapján ez is föltételezhető.
A vers dallama mindenesetre már az első variánsban: ezen a kéziraton készen állott, a továbbiak során a szerző semmit sem változtatott rajta. Trocheusi lejtése, keresztrímei — ha
úgy tetszik — nemcsak nyugat-európai, hanem magyaros ritmizálást is elfogadnak, különösen
a páros sorok nagy részében.
Mivel a vers alakulása érdekel, a verstani és szövegelemzési szempontokra nem térek ki.
A keletkezés történetéhez érdekes és fontos adalékot kaptam magától Keresztury Dezsőtől.
Visszaemlékezése szerint 1940-ben vagy 1941-ben, télutón vagy kora tavasszal Galyatetőn volt
a feleségével. A költemény első ihletforrása egy ott látott csodálatos, zúzmarás téli tájkép. Innen ered az „ágak ingó dércsipkéje" kifejezés a 3. versszakban.
A vers végén felbukkanó halálmotívumnak pedig gondolati-tárgyi alapja van. Szekfű
Gyuláék is ott voltak akkor, és a már erősen háborús hangulatban együttléteik során fölmerült köztük az úttévesztettség érzése, többször is visszatért beszélgetéseikben a fenyegető katasztrófa, a halál, a nemzetpusztulás lehetősége.
Végül maga a versindító ihlet mintha mindezekből és még egy fontos mozzanatból állna
össze. Már hosszabb idő óta nem járt otthon, Nemesgulácson, de éppen akkor valami hivatalos ügy hazaszólította. Egy nap alatt tette meg az utat oda és vissza, és a — meglehetősen
hosszú — vasúti utazás alatt, útközben, a vonat zakatolásában, mintegy zenei ihletből született meg a vers (egyébként egyáltalán nem zakatoló!) talán két legmerészebb sora:
szálló életem tündér gubója
héja már csupán a tűnt időnek.
Ez a két sor tehát már az utazás után került bele a versbe: mint majd látni fogjuk, a 2. variánstól kezdve.

9

1. A kézirat:
IFJÚSÁG

(betoldás:)

Lágyan ringó dombok hajlatában
(Régi) vén kertünk (néma) hó takarja
Télbe süppedt útjára hazátlan
Utazó, ki visszatér egy napra
Lépek, akit hazahív az anyja
ugy keresem útját, mint
Mintha minden (tejes) puha ködbe bukna
Ugy süllyedek a megingó tájjal
Hűs hab mosdat, úszom szívszorulva
Az emlékek tejszínű tavában.
Tágult szemmel (szállok) siklóm, csak az ágak
Dércsipkéje sejlik mint áz álom
S halk zajával a sikló madárnak
(Csak derengve látom a világot)
Száll felettem édes ifjúságom.
Tán csak vágyam érzi, sejtve szinte
A levegő tiszta kék fölében
Könnyű szárnyon lebben, mint a pille,
S mint az édes álom, oly tünékeny.
Felgyullad s egy percre átragyogja
A homályt, mely (gomolygást, mely) körülöttem árad
Ó, hogy szárnyal! Ó, hogy zeng a hangja!
Nincs hatalma rajta a halálnak.

Á zárójelbe tett szavak a kéziratban áthúzva szerepelnek.
2. Az első gépelet:
IFJÚSÁG
Ringva lejtő dombok hajlatában
vén kertünkben áll a régi ház még.
Hazahívott otthonom szavával —
5 mintha ködös holdtájékon járnék.
Kedves útja elsüppedt a hóba,
hangos (hívó) szómra néma árnyak
szálló életem tündér gubója
héja már csupán a tűnt időnek.
Dermedt szívvel állok, csak az ágak
ingó dércsipkéje sejlik távol;
s halk zajával a sikló madárnak
száll fölöttem édes ifjúságom.
10

jönnek:

Lágyan, mint az álom bontja szárnyát
a levegő tiszta kék fölében:
tán csak vágyam sejti szárnyalását
s mint az elfutó perc, oly tünékeny.
Fellángol most, fénye átragyogja
a homályt, mely körülöttem árad.
Ó, hogy szárnyal! Ó, hogy zeng a hangja!
Nincs hatalma rajta a halálnak.
A szöveg — mint látjuk — nagyon erősen átalakult. Csak az ihlető alapérzés és néhány
mondattöredék maradt meg az első fogalmazványból.
3. A második gépirat:
IFJÚSÁG
Ringva lejtő dombok hajlatában
pőre fák közt áll a régi ház még.
Hazahívott otthonom szavával —
s mintha ködös holdtájékon járnék.

/

Kedves útja elsüppedt a hóba,
hangos szómra néma árnyak jőnek:
szálló életem tündér gubója
héja már csupán a tűnt időnek. [...]

Lényeges változtatást az első versszakban találunk. („Vén kertünkben" — „pőre fák
közt". A „jönnek" pedig „jőnek" lesz a 2. versszakban.)
4. Magyar Csillag 1942. II. évf. 4. szám:
IFJÚSÁG
Ringva lejtő dombok hajlatában
vén kertünkben áll a régi ház még.
Hazahívott otthonom szavával
s mintha ködös holdtájékon járnék. [...]
Az első versszakban visszatérő „vén kertünkben áll a régi ház még" sor és a második versszakban a „jönnek" igehasználat alapján arra is gondolhatunk, hogy a gépiratos szövegek
sorrendje fölcserélhető. Mivel azonban a későbbi Emberi nyelven kötetben újra a 2. gépeletnek tartott „pőre fák közt áll a régi ház még" megfogalmazás tér vissza, a keletkezés sorrendjét tekintve — a keltezések hiánya miatt — legfeljebb a költő emlékezetére támaszkodhatnánk. Ennyi idő után azonban az ilyen apró részlet elmosódik. így csak elgondolkodhatunk
rajta.
5. Emberi nyelven, Magvető, Budapest, 1965.:

11

IFJÚSÁG
Ringva lejtő dombok hajlatában
pőre fák közt áll a régi ház még.
Hazahívott otthonom szavával —
s mintha ködös holdtájékon járnék.
Kedves útja elsüppedt a hóba,
hangos szómra néma árnyak jőnek:
szálló életem tündér gubó ja
héja már csupán a tűnt időnek.
Dermedt szívvel állok, csak az ágak
ingó dércsipkéje sejlik távol;
halk zajával a sikló madárnak
száll fölöttem édes ifjúságom.
Lágyan, mint az álom bontja szárnyát
a levegő tiszta kék fölében :
tán csak vágyam sejti szárnyalását,
mint az elfutó perc, oly tünékeny.
Fellángol most, fénye átragyogja
a homályt, mely körülöttem árad.
Ó, hogy szárnyal! Ó, hogy zeng a hangja!
Nincs hatalma rajta a halálnak.
A Válogatott versek (Magvető, Budapest, 1979) az Emberi nyelven (és a 2-nak tartott gépirat)
szövegét vette alapul, mindössze egyetlen szót változtatva meg rajta: a 2. versszakban „szálló
életem" helyett „növő életem" kifejezés szerepel.
A változatok számbavételének tanulsága: vannak versek, amelyek soha nincsenek készen. Az idő (az irodalom „harmadik dimenziója", ha elfogadjuk sok másféle mellett ezt a besorolást vagy elméletet is) mindig változtat, alakít a költő világán is, ezt az alakítást pedig ő is
elvégzi versén.
Műalkotások néha évekig, évtizedekig — talán egy teljes emberi életen át keletkeznek,
nyernek végső formát. A festő, szobrász, muzsikus sem dolgozik másképpen. Variációik, vázlataik ugyanúgy értékek, mint az elkészült mű. Az irodalmi szövegek alkotói — talán mert az
eljárás szokatlan volt eddig — vitathatják munkadarabjaik közkinccsé tételének jogosultságát.-Magam nem érzek különbséget egy-egy előszöveg és egy képzőművész vázlatának értéke
között, hiszen az irodalmi szövegek keletkezésének története sem más, nem kevésbé érdekes
— a valódi érdeklődő vagy éppen szövegkutató és nem csupán a sznob szemében —, mint például egy festő vagy szobrász vázlatainak sorozata.
MONOSTORY KLÁRA

12

RÁBA GYÖRGY

Dal a szélről
Föltámad a szél
Kezdődik valami
elhagyhatatlan vasgolyóhoz
láncolt veszteseknek
tisztulnak álmai
Még csak egy horkanás
csak az elhullatott
foszlány kavarog

papír de rajta írás
foszlányon régi sírás
még csak csúcslevelek
kapkodnak más törzs felé
de megreccsennek ágak
helyéről ledörömböl
szétcsattan egy cserép
s a szakadt tetőn át
bezúdul az ég

Az apaság álma
Borostáid fiam izgága szederindák
átszaggatom rajtuk magam
húsz esztendőnyi mélybe
leljem meg újra puha fizimiskád
a kezem alá sörtére nyírt kobakod
legyek megint eresz s tető
soha meg nem roppanó
mindentudó gondviselés
Két hosszú karod erdei husángok
mozgó eleven tilalomfák
sorompóikon törtetek keresztül
míg sarj-korukra nem találok
te meg kölyök-mancsod markomba téve
követsz nyugton ragadozók elébe
s dombot lépő erővel
nem vénen nem is ifjú-zölden
még egyszer előidők örege
kengyelfutó magányban
akire a zsendülés sorsa bízva
postájával meg sosem állna
csak ha zsibbadó ujjait szorítja
immár fejszecsorbító szálfa
göcsörtös markolása
akkor jöhetsz kíváncsi utazó
százezer óra folyondár-falán át
ámulhatsz az őserdei homályban
szemed láttára múlttá süllyedő
kifaragott isten emlékjelére
13

JÓKAI ANNA
t

7 ••

••

f

••

••

Voros es voros

sk

(Krónikatöredék az 1980-as évekből)

SZÉTTEKINTÉS
„Vajon megtettem-e mindent, amivel magamnak
tartozom? Jól játszottam-e a szerepemet?"
Stendhal

Szomjas Juli — miközben nem mondott le Reményiről — vigyázott, hagymázas álomba
ne ringassa magát. A napok gyorsan múlnak. Aki csak nyavalyog, nem viszi semmire. De hát
miért elégszik meg a legtöbb ember oly kevéssel? Régi, gimnáziumbeli osztálytársnője, Varga
Juliska is fölbosszantotta, pedig igazán jót akart. Mindig tisztelte Julit, ő maga csúnyácska és
butuska lány lévén, talán egy kicsit szerelmes is volt belé. Most megkereste, kinyomozta. Örökölt a nagyapjától, nyit a műút mellett egy butikot. Hívta Julit társnak: pénzt se kér, csak
munkát és ötleteket. Juh lebilincselően bánna a vevőkkel, a propagandát — az ő képességeivel
— megszervezhetné. Egy-kettőre lepipálnák a rátarti férfiakat, akik azt hiszik, üzlethez csak
ők értenek... Julit sértette az ajánlat. Ha egy-két évre elfogadja a középszerűséget, menthetetlenül beleveszik. A mocsárban egy lépés is elég. A kereskedés alacsony rendű tevékenység: az
így szerzett pénz nem dicsőség. Lehet, hogy Varga Juliska józan, de az ilyen józanság sose szül
rendkívülit. Megszedné magát, de minden elsorvadna benne, ami csak ezután hivatott szárba
szökkenni igazán...
Itt, Reményiéknél keh kihúzni az esztendőt, tanítgatni, nevelgetni a fiúkat. Helyet változtatni nem érdemes. Különben sem mond le arról az élvezetről, hogy Reményi lelkét csiklandozza. S neki is jól esik Reményivel az izgalmas bújócska... Nem futamodni. Ebből a búvalbélelt ügyből talán mégiscsak ki lehet valamit hozni. Ha mást nem, tavasszal az egyetemi felvételt könnyítheti meg. Reményi e téren tett is ígéretet. Egy jó pásztor számon tartja, keze alól
ki, hova kerül. Azt mondta, ha Juli valóban megfelel, ő a támogatást nem szégyelli, sőt, kötelessége. Három-négy szálon is elindul majd, egy közülük csak beválik! Reményiné is csatlakozott, az unokafivérét emlegette, aki Szabadváron a szakszervezetek megyei tanácsának a titkára. Reményiné végeredményben roppant elégedett volt Julival. Kisbalázs jó minősítéssel ment
át a pótvizsgán, általános ámulattól övezve. Reményi lüktető, de szorosan lekötözött szerelmét fokozta a fiai és Szomjas Júlia kétségbevonhatatlanul bensőséges viszonya; négyük látványa, az idillikus csoportkép. Elhatározta, addig is, amíg Julit az egyetemre fölveszik, minden
tőle telhetőt megad neki: tartalékot a száraz évekre, a kétségbeesés, a csüggedés óráira. Reményinek kevés ideje volt. Korán kelt, mint a „parasztok". Reggeli áhítattal, istentisztelettel kezdődik a hétköznap is. Utána postabontás, s mindig jön a lelkészi hivatalba valaki... Kora délután temetés, később keresztelés vagy esküvő. Igehirdetés, a kisfalvakra is kiterjedően.
A környéken rendezett egyházi ünnepi alkalmakon is — természetszerűleg — részt kellett vennie; egymást váltották az ökumenikus imahét, szeretetvendégségek, presbiteri konferenciák,
diakóniai napok. És az ünnepek még ennél is zsúfoltabbak voltak. Az evangelizációra, a prédikációira komolyan készült. Az asszonykör foglalkozásait, a gyermekek és a konfirmálók
oktatását magas színvonalon látta el. A jövedelmek kigazdálkodása nagyon is köznapi gon* Az író új kisregényének részlete

14

dokkal szembesítette. Sokan kaptak egyházi segélyt, és a templom karbantartása a növekvő
árak mellett egyre többe került. Reményi nem engedhette meg magának, hogy mindig szelíd és
csöndes legyen — esetenként határozott, kemény fellépésével nyerte meg a világ képviselőinek
együttműködését. Persze, egy-egy kis képességű pedagógus irigységét, áskálódását is el kellett
viselnie.
Munkáját most sem hanyagolta el, betegségével győzködve. Juli és a gyerekek tanulhattak tőle. Szívósságot, diplomáciát, türelmet, önzetlenséget, az emberek előítélet-mentes szeretetét ; nemes fölháborodását, szigorú kritikát olykor, és az igazi megbocsátás képességét minden őszinte bűnbánatra. De Reményi nem elégedett meg ezzel. A szellemi látókörüket kívánta
tágítani. Fölfedeztetni részben legbelül, részben más síkon a halálszituációban is érvényes fogódzót. Ez a fogódzó óvta meg — végső soron — őt is ezen a próbáló nyáron. Kínok között,
hullámok között, de megóvta. Ezt a küzdőképességet szerette volna Juliban is viszontlátni.
Szomjas Juli bár szavait hibátlanul megjegyezte, — lelke köves talajáról a magot valamiféle ördög mindig fölkapta. Reményi tanításából azt a neki tesző megállapítást szűrte le, hogy
Reményinek ő mégiscsak nagyon fontos, és saját fontossága tudatában könnyebb a hátralévő
hónapokat eltöltenie.
Reményi óvta a felszínes kapcsolatoktól, a látszattevékenységtől, a nyüzsgéstől, de Juli a
csöndes kertből, a hajlíthatatlannak tetsző férfi mellől ki-kiszökdösött. Éppen Reményiné
volt ebben szövetségese, Reményiné, aki végre be merte vallani magának, neki bizony a társasági élet hiányzik. Amellett Reményi sem tudott minden fölösleges ügytől távolmaradni. Régebben a futballcsapat edzője volt; majd a könyvbarát bizottság elnöke, a Hazafias Népfront
oszlopos tagja lett — s mint ilyen, néha cselekedhetett hasznosat is. Mindenesetre az „eseményekbe" szüntelenül bevonták.
Egy esemény — november hetedikével kapcsolva — ismét közeledett. A történelemnek
újabb és újabb hősei bukkannak fel, ahogy a forradalmi láz lehiggad. Kik és miért, ne kutassuk, de tény: kinyomozták, Helesvay Elemér az egykori Istvánházán látta meg a napvilágot,
az apjáé volt az uradalom és a határ. Helesvay Elemér kései felfedeztetése azzal függött össze,
hogy Helesvay csak úgy, puszta humanitásból, hazaszeretetből, de minden szilárd elmélet és
osztályalap nélkül szegült szembe a németekkel, mint hivatásos katonatiszt. Bebörtönözték,
halálra ítélték, negyvenötben kiszabadították, ötvenben kitelepítették, ötvenháromban rehabilitálták, ötvenhatban kórházban halt meg, korai általános érelmeszesedésben. Hogy ennél
többet is érdemelne, erre a hetvenes évek közepétől indult akció, mely napjainkra érett be.
Érthető tehát a lelkesedés, amely az indítványt követte: november hetedike alkalmából nevezzék
el a Vörös Hadsereg utcát Helesvay Elemér útnak. Illetékes helyen mindössze annyit módosítottak, hogy ne a Vörös Hadsereg utca, hanem az Árpád utca kapjon új nevet. Nos, Szomjas Julit
mindez aligha érintette volna, ha az eseményekre nem érkezik le Mohi elvtárs, aki jelenleg a különleges állami bizottság titkára,— ismert közéleti személy. De mivel leérkezését jelezte, Vámszentistván fogadására ünnepséget szervezett. Reményit is felkérték a fogadó bizottságba.
Reményi bosszankodott. Véleményét nem rejtette véka alá: a szegény mártír ürügyén
megint egy élőt ünnepelnek. Lehurrogták; az udvariasság és vendégszeretet még nem személyi
kultusz, különben is, egy „felső" ember csak a hasznukra lehet... Szép hagyomány, hogy az
érkezőt csinos lány fogadja; népviseletben, nemzetiszínű szalaggal ékesített búzakenyérrel. Ez
a környék sosem volt jellegzetes népviseletéről híres. De a pesti Mohi elvtárs ezt — „ruharuha" — úgysem tudja megkülönböztetni. Szereztek egy aránylag szelíd jelmezt, s megindult a
titkos versengés, ki bújjon bele. Véletlenül igazságos döntés született: mivel senkit nem akartak megsérteni a befolyásos helybeli szülők közül, Reményi javaslatára Szomjas Julit választották. így aztán senki se acsarkodhat, hogy lám, a szülei tolták előre...
Szomjas Juli ezzel szokatlan szituációba csöppent. Bántotta ugyan a hiúságát, hogy
mindössze egy mondatot szólhat, azt is a szavak szigorú rendjében, s az érkező „nagyfejest"
már előre utálta. Mennyivel különb, mint ő, akinek meg kell előtte a fejét hajtania? A fogadás, az esemény mégsem volt .további sorsa felől közömbös. A község főemberei között eleinte
15

elfogódottan mozgott, de hamarosan észrevette, elfogódottságra nincs oka, piros arcocskáját
szívesen és nyájasan paskolgatják, bele is csip egyik-másik. Negyed óra után remekül eltájékozódott. Nem tévesztette össze az elegáns pincéreket a fogadó bizottsággal. Megállapította, a
pincérek sokkal finomabban viselkednek, mint akiket reflexszerűen körbekínálnak. Ez hát az
a sokat emlegetett, bűbájos protokollmodor, amit a zseniális riporter olykor képes ripityára
zúzni...?
Ha erre volt kíváncsi, Mohi és kísérete kíváncsiságát maradéktalanul kielégítette. Mohi az
életben sokkal, de sokkal közvetlenebb hatást keltett, mint a televízió képernyőjén, egy-egy
szűkre vágott híradókockában. Divatlap-eleganciája nyugati politikusra emlékeztetett — a
zokni és a nyakkendő színe azonos, a zakó karcsúsított, a nadrágszár nem leffeg. A felöltő
modern; majdnem fiús a sötétkék bőrbetéttel. Mohi inkább öreg, mint fiatal. Inkább csúnya,
mint jóképű. De ez férfinél nem számít. Alégköre! A mosolygása... A baráti, szabályos és soha nem szertelen ölelése. A két csók jobbra-balra. S a nők közül egyedül Szomjas Julit csókolta
meg. Citromos desodor illata volt. A kenyeret megtapogatta, szagolta, azt mondta, az anyja
sütött ilyet utoljára, látszik, hogy nem a sütőipar... kacsintott, cinkosán.
A sleppből egy Julival körülbelül egyidős lány ugrott elő, a kenyeret szürke nylonzacskóba süllyesztette. Ez a lány a továbbiakban is magára vonta Szomjas Juli figyelmét. Antikot
utánzó fehér csipkeblúz, harangszoknya fodorral, s oly rövid haj, mintha csak odafestették
volna az erősen tojás alakú koponyára. Szorosan fölzárkózott Mohi mögé. Az országos
KISZ-bizottság képviselőjeként mutatták be. Kezet nyújtott, s aztután bal kezét is ráborította
a kézfogásra, a keletkezett gubancot rázogatta, mintha csípcsípcsókát játszana. Sokat gyakorolhatta.
„Komikus! — gondolta Juli. — De senki se merné erre figyelmeztetni. És arra sem, hogy
a harisnyája csupa sár'. Miért ne próbáljam meg? Mohi is felverte, ahogy hirtelen kiszállt, a latyakot."
Funkciója lejárt már, a díszebédre senki sem invitálta.
„Leköpöm magam — gondolta Szomjas Juli —, ha elsomfordálok, gyáván..."
A protokollon — a két program közötti váltás zűrzavarában — áttörte magát. Alig remegett a hangja. Nem is a nőt, Mohi elvtársat célozta meg.
— Bocsánat — mondta, és mosolygott, a nyakát kissé megdöntötte — mossuk le a nadrágaljat, nedves szivaccsal... Mielőtt rászáradna.
Mohi egy pillanatra megzavarodott, azután letekintett a lábaszárára. A KISZ-es lány
automatikusan utánozta. Felsikkantott.
— Szintén sáros — bólintott Juli. — Segíthetek?
— Hát köszönöm! — Mohi megfogta Juli vállát, a rökönyödött társasággal szembefordította. — Figyelemreméltó kislány... Mi is a neve?
„Szomjas Júlia, Szomjas Júlia"... — még el is ismételte. Juli pedig, miközben sürgöttforgott, készítette a szivacsot a mosdóba, látszólag összefüggés nélkül azt mondta Mohinak,
mindannyian emberek vagyunk, s a nagy emberek erénye a természetesség éppen...
A KISZ-es lány megjegyezte, lám, a fiatalságban még van őszinteség, Mohi elvtárs nem
hiába pártolja a fiatalokat.
Juli beavatkozását Reményi feltűnési viszketegségnek ítélte, de a sikert kénytelen volt elismerni. Szomjas Julit községszerte emlegették. Idegenek szólították le az utcán, gratuláltak
neki, néhányan nem hitték, hogy Mohi elvtárssal nincs régebbi kapcsolata. Olyan is akadt, aki
csak úgy, mellékesen, egy-egy megoldásra váró ügyét-baját elmesélte.
A területi KISZ-szervezet megkereste, méltatlankodtak, hogy Szomjas Juli a sodrásból
kimaradt. Juli a szíves kapacitálásra azt felelte, eddig is tette, amire a tagsági könyv kötelez,
de az uborkafára nem fog fölkapaszkodni az egyetemen se, csak vajha valami segítséggel oda
bejutna...
Persze, a magas láng szükségszerűen megtermi a kormot. Kezdett a hév torzulni, az érdeklődés egyre inkább pletykává dagadt. Honnan szerezte a kis Szomjas Juli ezt a magabiz16

tosságot? Egyáltalán, miért is egyeztek bele, hogy az ifjúságot ő, éppen ő képviselje? A nagytiszteletű úr ajánlotta... Szép szándékkal, hogy a versengést, sértődést megelőzze. De kije ez a
lány a nagytiszteletűéknek? Hogy ennyire tolják az előtérbe?
December elején megérkezett a névtelen levél. Reményinének címezték. Géppel irták.
A stílusa felnőttre vallott, közepes műveltségű, fantáziadús felnőttre, inkább nőre, aki arra
alapozta a vádakat, hogy Szomjas Juli a rendes, igyekvő, korabeli fiúkat megveti. Bezzeg Reményi Balázsnak megnyitja a kisajtót a manzárdszobában...
Aki írta, nyilvánvalóan semmit nem tudott. Talán a sértett szomszédkamasz anyja. Vaktában rágalmazott, ocsmány módon, de — s ez a legocsmányabb — volt mit eltalálnia.
Reményiné teljesen összezavarodott. Eszébe jutott az a kínos éjszaka, amikor a férje váratlanul magához húzta, majd eleresztette, ernyedten. Már akkor sejtette, nincs rendben valami. De hát megtörténhetett-e ez? Elhiheti-e Reményiről ezt a förtelmet? Nem bűn-e maga a
feltételezés? Ha komolyan veszi a vádat, nem lesz-e maga is a rágalmazó cinkosa? Hogy tehették meg, a lelkészükkel, aki csak jó volt mindenkihez, egy hívásra szaladt; ha kellett, beteget ápolt, virrasztott, vigasztalt... És a további sustorgásnak hogyan vegyék elejét?
Talán csak egy őrült — próbált Reményiné napirendre térni. Szilveszterig nem is említette. Ingerlékenyen figyelt, az éjszakákat félálomban töltötte. Nem szökik-e a férfi? Ha Reményi dolgozott, lábujjhegyen osont az ajtajához, majd onnan föl a manzárdhoz, áruló zaj nem
szűrődik-e ki?
Már kezdett valahogy megnyugodni. S akkor megérkezett a második levél — kétségtelenül ugyanazon elme szüleménye. A levélíró azt állította, Reményi kéjenc módjára naplót vezet, az élményeiről... azon buzgólkodik a lámpafénynél éjjelente, s ezt ő, mint a ház barátja,
véletlenül fedezte föl.
A baráti körre való hivatkozás Reményinét végképp kiborította. Ha csak valami kis igazság is van a dologban, Reményi közvetlen hívei azok, akik áskálódnak. Meg kell győződnie,
mielőtt a szennyest Reményinek kiteregeti.
Az ünnepeket influenzát színlelve ágyban töltötte, s egy alkalmasnak vélt január eleji délután besurrant Reményi dolgozószobájába. Az íróasztal fiókját — családi örökség, féltett darab — körömráspollyal feszegette fel, mit sem törődve azzal, hogy a zár körül lepattog a politúr. Ha nem talál semmit, akár térdrehullik, úgy kér bocsánatot...
Reményi hamarabb érkezett, az influenzajárvány miatt elmaradt az asszonykör foglalkozása. Először értetlenül fogadta a zokogó asszony mentségeit, aki most azért zokogott, hogy
valaha kételkedni mert Reményi Balázsban. Amikor előkotorta a két levelet is, Reményire rádőlt a szoba négy fala. A melléhez kapott, elszürkült, verejtékezett. Reményiné Julit szalajtotta sikítva orvosért, ő, ő ölte meg, a feleség, a férjét, a bizalmatlanságával, egyedül...
Szomjas Juli is megijedt, s miközben ült a doktor mellett a kocsiban, azon gondolkodott,
ha ez a drága ember most meghal, ha szívinfarktus valóban, ő félrelöki Reményinét a tetem mellől és kiordítja a világnak, neki, csak neki van siratni joga... De ha felépül, ezért megfizet. Megfizet azért, hogy Reményiné hajolhatott fölé, Reményiné cirógatta, tette a vizesruhát a szívtájékra, ő pedig, a „kis" Szomjas Juli, megint csak nem volt más, mint közönséges fullajtár.
Szerencsére a dolog könnyebb érgörcsnek bizonyult, injekció és megfelelő gyógyszerezés
mellett Reményi* panaszai elmúltak. Ahogy összeszedte magát, minden igyekezete arra irányult, hogy a szekeret a kátyúból kihúzza. Szép, okos beszéddel Reményiné gyanúját végképp
eloszlatta. Kételkedéséért megszidta. Nincs viszonya Szomjas Julival. Nem is kellett hazudnia.
De Julinak is jobb, ha messze kerül a háztól. Mocskosabb az emberek fantáziája, mint hitte.
Csalódás ez neki is, mély, megrendítő csalódás.
Reményiné viszont — ismét nyeregben, hirtelen kivirulva — mást javasolt. Nem diplomatikus gyorsan megszabadulni a lánytól! Akkor igazolást kap a pletyka! Tartsák csak itt, az iskolaév végéig. Reményi hiába érvelt, Reményiné kötötte az ebet a karóhoz. Lássa a világ, aki
egy Reményi Balázst össze mert hozni egy fruskával, lássa csak, nincs mit takargatniuk...

2 Tiszatáj

17

József Attila Tudományegyetem
Magyar Irodalom:': rtéacti Tanszékek
ICör.y-.tára
.

rtí-v,^-"! " *>—£ '

Majd éppen ő, Debrőczey Franciska, a számtalan védelmező ősével a háta mögött, éppen ő
versengene a piszokból kivakart Szomjas Julival...?
Reményi nem védhette meg Julit. Julinak maradnia kellett és el kellett tűrnie Reményiné
ösztönös leckéztetését. Végül is — Reményiné nem mondta, csak érzékeltette szüntelen —
azon a fogadáson Juli kihivó, szemtelen modora indította el a lavinát.
Persze, Juli szedhette volna a sátorfáját, de egyelőre hova? A tisztes házak már nem várták tárt karokkal. Amellett pedig kíváncsi volt. Meddig bírja Reményi a kettősséget? Meddig
tart legendás lelkiereje?
...hogy ő is szereti Reményit, logikátlanul és gátlástalanul, önmagának naponta letagadta. Inkább táplálta düheit. El kellett néznie, Reményi hogyan igazítja felesége alá a széket, hogyan veszi el a teli szatyrot a kezéből, hogyan igyekszik a kedvében járni. Keservét az enyhítette, ha arra gondolt, mégis Reményiné az, aki be van csapva. Milyen buták a nők! És tulajdonképpen milyen hamisak a férfiak. Néha ingerelte: miért nem lát át ez a liba Reményiné a szitán? Miért nem csinál botrányt, miért elégszik meg a süket dumával?
Reményi vigyázott, négyszemközt sose maradjanak. Február közepén azonban nem bírta
tovább. Az elvarratlan lelki szálakban könnyű megbotlani. Ez a lány áldozat. Törékeny nő,
még csak fejlődő szellemi tartalékkal. Közölte Reményinével, ő a felelős a házában élők minőségi állapotáért, s Szomjas Juliért komolyan aggódik. Leül vele egy alapos beszélgetésre — a
tüskét kihúzza.
Reményiné örült; lám, a férje mindenbe beavatja. A gyerekek iskolában — azt a kis vasalnivalót, piperemosást, amit mostanában unalom ellen Julira bízott, elvégzi maga is.
— Én kértem erre a férjemet — mondta Julinak. — Báni, hogy az ostoba pletykát úgy
mellre szívtad...
Az eset óta tegezte Julit — de viszonttegezésre föl nem szólította.
Juli hangulata ettől a nagylelkű közléstől korántsem váltott rózsásra. Azt mondta Reményinek, miután meggyőződött róla, hogy Reményiné nem hallgatózik: nem kér az effajta jóindulatból, az ő becsületét ugyanúgy megtépázták. Mint valami kígyót, úgy állították be.
Mindenki kapott elégtételt, legalább házon belül, csak ő, Szomjas Juli nem... s még csak el
sem mehet, mert a gyerekek érdekére hivatkoznak, akiket ő is imád. Ebben az ügyben mindenki érdekes, csak ő nem! Hogy ugyan mit gondol, szegény pára, mit érez, hogyan viseli ezt
a rohadt helyzetet? Egy hónap múltán, a neje ötletére méltóztatta őt a nagytiszteletű úr megkeresni . . . ! !
Reményi a gúnyos hangra talajt vesztett. A helyes szót hirtelenjében nem találta.Ez a módszer az, folytatta Juli, amivel a nemes érzést ki lehet egy emberből ölni. Legszívesebben fölpofozná magát, hogy még mindig, mindennek ellenére is képes szeretni...
Sírva fakadt, hüppögött gyámoltalanul. Azután csuklani kezdett. Reményi megveregette
a hátát, s hogy már a haját simogatja, alig vette észre.
— Júlia — mondta könyörögve — Édes jó Julikám. Értse meg: végső soron se a maga
személye, sem az én személyem, sem ... senki személye nem érdekes. Az a dolog a fontos, ami
megszentelheti, a céltalanságból kiemelheti az életet. Azt akartam és akarom megvédeni. Segítsen. Miért nem segít?
Juli ezt a titokzatos, nem hús-vér ellenséget egyre jobban gyűlölte. De azért megígérte Reményinek, amíg el nem mehet Isten nevében az egyetemre, próbál egy kicsit az elzártságból
kiszakadni. Tevékenykedik az emberek között, nem kővel, kenyérrel dob vissza... a rossz
nyelveket jó példával próbálja megszégyeníteni. Azért is megmutatja Reményinek, milyen tartalékai vannak — milyen magasságokba képes emelkedni! Hasonlítsa csak a színtelen-szagtalan nejével össze!
Reményinével is közölte, szeretné leszerelni az esetleges kételyeket, neki se mindegy, milyen hír fut majd utána... Munkaviszonya sincs, a parókián töltött idő hivatalosan nem a legszerencsésebb ajánlólevél.
Reményiné kegyesen a „szárnyai alá vette", egy-egy névnap vagy vacsora alkalmával el18

hurcolta Julit is magával, ezzel is demonstrálva, hogy amíg a férje végzi hivatott munkáját, ő
ezzel a leánykával barátságosan, már-már testvéri ragaszkodással bánik.
Ez a közös járás-kelés átmenetileg lebénította a rágalmazót is — tekintélye csorbulását
Reményi sem észlelte látványosan. Ugyanúgy megrakták gondokkal, mint eddig. Mindössze
annyit érzékelt, hogy tanácsait nem fogadják a régi, feltétlen bizalommal. Mérlegelik, honnan
tudja, s miért éppen ő, hogy erre van az igazság és csakis erre...? Egyértelmű intelmeire olykor kerülgető közmondással feleltek: „nem eszik a kását olyan forrón, jobb ma egy veréb,
mint holnap egy túzok", sőt: „kinek a pap, kinek a papné..."
S míg Reményi kegyelemért fohászkodott, Juli szemét-fülét tágra nyitotta. Sehol se találta azokat az embereket, akikről Reményi beszélt. Akik várják az igét és változásra készek.
Akik szomjúhozzák a tökéletességet. Nem találta az elesetteket és szerencsétleneket sem. Lehet, hogy azok bújtak el előle.
Végigette a lakomákat, fecsegett. A Reményi-féle csöndes társaságot visszasírta. Az unalmas volt, de nem gusztustalan. A fiatalok között öregnek érezte magát: nem érdekelte a témájuk, neki nem tét egy magnó, egy bőrdzseki vagy akár egy Polski Fiat. Összekapaszkodva,
csapatban a port rúgni semmi kedve, de magányosan vonaglani is hülyeség egy büdös, sörszagú terem közepén!
Leszerelni se kellett senkit. Egy halvány célzás sem hangzott el. A névtelen levelet mintha
álmodták volna. Azzal ugratták, hogy az anyjáról kérdezősködtek: nem hiányzik-e...
Juli elraktározta megfigyeléseit, későbbi hasznosításra. Jómódú családok, a község
„krémje". Állítólag ez az intelligencia. Ha véletlenül szelíd, kedves népekhez csöppentek be,
Julit menten végtelen bágyadtság lepte meg. A derék középszer — nem, ez nem inspirálta soha. Az undorító jelenségek azonban fölvillanyozták. Ha sikerül, és valaha toll vagy mikrofon
lesz a kezében, élvezettel kifasírozza valamennyit. Ügyes, sima stílusban, amit ugyan pontosan megértenek, mégsem lehet őt felelősségre vonni, mert a fogalmazás a kiskaput meghagyja.
„Ha akarom vemhes, ha akarom nem."
A vörös köd az agyát feszítette. Mintha időzített bombát hordozna, indulatait úgy pátyolgatta: akkor robbanjon majd, amikor a legnagyobb szórás és a legnagyobb sűrűség egyaránt biztosított. Ezek itt kicsiny pontok. Bármily utálatosak. Az áfész-elnök József-napon —
már tavaszodott! — pezsgőt bontott és panaszkodott a munkaerőhiányra. Segédmunkásnak
nem jön csak a cigány. Csak addig cipekedik, amíg a családi pótlékra meg nem szerzi a jogosultságot. Majd marha lesz azután! Fel kéne égetni az egész cigánytelepet. Vagy legalább megtiltani, ne kornyikáljanak. Rendőrrel vitetni be, gumibotot neki, aki a száját közülük nótára
nyitja. Aki nem dolgozik, ne is énekeljen! Néhányan nevettek. Szomjas Juli egyáltalán nem
találta humorosnak. Más dolog az ősi munkaundor és más dolog a dal. Hőgyecz József igazat
mond, következtetéseiben mégis igazságtalan. Mintha az orvos — a ronda betegség helyes diagnózisa után — benzint fecskendezne a vérbe.
Az állatorvosék cselédje, Ilonka, a „már-már családtag", tálaláskor összetört egy kristálypoharat. Az állatorvosné majdnem megtépte. „Szegény jó anyám készlete... Hogy lehet
valaki, aki ebből él, ilyen rocskakezű?!" Ilonka bevágta az ajtót és az előszobából visszaordította: majd a legközelebbi száj- és körömfájáskor lopnak maguknak másikat.
Alkalmazó és alkalmazott — nem mindegy? Mind a kettő egyformán közönséges.
A párttitkárnál nem viziteltek. A régi most vonult rokkantsági nyugdíjba, a présházából
az orrát ki se dugta. Az „új fiút" Szabadvárról buktatták lejjebb, s azon az alapon, hogy ismerkedik a tereppel, keresgélte az embereit. Kire támaszkodhat, válogatta. Már sikerült néki
részekre szabdalni a községet — melyik „klikk" a „választott", még nem derült ki világosan.
Mindenesetre az ellenvéleményt nem szereti — a hírek szerint azt hangoztatja, a demokráciát
az anarchiától egy hajszál különbözteti meg. Akiben viszont nincs demokratikus hajlandóság,
jobb, ha élve elássa magát. Nehéz az ilyen igényt kiszolgálni; sose lehet biztosan tudni, hol az
a hajszál éppen. Az iskolaigazgató tömör tanácsa: „Nem pofázni. Tanítani" — e körülmé-

2*

19

nyek között félig rezignált bölcsesség, félig nyálas alázkodás. Már csak ezért sem lesz Juli pedagógus... csak jusson be az orosz—magyar szakra!
Juli gyűjtötte az anyagot és természetesen szorgalmasan tanult is. (A rossz nyelvek ezen is
csámcsogtak: ég a villany, éjnek évadján, a manzárdban...!) Meg kell a pontszámot szereznie.
Reményi nem blamálhatja magát a rektornál. A rektor vámszentistváni. Illetve vámosszenti.
Rendes református gyerek. Szabadváron tanít a finnugor összehasonlító nyelvészet professzora, Zakariás Aladár is, Reményi színikritikus barátjának a nagypapája. Ha szerencséjük van,
jövőre még nem passzolják nyugdíjba. Szomjas Juli elhatározta, nem ér ő rá szenvedni.
A ködevés — szép, szép ez a drága Reményi meg az ő idealizmusa! — semmire nem vezet. Az
emberek hajszoltak — bizonyos fokig mindegy, hogy ők hajtják saját magukat. Persze, hogy
sopánkodnak, bánkódnak, de aztán valahogy bajaikat — éppúgy mint halottaikat — mélyen
eltemetik. Könnyen vigasztalódnak: szemlélgetik a malacot az ólban, a kerámiacsempét a fürdőszobában, a bundát a molyzsákban, a kocsit a garázsban s azt gondolják: mégiscsak vittük
valamire. A gyerekeknek mégiscsak lesz mit aprítani a tejbe. Leltárába valamiféle szaporodást
még az aránylag szegény is elkönyvelhet. Ha fölháborodnak, kilencven százalékban anyagi
dolgok miatt teszik. Lehet, hogy elolvassák az újságokból, megnézik a tévében, hogy kínlódik
a messzi világ. Lehet, hogy Reményi prédikációja alatt párás lesz a szemük. De ez olcsó részvét és olcsó meghatottság: fél óra múlva a szokott mozdulattal tömik a libát, s mint a „kikapcsolódás" különleges fajtáját, a kapott élményt csupán úgy dicsérgetik.
Az embereket — Szomjas Juli kesernyésen, de immár véglegesnek tűnő határozottsággal
állapította meg — az sem érdekli igazán, az ország másik felében mi van, nemhogy idegen földön, A „jövő" fogalma számukra maximum két emberöltő előre (kalkulálva az unokákat),
nemhogy az utópisztikus ezer (százezer) év... és semmiképpen sem a halálon túli tér- és időnélküliségük. Az emberek itt akarnak kényelmesen élni — s ebbe az életbe a Reményi által emlegetett negyedik dimmenzió léte vagy nemléte alakítóan nem szól bele. Aki ilyesmin komolyan
töpreng, bizony, egy kicsit hülyének nézik.
Juli kerülte Reményit. Valahogy sajnálta kiábrándítani.
De a tavaszi zsongásban az ő idegei is erősebben borzolódtak. Reményiné egyre több
„unaloműző" foglalatosságot varrt a nyakába, Kisbalázs osztályzatát is föl kellett év végére,
folyamatosan, négyesre tornáztatni. A sok hiánypótló tanulástól kialvatlanul, ingerülten kószált ide-oda. Reményi azt hitte, a lelkifurdalás bántja. Hogy most harcolja bensőjében azt a
bizonyos döntő harcot, ami az önzőén mikrokozmikus szemléletből a makrokozmoszhoz vezeti. Nem zavarta kérdezősködésével. Hálát adott Istennek, hogy nem zuhantak mindannyian
végleg az örvénybe. A válás közeledik — közeledik a nehezebbje. Eddig együtt voltak külön.
S külön kell együtt lenniük azután.
Áprilisban Vityulin Gyula, a Vöröshadsereg utca 24. számú magánvilla tulajdonosa, milliomos autó- és motorszerelő, váratlanul meghalt, törvényes örököst maga után nem hagyva.
Annyira váratlanul halt meg, hogy valamennyi kurvája és haverja hoppon maradt. A házat lepecsételték, és májusban nyilvános árverésre bocsátották. Hogy-hogy nem, elterjedt, az ingatlant a hozzá tartozó kerttel az „új fiú" veszi meg; a műhelyt kultúrcélokra a községnek ingyen
fölajánlja. Mindenesetre nem tanácsos az árverésen licitálni. Az „új fiú" úgy tett, mintha csodálkozna, s a házat nevetségesen olcsó áron, de teljesen törvényesen megvásárolta. így se két
fillér: az OTP a részletfizetést engedélyezte.
Reményi gyalázatos eljárásnak minősítette a dolgot, s tehetetlenségében elragadtatta magát: három-négyszer az asztalra ütött. Kiszaladt a száján:
— Beszariak!
Szomjas Juli ezt az alkalmat használta föl, hogy megfellebbezhetetlenül közölje Reményivel :
— A maga ideológiája, bármily hangzatos, s bárhogy szeretném, a gyakorlatban nem
funkcionál mégsem. Nem oszt, nem szoroz. Kedves nagytiszteletű Reményim...
Reményi döbbenten felelte:
20

— A hatás nem csak a közvetlen matériában mérhető. A jelenlét is cselekedet. A termés
teleltetése.
De már tudta: vesztett. El kell a lányt engednie. Csak önmaga számára nyerhette volna
meg. Isten számára nem szerzett újabb katonát. A kudarc mintha szerelmét letapasztotta volna — kedélye elsimult.
Amikor Szomjas Juli júniusban a felvételi vizsgát a legmagasabb pontszámmal letette, s a
kettős pártfogás eredményeként — vagy véletlenül — a szabadvári egyetem bölcsészettudományi karának orosz—magyar szakára ősztől felvételt nyert —, szinte könnyebbedett szívvel
egyezett bele abba, hogy a lány — Reményiné kölcsönével — a nyarat már a városban, egyelőre albérletben töltse. Annál is inkább, mivel egy újabb névtelen levél érkezett, most már az ő
nevére egyenesen, azzal a váddal, hogy Szomjas Juli a kisfiúkkal a jázminbokor alatt rendszeresen fajtalankodik...
A búcsú — kettejük búcsúja július kilencedikén délelőtt tizenegy órakor — minden romantikát nélkülözött. Családi körben zajlott le; csak a gyerekek ölelték át, csak Lajoska csókolta forrón.
Előző este Reményi nem mozdult Reményiné mellől, a kettős ágyból, s azt hitte, ezzel az
utolsó kísértést legyőzte. Ez a diadal fájdalmát csaknem közömbösítette. Szomjas Juli pedig
elhatározta, hogy — akarati gyakorlatként — a minden bizonnyal rá várakozó Reményit nem
látogatja meg. Akaratát sikerre vitte, s azt képzelte, aki erre képes, azon nem lesz úr a szerelem soha.

SZABAD VÁR ÉS EGYETEME
„Az új szellemiség lényege: a kételkedni tudás és az
egyéni vizsgálódás."
(Stendhal)

Szomjas Juli — a kicsikart igazolásra, mely a „család" egy főre jutó csekély jövedelmét
tanúsította, szeptember elsejétől helyet kapott a szabadvári kollégiumban. Az albérletnél alig
ítélte jobbnak — de lényegesen olcsóbbnak. Az albérletben töltött másfél hónapot szinte átaludta; kialudta magából Vámszentistvánt, Reményit, és a néha-néha meglepetésszerűen hiányzó Lajoskát. Új élet kezdődik: aki tanul és nem viselkedik ostobán, ezen a lépcsőn indulhat feljebb és feljebb... Lesz ő még rettegett riporter vagy talán kritikus, aki alatt a Kossuthdíjas művész úr is megfújja a széket...
A kollégiumi szobában négyen laktak. Juli ezt a természetétől merőben idegen közösségi
létformát nehezen viselte. Kevés kis holmiját nem szívesen adta kölcsön, még az is idegesítette,
ha a lányok bele-belelapoztak féltett könyveibe. Társnői fiatalabbak voltak. Az egyikük tanyáról jött, már hosszú kollégiumi évekkel a háta mögött. Csendes, félszeg; a közepest alig
meghaladó tudással. A másik árva volt, s erre, mint különleges elbánásra jogosító tényre, állandóan és agresszíven hivatkozott is, mintha szülei korai elhalálozásának oka lenne mindenki, aki élve maradt. A harmadiknak az édesapja autóbalesetből származó skizofréniában
szenvedett, s emiatt ő folyamatosan mentegetőzött: érzékenysége, sírékonysága nem családi
eredetű kór első jele, hanem éppen az őket ért szerencsétlenség következménye. Ez a harmadik lány bizonyult egyébként a legeszesebbnek, az egyetem forrongó, s többségében fiúkból
álló magja hamar fölfedezte.
Juli igyekezett magát mindhármoktól elszeparálni. Készségesen ágyazott, tett-vett, de a
dumapartikból ahogy csak tudta, kivonta magát. Alig kezdődött el a szorgalmi időszak, Julit
máris homályos ellenszenv kísérte. Gőgös. Ha a menzán rántotthús és lekváros tekercs van,
21

nem ujjong hangosan. A tanárokról nem nyilatkozik. Nem dicsér, nem ócsárol. Menet közben is tanul, a szemináriumon a kiselőadást az ujja hegyéből kirázza. Nem krapekol. Fennsőbbségesen mosolyog az évfolyamtársaira, a vitákat kerüli. Azonnal átjelentkezett a KISZbe, de a munkát fumigálja. Dedós színvonal, mondja, a neki való feladatra vár. Nem is „ellenzéki." Az ilyen-olyan körökhöz nem csatlakozott, az óvatos puhatolózásokra azt felelte,
semmiféle kollektív mozgalomban nem bízik, minden mozgolódás, ami csoportos, eleve halálra
van ítélve. Ő három évet böjtölt, hogy az egyetemre bejusson, nem kockáztat, nem kaparja ki
senkinek a gesztenyét.
Juli az illegális sajtóterméket, a „Meghallgatás"-t tulajdonképpen izgalommal olvasta,
de eszébe se ötlött, hogy ezen a fórumon próbálkozzon. Ha ő is bekerül az időnkénti tisztogató szórásba, neki nincsenek haverjai, hogy fölzárkózzanak és hangos szóval, szolidaritással
megvédjék. Ő egy kis senki ebben a brancsban is. Attól tartott, csak felhasználnák, de a hősi
dicsőséget más aratná le. Nem, ahol nem lehet vezér, nem lesz ötödik katona... Ez Szomjas
Juli büszkesége! Áll a lábán, egymagában, egymagáért. Nem kell ahhoz csorda, hogy önálló
nézeteit vagy kételyeit jól megkomponálva kifejtse. Arra való a spec-kol. A kis adjunktus csak
tátja a száját, pislog jobbra-balra, tulajdonképpen egyetért, de azzal fojtja el a szót, hogy
szakmai kérdésekben ő aztán bátran állást foglal, de provokációba nem hagyja magát berángatni. Csende Tibor, a vezér, negyedéves. A diplomájával packázik. Krisztus-haja, Krisztus-,
szakálla van és nyers villogású, zöld, ferde szeme. Egyszerre emlékeztet Krisztusra — és Krisztus megkínzóira. Tekintélyt nem ismer, Zakariás Aladárt is támadja. Zakariás az összehasonlító finnugor nyelvészet professzora, s mint említettük, Szomjas Juli egyik patrónusa, a fiatal
színikritikus nagypápája.
Zakariás Aladár — az illegális múlttal, régi politikai tapasztalatokkal rendelkező kiváló
oktató, nemzetközi méretekben is jegyzett nyelvész — a Csende-kör rohamait szívós eleganciával fogadta s bizonyos fokú rokonszenvvel verte vissza.
— Én is ilyen voltam. Mi is ilyenek voltunk — mondta a dékánnak, aki kifejezte szándékát, Csendét eltávolítja, előbb-utóbb. — Mintha csak a saját ifjúságomat látnám! Éjszakákat
átvitatkoztunk! Nyomdát szerveztünk... A röpiratokat még most is őrzöm...
— De bátyám — hüledezett a dékán — az a Horthy-rezsimben történt!
Zakariás hümmögött valamit: az indulat azonos, az örök szabadságvágy, a korlátok döntögetése. Ha kicsi a meder, a folyó kicsap, és ne csodálkozzunk, ha ott is hömpölyög, ahol
zöldell a vetés...
A dékán meggyőződött. Igaza van Cseőkének, a rektorhelyettesnek. Öreg már ez az értékes elme. Hetvenesztendős, január egytől tisztelettel nyugdíjba tanácsolják. A fiatalok úgyis a
megrögzött, elidősödött társadalmat bírálják. A frissítés diplomáciai lépésnek is okos.
Szomjas Juli a rektorral — az évnyitó kivételével — nem találkozott. Ki tudja, valóban
támogatta-e a felvételét ? Zakariás azonban — bár tárgyát az elsőévesek még nem látogatták
— gyakran kérte be fogadóóráira a lányt. Tehetségesnek tartotta. Szerette benne, hogy nem a
földre és a levegőbe néz, ha beszél vele, hanem egyenesen a szemébe. Bátor szeme volt Szomjas Julinak. Zakariás faggatta, elszigeteltségének, magányosságának mi az oka? Szomjas Juli
azt felelte, Csendééktől fél, a „mozgalmi" csoportot pedig kisszerűnek tartja. A legapróbb
marhaságot is akkora sallanggal körítik, a legköznapibb cselekedetet is annyi ideológiával dúsítják, hogy nevethetnékje támad. Amellett szemérmetlenül hízelegnek a tanároknak. Mint
egy-egy lóra, egyik-másik oktatóra úgy fogadnak. A professzor urak meg bedőlnek a hízelgésnek. Egymás közt versengenek, kinek az órái népesebbek...
Zakariás azt mondta, Juli túl szigorú — talán bizony Juh nem hízeleg soha?! Juli azt
felelte, ha ilyen kitűnő emberismerővel áll szemben, mint Zakariás Aladár, meg se merné próbálni.
Zakariás Aladár — aki tisztelte tanítványai szabad akaratát és hibáikkal együtt karakterüket (többek között ezért bélyegezték szenilisnek) — nem tudta eldönteni: őszinte ez a lány?

22

Vagy „képmutatás-ellenessége" éppen a legrafináltabb képmutatás? Akárhogy is: érdekes.
Annyi szürke között.
Figyelmeztette Julit, ne úszítsa maga ellen társait. Olyan típus,.aki saját korosztályában
mindig több ellenséget talál, mint barátot. Van valami kihívó a puritánságában. Ha nem vigyázz, kétoldalról lövik majd, hamarosan. A legingatagabb pozíció — minden látszat ellenére
— a közép.
— Én nem középen, hanem a dolgok felett kívánok létezni — mondta Szomjas Juli, s
most tudtán kívül hasonlított Reményire.
Zakariás bólogatott. Ha volna Isten, s bárcsak volna, de nincsen, körülbelül Isten engedhetné meg magának ezt a fényűzést, sikerrel. Ő inkább azt javasolná, olvassa a klasszikusokat, Marxot, Lenint, szövegmagyarázat nélkül, mintha először olvasná. Meg fog lepődni,
mennyire modern ez az eszme, milyen mélységesen humánus, és mint ellenségei állítják,
mennyire nem „földhöztapadt". Közösségi cél nélkül a legigényesebb individuum is kiút helyett önmagába görbül vissza... A testvériség ideája nem szólam, a szocializmus nem ködös
fogalom, nagyon is határozott, nemzetre szabott arculata van, de a gyakorlatban kisgyerek, a
magá védelmezőjét, formálóját szüntelenül megkívánja...
Szomjas Juli halvány sajgást érzett a csontjaiban, a vámszentistváni parókia kertje, a jázminbokor, a szőlőlugas, a diófa tért vissza egy pillanatra. Zakariás szavai és Reményi szavai
között analógiát fedezett fel — s a pillanatnyi nosztalgia után ez elegendő volt arra, hogy Zakariást a szükségesnél ne engedje közelebb. De azért némi rokonszenvet nem tudott az öregtől
megtagadni; figyelme jól is esett a nagy magányosságban. Szobatársnői közül az „árva", gúnyos célzásokat tett Juli gerontomán hajlamaira — ez nem bántotta Julit különösebben. Talán nem is árt, ha azt hiszik, az öreg bukik rá, ő meg rajong érte... Talán jelent valami védelmet.
Már a félévi vizsgák előtt történt, hogy végül is cserben kellett hagynia Zakariást. Híre
ment, az évet épp csak végigcsinálja, a következő oktatási évadban már nem tér vissza, legfeljebb óraadóként, szigorúan szabott keretben. Juli sajnálta, s szobájába már hívás nélkül is bebekopogott. Zakariás az ünnepek előtt óriási pakkokkal mászkált, ő intézte népes családja bevásárlásait, s Juli egyszer — amikor a lépcsőn mellészegődött — kivette a csomagot a kezéből.
Aznap este a szélesmozdulatú, villámszemű Tiber Mariann Emese — Csende Tibor hű csatlósa — lámpaoltás után a villanyt újra felkattintotta, s a már szendergő Julit fölrázta. Nem csinál belőle titkot, mondta, hogy ők mindenről tudnak. Juli fölhasználja a bizalmas értesüléseket, melyeket ő gyanútlanul szolgáltat, s Zakariáshoz szalad vele... Juli „tégla", minden jel
erre mutat. Juli megdöbbenése oly meggyőző volt, hogy Tibér Mariann Emese valamelyest
módosította véleményét. Lehet, hogy az egész nem szándékos... Lehet, hogy Zakariás is teljesen ártalmatlan, sőt, a maga csökött módján becsületes. De pletykás vénember. Puszta butaságból továbbad mindent, amit hall. Zakariás nem elsőosztályú elme. Már régen az aggok házában volna a helye, ahogy, mint a Lóci papagáj, egyre a „közös nevezőt" hajtogatja. Rossz
vért szül ez a barátkozás, persze, befolyásolni nem akarják, csak neki, Tiber Mariann Emesének személy szerint kellemetlen, hogy az ő szobatársa... ez a Szomjas Julika... Juli már higgadtan közölte, attól nem lesz valaki egyéniség, ha egyszerre két keresztnevet használ, mint
mostanában divat, attól még, hogy bonyolult, nem jegyeznek meg jobban egy nevet... neki a
Szomjas Juli is elég, de a kicsinyítő képzőt nem kéri.
Mindenesetre Juli nem merte többé Zakariást négyszemközt felkeresni — s egyúttal Csendééktől végleg eltávolodott. Nincs keresnivalója olyan bandában, ahol ilyet feltételeznek róla.
Aljas spicli... Ő !
Zakariás egyszer-kétszer reklamálta, s amikor Juli mindig a közeledő vizsgaidőszakra hivatkozott, visszavonult. Még ott volt az egyetemen, de már eltemették.
Szomjas Juli valóban sokat tanult, s lázas izgalommal várta a vizsgákat. El fogja kápráztatni őket. Jelesnél gyengébb jegyet magának meg nem enged. A séta volt egyetlen szórakozása
— a tévét sem bírta csoportban nézni, idegesítette a fény- és hangerő percenkénti módosítása.
23

Természetesen korábban is járt már Szabadváron. Szabadvár Pesthez is, Vámszentistvánhoz is hasonlit. Zajos mint Pest — s lakói egymásnak már éppoly idegenek. De mint Vámszentistván, hosszanti irányban terül el, s külső részén az állattartás itt is megengedett. Üzletei
szépek — csupaüveg Skála és Domus áruháza van. A választék szinte fővárosi. Néhány népművészeti boltocska, vendéglő, üzemi fióklerakat hirdetné Szabadvár megkülönböztető tájjellegét, egyéniségét — de ezekben az árkádok alatt hangulatosan kiképzett helyiségekben is csak
azt kapni (vagy nem kapni) amit országszerte. Szabadvár egyeteme a Ferenc József-i békeidőkben, a múlt század végén létesült, ha úgy tetszik, van is, nincs is hagyománya. Kollégiuma
friss vívmány, szupermodern, uniformizált. A heverők keskenyek és kemények, a szobák falain
mindenütt ugyanaz a reprodukció, Csontváry Libanoni cédrusa, a szériában elsikkadó látomás. Az ételszag a jobb szárnyon.erős — a bal szárnyon a fűtés hangosabb. A szobákban a lányok senkit se fogadhatnak — s nekik maguknak is zárórára kell hazaérkezniük. A házirend
némiképp hasonlít a kórházéhoz. Felnőtt emberek, gyámság alatt. Juli belátta, hogy tömegesen nem lehet másként valamiféle rendet tartani, ez a közösségi élet hátránya, lám, megint a
„közösség" nevében fosztják meg elemi szabadságjogaitól. Nem kívánt ő férfiakat felhordani: de hogy ha akarná se tehetné, dühítette. Képmutatás ez is. Mindenki összefekszik mindenkivel,-a lehető legmegalázóbb körülmények között; csak ne az épületben történjen, az a
fontos. Különben is: nehéz három szuszogást — hortyogást hallgatni. Nem tartozni senkihez,
mégis közömbös emberekkel legintimebb testi funkcióinkat megosztani.
Szomjas Juli vágyódott a régi manzárdra, ahol a nap végeztével nem zavarta senki. Olvashatott, tanulhatott, szavalhatott is a tükre előtt. Oda többé nincs vissza!
Karácsonykor meglátogatta anyját — ott se volt nyugta, a három napot végigszenvedték.
Anyja nem hitte el, hogy az ösztöndíj ruházkodásra nem elég, anyja új élettársa pedig — egy
százkilós gépkocsivezető — éjjel kettőig beszélt egyfolytában a honvédségi harcgyakorlatban
szerzett katonaélményeiről. Kérlelte Julit, állapítsa meg az intelligenciahányadosát... Juli a
verandán aludt, majd megfagyott. Ehhez képest a kollégium: paradicsom.
Tulajdonképpen arra számított, Reményiék néhány napra visszahívják. A gyerekek kikövetelik. De a gyerekek hamar felejtenek. Reményiék pedig egy elemózsiás csomaggal „letudták" a karácsonyt. A mellékelt levelet Reményiné írta, kedves, de mérsékelten bizalmas hangon, a gyerekek üdvözletét tolmácsolta, s nyugtatta, a kölcsönt tekintse ajándéknak, eszébe
ne jusson törleszteni... Reményi aláírta a levelet, nem a felesége neve mellé, hanem a másik sarokban. Reményi egy könyvet is küldött, Pascal Gondolatait, néhány passzust ceruzával megjelölt benne. Juli izgalommal, a lapszám sorrendjében olvasta el őket, személyreszóló, elsősorban kettejük kapcsolatára vonatkozó üzenetet keresve.
...S nincs, nincs Pascalnak igaza. Lehet, hogy a XVII. században a közömbösek boldogtalanok voltak. Ma azonban csak ők — a balgák — boldogok. S egyáltalán: boldogság! Ködös fogalom. Mit értett vajon Pascal, a maga eretneken katolikus agyával boldogságon?
„Az igazságosság vitatható, az erő azonban nagyon jól felismerhető és vitathatatlan. így
aztán nem volt rá mód erőt adni az igazságosságnak, mert az erő szembeszállt vele, kijelentvén, hogy ő az igazságos. Mivel nem tudták elérni, hogy ami igazságos, egyúttal erős is legyen,
úgy intézték az emberek, hogy az legyen igazságos, ami erős. össze kell tehát kapcsolni az
igazságosságot az erővel, ezért vagy az igazságot kell erőssé, vagy az erőset igazságossá tenni."
Hogyan...? Mi hát az igazság? Ebből következően, minden ami gyenge?
De legjobban az utolsó idézet kavarta fel. „Az emberi sorból lép ki, aki a középből kilép.
Az emberi lélek nagysága abban áll, hogy tudjunk megmaradni a középszerben; egyáltalán
nem az a nagyság, ha kilépünk belőle, hanem az, ha nem lépünk ki."
Mi ez? Juli terveinek kritikája? Hogyan értse? Reményi a középszer prófétája?
Egy fecni, egy cetli többet ért volna. Egy szó. Ami csak az övék.
A könyv fölkerült a zsúfolt polcra, a többi közé. Magára van ő hagyva. Ha megbetegedne, nem ápolná senki. Még istenigazából beszélgetnie sincs kivel. Szőlős Erzsike, a „csendes"
szobatárs Kerek András előadásaiért rajong: besompolyog a terembe, leül hátul, a jegyzeteit
24

szó szerint bemagolja. Kerek'András az orosz tanszéken külsős, a tizenkilencedik század orosz
irodalmával foglalkozik, a Tolsztoj-jelenség a vesszőparipája. Szomjas Juli nem tudott az
óráján fölmelegedni: nem különböztette meg őt, „gyerekemnek" szólongatta ez a tanár, akár
a többieket. Egyáltalán, Julit idegesítette a tömjén — még ha méltó kapja is, ő képtelen valamiféle révületben a füstölőt rázni. Ő változatlanul akkor érzi jól magát, ha nem ő figyel, hanem őreá figyelnek...
Alig várta a vizsgát. A vizsga a legjobb alkalom arra, hogy a masszából kitűnjön. A vizsgáztatót is le kéne pipálni!
Majdnem így történt: egy négyes csúszott be mindössze, régi magyar irodalomból, amit
sose szeretett. Ez se esett olyan rosszul, mert aznap — rajta kívül — mindenki elhasalt. Salgó
Dénes tanársegéd példát statuált éppen. De akárhogy is: Szomjas Juli bizonyított.
A sikeres fél évvel a háta mögött azonban a reménytelennek látszó télben észrevette, hogy
unatkozik. Elérte, amit akart, amire feszített idegekkel készült, s hirtelen — a tömény tanulás
terhétől szabadulva — üresnek érezte a napokat. Türelmetlenség fogta el: a végső célhoz alig
jutott közelebb. Mohósága újabb táplálékot keresett — az óra ketyeg! Nyugaton a huszonkét
esztendős már nem is számít igazán fiatalnak, nem ritka a tinédzserek tündöklése sem. S ő egy
mikrofont se kap a kezébe — tevékenységét nem igényli senki. Csendét fél évre felfüggesztették, hívei dacosan, mártírarccal járnak kelnek. A KISZ-vonal az egyetlen — akármilyen sivár
a programja-, amit talán meg lehet lovagolni, amin keresztül a tűzhöz talán ő is odajut.
Maga a szervezet is meglepődött, amikor Szomjas Juli részt kért az egyetem közelgő centenáriumi ünnepségéből — pontosabban ajánlkozott a szervező bizottságba. Mindenesetre
készségesen fogadták, s amikor észrevették, ez a lány dolgozik is, egy-kettőre ráhárították a
munka dandárját. Műsort, meghívókat, dekorációt. A rektorhelyettesnek — aki a tényleges
hatalmat a rektor helyett gyakorolta — nagy könnyebbségére szolgált, hogy tőle és az oktatói
gárdától nem várnak mást,'csak az irányítást és ellenőrzést. No meg a reprezentációt. A kirakatot a rektor kapta: az ünnepségsorozat megnyitását, a díszoklevelek osztogatását, és neki
kellett, a helyettesével karöltve, a „híres diákokat" fogadnia.
Miközben „hagy nevek" után kutattak, szenzációként kiderült, Mohi elvtárs huszonhét
esztendeje egy évig volt a szabadvári egyetem hallgatója, igaz, esti tagozaton, utána szipkázta
el Budapest. Természetesen Mohi elvtársat kérték meg, emlékezzen az „alma máterre", és további eredményeket kívánva a jelen ifjúságát köszöntse. Mohi elvtárs készségesen elvállalta.
Juli.a döntő nap előtt éjjeleket álmodozott. Maga is kinevette magát. Micsoda ostobaság,
Mohi, mint ugródeszka! Hiába penderül elé, azt sem fogja tudni, ki ő és honnan kéne ismernie... Csak felsül majd és éghet a pofája a szégyentől a többiek előtt.
De hátha sikerül? Hátha megint lesz egy ügyes, különleges mondata, és sikerül a dicső
férfiút elkápráztatnia? S legalább megkérdi, mik a tervei?
Juli ötlete volt, hogy a vörös drapériákat puha vörös fátyollal helyettesítsék: lebegő és
távlatos lesz a színpad, nem oly merev. A nemzetiszínt egy foltban, de uralkodó ponton használják, és a megyecímert ne felejtsék le róla. Ne engedjék a múltba veszni.
A megye címere — a négytornyú városháza és alatta tört mezőben a botra kötözött csizma — nagy vitát váltott ki, pro és kontra. Ki tudja, mi ez? Minek értékelhető? Hagyománytisztelet vagy lokálsovinizmus? Csendéék így írtak a „Meghallgatás"-ban: „...ez hát a közeg
minősége, melyben egy ártalmatlan-ártatlan, holmi tüsténtkedőktől előkapart megyecímer is
óvatosságra int, ez hát a közeg, ahol a szabadság határát szaggatott vonallal előrajzolják, és a
résztvevők öntevékenysége mindössze abban merül ki, hogy nekik az előrerajzolt szaggatott
vonalat tintával áthúzni megengedik..."
Ez a cikk eredményezte azt a döntést, hogy a címerdolgot támogatni kell.
Szomjas Juli pedig — tekintve, hogy Csendéék „holmi tüsténtkedővé" degradálták, végérvényesen megsértődött. Akkor inkább ez a társaság! Ezek legalább nem harapják át rögtön
az ember torkát. Ezek legalább — kellő tapintattal — irányíthatók.
Határozottan büszke volt, amikor Mohi elvtárs, szemlét tartva a beszéd színhelye felett, a
25

dekorációs megoldást külön kiemelte. A megszokás elszürkíti az eszmét, mondta, kitűnő ötlet
ez a frissítés, a párt intencióival összhangban, most aktuális igazán...
Zakariás, aki még tanította Mohit, s Mohi külön kívánságára csatlakozott, megjegyezte,
hogy mindezt egy elsőéves, lelkes kislány találta ki, ő az ügy motorja, évfolyamelső, különben. Előráncigálta, tüntető jóindulattal a háttérből Szomjas Julit.
Mohi összehúzta a szemét és kijelentette, juhászkutya legyen, ha a kis elvtársnőt már egyszer be nem mutatták neki.
Mohi híres volt memóriájáról, gyakorolta, nem hagyta berozsdálni. A névre persze nem
emlékezett, de a név hallatán — Szomjas Juli — szaporán bólogatott.
— Szomjas Juli, Szomjas Juli... — Szomjas Juli nagy lélegzetet vett és kisegítette.
— Én töröltem le Mohi elvtárs nadrágjáról a sarat... Vámszentistvánban.
Néhányan kuncogtak, Mohi azonban mosolygását még szélesebbre nyitotta.
— De mennyire, de mennyire... Figyelemreméltó kislány. Hát azt tudja-e, a címer mit
szimbolizál? Én is itt éltem, másfél évig a megyében...!
Juli ennek — éppen ennek — elfelejtett utánanézni.
— Az ember bármily messze mehet — mondta, egy csepp gondolkodás után — amit talált, mégis a saját fatornyos hazájába hordja vissza. Az elszakíthatatlan kapcsolat jelképe,
akár a tápláló gyökér meg a nyújtózó lombok... Élő példa, hogy az országos gondok közt is
itt tetszik lenni.
Mohi megcsóválta a fejét, elkomolyodott. Úgy látszott, a törleszkedést elhárítja. De az
este folyamán, az aulában, mielőtt kezdődött a mulatság, s búcsúztatására a sorfal már készen
állt, mégegyszer szóba ereszkedett Szomjas Julival. Valódi érdeklődéssel kérdezte terveiről, s
amikor meghallotta, hogy Juli próbálkozna a tollal, így szólt nyájasan a rektorhelyetteshez:
— Hát Cseőke elvtárs... íme!
Cseőke Pál a megyei újság kultúrrovatának vezetője volt, mellesleg; s pesti sajtófórumokon is befolyásos egyed. Tanítani alig tanitott, eredeti tárgyát a pszichológia-lélektant háttérbe szorította hivatali tisztsége.
— Persze a te hatásköröd, Cseőke elvtárs. Nem kontárkodom bele.
Cseőke hunyorgott, Mohi legyen nyugodt. Mohi még megkérdezte, Juli szülei mivel foglalkoznak, Juli egy kis habozás után azt felelte, tulajdonképpen, eredetileg, kétkezi munkások... Zakariás csodálkozott. Őt úgy informálta Juli, hogy parasztszármazású.
— Aztán — mondta Mohi és kezet fogott Julival — ha majd oda kerül a sor, tudja hol talál meg... nem ígérek protekciót, de a tehetséget, sezen a politikai tehetséget is értem, elvtársak, kallódni nem hagyjuk!
Cseőke tudta, amit Juli nem: Mohi — ahogy vámszentistvánon a KISZ-es lány is emiitette — szívesen fejleszti kádereit az ifjúság köréből. A saját fiával elégedetlen, egy-egy sikeres
„kineveléssel" mintegy apai kudarcát is cáfolja. Ha ez a kis Szomjas komolyan veszi a dolgot
— s üti a vasat, amíg meleg, egy-kettőre előnyös helyzetbe juthat; módjában lesz használni,
illetve ártani.
Szomjas Julival megint fordult egyet a világ. Csendéék már nem is gúnyolták. Keresztülnéztek rajta. Már most, február elején készültek március tizenötödikére. Híre ment, hogy a
Petőfi-emléktábla kampójáról leveszik majd a hivatalos koszorút és a sajátjukat teszik a helyébe... Juhnak erről az volt a véleménye, hogy mind az egyik, mind a másik gesztusban sok a
teatralitás, az a néhány spontán, kis nemzetiszínű papírzászló, amit az idő tájt a fal és a márvány közötti résbe szúrnak, a legőszintébb és a legbecsesebb. De ezt a véleményét nem osztotta meg senkivel. Élvezettel Figyelte, hogyan kezdik társai — Csendééket leszámítva — ebbenabban a kedvét keresni. Szinte hízelegtek — de szapulták a háta megett. Irigyelték és utálták,
mindez azonban népszerűségnek látszott. Juli nem hitt nekik, de apró figyelmességeiket, a hazug hódolatot elfogadta. Az pedig, hogy a tanárok (s egyúttal bizonyos körök) rivalizálásukban őt avatták üdvöskévé, pokolian mulattatta.
Cseőke — amikor a jegyzethiányra panaszkodott neki — saját, fénymásolatú példányát
26

<

adta oda, s arra kérte Julit, ha valami hiányosságot észlel vagy valami baja van, ne forduljon
máshoz. Óvta a hamis protektoroktól. Ő — s nem kizárólag Mohi elvtárs javaslatára, hanem
pedagógiai meggyőződésétől vezérelve — nagy fantáziát lát Szomjas Juliban. De okosan kell
viselkednie! Próbálkozzon hát recenziókkal, sürgős postamunka! Három-négy könyvet Juli
kezébe nyomott — szólt néhány szót a könyvek szerzőiről, ez a méltatlanul elfeledett derékhad, mondta, itt az ideje a szellemi rehabilitációnak...
Juli megértette, hogy ezeket az írásokat meg kell dicsérnie. Eleinte kínlódott: az ízlése tiltakozott. Mintha korpát rágna, a szövegekben semmi spiritusz, semmi lendület, semmi olyan
plusz, amiért a papirt pusztítani érdemes. Ezekből a művekből tizenkettő egy tucat — „neves"
írók és névtelenek középtermékei, amelyekből kihallatszik a szorgalom lihegése. Némelyik
keresetten unalmas, s álfordulatossága ellenére érdektelen a másik. Juli sose választott volna
éppen ezek közül — amikor fontos könyvek elolvasására sincsen idő. De nem volt saját maga
ellensége. Nyilván Cseőkének — és barátainak — valamilyen okból ezekre az emberekre van
szükségük, ezekkel kívánnak demonstrálni valamit, vagy ezek által szorítani bizonyos embereket homályba. Valakinek tehát meg kell írnia a rosszról, hogy miért jó — s ha friss, „romlatlan" toll teszi ezt, a hitele is nagyobb. Juli kapóra jött — most kell a szerencsét üstökön
ragadni.
„Egye fene — gondolta Szomjas Juli. — Kinek ártok vele? Örvend, akit megdicsértem.
Olyan nagy vétek? Örvendezik és szeretni fog. Ő is viszontdicsér engem. A különleges fogékonyságomat, ahogy azt is felfedeztem, amit eddig nála soha, senki... Jó stílusgyakorlat! Aztán egyszer csak rámbíznak egy-egy igazit..."
Cseőke még azt is megengedte, hogy a recenziókat az irodájában pötyögtesse le. Alig volt
érdemi megjegyzése, a gördülékenység, a spontánnak álcázott fordulatok különösen tetszettek neki, bátor, mondta, ha egy fiatal önmagára is mer hivatkozni, s nemcsak a szakma nagyjaitól idéz vagy azokra fülel...
Juli — amikor még azon a szombaton elolvasta a megyei lap kulturális mellékletében
„Három könyv rólunk-nekünk" című dolgozatát — egészen megmámorosodott. Lehet, hogy
a könyvek rosszak — de az esszé remek. Műfajilag támadhatatlan. „SZ. J." — ez pedig ő!
Lévai Norbert, docens, a filozófiatörténet egyetemi atyja ennek alapján kérette Szomjas
Julit magához. Szomorúan látja, mondta, hogyan lehet egy képességet fecsérelni, aprópénzre
váltani. Ő őszinte, s bár világos, hogy az ösztöndíj kevés, mégsem szabad Julinak eladnia magát. Nem gondolja-e Juli, hogy aki olvassa ezt az elegáns eszmefuttatást, ami a maga nemében
dús, élvezetes, és azután azt a három, enyhén szólva harmatgyenge könyvecskét, tulajdonképpen be van csapva? Mert aki így tud írni, mint Szomjas Juli, annak lehetetlen, hogy ez a silány, szecskavágó irodalom tessen...
Juli azt felelte, ő sajnálja az alkotókat, a gyenge is éppúgy szenved. Lévai Norbert megpaskolta az arcát, tipikusan női vonás, mondta, de majd ő ad neki egy könyvet: ez az író,
akire méltán figyelhet, ha eddig még nem tette esetleg, ez az intellektus nemzetközi méretekben is a piacon lesz, amikor a többi régen elsorvad. Ez aztán megszenvedte negyvennégyben
ezt az európai „könnyed mélységet" Persze, Juli azokról a dolgokról csak a történelemből
tud, a történelemoktatás pedig még ma is szemérmesen bánik soha el nem törölhető tényekkel...
Juli sóhajtott. Az ő családjának — bár távoli oldalágon — sajnos, nagyon is vannak közvetlen emlékei...
Lévai Norbert beszívta az alsóajkát és azt mondta, nem kell mindent kibeszélni. írjon a
könyvről, ne tartsa vissza a lelkesedését, és ő — Lévai Norbert — a pesti Szemlénél helyezi el.
Soronkívül! Még az áprilisi számot eléri. A főszerkesztő igényli a vidéki értelmiséget. És nem
ám „SZ. J."! Szomjas Júlia! Tanulják csak meg a nevét, időben.
Lévai Norbert Mohi osztálytársa volt a politikai főiskolán. Együtt indultak — s most kölcsönösen féltékenykedtek egymásra. Mohit néha bántotta, hogy nem lett tudós, Lévai pedig
azt érezte, jobb híján merült a tudományba. Lévai esküdött a saját ízlésére, elfogultságát nem
27

vette észre — veszélyes lett volna erre figyelmeztetni bárkinek. Juli tehát ezt a gombócot is lenyelte. Annál is inkább, mert az általa ajánlott regény nem volt annyira rossz — inkább szándékában „geil"; egy kissé igazságtalan. De röstellte volna, ha éppen ezt a feladatot nem képes
ravaszul megoldani.
Lévai gratulált a mértéktartó, mégis szenvedélyesen izzó hanghoz, a formai bravúrok
szakszerű elemzéséhez.
Áprilisra a Szemle fülboritóján — „e havi munkatársak" — ott olvashatta a saját nevét,
csupa nyomtatott nagybetűvel.
Zakariás a lapot savanyúan tolta félre. Ritka dolog, mondta, hogy egy fiatal ilyen sokoldalúan és kritika nélkül tud lelkesedni. Csak ne nevezze, amit csinál, kritikának... És vigyázzon, mert akit ilyen szédítően emelnek, ugyanúgy ejtik is!
Cseőke kifejtette, nem haragszik, nem tartja hálátlanságnak, hogy Juli más irányba is
dolgozik, Pest az Pest, de speciel ő is el tudja intézni, ha olyan az írás színvonala, hogy Juli
nagyobb popularitáshoz jusson... bár ő a fokozatosság híve, szeszély nélkül.
Versengtek érte — s Juli, miközben megvetette őket, a tőlük származó kegyeket és előnyöket nem vetette meg. Amikor a szabadvári rádió felkérte vasárnap délelőtti ajánlóműsorába, saját hangjától valósággal megmámorosodott.
Hallotta-e Reményi ? Az újságcikkekre miért nem reagál ? Ha legorombítaná, ezzel azt jelezné, nem közömbös...
Valamivel kevesebbet tanult, de még mindig eleget. Csak nyújtózott a vörös ködben. Még
a kicsiny hatalom is mily boldogító! Az újságkivágatokat spirál, nagyalakú füzetbe ragasztotta, a köszönőlevéllel együtt, amit az egyik szerzőtől kapott.
Előbb-utóbb eljön a nagy, érdemi munka: amikor már megengedheti magának, hogy fasírtot csináljon egy-egy vadmarhából, a védett szobrokat ripityára törje. Ha tekintélye lesz,
végre majd fölmutathatja a csoportérdektől független, maradandó gyönyörűt... Erővel az
igazságot — saját szubjektív igazát, legalább.
Egyelőre azonban úgy látszik, a tekintély megszerzésének útja egy kissé szemetes. S nem
azt kívánják tőle, hogy ezt a hulladékot felszedegesse, hanem hogy fintorgás nélkül, ügyesen
sasszézva — cél iránt — haladjon a szemétben.

LELKES ISTVÁN: VÁSÁRHELYI HÁZAK

28

RÓZSA ENDRE

A jövendő is — mily ódonat-ó volt!
Kinek bókol cinkosán a platán ?
Ki véli úgy, hogy Gyógyulás a zord ok,
amely sülyig, pokolvarig lerontott ?
(„Pofa be!" — Vagy túl lepcses volt a szám ?!)
Vadon idő kelt a múlt hajlatán,
s a jövendő is — mily ódonat-ó volt!
Csak a jelen volt vakon ugráló folt.
De mit tett értem hajdanán apám ?
Mert, hogyha tett is, akkor is: mellétett.
S azóta is, csak az van, mit letett.
S amit letett: életemre letét.
A véges út! Mit számkivetve kérek.
Nyom szerint — végtelen út a „kerek";
s küllőstül fordul ki a négy kerék!

1849 bújdosói
A berek fáin kárra-fakadó
varjúsereg; üszökszín barkák.
Fekete húsvét — bár szakad a hó;
felhői az égboltot
nyílt sebként kitakarják.
S a kertek fáin, gyümölcsök helyett,
torokszorító üres hurkok
lengedeznek. (A szél csak lehelet.)
Majd nagy súllyal lerogynak,
ha a nyakunk szorult ott!

A hegedű
Egy szisszenet: annyit se,
hegedűm ! Egyetlen vonórántással
metszem át különben húrjaid —
29

torkon kívül viselt hangszálak,
a némaságtól összekunkorodtok.
Álmodban se nyikkantsd el
magad! A lenyakazott hattyú
vérszökőkútként futkos még tovább,
szárnyai élve nyúzott hárfák,
sikongnak a hepehupákon.
Hegesztőpisztolyommal
játszom majd rajtad, hegedűm !
Megtelik színig szikrákkal
a meddő hangzatok öble,
sugarak s húrok tündökölnek !

Hadd hulljon a lírai tej fog!
Kihűlt-e az egyszeri élmény ?
Ne ám, hogy a majdani házon
tető sincs, füstöl a kémény,
s a falak közül — te hiányzol!
Kiégetik, ugye, a mészkőt,
s téglát köt újra beoltva ?
Csak víz, amit ontasz, a szép könny,
s cement kell még a betonba.

Ne arról írj, ami megfog:
inkább csak, amit te ragadsz meg.
Hadd hulljon a lírai tejfog;
köpd sorra ki mind — igen, azt tedd.
S állkapcsod törjön előbb, mint
még elmeneküljön a zsákmány!
Csak csontfogad élei győzik;
s hahotáznak a vérszemű gyáván !

SZÖLLŐSI ZOLTÁN

A napló elkezdése
(Részlet)

Ellátok innen hazáig: állok
Magamnak háttal
Betöltöttem a harminckilencet
Ravasz csönd
Elkezdett párbaj
Indulok immár két irányba
Szobám hangos faláig
Elém vetül a visszaút s megyek
Amerről jöttem
Tanyáig
30

Amit látok s hallok
Nem tudom
Múltban-e vagy jelenben
Egymásba nyíló tükreimben
Szellős már a hőség
Szöllőtől véres ősz még
Zsalugáter
Zsanér-gerincen
Szerelem ajtaja ablaka testem
Csont leszek
Csukhatatlan
Porszem és rezgő gondolat
Szétválaszthatatlan
Hűtlenségem bizonyítható de
Hűségem mikor
Hazafelé is elfelé s értelmem
És érzelmem
Beleőrül a testem
Én ifjúságom nem öleltem
Világom
Szapora vadnyom körülöttem
Lehet
Hogy én még sosem öltem
Farönk égen a Nap
Véggel
Fény-gyűrűi táguló körökben
Csörömpölnek az őszben
(Világfa ága csonttörései
Csillagok éjjel)
Méhek zúgása fűrészel
íly egyedül
Nem voltam soha
Vadak hűlt nyomának pásztora
Agancsos éj
Nyerít
Nyerít

Szarvas hold-fara

A férfi lélek
Zongorára cserélt paripa
Szerelmet utói nem érek
Ködvárosnak ködlovas kéne
Párnámon áthallik szívem
Közeli ügetése
Félelmemre
Nincsen dalom
Pornográf árnyak a falon
S hazafelé magamban
Szalmahajad hajamban

. Németh László kiadatlan kézirataiból
NAPLÓTÖREDÉK A HARMINCAS ÉVEKBŐL

Honnét veszem mindehhez az erőt ? Magamnak kell erkölcsösnek és egészségesnek lennem. Lassan belenyugszom életem korlátaiba, hiszen ezeken belül is végtelen a tér. A házasságom alapjában szerencsés; feleségemtől nem kívánhatom, hogy egyik napról a másikra hozzám törődjön, de neki ép úgy nincs más útja, mint nekem. Bele kell avatni őt munkásságomba, hisz annyi jó iparkodás vegyül benne annyi természetes lustasággal. Voltakép fogékony lélek s meg fogja szeretni ezt a munkakört. Jön-e idő, hogy nem a dicsőségéért, hanem a vállalkozás szépségéért fog velem tartani? Meg kell vele beszélnem mindent s nem szabad kétségbeesnem, ha nem érti meg mindjárt. Nagyon is türelmetlen voltam eddig. Rá kell szoktatnom,
hogy az írásaimat ő gépelje, így akaratlanul is osztályosuk lesz. Engednem kell sokban, hogy
megértse: a fő dologban nem engedhetek. Szegényeknek kell maradnunk mindörökké. Ha
lesz pénzünk, elutazunk, de az életünk a lehető legegyszerűbb legyen; évi 3000 P. a lakbéren
kívül; minél előbb egy kis ház, olyan, hogy ne kelljen benne cseléd. Én a cselédtartást erkölcstelennek és megszégyenítőnek tartom, ez az egyik legnehezebb kérdés köztünk. Ha annyi szerelem volna köztünk, hogy ezt kiküszöbölhetnénk! Szívesen félreteszem azt az összeget, amit
a cselédtartás jelent s elutazzuk. Évente háromszor 1000—1000 P-t szívesen elutazgatnék. Az
alatt az idő alatt semmit se csinálni, csak utazni, kényelmesen, nem úgy mint tavaly. Legnagyobb bökkenő az egészségem. Szabályosan kell élnem, mint egy kispolgárnak. Délelőtt az iskolában lehetőleg keveset, délután pihenés s csak 4 után munka. A vasárnap teljesen szabad.
Nem is a munka fáraszt ki, hanem hogy a pihenő időmet is munka mulasztásnak érzem. Legyenek óráim s napjaim, amikor nem szabad dolgoznom. Elhatározások, elhatározásaink mit
érnek, ha egyszer elragadnak a „csikók". Mindenesetre nagy megnyugvás, hogy a „családos
élet korlátaiba" belenyugodtam.

JEGYZETEK BUDDHÁRÓL
A Nirvánában európai ember számára visszadöbbentő: tragikussága. Az élet rossz; nincs
egy Isten fölötte, aki igazolná. Aki az élet drangjától megváltja magát, nagyobb az isteneknél.
A Nirvana: az életet levedlő lélek fensége.
*

Gondoljunk el egy kereszténységet, ahol csak Megváltó van s nincs Mennyei Atya. Ez a
buddhizmus. Milyen tragikus lenne ez a megváltás — Isten nélkül.

Mint ahogy a művészet bebalzsamozza az élet eseményeit, úgy cseppenthet örökkévalóságot a Nirvana a múlandó állapotokba. Az ember űzze ki beszédéből az elfogódottságot és a
nagyképűséget, a dicsekvést és a szerénységet, a remeklést és az egyszerűsködést, az indulatot
és a kenetességet. S ami megmarad: az még mindig beszéd lesz. Hatalmasabb, mint akármelyik.
*

Az irodalom valódi feladata: megőrizni és ünnepelni. Erre a két szolgálatra kell vissza32

nevelnünk. A „stilus" az írásban mindig hazugság. A följegyző irodalomnak egyetlen érdeme
a megörökítés hűsége. Az ünnepben pedig a vallásos érzés diktál: annak van stílusa.
*

Az egyisten-hít azt jelenti, hogy a világ zűrzavara látszólagos; az ember üdvössége nem
áll ellentétben a világ természetével.
*

Az individualizmusnak több foka van. Az európai individualizmus az én múlandó részét
érvényesíti; a buddhista: a múlandóság-levetkezőt. A keresztény „üdvössége" a legfelső.
Ő önmaga üdvözülésével az Isten országát gyarapítja.
*

A Nirvana nem megvetés, csak nem-ragaszkodás.
*

Mindenki az állati létből születik. Az emberiség dolga e fölött egy isten-világot fenntartani.
*

Volt tudós, aki azt hitte, hogy minden nép Indiából származik. Ez nem igaz, de bizonyos,
hogy ami máshol cserépben nőtt, ott szabadon bozótként tenyészik. Ez a mesebozót Buddha
alakját is elborította. Mindez azonban könnyen lefejthető. A csodáknak — itt nem bizonyítj u k — Buddha tudományt tanított. Nehezebb lenne Buddha vallásos élményéről a lélekvándorlás tanát leválasztani. Ez szorosabban hozzátartozik, mint az Evangéliumhoz a démonhit.
Buddha is megváltó. De attól a rémképtől vált meg, ami a lélekvándorlás hite. A lélekvándorlás tana tulajdonképp logikusabb. Azt hiszi, hogy mindig új lelkek keletkeznek, s ezek aztán a
semmiben felraktározódnak. A lelkek belátható idők óta keringenek. Buddha azt tanította,
hogy lehet ebből kikapcsolódni. Hogy kell megállítani a drangot. Hogy kell egy darab örökkévalóságot építeni az életbe.
*

Nem lehet azt mondani, hogy a buddhizmus az európai lélektől idegen. Ha rokonait ke-,
ressük: Szophoklész, Edda. Csak a kereszténység, szocializmus és természettudomány optimista. A buddhizmust igen sok nemes európai követheti. Az ösztön nem áll ellentétben a Nirvánával, a múlandó az állandóval, az ember a világgal. A lélek nem szorul belé, hanem csak
küzd az elsőségért.

A FRANCIA NYELVKÖNYV BEVEZETŐJE
Aki a latin költők és prózaírók nyelvével megismerkedik — csodálkozik a népen, amelynek ez a tömör, bonyolult nyelv az anyanyelve volt. Valójában a latin nép sosem beszélt ezen a
nyelven. A római fürdőszolgák és Horatius nyelve közt nem az a viszony, ami a bihari paraszté és Arany Jánosé közt. A latin élőbeszéd nem hányta el tíz szóval a jelzett szó mögé a jelzőt, s nem használta ki úgy, mint szónokai, a gerundivumokat és participiumokat. A latin irodalom nyelve mesterséges nyelv volt, a művelt emberek, a magasabb gondolkodás használatára —, a piac mélyen a maga közönségesebb vulgáris latinját használta, halvásárlásra és összeszólalkozásra.
A római birodalom katonáival és kereskedőivel ez a vulgárnyelv terjedt el az egész birodalomban, spanyol Gibraltártól a Dunáig s az Északi tengertől Afrikáig. A tisztviselők és a
3 Tiszatáj

33

szónokok művelt latinját csak a gazdagok és előkelők tanulták meg, Európa ellatinosodott népe ezt a latint beszélte, minden vidéken az odavaló bennszülött nép szavaival és száj tartásával.
Amíg a birodalom egysége megvolt, ezek a tájnyelvek sem váltak szét ; a forgalom megakadályozta: inkább kevert, mint eltokolt. Amikor azonban a birodalom kis királyságokra szakadt,
az országokat összekötő utakat a népvándorlás elvadította, bizonytalanná tette, az Alpok és
Pireneusok egyre meredekebb nyelvi határokká váltak: a vulgárlatin tájnyelveiből lassan
önálló nyelvek lettek. Itáliában az olasz, Szardiniában a szárd, a Balkánon a román, a
Pireneusi-félszigeten a spanyol, Franciaország déli részén a provençal, Észak-Galliában a
francia.
Gallia bennszülöttei, akiket Caesar meghódított, kelták voltak. Ez a kelta nyelv, melyet
Bretagne-ban még ma is beszélnek, csaknem teljesen beleveszett a latinba. Egy-két francia szó
őrzi. A kelta szellem azonban ott élt a bennszülöttek száj tartásában, nyelvi ösztöneiben, s midőn Gallia Rómáról leszakadt: bizonyára érvényesült is a tájnyelv hangzóiban, fejlődésében.
Ezt a tájnyelvet azonban nemcsak a tegnapi rabszolgák, az új urak: a hódító frankok is a maguké gyanánt idomították. A népvándorlás hosszas rengései után Észak-Gallia egy germán népé, a frankoké lett. Míg a Rajnán túl a germánok megőrizték nyelvüket (s a rómaiak vesztették el), a Rajnán innen a frankok nyelve enyészett el : a gall tartomány a hódítás ellenére is latin maradt. A frank beolvadás azonban megint nemcsak egy csomó hatalmat, fegyvert jelentő
szóval gazdagította a francia nyelvet, hanem a tájnyelv önálló nyelvvé záródását is siettette.
A VII—VIII. században Galliában már egy olyan latin nyelvet beszéltek s írtak, amelyet más
latin vidékek nem értettek meg. Az, hogy itt ú j nyelv keletkezett, Nagy Károly idejében vált
tudatossá, amikor a latin irodalmat tudósok kezdik tanulmányozni és éleszteni. Mig eddig irni
is csak egy zagyva latinon írtak, ezután lesz egy külön, egyházi latinuk, a tömeg számára érthetetlen. A pap is pontosan tudja, mikor ír az egyház nyelvén: a latinon s mikor a népén: a
francián. A francia nyelv első emléke: a Strassburgi eskü — pontosan ekkorról, a IX. század
első feléből való. A francia nyelv azonban ezután még forrong és alakul, amíg a XVI. század
nagy írói végleges formájában megrögzítik.
A vulgár latin, a galliai tájnyelv, a születő francia nyelv részletes leírása, az átalakulás
nyomozása : a nyelvészet dolga. Izgató detektív-munka ez, a ránkmaradt nyomokból a nyelvteremtő erőket megközelíteni. Mi itt csak az egész sok száz éves fejlődésből az elejét s végét
fogjuk összehasonlítani. Mi történt itt a koraközépkor termáljában a latin szavainkkal és latin
nyelvtanunkkal.,.

OLVASÓNAPLÓ : KRITIKÁK FAULKNERRŐL
A négyszáz oldalas könyvben — „Három évtized kritikái" — természetesen nincs benn
valamennyi Faulknerről szóló bírálat, csak az, amit a gyűjtemény kiadói fontosnak tartottak :
Faulkner felfedezésének a dokumentumai s a Faulkner-képet gazdagító későbbi bírálatok.
Arra, hogy Faulknert milyen lassan emésztette meg Amerika, jellemző, hogy bár az első regény 1924-ben jelent meg, az első tanulmány, amelyet a kötetbe felvettek, az O'Donnelé —
1939 nyarán. Akkor már rég túl volt nagy írói áttörésén, amelyet ő maga is a témájára találásnak érzett. 1929 és 1932 közt öt regénye jelent meg, a Sartoristól a Light in August-ig, amelyek
az egész mű ismerői szemében is a legjelentősebbek közé számítanak. Kritikák persze jelentek
meg korábban is bőven az 1939-ig forgalomba került tizenöt könyvről, de ezekben csak a tehetség elismerése s a megütődés ötvényeződött különböző arányokban, mégpedig úgy, hogy a
megütődés lett egyre ékesszólóbb s uralkodóbb. O'Donnel tanulmánya volt az első, amely
arra terelte a figyelmet, ami ezt a tizenöt könyvet összefűzi: az író szívügyére, elfogultságára,
ami alakjait és történeteit kitaláltatta. O'Donnel hangsúlyozta elsőül, hogy Faulkner a helyi
háborút elvesztett, idegen gondolkodással s emberekkel elárasztott Dél emberének tekintette
magát, s alakjai két családba, a Sartorisok s a Snopesok nemébe oszthatók : az előbbiek a tra- '
34

díciók nagymúltú, de fuldokló képviselői, akikben a hagyomány életképtelen formalizmussá
válik; az utóbbiak Észak jövevényei, a ravasz lókereskedő s atyafísága, akiket a versenyben
nem köt sem hagyomány, sem erkölcsi kódex, lazán összefüggő biológiai funkcióikat csak a
terjeszkedés, siker, a másfélék elpusztításának szinte bakteriológiai szükségszerűsége köti
össze. Faulkner első regényeiben ennek a nemesebb, de elfajuló arisztokráciának az alámerülésében s azon át a Dél haldoklásában találta meg a maga legendáját. Ezt a legendát persze
rengeteg leválasztható történet borítja be, de valahogy azok is vonatkozásba hozhatók vele,
még az olyan kalandos menet is, amelyet az As I Lay Dying-ben az egyszerű férj vezet, hogy
feleségét, ahogy kivánta, Jeffersonban temesse el, — egy darab nyers, de igazi erkölcs a formalizmussá vált erkölcs s az erkölcstelenség ellenpéldájaként.
A háború nemcsak a kritikákban, de Faulkner termékenységében is apadást hozott, azok
után, amelyekről O'Donnel tanulmányában is volt szó, 1948-ig fontosabb munkája csak egy
jelent meg, a Hamlet (Kunyhó), a Snopesok trilógiájának első része. 1946-ban azonban megjelent egy sikerült antológia Faulkner munkáiból, előtte Cowley bevezetője, amely O'Donnel
kissé absztrakt tervrajzát a valóságos művel jobban összhangba hozta. Az egyik lényeges hozzáadás Yoknapatawha-nak, ennek a Missisipi északi részéről előhívott s fölemelt költői tartománynak a leirása. Faulkner a Sartoris írása közben jött rá, hogy az ő postabélyegnyi szülőföldje s a belőle kinövő valóság tehetségének egy életre munkát ad, hisz ki sem kell lépnie belőle, hogy ahhoz a mítoszhoz, mely gyermekkora óta nőtt benne, a természeti hátteret, a jelképpé vált alakokat s epizódokat megtalálja. Amit ezután ír, az olyan Comedie Humaine
(Balzac volt az egyik kedvenc irója), amelynek — mítoszi tömörítéssel — Yoknapatawha-ba
kell zsúfolódnia. A másik hozzáadás: a pontosabb történet. A közönségnek átnyújtott antológia a műveket történeti rendben közli. Az első 1920-ig megy vissza, s az utolsó 1940-ig ér.
A bennük kibontakozó történetet Cowley így foglalja össze (minthogy azóta többen is szó szerint idézték, én is veszem a fáradságot, hogy leírjam a lényegét): a Délt Sartorisok (arisztokraták) s Sutpenek (névtelen, becsvágyó emberek) alapították, akik az indiánok földjeit elvéve, el
voltak tökélve, hogy tartós és szilárd rend alapjait vetik meg. Erejük és becsületességük ellenére azonban tervükön (Faulkner szava szerint) „átok ült", a rabszolgaság, amely a polgárháború révén megsemmisítette azt. Kísérletük, hogy a régi terv s a régi érték szerint újjáépítsék,
meghiúsult az erők összjátékán — a politikai kalandorokon s a Snopeseken (egy új kizsákmányoló osztály, a földnélküli fehérek leszármazottjai). A régi rend leszármazottjai különbözőképpen is versenyképtelenek, erkölcsi kódexük megakadályozza őket, hogy a kódex nélküli
Snopesekkel versenyre keljenek; a betűhöz tapadnak, s megfeledkeznek hagyományaik szelleméről; elvesztik kapcsolatukat a jelennel, a valósággal, s az alkohol, retorika, előkelősködés
őrült álomvilágába menekülnek; szerelembe esnek vereséggel és halállal; az idegeik csődöt
mondanak; elgyávulnak; vagy mint Jason a The sound and Fury-ban, snopesistákká esküdnek, minden Snopesnél gonoszabbá válnak.
A harmadik fontos tanulmány, a Warrené, összefoglalja az eddigi eredményeket, s kijelöli a további részfeladatokat. Cowleyn abban megy túl, hogy a Yoknapatawha mítoszában
nemcsak Dél és Észak ügyét látja, hanem az egész nyugati civilizációét, amely éppen ilyen erkölcsi anarchiában szenved — érdek, siker adja a mértéket, elvontság és mechanikusság szívja
ki a dolgok vérét —, s amelyből a Faulkner-féle ember honvággyal s kétségbeeséssel gondol
vissza a hagyományos értékek világára, amelynek ha meg is volt a maga átka, a benne élőknek
rendet, tartást, méltóságot adott, — igazi célokat, s ha úgy fordult, igazi bukást. A részfeladatok, amelyeket kijelöl: a természet szerepe, ahogy a kizsákmányoló s a természettel együtt élő
ember nézi: a szegény fehérek (akik nem mind Snopesek) s a négerek Faulkner világában; az
írói technika jelentősége; humor és borzalom határvonalai; a mű szimbolizmusa. Ennek a három tanulmánynak köszönhető, hogy a Nobel-díj egy nagy vonalaiban megvilágosodott
Faulknerre vethette az érdeklődés fényét, s az újabb kritikák — újabb regények ürügyén —
nagy kedvvel, részletességgel mentek bele a feladott témákba, tovább ágaztatva a problémá-

3*

35

kat. Bizonyos, hogy a század másik három nagyhatású epikus művésze közül (Proust, Joyce,
Musil) bár kísérletező mániája inkább Joyce-ra emlékeztet, (ő maga is azt mondja, Joyce-hoz
csak úgy szabad közeledni, mint az iskolázatlan baptistának a Bibliához: hittel), minden morális indulata ellenére Prousthoz áll legközelebb. Ahogy az az ancien régime tündérvilágát a
modern Franciaország alól, úgy hozza ő ki a Dél fuldoklásából az igazi kultúra maradványait
a mindent betemető yenki Amerika alól. A konzervativizmus, az Aranykor feltámasztása az
epikának már a Ramayana, Homérosz óta ihletője volt. Faulkner s Proust (sőt bizonyos fokig
Musil is) modern eltorzultságából idéz fel egy ilyen aranykort, hármójuk közül Faulkner a
legdrámaibb módon. Ami engem érdekel, s további kutatásra izgat: mennyiben sarkalltagátolta e hatalmas eposz kibontakozását a huszadik századi regénytechnika eltanulása, túlhajtása, a megütődést keltő külső, — mit nyer a nagy mondanivaló s a nagy tehetség az elképesztés szándékából.

RÉSZLET AZ UTOLSÓ MAGYARÓRÁBÓL
A magyarság újabb kori történetét három nagy katasztrófa szelte fel: a Martinovicsösszeesküvés, a szabadságharc leveretése és 1919-ben a kommün bukása után a reakció eluralkodása. Ugyanezek a katasztrófák az irodalomban is korhatárt jelző szakadékokat okoztak...
Engem, amikor mint kritikus, kritikáimat írtam, s később, amikor mint magyartanár, most
már huszonöt éve, diákokat tanítottam, mindig ezek a kedvezőtlen viszonyok közt elinduló,
hangjukat a hallgatásból kicsikaró nemzedékek története érdekelt a legjobban. Itt kis szigetek
keletkeztek, amelyeken a magyar életakarat szervezte lassan magát, a magányos törekvések
lassan összefolytak, s az új nemzedék hangja alakult ki... A legnagyobb szeretettel, persze a
tévedés lehetőségével is, a tulajdon nemzedékemet figyeltem... már nem mint kritikus, hanem
mint irodalomcsináló, az irodalom szülésze néztem a jelentkező írókat...
Bizonyára feltűnhetett maguknak is, hogy ez a nemzedék sokkal hosszabb életű volt,
mint az előzőek. Ha a fiatalon elhunyt József Attilát és a 45-ös év zsidó mártírjait nem számítjuk, ennek a nemzedéknek a tagjai mintegy négy évtizeden át virágoztak. Az előzőek egy, kettő, három évtizedet éltek csak. Ez alatt az idő alatt többet is csinálhattak, mint a többiek. Tulajdonképp kétszer kulmináltak, vagyis amit kezdtek, annak a folytatását is ők maguk csinálták meg. Egyszer a harmincas évek végén, a negyvenes évek elején. József Attila akkorra már
meghalt, Illyés Gyula megírta a Puszták népéi és a Petőfii, Tamási legjobb elbeszélései megvoltak, Szabó Lőrinc is elérte ormait. Később, a személyi kultusz éveiben, ezeknek az íróknak
egy része: Kodolányi, Tamási, Szabó Lőrinc elhallgatott, de amikor megszólaltak, kiderült,
hogy dolgoztak. A hallgatásban is egy másik kulminációs pont felé tört az egész nemzedék.
Szabó Lőrinc ekkor írja a Tücsökzenél, a Huszonhatodik évet, Tamási, Illyés szebb műveket,
mint idáig. Talán hiba is volt, hogy oly messze estek már a saját ifjúságuktól, amikor az egész
nemzetért kellett helytállniuk.
Most az utolsó tíz évben ezt a nemzedéket is kikezdte a halál, vagy aki nem halt meg, elnémult, a betegséggel vívott hosszú harcban elcsöndesedett. Először Szabó Lőrinc halt meg,
azután Tamási Áron, aztán Kodolányi János, azután Sinka István. A legutóbbi hetekben Veres Péter halála volt egy ilyen nagy figyelmeztető jel, hogy ez a nemzedék — ha van is egy-két
olyan kivételesen szívós tagja, mint amilyen Illyés Gyula — tulajdonképp már eljátszotta játékát. Veres Péter, akit a legszorgalmasabbnak láttunk, örök járás-kelésben az ország egyik végéből a másikba, öt hét alatt egy influenza következményeiben meghalt, itthagyva a kérdést,
hogy ki fogja követni, ki jön majd utána. Nemzedékszerűen ez a társaság már nem fog fellépni, s figyeljük, hogy a következő, szinte már két nemzedékkel utánunk jövő Nagy László, Juhász Ferenc, Sánta Ferenc s az ő kortársaik hogyan veszik át azt a szerepet, amit negyven36

ötven éven át ezek töltöttek be az országban. Ez a néhány szó sem tiltakozás ez ellen a nemzedékhalál ellen, inkább megnyugvás benne.
JEGYZET
A naplótöredéket az irói hagyatékban talált keltezetlen kézirat alapján, Németh Lászlóné engedélyével közöljük. Életrajzi megközelítésben vizsgálja a norma és mérték viszonyának az Emberi színjátéktól
az Irgalomig oly sok változatban ábrázolt problémáját. A szöveget tartalmi meggondolások alapján a
harmincas évek elejére datálhatjuk.
A Buddha-aforizmák 1946 őszén készültek. Föltehető, hogy előmunkálatai az ekkoriban tervezett,
végül is meg nem írt drámának, a Buddha feleségé nek. A Sámsonnal elkezdett vonulatot folytatják: az
írói mitológiát a görögség és az Újszövetség ihletése után a keleti vallások irányában tágítják. Horváth
Károlyné (Budapest) gyűjteményéből tesszük közzé.
A francia nyelvkönyv elé írt bevezető ugyancsak 1946 őszéről való. A Keresztury Dezső vallás- és
közoktatásügyi miniszter felkérésére vállalt pedagógiai kísérlet terméke. A nyelvtörténeti előszó a továbbiakban — Bárczi Géza nyomán — latin—francia nyelvhasonlítással, a hangtani, morfológiai és mondattani változások részletes elemzésével foglalkozik. Kézirata Horváth Károlyné (Budapest) tulajdonában.
A Kritikák Eaulknerről az Utolsó kísértet 1968/69-es keltezésű olvasónaplójából kimaradt irás, helye az író a föld alatt ciklusában volna. Az író hagyatékából publikáljuk.
A magyarórát Németh a balatonfüredi Lóczy Lajos Gimnáziumban 1970. május 6-án tartotta. Teljes anyagát az akkor készült magnetofon-felvétel alapján A katedrán: Németh László címmel az 1979ben kiadott iskolai Évkönyvben olvashatjuk. A szöveget rövidítettük.

GREZSA FERENC

|

TÓTH BÉLA

Tiszajárás
56.
IBRÁNY II.
Tíznél is több nyomás szavú, hagyományistápoló ember szíves velem naphosszat időzni,
hogy a faluról olyan~pontos képet szerezzek, amilyet a röntgenfölvételek, mikroszkopikus
metszetek mutatnak. Nyitott tenyerükön hozták mindentudásukat, alig juthatok szóhoz, hisz
szavuk áradása, adataik pontossága résnyi szünetet, folytonossági hiányt nem jelez. Be is
csukhatnám eszem magnóját, mindent tudok, ahogy ők. De mi maradt a mai falu mivoltában
a múltból? A megpróbáltató múlt életerős, dologra, a világ megváltására is kész mai közösséget termett. Mik a vonulatai?
Többször elhangzott,, hogy földbirtokostól a jobbágyig, a rebellis vonás benne lakott a
lelkületben. Miben mutatkozik ez napjainkban?
Hegedűs Dezső:
A felekezeten kívüliek szektája, sok egyéb összetevővel együtt, ennek a mentalitásnak a
talaján virágzott ki. A nyomor és a gondokozás odáig bátorította a látszatra jámbor református lelkületű, nincstelen réteget, hogy papját, egyházát, vallását megtagadva, az álom, a túlvilági élet belenyugvós várása helyett, itt a földön igyekezett olyan közösséget teremteni, amelyben megélhet, s itthon élhet a népesség szegénye, apraja-nagyja.
A két évtizedig viruló szekta belső ügyeinek taglalása több oknál fogva nem kívánkozik
ide. Először is, közülünk senki nem volt részese a közösségnek. Másodszor, annyira tiszteljük
erőfeszítéseiket, hogy kapásból nem szeretnénk hitükbe még véletlenül sem, avatlan módjára,
belegázolni. Az akkori Magyarország nyomorúsága sokféle sóvárgó, mennybe néző szektát
szakított ki a hagyományos egyházakból, de tudomásom szerint csak az ibrányiak példázták a
testi-lelki megélés gyakorlatát.
Küzdelmüket 1944 igazolta. Eljött az a világ, amikor tiltott együvétartozásukat törvényesítették. A kommunista párt szervezésekor 1200-an léptek be a szektások közül, s úgy verekedtek, ahogy a megszenvedett újért való küzdelmekben országszerte verekedtek az igazi baloldaliak. Mai embernek ez furcsa, tán hamis nézetnek, emberi tartásnak minősülhet. Hogy keveredhetnek tömegével a vallási alapon szerveződött tömegek az ateizmust hirdető kommunisták közé? Talán úgy, hogy nem is a mester isteni volta lebegett szemük előtt, amikor a puszta
létért küzdöttek, s az új párt sem a krisztusi tanítások tagadását tartotta elsőrendűnek, hanem
a bármi hiten lévők egységbe kovácsolását az ú j rend fölépítésére.
A felekezeten kívüliek szinte ezért a világért vállalták szenvedéseiket. Óhatatlanul rebellis
vonás, az egyházak, de hivatalosan megfogalmazott pártszerűség tekintetében is. Belülről
forrtyogó szektakatlanuknak gőzei, illatai, sistergései, megcsúfolásaiknak következményei
minket, kívülállókat, meg-megcsaptak, de igaziból nem érzékeltük sorsukat csak az eszünk38

kel. Megvallom, ha nem is kívánkozott mindenki közéjük, az évtizedek során nagy tisztelet
övezte őket. S ez a tisztelet bennünk él annyira, hogy avatlanoknak tartjuk a róluk való beszélgetést is. Valaki, türelemmel, hosszú időt, erőt nem kímélve, még föl kellene jegyezze a
belső történéseket.
A kívül lévők rebbellis tartását is érzékelhettük a falunk magahordásában. Van egy szólás, dicsekvés számba ment még tíz-húsz évvel ezelőtt, de ez is messzibbről eredezik: Akit Ibrányban meg nem bicskáznak, Bujon meg nem erőszakolnak, Kótajban meg nem lopnak, az
kimehet a világból, mindenen szerencsésen keresztül jut, baja nem eshet.
Miért bicskáztak?
— Zsebben volt a kezebeli, egyrészt ezért, másrészt az önérzetes magatudás nem tűrt ellentmondást. Ha a szép szó valami vitás ügyben nem használt, előkapták a szúró argumentumot.
— Egymást is vagy csak idegeneket ?
— Nem volt válogatás. A nemtetszést bicskával egyengették. Tán nem az irigység, hanem
a nagy önérzet nyitogatta a zsebkéseket. De akkor mindjárt helyben. Nem kellett ahhoz kocsmagőzösnek sem lenni. Hideg vízen élhetett az illető, de ha valami nem ment a szó nyomán,
hát belefaragtak az idomulni nem akaróba.
— A múltból hozták?
— Leginkább onnét jöhet, nem mostani kitalálás, mert az utóbbi években ez a rossz szokás is semmivé vált. Sose volt értelme, de napjainkra teljesen értelmetlenné lett.
— Elnézést, hogy szülőfalum szerény hasonlatosságával előhozakodom, de bizony
Dombiratoson is könnyű helyeken tanyázott a bicska. De alkalmi, hirtelen haragból való szurkálásról csak ritkásan tud a falusi fejben hordott krónika. Asszonyi ügyekben, tettenérés esetén, tolvajfogáskor, ami kézbe került, azzal megsuhintották az érintettet, de a kisebb haragszomrádok vonatkozásában nem aprózták szét az adósságot, hanem a búcsú napjára összegyűjtötték. Úgy lehet, egész évben arra spóroltak, megállj, mert amiért tollas kalapban jártál
a nekem is tetsző lány után, majd elszámolunk! Sokszor a sértettek meg sem tudták mondani,
kit miért pocskoltak meg, de azon a napon, ahogy alkonyodott, már ment a leszámolás. S
nem olyan véletlenül, hogy némely évben igen, más évben meg egymás nyakába borultak volna. Annyira kiszámítottan a búcsú napján rendezték a legénysorúak az egymással való adósságaikat, hogy már a hatóságok is számoltak vele. Nagy csendőri, orvosi prevenciók a pirinyó
falu Anna-napi búcsúján. Mentek a bolondkocsik, durrogtak a céllövöldék, szóltak a cirkuszi
kikiáltók, árusok harsogták portékáikat, a nagykocsmában a falusi rezesbanda fújta, s a világ
legbékésen napjának tűnhet alkonyatig az ünnep, amikor fölharsan átütve minden zajon az első visítás, üvöltés. Vezetnek két legényt, lányok, asszonyok az orvosoktól megszállt ideiglenes
rendelőbe.
Sötétedésig akár húsz legényember is ott vérzik büszkén, s körülfogva, várja a kötözést, a
mindenkit ismerő falusi orvos sietősen veszi szemre, ki a legjobban vérző. Ebből állit sorrendet. Szólítja is a Jóska gyereket, akinek a csizmája szárából is bugyog a virtus, de a combjából, a vékonyából, a hátából. Ahogy húzzák le róla az elpirosodott gúnyát, az orvos együttérzően sajnálja a fiút.
— Ej, Jóska, de kibasalikomoztak magával.
Megy le az ing, elöl is lukacsos a fiú. Mire az orvos:
— Ej, Jóska de kibasalikomoztak magával.
Harmadik sóhajtásos sajnálatot már nem vár a Jóska, mert azt mondja:
— Ide figyeljen doktor úr, kibasalikomoztam én a Pistával, mert holnap lesz a lakodalma, azt itt a pöcse a zsebemben!
Önérzet, bosszúvágy, kivagyiság, magára adás mozgatja-e a bicskát, azt nehéz lenne hirtelenében leltárba szedni. Nem egy érzelmi szál rángatja az akaratot. Lakhat ebben a cselekedetben magára adás is. Az is nagy hajtóerő. A magára adó gazda díszes hámokba öltözteti lovát, úgy megy szántani. Teheti, teszi. A magára adó szegény ember a cérnagúnyát is hordja,
39

ahogy színész a frakkot. Erre is számtalan példát ismer az otthon élő. Az elviselhető szegénységet tudták a magatudók olyan méltósággal viselni, hogy meg lehetett tőlük kívánni, mint jóétványú ember evésekor a falatot szokás.
A magatudó dolgozott olyan jóízűen, hogy az ember a tenyerébe érezte az ásó nyelét. Tán
ugyanaz a magatudás a mozgató, csak az egyik bicskát ránt, a másik kazlat rak vele, hogy száz
kazal közül kitűnik, ezt csak ez, meg ez rakhatta, mert olyan mintha most húzták volna ki a
skatulyából!
— De, ha visszavehetem a szót, — mondja Hegedűs Dezső, nyugalmazott gimnáziumi
tanár — hát a saját falum védelmében mondom, itt se a bicska jellemezte csupán a magára
adást. A magára adás sokféle változata egy tőről szaladhat. A mai lélekbúvárok önmegvalósítás címen fogják csomóra ezt a fogalombokrot. Kiejtettük a virtus fogalmát. Ibrányban sem
dicsekedtek soha a puszta baromi erővel. De nem is titkolták.
Élt itt egy híres nagy erejű, tán nem a nevétől volt az, Stark Miklósnak hívták, ha annak
egy vastargoncára felraktak száz vályogot, kitett öt mázsát, a targonca is meghajolt a teher
alatt, áttolta a legáradmányosabb homokúton is, pusztán virtusos fogadásból.
Az erőt nem tagadták le, hiszen az tartotta meg bennük a világra-, életrevalóságot. Élt a
faluban sokféle népi játékokkal vegyesen a kötélhúzás. Etelközből hoztuk-e magunkkal vagy
itt találták föl újra a tájékon, azt nem leikezem, de nem voltak embereink, legényembereink e
tekintetben gyakorlat nélkül valók. 1925-ben egyik megyei leventeversenyen, ahol a harminchat község legénysége mérkőzött atlétikában, s egyebekben, hát a kötélhúzásban az első díjul
kitűzött bikát is elhúzta az ibrányiak csapata. Persze nagy öröm, községi képviselőtestületi elismerés, és réztáblával földíszített apaállat. A kötélhúzásnál is kellett ész, nem csak erő. A kötél két végén 10—12 ember, de a legerősebb fogta a csomót. A sarkát belevágta a földbe. Lehetett riszálni, vonszolódni a kötéllel métereket előre, hátra, hanem a győztes elhúzta a másik
végére fűzötteket. Győztek. Az kétségtelenné tette, hol az erő, az ész. Mert akármilyen virtusos erő az erő, emberi kormányzás nélkül értelmetlen.
Nem vagyok versenyben a magam iafia dicséretében magával, de tovább megyek. A bicskát rántó kéz mást is tudott. Ugyanaz a kéz simogatni, adakozni, értéket előállítani, értéket
böcsülni. Három köztéri szobrunk van. Jórészt a falu áldozatvállalása révén díszítik a falu tereit. Azokhoz nem csupán az anyagi erőre volt szükség, de az igény is itt lehetett.
A község ad magára. A centenárium idején Kossuth-szobrot rendelt az akkori elöljáróság. A népi demokrácia első éveinek önérzetes, múltat böcsülő idejét éltük. Volt Ibránynak
egy drága emlékezetű főbírója, Fülöp Istvánnak hívják. Nem él már a faluban. Nagy mozgalmár, nagy múltú, tiszta egy ember, annak az időknek a legmegfelelőbb produktuma. Avattuk
a szobrot, ő mondta az ünnepi beszédet, aminek a summázata így szólt:
Tisztelt ünneplő közönség!
Én, Fülöp István Ibrány nagyközség főbirája nagy szeretettel köszöntöm a szobrászművészünket, aki Kossuth Lajos barátunkról, elvtársunkról készített gyönyörű szép alkotmányos
emlékművét idehelyezte községünk lelke, szíve közepébe.
Mint népi káder, az ibrányiak mindenkori magatudásának is kifejezője tudott lenni.
Máshol ez sem történhetett meg, s ha igen, nem így. Főbíráskodása idején, nem virilis alapon
választották a 47-es választások alapján, hanem a mi kutyánk kölkeképpen, aki a mi szavunkkal a mi bajunkat mondja, a mi igazunkat igazítja. De érdemes ember is volt a bizalomra.
Szóval az ő bíráskodása idején egyszer csak a többi között jött a megyei rendelkezés,
hogy miből mennyit kell beadni a tervezetten fölül. Tojásból, babból, búzából miegyébből. Ismerte az ilyen papírokat a zörgéséről is, fölteszi nagy komóttal a szemüvegét, olvassa a beadási listát. A lajbizsebből előszedte a vörösplajbászt, áthúzta az egész irományt, ráírta: ez Ibrány nagyközségre nem vonatkozik! S akkor nem is vonatkozott.
Más esetben a nyíregyházi pénzügyőrségen volt dolga, ahol hírét vette, hogy egy napon
belül a fináncok házkutatásokat csinálnak, mert sok a zugpálinkafőzés. Sietett haza, előszedte
a kisbírókat, Kormány Feri bácsit, meg Zöld Fülöpöt, kidoboltatta: „Értesítjük Ibrány nagy40

község lakosságát, hogy a pálinkafőző apparátusát mindenki dugja el, mert holnap jönnek
Gáváról a fináncok, akit elkapnak, elveszik a készülékét és pénzbírsággal sújtják."
Az ilyen bírói intézkedéseiért nem kapták el. Hites embere volt a köznek, és múltból jövő
hitele is akadt. A vad tanyavilágot a párt meg a közös szervezésében szamárkolesszal egy szál
maga járta éjszaka évadján is. Egy kaszapenge volt az ülés mellé szúrva. Nem mert annak
szólni senki. A magáraadás egyfajta kifejezését vitte megfogalmazatlanul. Az ő idejében kezdik társadalmi munkában építeni a kultúrházat. Máig abban fényeskedünk. Igaz, nem ő találta ki, csak fölismerte a szükséget, az igényt és a lehetőséget. Élt vele. A vele élés hagyományozódik.
A falu Honfoglalás terén díszeleg a földosztók szobra. Azt annyira böcsülik a lakosok,
hogy nincs virág nélkül nyári napokon. Mindenik a 19-es földosztók mártírumságban kiszenvedett apját, öregapját, az új földosztáskori magát látja a Borbély Sándor alkotta többalakos
parasztfejekben.
Ez a magatartásforma összefüggő folyamat. Nemcsak a kenyérre éhesek, a szépre, szellemi jóra igényesek. A községi könyvtárvezető, Gosztonyi Tibor, meg a polihisztor Nagy Ferenc
gondoskodása révén rendszeres képkiállításokkal örvendeztetik meg a falu lakóit, s ha a 7500
ember nem is jön oda, odajön másfélezer, s ha az nem is akarja mind hazavinni a kiállított képeket, de minden tárlatból 5—6 kép ibrányi gazdára lel. Pénz, kivagyiság, igény, magára
adás? Változik, szelídül a vad mozgató erő. Ha van járó útja, ha engedik a saját fejlődéstörvénye szerint menni, ha kertészelik a vadhajtásokat, újra el lehetne gorombítani? Nem tudom, nem hiszem.
A mai verekedések, mondom, már nem a régiek. Indíttatásuk sem. Sajnos, inkább a pálinkagőz hajtja, hogy vita közben egy-két nyaklevesre kerüljön sor. Rendőri intézkedéseket
ezek soha nem vonnak maguk után. Igazi bűnesetek nem foglalkoztatják a rendőröket, akik
majdnem munkanélküliek. Jámbor kerékpárlopások mennek. De manapság már fogyóeszköznek minősül a bicikli.
A képkiállításokat csak rangos, tájunkban is rezonanciát keltő festők alkotásaiból rendeznek. Kerülő Ferenc neve országosan ismert, ám Szabolcs megye táját, a Rétköz arculatát
idézi minden ecsetvonásával, s az egyszerű dolgok igazságát sugározza.
Réti Mátyás festőművész is szívesen mutatja alkotásait az ibrányiaknak. A Kmetty
János-, Hincz Gyula-, Domanovszky-tanítvány nemcsak képeiben kötődik a tájhoz, de emberi ragaszkodásával is vállalja szülőföldjét. S vállalják őt az érdeklődő ibrányiak.
Mennyországgá lett a falu, s benne mindenki angyal? Szó sincs róla. Csak a magunk számára is érdekesen állnak össze a mozaikból rakott képek. A falu személyisége az egyénekből
rakódik össze. A kivagyiság vagy a magatudás, a magára adás a pozitív jelenlétének más eredményeiről is számot adtunk.
Az egykor is nagy létszámú falunak a múlt században már óvodája működött, de háromnégy felekezeti iskolája szintén. Az ibrányi mindig törődött azzal, hogy a gyereke az iskolát elvégezze, már az elemit. Nagyon tanyás terület volt ez valamikor, s azok kedvéért két kinti iskolát fönntartottak. A Tuskolányt meg a Jalapát. Afféle tanyaközpontok voltak ezek. De a
Feketehalomnak is volt iskolája, s a Tiszaháti területen is működött uradalmi elemi. A fölszabadulás körüli években ezer körül volt a tanuló gyerekek száma. Ma sem kevesebb. 38 tanulócsoportot tart a falu, s benne 100 pedagógus dolgozik. Mindenben jól el vagyunk látva, csak
délelőtt folyik a tanítás. Minden óvodaköteles gyerek hozzájut a férőhelyhez. Külön cigányóvodánk van, de nem az elkülönítés miatt. A cigány nem adja máshová az óvodáskorút, csak
a saját óvodájába. Magyar pedagógus dolgozik benne, s eredményeivel iskolaéretté tudja tenni a barna gyerekeket.
1962-ben gimnáziumra tett szert a falu. Akkoriban a művelődési kormányzatnak volt
olyan irányzata, hogy nagyobb falukban telepítsen középiskolákat. A mi hatelemis ibrányi elnökünk éppen valamilyen értekezleten Nagyhalászban hallotta, hogy kínálták neki a gimnáziumot. De a község akkori vezetői tiltakoztak a szerencsével szemben, hogy van nekik elég
41

bajuk, nehogy még egy középiskolát is a nyakukba vállaljanak. Na, a mi elnökünk kinyújtotta érte a kezét. Benne élt a falu minden magára adó vágyakozása. Kérdezték, mijük van hozzá? Pénzük, telkük, házuk? Semmi sem volt, csak az ambíció.
Sebesen aztán, az egyik egyház belső portáját elcserélték határi földért, telket biztosítottak, a pénzt meghitelezte az állam, az iskola létrejött, 21 év óta működik. Igaz, nem csak Ibrány kapott ilyet vagy szervezett magának, de kapott Demecser, Baktalórándháza, Tiszavasvári, Tiszalök, Gávavencsellő, és egy újabbat Nagykálló. Ezek a középiskolák meggyökeresedtek mind, egyedül Gáván nem indult meg, mert mire odajutottak volna, elfogyott az állami
támogatás. Szerintünk minden iskola jól működik, de legjobban a miénk. Igaz, minden cigány a maga lovát dicséri. Dicsekvés nélkül, volt kőzöm a gimnáziumunkhoz. Eleitől végig
helyettes-igazgatóskodtam benne. 180—220 tanuló párhuzamos osztályokban népesíti be a
termeket. Ibrány és Nagyhalász adja a tanulók zömét, de ide járnak Kótaj, Buj, Tiszabercel,
Paszab, Tiszarád, Beszterce, Vasmegyer, Tiszatelek arra való gyerekei is. Legtöbbjük bejáró,
de a távolabbi falvak gyerekei számára fönntartunk egy minikollégiumot. Amúgy jók a közlekedési viszonyok, télen, nyáron utazhatnak a tanulók.
Természetes kérdés lenne, de anélkül is felelek a 21 éves működésünk eredményességéről.
Egykori tanítványaink közül fölnőttek agronómusok állatorvosok, mérnökök, tanárok, óvónők. Ibrány mai értelmiségének nagy része itt végezte már a középiskolai tanulmányait. Régen
senki sem lehetett próféta a saját hazájában.
Ibrány ebben is kivétel lenne?

LELKES ISTVÁN: NOVEMBER

42

Szegedi

tudósportrék

Alföldi
—t—
Lajos

Idestova évtizede már, hogy a Tiszatáj követeként Bakos Istvánnal a Szegedi Biológiai
Központban jártunk. Az akkor nemrégiben elkészült kutatókombinát — vagy ahogyan ők
nevezik: a Ház — imponálóan emelkedett egy nagy köves tér közepén a környező kis házak
fölé, szemközt az újszegedi park hatalmas platánjaival. Az volt akkor az ember érzése, hogy
— annyi sok régebbi honi kutatóintézettel ellentétben — épületként is megállja a helyét, nem
kellene szégyenkezzen sehol a világon. A belépőt aztán szinte hallhatóan és tapinthatóan valamiféle szüntelen pezsgés hullámai vették körül; nyilván bennük fodrozódott a kezdet izgalma
és nyüzsgése is, a dinamikát azonban érezhetően nem ez határozta meg. Nem volt könnyű ebbe a mifelénk szokatlan és újszerű dinamikába bepillantani; a kutatóknak nem a nyilatkozás a
legerősebb oldala, tán ezért is írnak világszerte annyi — enyhén szólva — ostobaságot tudományszociológusok és tudományfilozófusok a kutatómunkáról. Nekünk azonban szerencsénk volt: a Genetikai Intézet fiatal igazgatója beültetett az intézet aznapi „ötórai teájára",
ott aztán csak el kellett ejteni egy-két kérdést, szinte mindegy volt, hogy miről, s a jelenlévő
ifjú biológusokból úgy ömlöttek a tervek, elképzelések, gondok, szándékok, hogy szinte szédült tőle a magnó. Csak a professzor hallgatott az egyik viszonylag kényelmes széken, s keverte tűzálló főzőpoharában a forró teát.
Azóta az SzBK világhírre tett szert, egy-egy nagyobb, kivált gazdasági helyzetünk szempontjából számottevő eredményük kapcsán meg-megjelenik náluk a sajtó, rádió, televízió.
Bekopogtattunk újra a Tiszatáj megbízásából Bakos Istvánnal mi is, de most személy szerint a
professzorhoz, akit azóta a Magyar Tudományos Akadémia tagjául választottak, s kinevezték
az SzBK főigazgatójává. Az ő tudományos pályájáról és életéről kellene megtudni egyet s
mást. De hát erősen elfoglalt. Most is a nagy Ház ki tudja melyik emeletéről kell előkeresni.
De a Házban — ez rögtön belépéskor felmérhető — nagy a rend, s alig süpped az ember a reprezentatív forgó fotelekbe, már meg is jelenik szikár, fürge, kissé a lépés ütemével előrehajló
43

alakja. Arcán ugyanaz a készséges mosoly, tekintetében a fiatalos figyelem, mint tíz éve. Csak
a haja lett közben fehér.
— Professzor úr, mondana valamit gyerekkoráról, indulásáról, iskoláiról, tanárairól;
azokról a körülményekről és indítékokról, amik végül is lehetővé tették, illetve meghatározták, hogy éppen ezt a pályát válassza ? A környező világról, a szakmairól is persze, de az emberiről is, a társadalmiról s a politikairól. Tudom, hogy a debreceni kollégiumban
tanult...
— Ha már az indulásról van szó, Tiszadobbal kell kezdeni. Ez egy Szabolcs megyei kis
falu. Az én gyerekkoromban ez a táj grófi birtok volt, az Andrássyaké. Olyasféle környezetben nőttem hát fel, mint amilyent Illyés Gyula rajzolt a Puszták népében. Apám ebben a társadalmi rendben valahol a béresek és a gazdatisztek között helyezkedett el: mázsáló volt a tiszadobi grófi malomban. Furcsa közbülső helyzet volt ez a falusi hierarchiában: se nem paraszt, se nem úr. Meghatározó gyerekkori élményem — tán a szüleim táplálták belém, de lehet
tán genetikailag is determinált — a vágy, kitörni ebből a szituációból. Apámék is ezt szerették
volna. De miféle lehetőséget kínált az akkori falu? Vagy maradni falusinak, vagy tanulni egy
kicsit. Aki ott nehéz munkával keresett valami pénzt, kettő közt választhatott: vagy földbe
fektette és megpróbált gazdagodni, vagy a gyerekeibe. Hát az apámék az utóbbit választották.
Ketten voltunk, s ők az öcsémbe és énbelém akartak fektetni mindent. Mindenképpen próbálták lehetővé tenni tanulásunkat és továbbtanulásunkat. A lehetőséget tehát ebből a szempontból ők teremtették meg. így kerültem én a debreceni kollégiumba.
Ez önmagában is óriási változást jelentett: egy kis faluból, ahol az ember nem lát túl a
szomszédokon, s a gróf a falun nagynéha végigrobogó hintójában mesebeli távolságban lebeg
fölötte, s a jegyző meg a számtartó a legnagyobb ember a világon; egy ilyen kis zárt világból
bekerült az ember egy nagy nyüzsgő városba!
— Érdekes, az én emlékezetemben is ilyen nagyvárosként él az akkori Debrecen, pedig én
ott nőttem fel. És a kollégium...
— A kollégium pedig megint egészen különleges világ volt! Nekem, a faluról jöttnek kivált. Alighogy bementem, s megkaptam a szobámat, megszólít a szobafőnök — úgy emlékszem, Tőkés Ottó volt első szobafőnököm —, tehát vagy ő vagy valaki más rámszólt, hogy
„na fiam, szaladj csak és hozz nekem egy kancsó vizet". A szobában ugyanis nem volt vízcsap. A folyosó végén volt a mosdó, s a falon egy sor csap. Én meg.csak bámultam s ott álltam
megfürödve, hogy most aztán melyikből vigyek? Melyik itt a „jó kút" és melyik a „rossz"?
Miről ismerem meg? Nálunk falun könnyű volt, mert a rossz kút húzós volt, oda hajtottuk a
teheneket, a jó kút meg nyomós volt, abból ittunk. De itt mindegyik egyforma. Álltam egy darabig, néztem, s aztán visszamentem megkérdezni, hogy melyikből hozzak? Tessék már megmondani, hogy melyik itt a jó kút, melyik a rossz kút? Nagyot nevettek persze rajtam, hogy te
buta paraszt, itt minden csapból jó víz folyik. Sose felejtem el.
Ami mármost a kollégiumi nevelést illeti, jól tudott, hogy az olyan formáló erő volt, ami
meghatározta az ember életét. Elsősorban az a közösségi élet, ami a szobákban kialakult, a
maga hierarchiájával, keménységével...
— ...durvaságával...
— akár durvaságával, sőt kegyetlenségével együtt és ellenére mégiscsak megtanította az
embert valami nagyon fontosra: hogy meg kell állania a saját lábán, hogy végső soron csak
magára számíthat az ember, s megtanított ezen túl — hogy is mondjam — megtanított bizonyos értékekre. Mindenekelőtt arra, hogy tanulni kell és produkálni kell, mert ha nem, ha
rossz lesz a bizonyítvány, akkor az ember nem maradhat a kollégiumban. A kollégiumi helyek
mind ösztöndíjas helyek voltak, s szigorúan az elért eredménytől függött, hogy mennyit kellett
fizetni. Ezáltal nagyon kemény munkára szoktatta a kollégium az embert; a leckét például
mindennap kikérdezték a tanárok, a felsős diákok pedig egyéb tekintetben ügyeltek a rendre
és a viselkedésünkre. Ez volt az egyik érték, amire a kollégium nagyon komolyan megtanított:
a munka megbecsülése, a tudat, hogy az eredményekért és a megbecsülésért dolgozni kell. De
44

megtanultunk ott egy másik értéket is, éspedig azt, hogy a közösségért is dolgozni kell. Sorba
jártak a szobában felelősségek és a funkciók. „Hetes" volt például az ember: egy hétig ő takarított, télen ő fűtött, ha valamit elmulasztott vagy elrontott, azzal mindenkinek kárt okozott,
s a büntetést is az egész szoba szenvedte. Megtanultuk hát, hogy amit csinálunk, annak nemcsak miránk magunkra, hanem másokra is hatása és következménye van, s megfordítva, mások tetteinek miránk.
— Ezzel az ősi diákdemokráciával csakugyan valamiféle felelős belső világot teremtett
magának a kollégium!
— De érdekes, hogy a külső világra viszont alig adott kitekintést! Emlékszem például,
hogy úgyszólván a végső időkig milyen kevéssé éreztük a kollégium falai között a háborút.
Nem hatolt be a mindennapjainkba, szinte tudomásul se vettük. Inkább arra emlékszem a háborúból, hogy mikor hazamentem a faluba, sírtak az asszonyok, mert jöttek a sasos behívók,
s nálunk is rettegett apámért az egész család. Vagy arra, hogy kivittek minket egyszer a repülőtérre, ahol felsorakoztak a VI. hadtest katonái és búcsúztatták őket. Nem nagyon értettük
persze, mi itt a búcsúzni való és mi történik valójában. Csak amikor aztán 42—43 telén a főgimnáziumot hadikórháznak vették igénybe és az utcán tömegével jelentek meg a sebesült katonák, meg amikor egy este végig a Piac utcán meg a Péterfián vonultak a szétvert Második
Hadsereg maradványai hosszan elnyúltan — hogy többnek lássék — és félelmetes nagy csendben, csak akkor rebbent meg az ember, hogy mi is a háború. De ez is mind csak afféle impresszió volt, amit aztán a későbbi emlékezés érlel jelentéssé; maga a kollégium nem igyekezett,
tán nem is igen tudta volna tudatosítani és valamiféle világlátássá formálni ezt az impressziót.
A kollégium a maga hagyományosan zárt, kis világában élt, s aki ezen túllátni vágyott, másutt
kellett keresnie.
— De hát kívül se volt könnyű akkoriban kereskedni!
— A kollégium a múltról hű képet formált bennünk, de jóformán semmit a jelenről és
még kevesebbet a jövőről. De például a gimnáziumi önképzőkörben megjelent egyszer előadni
Veres Péter; én abból az előadásból kezdtem megsejteni, milyen valójában a falakon kívüli s
végül is mindnyájunk életét meghatározó magyar világ. Engem tulajdonképpen mindig is az
izgatott, hogy kitörni valahogyan abból a szűk paraszti világból, s kimondhatatlanul lelkesített, hogy íme idejön egy parasztember és tart egy ilyen előadást! És tán általánosságban is elmondhatom, hogy valamiféle kapcsolatot a világgal akkor nekünk a népi írók mozgalma jelentett. Mert valahogyan azért ez megjelent és hatott a kollégiumban. Tudni kell persze, hogy
egy akkori 11—17 éves korú gyerek tájékozódás tekintetében sokkal inkább gyerek volt, mint
ma, hiszen nem tanította se televízió, se rádió, se újságok.
— Annál fontosabbak voltak az efféle előadások, mint a Veres Péteré! Amit különben,
úgy emlékszem, az önképzőkör akkori ifjú tanárelnöke, Tóth Béla tanár úr szervezett meg.
Ő egyébként is nagyon sokat tett érte, hogy felnyissa a szemünket az iskolán kívüli világra.
— Bizony nem tanították meg nekünk az iskolában, hogy mi a világ, milyen a társadalom, s hogy azt egyáltalában meg is lehetne változtatni! Egyedül tán Varga Zoltán próbálta a
történelmet úgy tanítani, hogy necsak események és évszámok ismétlése legyen, hanem legyen
benne egy kis gazdaságtörténet és társadalomtörténet. Egyébként akkor nem nagyon szerettük. Gunyoros volt és kicsit rideg. Csak később, már egyetemista, sőt felnőtt fejjel jöttem rá,
hogy tulajdonképpen egyike volt azoknak a tanároknak, akiktől legtöbbet kaptam. Annak ellenére, hogy nem szerettem, és — megérzi ezt az ember — ő sem kedvelt engem. Visszatekintve érzem inkább, hogy tanultam tőle és tájékoztatott.
Amibe azonban én akkor teljes erővel és nagy lelkesedéssel belevetettem magam, az a
cserkészet volt. Valami aktív mozgási lehetőség minden egészséges fiatalembernek kell; a kollégiumból még a városba is csak külön engedéllyel lehetett kimenni, a cserkészet nekünk tehát
szó szerint a kimozdulást tette lehetővé. A cserkészcsapattal szombat-vasárnap kirándulni mehettünk, s egyébként is kitörhettünk a kollégium zárt belvilágából. Az osztályfőnököm, Rá45

bold Gábor volt a cserkészparancsnok; jó pedagógus lehetett, mert felnéztünk rá és tudott lelkesíteni minket. S ami a legfontosabb: a cserkészeten keresztül nyílt valamiféle kitekintésem a
világra. Elég szűk látókör volt ez és behatárolt, de mégis a maga módján alapvető emberi értékeket közvetített és próbált őrizni. Különösen akkor derült ez ki, mikor az utolsó években el
akarták nyeletni a leventemozgalommal a cserkészetet, s ez amíg tudott, védekezett. Meg
akarták például tiltatni, hogy zsidó őrsvezető lehessen. Megdöbbent az ember: de hát miért ne
lehetne ő őrsvezetőm továbbra is? Ilyesmiken keresztül érintett meg először erősen a külső világ, a cserkészeten keresztül is.
— Az akkori cserkészet a népdalok, s általában a népi műveltség irányában is tájékozódott.
— Ezt megtette a kollégium is. A felügyelő tanárom, Vigh Zoltán, aki a népi írók falukutató mozgalmához csatlakozott, megbízott például minket, hogy vakációban a faluban próbáljunk gyűjteni. Én is elkezdtem meséket gyűjteni; meg is jelentett belőle Vigh Zoltán Tiszadobi népmesék címmel hármat, de csak mai fejemmel látom, hogy tulajdonképpen mi tetszett
neki benne: ugyanazt a mesét, a Csörsz árkáról szóló mesét, három merőben különböző társadalmi helyzetű embertől jegyeztem le. De én akkor még csak nem is sejtettem, hogy éppen ez
benne az érdekes, hogy milyen különbözően mondják el. Nemsokára aztán véget ért a kollégiumi életem, elkerültem Debrecenből.
— Ezzel nagyjából elérkeztünk a felszabadulásig ?
— Ami nélkül nem is tudom, mi lett volna belőlem! Leérettségiztem volna, de azután?
Mit várhatott akkor egy falusi gyerek? Érettségivel lehetett volna belőle tanító, jegyző, vagy
mehetett volna teológiára. Ez volt különben apámék legmerészebb álma, hogy pap legyek. De
ahhoz nekem semmi hajlamom s kedvem nem volt. Apáméknak meg pénzük nem volt a taníttatásomra. 1944-ben különben már Miskolcra került a család, ahol apám egy kis kavicskotró
vállalatnál vállalt állást, anyám meg mindig is szeretett volna kiszabadulni a faluból. Igen
mozgékonyak voltak mindketten, kivált anyám. így kerültünk Miskolcra, s itt, idegenben
összehúzódva, vészeltük át a front viharát. Debrecenbe nem is tudtam visszamenni; Miskolcon érettségiztem a felszabadulás után, 1945-ben. S ami akkor kezdődött, az nagyon tetszett
nekem, ha nem is tudtam — ahogyan ma mondanánk — „ideológiailag" megfogalmazni. De
tetszett nagyon, hogy felosztják a grófi földeket, államosítják a bankokat és a nagyüzemeket,
lehet tanulni ingyen, és a többi. Szóval belekerültem egy kicsit — megint mai szóval — a „fényes szellők" nemzedékének sodrásába, ha népi kollégista nem is voltam. Pályáztam ugyan a
Györffy Kollégiumba, be is hívtak felvételire, de nem vettek fel. Visszatekintve nem lehetetlen, hogy szerencsém volt. Mindenesetre az a világkép állott hozzám legközelebb, amit akkor
a Györffy Kollégium képviselt.
— Hogyan került a medicinára ?
— Tulajdonképpen olyan alapon, hogy ez se akarok lenni, az se, amaz se, de megnyílt a
tanulás lehetősége, és tudtam, hogy ezt elszalasztanom nem szabad. így aztán beiratkoztam az
orvosi egyetemre — illetőleg akkor még a Pázmány Péter Tudományegyetem Orvosi Karára
— azzal a meggondolással, hogy a többit majd meglátjuk.
— Nem érzett tehát különösebb „orvosi hivatást"?
— Eleinte bizony még azt se értettem, hogy mi történik körülöttem! A felszabadulás
utáni első év volt ez, másfél ezernél többen iratkoztunk be az első évfolyamra. S ebben a hatalmas tömegben a legkülönfélébb huzakodások és agitációk zajlottak. A koalíciós idők fénykorát éltük; minden párt a maga ifjúsági szervezetébe próbált lehetőleg minél több diákot toborozni. Én nem léptem be sehova; de márcsak kollégiumi neveltetésem és NÉKOSZszimpátiáim miatt is sokat mozgolódtam — mint utólag kiderült, egy kis tbc-s fertőzés is fokozhatta aktivitásomat —, úgyhogy mire észrevettem, bekerültem az évfolyam-vezetőségbe.
Közben kezdtem megismerkedni a szakmával, s besodródtam véletlenül a Szövettani Intézet46

be, ahol akkor még Huzella Tivadar volt az igazgató, Kiszely György az adjunktus. Eleinte az
intézetet kellett rendbehozni: ablakokat üvegeztünk, takarítottunk, metszeteket készítettünk,
rajzoltunk. Mindez nagyon tetszett, mert — akár a kollégiumban — itt is azt érezhettem, hogy
hasznos, közös munkában veszek részt. Bent is laktam az intézetben, egy termosztát alatt.
1947-ben azután bekerültem abba a medikuscsoportba, amelyiknek az Aarhusi Egyetem nyári
kurzust szervezett, az itthon hiányzó gyakorlati oktatás pótlására. Ez a dániai út nagyon nagy
élményem; nem győztem bámulni: jé, hát ilyen a világ? Németország akkor még romokban
hevert; annál meglepőbb volt a kontraszt, mikor átléptünk a dán határon. Nyugalom, kiegyensúlyozottság, látható jólét sugárzott mindenfelől. Az Aarhusi Egyetem impozáns új épületben helyezkedett el; az oktatók pedig jól felszerelt laboratóriumokban, buzgón tanitgattak
az elméleti tárgyak gyakorlati alapjaira.
Egyébként én szakmailag az első két évben nem nagyon jeleskedtem. Jó közepes átlaggal
sodródtam, de azért időben leraktam minden vizsgát. Aztán mint évfolyam-vezetőségi tagot
elküldöttek egy szakszervezeti szemináriumra. Olyan volt ez amilyen, kár lenne idealizálni, de
kezünkbe adtak néhány könyvet meg füzetet — máig emlékszem Andics Erzsébet Munkásosztály és nemzetére —, aminek alapján úgy éreztem, hogy kezdem érteni a világot. Tudatosulni
kezdtek bennem a dolgok, s még lelkesebben kezdtem ügyködni és nyüzsögni. Kezdődtek persze a bajok az országban, de ezt én akkor nem is nagyon vettem észre, vagy ha igen, akkor a
dolgok természetes velejárójának tekintettem. Úgy éreztem, hogy valami nagy közös ügyben
vehetek részt, s lelkesített a részvétel öröme. Közben átkerültem a kórélettanra, ami még jobban tetszett, mint a szövettan. Akkoriban került oda frissen professzornak Sós József; iskolát
indított, ahol megtanultuk az akkori modern titrálási és szeparálási eljárásokat. S ahogy valamiféle képem alakult ki a világról, úgy kezdett, ezzel párhuzamosan, egyre értelmesebbé és érdekesebbé válni a szakma. Most már nemcsak tanultam, kezdtem érteni is a dolgokat. Megnyílt előttem a mikrobiológia, a kórélettan, a kórbonctan; csodálatosnak tűnt áttekinteni egyegy szakma nagy vonásait és szempontjait.
— Milyen főnök volt Sós József?
— Nagyon közvetlen, kedves és emberséges. Mondhatni olyan professzor volt, aki egyáltalában nem is volt professzor. Velünk, intézetében dolgozó hallgatókkal is úgy bánt szinte,
mintha kollégái volnánk. De akkoriban egy intézet dolgaiban nem föltétlenül a professzor
döntött. Hivatnak egyszer engem is az egyetemi csúcsszervezetbe, s közlik, hogy fél évre elküldenek Szegedre, szóltak Sós professzornak is. Hivatott csakugyan hamarosan ő is, azzal, hogy
van neki Szegeden egy barátja, Ivánovics György, a mikrobiológia professzora, nála fogom
megtanulni az aminosavak mikrobiológiai meghatározását. Én azidáig véralvadási témákon
dolgozgattam Fiam Béla mellett, Sós azonban elsősorban az aminosavak táplálkozásélettani
kérdéseivel foglalkozott, és ebbe kellett ezek szerint nekem is bekapcsolódnom. Az aminosavak mennyiségi meghatározására akkoriban még csak mikrobiológiai módszert ismertek.
Vannak baktériumok, melyeknek növekedéséhez bizonyos aminosavak szükségesek, így szaporodásukból egy növekedési görbe segítségével meg lehet határozni az illető aminosav koncentrációját. Ezt a módszert kellett nekem Ivánovicsnál megtanulnom. Akkoriban alakult
meg a tudományos tanács; Sós szerzett itt nekem egy ösztöndíjat. Havi 500 forintot kaptam,
fantasztikus összegnek számított ez akkor, kivált, hogy Szegeden az Apáthy Kollégiumban
lakhattam. Ekkor már feloszlatták a NÉKOSZ-t, de az Apáthy Kollégiumban valahogy sok
minden megőrződött belőle. Talán azért is, mert megmaradt az igazgató, Levendel László, aki
töretlenül és egyszerre képviselte a NÉKOSZ és a párt intencióit. De meg aztán a szegedi egyetemen soha nem is szélsőségeskedtek annyira, mint mondjuk a debrecenin. Úgyhogy az Apáthyban megint valami hasonló légkörbe cseppentem, mint amilyent már a jó öreg debreceni
kollégiumból ismertem, csak persze ez a mostani telítve volt ideológiával.
Az igazi nagy újságot és változást azonban az Ivánovics-intézet és Ivánovics személye jelentette. Eddig én ilyen emberrel még nem találkoztam. Egészen más volt, mint Sós József. Az
47

egész egyetemen, sőt Szeged-szerte óriási tekintélyt élvezett. Igazi nagyformátumú professzor
volt, szenvedélyes kutató. Reggel kilenctől éjfélig bent dolgozott az intézetben, forrt körülötte
a levegő, mindig újat akart. Megesett, hogy délután ötkor adta ki a kísérletet és este tizenegykor már faggatott az eredmény miatt, holott ő is tudta, hogy akkorra még nem lehet készen!
Éktelenül dinamikus volt. Rettentően tudott dolgozni és ugyanezt kívánta meg tőlünk is. Ott
elő nem fordulhatott, hogy karácsonykor vagy egyéb ünnepeken valaki nem volt bent. Cserei
Éva egyszer hazament húsvétkor; abból olyan skandallum lett, hogy még!
— Ennyire intenzív intézeti munka mellett hogyan jutott idő az egyetemre ?
— Diákok voltunk ugyan, de egyetemre nem kellett járnunk. Nem is igen tudtunk volna,
hiszen az intézet meg a kollégiumi élet tökéletesen kimerítette az energiáinkat. Hanem azért
valahogyan azokhoz a professzorokhoz, akiket igazán érdemes volt hallgatni, akiknek volt
valamilyen személyes varázsa, mégis eljutottunk. Úgy rendezte az ember a dolgát, hogy
mondjuk Hetényi Géza előadásait mindig meghallgathassa.
— Jó előadó volt?
— Nem volt ő nagyon jó előadó, de adott egy — hogy is mondjam — belgyógyászati világképet. Nem a betegségeket helyezte a centrumba, hanem a beteg embert. A pszichoszomatikus irányzatnak volt ő a hazai nagy képviselője, de roppant belgyógyász-tapasztalat alapján
és hallatlan eleganciával mívelte! Vagy említhetem Jancsó Miklóst, aki szintén nem volt" jó
előadó, de nagy és vonzó egyéniség volt. Tehát az intézeti munka mellett egyáltalában nem hanyagoltuk el a szakmát, még ha nem is jártunk rendszeresen minden órára. Ez a harmad-negyed-ötödév Szegeden, a negyvenes és ötvenes évek fordulóján, életem boldog időszaka volt.
Észre sem vettem szinte, hogy mi történik körülöttem az országban. Igaz, Szeged kétségkívül
szélárnyékban is feküdt egy kicsit, nem volt itt olyan kiélezett a helyzet, mint Budapesten vagy
a falvakban. S én nem figyeltem fel a letartóztatásokra, a koncepciós perekre, a kulákozásokra, a deportálásokra. El voltam foglalva a magam dolgával. Boldog voltam, mert úgy éreztem, hogy kinyik előttem a világ és kinyílt a szakma, és én beleszerettem a tudományba. De
nem az orvostudományba, hanem az experimentális kutatásba. És ez kétségtelenül Ivánovics
György személyi varázsának és hatásának tulajdonítható. De nemcsak én jártam így, szintemindannyian, akik nála dolgoztunk. Egyszerűen nem lehetett szabadulni a varázsa alól.
— Iskolát teremtett?
— Igen, így is mondható, de az a lényeg, hogy megtanította az embert kísérletezni. Ez
volt a tulajdonképpeni, szó szerinti „iskola", ami azzal kezdődött, hogy az ember kezibe adták a kémcsövet, hogy „mosogasd ki, fiam". És mosogattunk hetekig. S nem adtak addig
munkát, amíg azt nem látták, hogy megbízhatnak az emberben. Akkor viszont azonnal valamilyen komoly munkával bizták meg. No, ez az „iskola" hiányzik a legtöbb mai kutatónak.
Lépéseken keresztül, de nagyon hamar adott tehát Ivánovics feladatot, mihelyt észrevette,
hogy a kezdő már alkalmas rá.
— Figyelt külön mindenkit ?
— Igen, természetesen, és minden nap számon kérte a munkát. Nem volt nagy intézet,
voltunk ott mindössze úgy nyolcan-tízen.
— S ha valaki nem úgy dolgozott, ahogyan kellett?
— Az ilyen kapott valami unalmas és érdektelen feladatot, s aztán hamarosan önszántából elment. Az alkalmatlan emberekkel Ivánovics egyszerűen nem törődött, s ezt az illető
megunta és otthagyta az intézetet.
— Mondotta, hogy eredetileg fél évre jött Szegedre. Mi történt, mikor lejárt a fél év ?
— Nem mentem vissza Budapestre. írtam pár sort Sós professzornak, hogy elnézést kérek, de én itt maradok Szegeden. Az aminosavak meghatározását tanultam meg, Ivánovics
professzor tehát továbbra is ezt a munkát bizta rám. Miután egy-két év alatt jól elsajátítottam
48

a metodikát, behívott egyszer, s ezt mondotta: „Na fiam, itt van egy cikk, most olvastam, arról szól, hogy egy baktérium segítségével meg lehet határozni májban valamilyen anyagot,
amely hatásosnak látszik a vészes vérszegénység ellen. Én most gyorsan beszerzem ezt a törzset, te tanuld meg ezt a technikát, s aztán majd meglátjuk, mit lehet csinálni." Csakugyan
gyorsan meg is kaptuk ezt a Lactobacillus lactis Dorneri nevű törzset, odaadta nekem, s aztán
addig rám se nézett, míg elé nem állottam, hogy ezzel a baktériummal csakugyan tudok valamilyen hatóanyagot titrálni a májkivonatból, mert ha keveset adok hozzá a tenyészethez, a
baktérium alig nő, ha többet, akkor jobban nő, ha még többet, akkor még jobban, és ez egyfajta zavarosságméréssel mennyiségileg pontosan meghatározható volt. Akkor ideadott nekem különféle májkészítményeket, a Richter gyárét, az EGyT-ét, s egy Campolon nevű holland preparátumot, amit a magyar készítményekkel ellentétben a klinikusok igen hatásosnak
találtak. Ezeket összehasonlítva kiderült, hogy a Campolon a baktériumtesztemen csodás növekedést eredményez, a magyar készítmények ellenben hatástalanok. Nyilvánvaló volt tehát,
hogy a májban van valamilyen hatóanyag, időközben Amerikában kristályosították is, az évtized egyik nagy szenzációja volt: a B,2 vitamin. Óriási lelkesedés: próbáljuk koncentrálni a
baktériumteszt segítségével mi is a hatóanyagot. Nekifogtunk pancsolni a májjal, végül eljutottunk egy készítményhez, ami a Lactobacillus növekedését még a Campolonnál is jobban
fokozta. A prof odaadta egy belgyógyásznak, az meg beadta egy súlyos vészes vérszegénységben szenvedő betegének, akinek legfeljebb napjai voltak hátra, már járni se tudott. És a beteg
két nap múlva felkelt és járt. Látni ezt, s végezni ezt a munkát hallgatóként olyan élmény volt,
amely egész életemet eldöntötte. Úgy éreztem, hogy van ez olyan orvosi munka, mint az, hogy
kopogtatom és kezelem a beteget, hiszen így nem egy beteg gyógyul meg, hanem meggyógyítható Magyarországon az Összes vészes vérszegénységben szenvedő.
— Mi lett a preparátummal ?
— Kicsit tisztogattuk még, s aztán átadtuk a gyárnak. A prof. ezért a munkáért Kossuthdíjat kapott, én pedig egy ifjúsági díjat, s beírtak a DISZ (Demokratikus Ifjúsági Szövetség)
dicsőségkönyvébe. S mire orvosként végeztem, már komoly szakmai rangom volt.
— Nem volt ez az elosztás egy kicsit tán méltánytalan ?
— Nekem ilyesmi eszembe se jutott. Különben is ez volt akkoriban a szokás. A legnagyobb jutalom pedig maga az élmény volt. A prof. megveregette a vállam: „Derék gyerek
vagy, Lajos, így kell ezt csinálni". így kerültem aztán az intézetébe, mikor a diplomámat megkaptam. Akkor indult az aspirantúra intézménye; rögtön fel is vettek az első aspiránsok közé.
Ennek akkor politikai jelentősége is volt: mint az új tudósképzési forma, egy új tudományos
elitképzés első fecskéi — akartuk vagy se — kiválasztottakként kellett érezzük magunkat, az
ilyesmi összes előnyeivel és hátrányaival. Az aspiratúrámmal egyidejűleg a pártba is beléptem.
Eddig én naiv optimizmussal az égvilágon mindent elhittem, most azonban kezdtem gondolkozni, hogy rendben van-e csakugyan minden? Azután meg éppen ez idő tájt nősültem; s
ahogyan megpróbáltam egy másik ember szemével nézni a dolgokat, az az én szememet is nyitogatta. Úgyhogy kezdtem kritikusabban szemlélni a világot.
De visszatérve a szakmához: aspiráns lettem Ivánovics mellett. Neki kellett témát kijelölnie. „Nézz oda — mondotta — adok én neked valamit, amit az országban senki nem csinál;
lehet, hogy van benne érdekesség. Itt vannak ezek a bakteriofágok. Annyit beszélnek ma róluk ; tulajdonképpen senki nem tudja, hogy mik; kezdj el foglalkozni vele, ha már muszáj valami önálló témát adjak neked." Ilyen volt ő; nagy tulajdonságainak egyike volt, hogy mindig
jókor meg tudta érezni, mi a fontos. Én meg átnéztem az irodalmat, s nem nagyon értettem,
mit kezdjek én a bakteriofágokkal? De hát elkezdtem dolgozni. Törzseket izoláltam és a többi, s ahogy haladtam a munkával s egyre jobban beleolvastam magam az irodalomba, úgy
nőtt az érdeklődésem a dolog iránt! Jézus Mária — gondoltam —, van itt valami mikroszervezet; ami kisebb a baktériumnál, belekerül a baktériumba, ott eltűnik, semmiképpen ki nem
mutatható belőle, s aztán egyszercsak újra megjelenik százszor meg ezerszer annyi példáriy4Tiszatáj

49

ban ! Ugyan mi lehet ez? Egyszer aztán kezembe került egy francia nyelvű cikk, André Lwoff
cikke a lizogéniáról, ami a fág-baktérium együttélés egy furcsa formája. Franciául még nem
tudtam, de az angol összefoglaló alapján azonnal megértettem, hogy igen érdekes az én munkám szempontjából. Kutatásaim során magam is valami hasonló furcsasággal találkoztam:
van valamilyen mikroszervezet, ami feloldja a baktériumot, s ugyanakkor egy másik szituációban láthatóan egész jól megvan vele. Nem nagyon hittek akkoriban még Lwoffék munkájában; úgy gondolták, hogy valamiképpen aktív fággal fertőzik meg feloldódó lizogén baktériumaikat. Igen ám, de le volt írva Lwoff munkájában egy kísérlet, ahol mikromanipulációval
kiemel tökéletesen steril körülmények közt egy ilyen baktériumot, nézi mikroszkóp alatt, s
egyszercsak szétesik a cseppben a baktérium, s megvizsgálva, ott a helyén többszáz fág. Ott
kellett tehát meghúzódjon a baktériumba beépülten, feloldódást nem okozó profág alakban.
A fág baktériumba beépülő és azzal együtt élő profág alakjának a felfedezésével Lwoff hallatlanul érdekes szkémát teremtett, ami aztán később az egész genetikai szabályozás megértése
szempontjából rendkívül fontosnak bizonyult ; nekem azonban akkor ott Lwoff munkája a
fágkérdés izgalmasságára hivta fel a figyelmemet. Nagy lelkesedéssel dolgoztam hát ki s írtam
meg kandidátusi értekezésemet a Pyocyaneus fágjairól. Ma sem szégyenkezem miatta; nem
tartalmaz ugyan eredeti eredményt, de az összefoglalója úgy ír a fágokról, hogy 1955-ben akár
a Harvadon se írhattak volna a témáról különbül. Az Ivánovics Intézetbe ugyanis járt az
összes fontos szakfolyóirat, ami az akkori időkben egyáltalában nem volt olyan természetes,
mint ma.
A fágmunka közben folytatódott a B12 vitamin kutatása is. Kiderült, hogy B, 2 vitamint
nemcsak májból lehet előállítani, hanem baktériumok is termelik fermentáció révén. Volt a
profnak egy szerződése a gyógyszeriparral, s a felesége tesztelte a baktériumtörzseket B12 termelésre. Ebből pattant ki azután a profnak egy érdekes ötlete. „Te Lajos — mondotta —, itt
van egy megaterium törzs, ami nagyon furcsán viselkedik. Nem termel ugyan B12 vitamint, de
olyan, mintha lizogén lenne: női egy darabig a tenyészet, aztán néha feloldódik. Ezt a lizogén
törzsek csinálják. Nézd meg már, hogy mi van ezzel." Elkezdtem játszani a törzzsel, s kiderült, hogy tényleg úgy viselkedik, mint egy lizogén törzs. De fágot sose találtunk benne. Hetekig törtük a fejünket, hogy mi lehet ez. Már majdnem abbahagytuk, hiszen sehogyan sem illett be az akkori mikrobiológiai világképe. Egy vasárnap délelőtt aztán rohan be a prof az intézetbe, csapja be az ajtót : „Alföldi, Alföldi ! Gyere csak, Lajos ! " S mutat egy cikket, amelyben François Jacob — Lwoff tanítványa és munkatársa — írta le a „pyocin" nevű anyagot, s
ezzel kapcsolatban utalt rá, hogy úgy látszik, vannak a baktériumoknak olyan produktumai,
amik úgy termelődnek, mintha valamiféle lizogén fágindukcióról lenne szó, de ezek a termékek mégsem fágok, hanem valamilyen oldó-ölő hatású fehérjék. Nos hát, ugyanez történik a
mi esetünkben is a megaterium bacilussal. A prof nyomban el is keresztelte a furcsa terméket
„megacin"-nak. Ez újból óriási élmény volt: felfedezni valami teljesen újat és váratlant.
S persze még jobban csodáltam a profot, ahogyan rájött a megacin titkára. Ez lett az első
7Vű/«re-cikkünk : s nekem az első munkám, ami nemzetközi folyóiratban jelent meg, mert aztán szépen kidolgoztuk az egészet, s egy cikksorozatban közöltük. És ami a legfontosabb a
magam szempontjából : ez a munka juttatott el engem Párizsba, a Pasteur-intézetbe.
— Az ötvenes évek közepén nem lehetett könnyű?!
— Kilencszázötvenötben már érezni lehetett a liberalizálódás szellőit az országban. így
például akkor már meg merte kockáztatni az ember, hogy ír külföldre egy levelet. Mert addig
bizony még különlenyomatot se nagyon mertünk kérni. Most ellenben már igen. Én meg a liberalizálódás során mint olyan párttag, aki az előzőkben nem kötelezte el magát, beválasztódtam a megújuló vezetőségbe. Úgyszintén a liberálizálódással függött össze, hogy Magyarországra jött Martin Pollock, a penicillináz felfedezője, s egyúttal az angol békemozgalom akkori egyik vezető egyénisége. Meglátogatott minket is, engem is kifaggatott, s nagyon érdekesnek találta, amit csinálok. „De miért nem megyei André Lwoffhoz?" — kérdezte. Nem akarta
50

megérteni, hogy Lwoff számomra voltaképpen nem is létezik, csak egy név. „Ugyan — mondotta — írjon csak pár sort Lwoffnak, majd én beszélek vele." így történt aztán, hogy hosszú
hónapok tusakodása után írtam egy pár sort André Lwoffnak. Akkorra megjelent már a megacinról is pár cikkünk, ezeket csatoltam, s megkérdeztem, nem akadna-e valamilyen lehetőség, hogy egy ideig mellette dolgozhassam. Csodák csodája, majdnem postafordultával jött a
válasz, hogy a következő év — tehát 1956 — szeptemberétől rendelkezésemre áll egy évre egy
hely az intézetében.
Túlságosan szép volt; el se tudtam képzelni, hogy én oda kijuthassak. Hiszen 1949 vagy
1950 óta senki az országból ilyen tanulmányútra nem mehetett.
— Meg másmilyen nyugatira se; nem olyan idők voltak azok !
— De most mégis érződött már valami változás; mint említettem, az új egyetemi vezetőségbe is beválasztottak. Azután meg a prof is elkezdett érdeklődni, hogy nem juthatnék-e valahogyan mégiscsak ki? Summa summárum, 1956 szeptemberében engedélyt kaptam, hogy
egy egész évre kimenjek, talán elsőként az országból. Ez az egy esztendő határozta azután meg
most már egész életemre a sorsomat és a pályámat.
Belecsöppentem én itt először is egy különleges és nagyszerű társaságba. Nem mintha már
akkor túlságosan világhíresek lettek volna: messze volt még a Nobel-díjuk, és Lwoff lizogéniaelméletét sokfelé kétkedéssel fogadták. De micsoda emberek gyűltek ott össze Lwoff körül
a Pasteur-intézetben! Jacques Monod, François Jacob, Élie Wollman, Gunther Stent, Edward Adelberg, Thomas Anderson — mindezek számomra addig csupán irodalmi nevek voltak, s el se tudtam képzelni, hogy ezek milyen emberek ! S most egyszerre láthattam őket, szóba állhattam velük ! És maga André Lwoff, aki — de erről már rengeteget írtak — varázslatos
atmoszférát teremtett maga körül. A maga nemében persze Ivánovics professzor is atmoszférát teremtett, de ez itt a Pasteur-intézetben valami egészen más volt, hasonlíthatatlanul más !
De hadd próbáljam az élményt ismét egy köznapi példával megvilágítani, mint amilyen kollégiumba kerültemkor a „jó" és a „rossz" csapok élménye volt.
A Pasteur-intézetben nem volt külön étterem. Mindenki vitt be magával valamit, s délben
aztán a könyvtárban egyétt ebédeltünk. Az volt a nap fénypontja. Ragyogott és sziporkázott
mindenki. Mindegy volt ott, hogy kinek mi a véleménye, csak legyen véleménye, amit szellemesen és okosan képviselni tud. És nem is csak szakmai kérdések kerültek terítékre. Eleinte
például a magam kelet-európai-kommunista nézeteit féltem kiteregetni, de mikor megszorongattak és próbáltam védeni magam, akkor rájöttem, hogy ők azt becsülik, ha valakinek önálló
véleménye van, s egyáltalában nem azt, ha azt mondja az ember, amit ők akarnak hallani!
Nálunk ez természetesen nem így volt.
— Még ma sem mondható sajnos általánosnak !
— Vagy amikor egyszer ebéd utáni tányéröblítéshez sorakozva mögém került Lwoff és én
megpróbáltam — sóbálvánnyá meredten — magam elé tessékelni ! „Monsieur — tiltakozott
csodálkozva — de hát miért?"
— Nahát ez azért Ivánovicsnál elképzelhetetlen lett volna! Mert akármilyen kiváló tudós
és főnök is volt egyébként, ebben a tekintetben mégiscsak valamiféle feudális nagyúr volt.
Elsőrendű, erős feudális nagyúr.
— Mindenesetre ez is egyfajta tudósi magatartás volt, s az is, és a kettő erősen különbözött egymástól. És engem a Lwoff körül kialakult légkör elbűvölt és lenyűgözött. Visszatekintve — és az élmény nagyszerűségét idézni képtelen szárazsággal — azt mondhatnám, hogy
politikailag afféle liberális baloldali francia szellemiség uralkodott a Pasteurben; beleértve
azt, hogy Monod az ellenállásban kommunistaként harcolt, és csak a Liszenkó-ügy miatti felháborodásában lépett ki nemrég a pártból, Jacob is harcolt De Gaulle hadseregében a németek ellen, Élie Wollman szüleit elhurcolták s Auschwitzban megölték a németek, és így tovább, szóval kifejezetten baloldali társaság volt, akik azonban mind tisztelték mások másféle
nézeteit, miközben ragaszkodtak a magukéhoz. És ugyanezt a magatartást várták el természe4*

51

tesen másoktól is. Hasonló magatartás érvényesült a szakmában, úgyhogy fantasztikusan sokat lehetett ott tanulni. Én például azzal mentem ki, hogy majd a megacinogéniával fogok tovább foglalkozni, ebben egyeztünk meg, de rögtön az első napokban egy déli beszélgetésnél,
mikor a gének kerültek szóba, megkérdezte tőlem Lwoff, hogy mi a véleményem a baktériumgenetikáról. Baktériumgenetika? Ilyesmiről én soha nem hallottam, még genetikáról se nagyon, hiszen akkor a genetika nálunk afféle imperialista porhintésnek számitott, nem tanították az egyetemen. De különben sem hiszem el — mondottam —, hogy baktériumokon lehet
öröklődést vizsgálni. „Nem? — nézett rám kajánul mosolyogva. — Hát akkor tudja mit?
Maga otthon bajlódhat a lizogéniájával meg a megacinogéniájával; jobb lesz hát, ha itt beáll
Fran?ois-hoz és Élie-hez, és megnézi egy kicsit, hogy mit csinálnak." Nem mondta meg, hogy
Jacob és Wollman éppen baktériumgenetikával foglalkoznak. Akkor Jacob megmutatta,
hogy különböző törzsekkel miféle keresztezések végezhetők; biztatott, hogy próbáljam meg, s
a többi már jött magától. Kértem egy jó tankönyvet, amiből alaposan megtanulhatom a genetikát, s miközben pótoltam a legégetőbb hiányokat, igyekeztem megérteni és követni az ott folyó baktériumgenetikai kutatásokat. De közbejött ötvenhat.
És az onnan nézve valami félelmetes volt. Rádióból, újságokból már másnap értesültem
az otthon történtekről, ugyanakkor pedig a nagy csinnadratta mögötti finom kommentárokból teljesen nyilvánvalóan láttam, hogy az ország valami szörnyűségbe hajszolódik bele. Mert
hiába harsogott a nyugati propaganda, megirták az ottani lapok világosan, hogy nem fog a
Nyugat Magyarország miatt konfrontálódni a Szovjetunióval; egyébként is — mint utólag kiderült — épp akkor készültek a szuezi beavatkozásra. Teljesen nyilvánvaló volt, hogy Magyarország nem győzheti le a Szovjetuniót. Ijesztő volt látni azt a felelőtlenséget, ahogyan vezető politikusaink viselkedtek. A családom sorsa miatt aggódva, haza is akartam jönni, s elmentem a követségre, ahol azonban egy okos és jószándékú elvtárs lebeszélt róla. Folytattam
tehát tovább a munkámat, s az egy év leteltével, 57 őszén jöttem haza.
Önkéntelenül is összehasonlítódott azután bennem az, amit kint láttam, az itthoni egyetemi és tudományos körülményekkel, s nem volt nehéz rájönnöm, hogy az ottani demokratizmus a természetes, és ráadásul semmiféle ellentétben nincsen a szocializmussal. Ellenkezőleg,
éppen ennek a demokratizmusnak a továbbfejlesztésével kell megalapozni a szocialista tudománypolitikát. Már akkor elhatároztam, hogy ha én valaha olyan pozícióba kerülök, a Pasteurben tapasztalt módon próbálom irányitani a munkát. Egyszerűen azért, mert a mi feudális
ízű megkötöttségeinkkel ellentétben ez a természetes és az emberi, s ha nálunk még nem honosodott meg, hát annál inkább ezt kell követnem.
57 őszén persze már megváltozott világba jöttem haza. Egy-két évig még elég kemény volt
ez a világ; de azért például már nyugodtan tarthattam a Mikrobiológiai Társaságban előadást
a baktériumgenetikáról, bár utána néhányan „elbúcsúztak" tőlem, hiszen ekkor még grasszált
nálunk is a „micsurini-liszenkói" biológia. De nem vittek el, és én inkább úgy vettem észre,
hogy receptív fülekre talál az az irány, amit képviselek; nem is lehetett ez másképpen, hiszen
ha valami, hát a genetika akkoriban zajló nagy molekuláris forradalma aztán igazán
„materialista" és „dialektikus" volt: először tett érthetővé valamit, amit addig sok tekintetben
homály és misztika fedett.
Molekuláris genetikai tájékozódásom szempontjából volt fontos amerikai tanulmányutam is, 1961—62-ben. Kilenc hónapot töltöttem a kaliforniai egyetemen Berkeley-ben, Gunther Stent-nél. Stent Max Delbrück munkatársa volt, az új molekuláris biológiai irány megteremtőinek egyike. A Pasteurben ismerkedtem meg vele, s ilyenformán jutottam ki hozzá.
Amerika persze megint olyan világ, amit meg kell az embernek ismerni ahhoz, hogy a tudományban produkálni tudjon, de nekem korántsém adott már annyi újat és akkora élményt,
semmiképpen sem volt annyira determináló, mint a Pasteur-intézet. Tudományos tekintetben
a Pasteur állott olyan színvonalon, mint a legjobb amerikai intézetek, s mivel én ott jártam
először, érthetően egy kicsit az ő szemükkel, tehát kritikusabban néztem Amerikát, hiszen a
Pasteurben állandó élcelődés tárgya volt Amerika és az amerikaiak. De természetesen így is
52

nagyon nagy élményt jelentett az amerikai tudomány, és általában az amerikai élet megismerése.
— Hogyan került kapcsolatba professzor úr a tudományegyetemmel?
— Mikor 1962-ben hazakerültem, hívott egyszer Szőkefalvi-Nagy Béla — az akkori dékán — a JATE-ra azzal, hogy nem volna-é kedvem vállalni a genetika oktatását. Addig külön
genetikai oktatás az egyetemen egyáltalában nem létezett; Ábrahám Ambrus adott le belőle
valamit az álattan keretében, de hát ott együtt szerepelt rendszertantól fiziológiáig minden.
Szőkefalvi-Nagy professzor modernizálni akart; én az Orvostudományi Egyetemen már tartottam genetikai kurzust, úgyhogy megkérdezte, nem jönnék-e át. Át nem jönnék, mondtam,
mert nem hagyom ott az Ivánovics Intézetet, de szívesen tanítok. Az Orvostudományi Egyetemen ekkor már jó tíz éve rendszeresen oktattam; de 100—150-es évfolyamokat, ahol az ember
érezte, hogy ezeket az orvostanhallgatókat nem nagyon érdekli a mikrobiológia. Kitehette az
ember szívét-lelkét, akkor is legfeljebb 4—5 emberben tudott egy kis érdeklődést felcsiholni.
A JATE-n ellenben 10—15 elképesztően érdeklődő diák vett körül, akik — mint később elmondották — a felfedezés izgalmával és örömével jöttek az előadásokra, hiszen klasszikus
biológiai stúdiumaik után akkor hallottak először génekről, szabályozásról, molekuláris biológiáról. Az ő kedvükért valósággal újratanultam a genetikát, most már abból a szempontból,
hogy hogyan kell oktatni. Nekem is rendkívüli élmény volt ez a szüntelen előretanulás és
visszajátszátsa a hallgatókon keresztül; először tanítani á molekuláris biológia fantasztikus új
világát nekem is hallatlanul érdekes volt, az akkori diákjaim pedig, abból az első évfolyamból,
még ma is felkeresnek, ha Szegeden járnak. Persze 15 emberrel lehetett közvetlen, szinte munkatársi légkört teremteni; úgyannyira, hogy a végén már ők igazítottak ki, ha valahol hibáztam. Ez is új volt nekik, s nyilván ezt is becsülték.
Summa summárum, így merültem el a genetikába, így lettem genetikus, s így történt,
hogy amikor az SzBK-t kezdték szervezni, engem kértek fel a Genetikai Intézet egyik részlegének, a mikrobiális genetikának a tervezésére, illetve vezetésére. Ivánovics prof óvott a biológusoktól; ő nem sokra becsülte őket. „Olyanokkal — mondotta —, akik azon vitatkoznak,
hogy a baktérium növény vagy állat, nincs mit kezdeni! Ilyenekkel én még az Akadémián se
vagyok egy osztályban!" Ő ugyanis az Orvosi Osztály tagja volt. De én azért láttam a biológiában fantáziát, s elvállaltam. Győrffy Barnát jelölték ki a Genetikai Intézet igazgatójául; de
sajnos váratlanul meghalt. Úgyhogy 42 éves koromban, a véletlenek játékából, én lettem az
igazgató. Ha tetszik, úgy is fogalmazhatok, hogy éppen nem akadt jobb nálam.
— Bizonyára, hiszen professzor úr rövid idő alatt pezsgő, dinamikus, világszerte megbecsült tudományos műhelyt teremtett az intézetből, ahogyan már az akkori Tiszatáj-interjú regisztrálhatta! De hogyan látja ezt ma, visszatekintve?
— Hát ez megint nagyszerű periódus volt! Az ember a legproduktívabb életkorában hozzájut, hogy ne csak kísérleteket tervezhessen, hanem bevezethessen egyfajta kutatási stílust és
módszert, s méghozzá kiválaszthassa azokat a kutatási irányokat, amelyekben majd az intézet
halad, és amelyekkel bizony néha a hivatalos akadémiai vezetés sem mindig értett egyet, de
azért előlegezték a bizalmat — hát ez csodálatos dolog volt! Csodálatos volt belevágni s végigcsinálni; azt mondani az akkor 25—26 éves gyerekeknek, hogy ti tíz éven belül nemzetközileg
elismert szaktekintélyek lesztek, ha akartok — és ma sokan közülük csakugyan világnagyságok, nincs meg nagy nemzetközi kongresszus nélkülük, plenáris előadók és referálók. Akkor
persze a szemembe nevettek.
— És hozták az „ötórai teákra" az ötletekkel együtt aggodalmaikat és gondjaikat!
— Nekem meg a szakma mellett éppen az volt a rendkívüli élmény, hogyan növekednek
fel ezzel az intézettel együtt tehetséges fiatalok, hogyan „futják ki" magukat. Eleinte szidtak
bennünket, az egész SzBK-t; úgy se lesz belőle semmi, mondogatták.
— Mára meg megfordult a helyzet; nem győzik dicsérni!
53

— Természetesen ebben óriási Straub F. Brúnó érdeme; ő határozta meg az alapelveket,
az egész koncepciót, s ezen belül ki-ki legfeljebb a maga területén játszott közre, illetve segített. Aztán Straub Brúnó leköszönt a főigazgatói tisztségről, s most itt vagyok. Még mielőtt
főigazgató lettem, úgy érzem, sikerült még egy szép munkát elvégeznem, a protoplaszt-fuziós
kutatások területén.
— Mondhatna valamit közérthetően ennek is a lényegéről ? Úgy mint a Bn-ről meg a
Megacinról.
— Hadd összegezzem akkor röviden a főbb témáimat. A B, 2 -munka főleg hazai gazdasági szempontból volt nagyjelentőségű, a Megacint még ma is idézik, mert azt mi írtuk le először a proffal.
Amit a Pasteur-intézetben csináltam, annak nem lett különösebb visszhangja, ott én elsősorban tanultam.
Amerikában viszont a riboszomális RNS^szintézis genetikai meghatározottságát vizsgáltam, és ezeket az eredményeket máig idézik. Ez tulajdonképpen géntérképezés volt: azt a gént
határoztam meg, amelyik szabályozza, hogy aminosavmegvonás hatására leáll a riboszomális
RNS-szintézis.
A protoplaszt-fúziós vizsgálatok már itt az SzBK-ban indultak, s mintegy metodikai kerülő utat kívántak nyitni bizonyos baktériumok genetikai vizsgálatához. Rengeteg baktériumfajta van ugyanis, amikkel nem lehet tulajdonképpeni genetikai munkát végezni, mert nincs
„természetes" genetikai rendszerük, azaz nincsenek kereszteződésekben könnyen felhasználható mechanizmusaik, mint amilyenek a konjugáció, transzdukció, transzformáció. Genetikailag ezek a baktériumok legfeljebb mutagenezisvizsgálatokra használhatók, s azzal vége.
Genetikai analízisre — jól vizsgálható kereszteződési mechanizmusok híján — alkalmatlanok.
De a Genetikai Intézet egyik kutató csoportja sejtfaluktól megszabadított, de sejtmembránrendszerüket megőrző növényi sejtek — úgynevezett protoplasztok — fúzióját vizsgálta:
eszembe jutott, hogy miért ne lehetne megpróbálni baktériumokkal is? Elkezdtünk néhányan
dolgozni a témában, s közben kiderült, hogy egy francia és egy angol munkacsoport is belekezdett a bakteriális protoplasztok vizsgálatába, szintén növényi analógia alapján. De csak
mikor már majdnem készen voltunk, s gyűjtöttük össze az irodalmat, akkor vettük észre,
hogy Ferenczi Lajos itt a szomszédban hasonló meggondolásból előállított már gombákkal
egy efféle fúziós rendszert! Ez a protoplaszt-fúziós dolgozatunk különben szép nemzetközi
visszhangot keltett; az SzBK közleményei közül az első 10 legtöbbször idézett cikk között van
tán még ma is. Pedig jó régen, még 1976-ban közöltük Fodor Katalinnal. Amióta persze főigazgató lettem, nemigen jutok be többé laborba. Szakmailag így hát óhatatlanul lefelé megy
immár az ember, ez az igazság.
— Önkéntelenül sóhajtott egyet, nyilván sajnálja. De hát jöttek helyette más feladatok,
nem ?
— Most már az az ember feladata, hogy megpróbálja a házat áttekinteni, megpróbáljon
megint megsejteni és életre segíteni jövőt jelentő új tendenciákat. Meg kell honosítani olyan
kutatási irányokat, amelyekről majd úgy tíz esztendő múlva elmondhatjuk, hogy na lám, jól
tettük, hogy belefogtunk! Nem könnyű ez, hiszen a ház mára „beállt": mindenkinek megvan
benne a maga kutatási tematikája, és abból bizony nehezen vált át valami teljesen újra. S ha
újként jön ide valaki, őt is egy kutatócsoportba veszik fel, meghatározott feladatra. Egy kicsit
— mi tagadás — institúcionalizálódtunk. Úgyhogy a fiatalok korántsem érzik azt a korlátlan
lehetőséget, amit a tíz évvel ezelőtt idekrülők érezhettek. De nem könnyű új irányokat kezdeni
a megnehezült gazdasági viszonyok miatt sem. Nincs pénz: nem számíthatunk rá, hogy az intézetet költségvetésből tartsuk fenn. Belementünk tehát egy csomó gyakorlati pénzkereső
munkába, ami jó az emberek pénztárcájának, bizonyos szempontból jó még az intézetnek is,
de a kutatás szempontjából már nem nevezhető kívánatosnak, hisz gyakran azt az energiát
váltjuk aprópénzre, amiből öt-tíz év múlva kellene profitálnunk. Mert az az ember, aki ma az
54

4

iparnak dolgozik, nyilván nem fog öt-tíz év múltán kifizetődő kutatásokat megalapozni. Ilyen
körülmények közepette kell tehát ígéretes új irányokban tájékozódnunk.
— Ami pedig önmagában se könnyű, hiszen itt a sok egyforma csapból nem mindből folyik jó viz, mint a debreceni kollégiumban ! Mégis, milyen irányokba próbál tájékozódni ?
— Szűkebb szakmámon, a genetikán belül megpróbálkozom a fejlődésgenetika felé terelni a kutatásokat. Vagy általában a házon belül is jó lenne, ha bent lennének onkogénkutatások ; általában a kromoszómákon mozgó, illetve egyik kromoszómáról a másikra átkerülő, és
új környezetükben egészen másféle tulajdonságokat felvevő „ugráló" gének szélesebb körű
vizsgálata. A saját szakterületemen kívül azonban természetesen még az efféle kívánságbeli
tájékozódást-tájékoztatást se vállalhatom jó szívvel.
— így hát a főigazgató egyre inkább kiszorul a tudományból, és teljes erejét az igazgatás
köti le?
— Lett volna még egy esélyem, hogy visszatérjek az experimentális munkához, ha nem
kell második terminusra is elvállalnom a főigazgatói posztot. Nem én pályáztam meg persze,
hiszen annak idején éppen én hirdettem, hogy egy terminusnál tovább ne legyen főigazgató
senki. De egyszerűen nem akadt más, aki vállalta volna, és egyébként is megfelelt volna a követelményeknek. Elvállaltam hát, de ez sajnos valószínűleg azt jelenti, hogy többé a szakmámban aktívan már nem dolgozhatok. Mert ha három év múlva majd lejár ez a második terminus és visszamehetek a laborba, akkor már ezt a hosszú kiesést aligha tudom pótolni, s nem
ilyen korban szokta egy kutató elérni az eredményeit.
— És a fiatalabbak mellett tanácsadóként ?
— Azok már rég a maguk útját járják, még tán túlságosan is a saját fejük szerint, mert
mintha nem nagyon engednék az utánuk következőket az ő maguk elképzelései szerint érvényesülni. Említettem már, hogy institucionalizálódtunk, és ez azzal is jár, hogy szó sincsen
többé afféle frissítő lázongásról, mint tíz évvel ezelőtt, mikor a mai főnökök fiatalokként erőteljesen síkra szállhattak a maguk elképzelései mellett. Úgyhogy ma nem egyszer nekünk kell
megvédeni a fiatalok esélyeit az egykori lázadó fiataloktól.
— De vannak, akik elkerültek. Orosz László példái az egyetemre.
— És kitűnően bevált, szépen érvényesül. De ő mondhatni a kivétel, mert a többségnek
egyszerűen nincs hova lépjen a házból. Ez a másik nagy személyi gondunk : nagyon sok —
mármint Magyarország nagyságához és lehetőségeihez képest nagyon sok — 35 és 45 év közötti
kutató nőtt itt fel, aki tudását és képességeit tekintve a legszigorúbb nemzetközi mérce szerint
is professzorságra vagy vezető kutatói állásra érett, s nincs hova menjen. Mindegyikük körül
egy-egy intézetet létrehozni nem tudunk, úgyhogy lassanként egyetlen megoldásként a külföldi munkavállalás kínálkozik. Ma már szerencsére nem veszítjük el őket, mert legális lehetősége van a külföldi munkavállalásnak, s alkalom adtán visszajöhetnek. S különben is a kint dolgozókkal is tartjuk a kapcsolatot. De hosszú távon azért mégiscsak az lenne jó, ha ezek az emberek idehaza tanszéket kaphatnának vagy önálló kutatóintézeti lehetőséget, és kialakíthatnának saját maguk körül egy-egy iskolát...
*

A hosszú interjú alatt egyszer se csöngött a telefon, biztosan ki volt kapcsolva, a főigazgató elvtárs ezzel is megbecsülte a Tiszatájat. Most azonban kedvesen de határozottan jelenti
a titkárnő, hogy külföldről keresik. A főigazgató átmegy a szomszéd szobába, de nyitva hagyja
az ajtót. Angol félmondatok : valaki érkezik, várni fogják a Ferihegyen. Akkor hát Szegeden,
a vízumot a reptéren percek alatt elintézheti. Nem, sajnos ő épp nem lesz idehaza, értekezletre
kell utazzék. De érezze csak magát otthonosan. Igen, az előadására, amit nagy érdeklődéssel
vár az egész ház, igyekezni fog vissza. „Tudják, ki volt ez? — lép hozzánk —, Kari Illmensee.
Hallottak már róla?" Hogyne, hiszen az utóbbi évek leglátványosabb tudományos botrányá55

nak a főhőse volt a genfi embriológiaprofesszor. Finom és ötletes kísérleteivel szerzett a szakmában világhírnevet; így például egérembrió-sejteket transzplantált magjafosztott petesejtbe,
és normális egeret nevelt fel belőle. Utóbb azonban, mikor rákos sejtekből ültetett át magokat
megtermékenyítés után magjafosztott petesejtekbe, beosztottjai azt híresztelték el róla, hogy
csalt. Az ügyet pártatlan nemzetközi szakmai bizottság vizsgálta meg, és megállapították,
hogy a gyanú alaptalan, noha Ulmensee csakugyan nem dolgozott kellő gonddal. Illmensee-t
rehabilitálták, azonban a vizsgálat hosszúra nyúlt, és ez alatt nem lehetett irigylésre méltó a
genfi embriológus helyzete. Ez időben találkozott vele Alföldi professzor, s hívta meg Szegedre. „Hát ön nem hallotta a pletykákat?" — kérdezte meglepődve Ulmensee. „Dehogynem, de
nem adok rájuk!" — előlegezte a jóleső bizalmat Alföldi. így sikerült megnyernie a boszorkányos ügyességű embriológust, s tán ezzel is segíti majd a fejlődésbiológiai irány meghonosodását a házban. Mindezt már a folyosón meséli; indul ebédelni, minket is invitál. Beállunk a sorba, tálcát fogunk, nem akarja senki maga elé engedni a főigazgatót. Látszik, megtanította a
Lwoffnál tanult leckét. De az ebédünket, hiába tiltakozunk, kifizeti. „Monsieur — kérdezné
most Lwoff — de hát miért?" Én persze hallgatok. Csendben esszük az ebédet. Elfáradtunk a
hosszú interjúban. „Mi történt az ötórai teákkal? — kérdezem. — Megvannak még?" „Sajnos, megszűntek — feleli. — A végin már-már csak egymagam jelentem meg, abbahagytuk.".
Hát igen, gondolom, nyilván fut midenki a maga gondja és hírneve után. Ábrahám Ambrus
bölcs mondása jut az eszembe: „Barátság a tudományos munkában? Olyan az, mint a pont:
nincs, nem létezik, csak írásban és olvasásban használtatik". De nem szólok, ez már egy másik
interjú témája lenne.
A főigazgató kikísér. Gyorsan elbúcsúzik, s frissen rohan tovább. A kapun kívül, a téres
úton jut már eszembe az utolsó kérdés: „Hogyan telnek egy főigazgató hétköznapjai?"
A felhős májusi ég alatt mintha kisebbek lennének a park fái a tíz évvel ezelőttinél. A közelben meg szabályos lakótelepi házak húzódtak fel. Visszanézve, imponálóan emelkedik ki a
ház, de mintha ma már inkább belesimulna a környezetébe.
VEKERDI LÁSZLÓ

BORSI-KÁLMÁN BÉLA
\

Egy múlt századi magyar—román
megegyezési kísérlet történetéhez
A XIX. századi magyar—román kapcsolatok egyik legizgalmasabb fejezetét kétségkívül
azok a meg-megújuló erőfeszítések jelentik, melyeket a Kossuth-emigráció megbízottai tettek,
hogy a román emigrációval, majd 1859 után a fiatal román állam, az Egyesült Fejedelemségek
politikai vezetésével egyetértésre jussanak a két nép közelebbi és távolabbi jövőjét érintő fontos kérdésekben. Ez a feladat rendkívül sokrétű és hallatlanul nehéz volt, hiszen nem csupán
gyakran eltérő célokat kellett egyeztetni, hanem állandóan figyelembe kellett venni az általános európai hatalmi viszonyokat, a nagyhatalmaknak e térségbe irányuló érdekeit is, melyek
át- meg átszőtték e kapcsolatok minden mozzanatát, tovább bonyolítva a helyzetet. A kortársak ugyanakkor tökéletesen tisztában voltak a tét nagyságával, hiszen nyilvánvaló volt számukra, hogy az olasz és a német egység létrejötte küszöbön áll, s azok lezárulásával jó időre
befulladhatnak a kelet-közép-európai nemzeti törekvések is. A hatvanas évek elején sokan érzékelték, hogy ha a térség két konzervatív nagyhatalmának — Oroszországnak és Ausztriának
— 1856-os és 1859-es visszaszorításával és időleges gyöngülésével keletkezett cseppfolyós hatalmi viszonyokat nem használják ki — mégpedig rövid időn belül — saját érdekeikben, az
„eredmény" csakis a közép-kelet-európai térség egyik legfontosabb és legsürgetőbb problémájának : a polgári nemzetkeretek kialakulásának-kialakításának elodázása, a hatalmi viszonyok
megmerevedése lehet.
Az egyes népek vezetői számára ez a kérdés természetesen nem egyforma súllyal s nem is
azonos arányban merült fel, s célkitűzéseik is gyakorta eltértek, nemegyszer egyenesen keresztezték egymást. Egyvalamiben mégis egyetértettek, s ez az együttműködés fontossága volt. Ez
pedig egyszersmind az érdekek egyeztetésének sokrétű feladatát, szívósan ismétlődő kísérleteit
vonta maga után, s ez alkalmat adott az álláspontok tisztázására, egymás elképzeléseinek jobb
megismerésére. Az 1850-es, 60-as években folyó magyar—román egyezkedéseknek volt még
ezen fölül egy nem kevésbé fontos „saját tétje" is, amelyről eleddig alig ejtett szót a két nemzet historiográfiája. Ez pedig á több évszázados múltra visszanyúló, de igazán az 1848—49-es
tragikus testvérharc során fellobbanó, kölcsönös ellenérzések bonyolult szövevénye volt, melyek tisztázására kiváló alkalmat teremtettek az emigrációs tárgyalások. Hiszen nem szabad
szem elől tévesztenünk, hogy a két nép későbbi viszonyát oly súlyosan megterhelő események
Erdélyben játszódtak le, elsősorban az erdélyi magyarság és az erdélyi románság képviselőinek
gondolatvilágában fejtették ki negatív hatásukat. Arról azonban, hogy ez visszafordíthatatlan
folyamat lett volna, az ő esetükben sem volt szó 1 A hatalmi viszonyok ekkori cseppfólyósságához hasonlóan (s nyilván nem függetlenül azoktól) az egymásról alkotott elképzelések sem
szilárdultak még azzá az előítéletes burokká, mely az érintkezést később megnehezítette. (Az
előítéletes elemek jelenléte azonban ekkortájt sem tagadható, s a magyar emigránsok kísérletei fölött mindvégig ott lebegett a magyar hegemón szándék gyanúja.) Már csak azért sem,
mert a szemben álló felek legtöbbjének korábban nem, vagy alig volt kapcsolata tárgyalópart 57

nereinek nemzetével. Magyarán: legtöbbjük nem volt erdélyi származású. [Csak emlékeztetőül: Kossuth köztudottan felvidéki, Türr István bajai születésű volt. Klapka ugyan Temesvárról származott, s bár az ő gyermekkorában a város román lakossága már számottevő volt,
ő maga 11 éves korában elkerült hazulról, románul pedig nem tanult meg. Arthur Seherthoss
viszont, mint látni fogjuk, Poroszországban nevelkedett. Ami a román felet illeti: a Brátianu
fivérek és Bálcescu vagyont és „kutyabőrt" szerzett, polgárosodó havasalföldi kisbojárok, a
Golescu testvérek, I. Báláceanu, C. A. Rosetti, a Kretulescu testvérpár havasalföldi nagybojárok, Cuza, C. Negri, a két Alecsandri (Vasile és Ion), valamint Kogálniceanu viszont moldvai
köznemesek voltak. Mindez — s erre ezúttal külön nem térek ki — a többségükben vagy eleve
erdélyi származású (illetve a magyarok esetében hosszú ideje a helyszínen tartózkodó) „közvetítők": Buda Sándor, Karacsay Sándor, Vidats József, Kajdácsy Antal, Seres Lajos, Veress
Sándor, illetve Ioan Maiorescu, Aaron Flórian, Aug. Treboniu Laurian és — főként — Al.
Papiu Ilarian szerepének fontosságára utal.]
Természetesen mindnyájan tudtak a bekövetkezett tragédiáról, s tisztában voltak a megoldandó problémák súlyosságával, de nem kevés függött a tárgyalások során szerzett tapasztalataiktól, személyes élményeiktől sem. Hiszen nem kevesebb forgott kockán, mint az:
elhalványulnak-e vagy éppen megerősödnek bennük a „szakértők" által közvetített vélemények és érzések. Helytelén lenne ugyanis szem elől tévesztenünk, hogy a román politikai gondolkodás is képlékeny volt még ekkoriban, még ha a hajdan politikailag egységesnek gondolt s
a megvalósítandó polgári nemzetállam kereteként megjelölt Dácia helyreállítása szerepelt is a
korabeli román politikusok elképzeléseiben — nem utolsósorban erdélyi származású- tanáraik
és kortársaik „felvilágosító" tevékenysége nyomán. De realizálását, kevés kivételtől eltekintve, nem tartották azonnali, közvetlen feladatnak, bár esélyeit természetesen latolgatták. Ám
szórványos adatok arra is utalnak, miszerint a Balkán félszigeten, főleg Makedóniában, szanaszét élő arománok (makedo-románok) lakta területekkel is számoltak még akkortájt, legalábbis nem tekintették eleve elképzelhetetlennek, hogy adandó alkalommal a kialakítandó államtest részeivé válhatnak. És még valami: e tárgyalások-egyezkedések során a román politika irányítóinak meg is kellett indokolniuk magatartásukat, amely a bonyolult nemzetközi vi. szonyokból következően, a lehetséges következményektől való félelemből eredően nemegyszer kitérő vagy elutasító volt. Ezekben az esetekben az erdélyi románság jogfosztottságára,
elnyomott helyzetére, jövőbeni sorsának bizonytalanságára vonatkozó érvek — bármennyire
jogosak voltak is egyébként — összefüggéseikből bizonyos fokig kiragadva hangzottak el,
közvetlen, pillanatnyi politikai döntéseket voltak hivatva megtámogatni. Vagy, s ez ebben az
esetben szintén nem lebecsülendő, személyes kételyeket, netán elbizonytalanodásokat, az
egyezményekben lefektetett kötelezettségek teljesíthetetlensége miatti lelkiismeretfurdalásokat kellett ellensúlyozniuk, legalábbis magyarázniuk. Ami persze nem csökkenti sem a szőnyegre kerülő kérdések politikumát, sem a formálódó politikai érvrendszer vélt vagy valós
meggyőző (esetleg önigazoló) jellegét és súlyát. Ellenkezőleg! Korántsem indulhatunk ki tehát
abból, hogy a szóban forgó korszak (1850—1863), mivel a tárgyalások viszonylag kevés eredményt hoztak, illetve a létrejött egyezmények nem valósultak meg, eleve csekély jelentőséggel
bír. Az egyezkedésekre nagyon is érzékeny közegben, a két polgárosodó nemzet létének kritikus szakaszában került sor, tanulságai emiatt távolról sem közömbösek. Ezért látszik fontosnak Klapka és gróf Arthur Seherthoss 1864-es kísérletének bemutatása is, annál is inkább,
mert eddigi ismereteink igen szórványosak voltak róla.
Mielőtt közös akciójuk tárgyalására rátérnénk, néhány szót kell ejtenünk az események
egyik kulcsfigurájáról, Arthur Seherthossról, vagy ahogyan a magyar történelmi irodalom ismeri : Seherr-Thosz (Scherr-Thoss) Árthur grófról, akivel igen mostohán bánt a historiográfia, bár a Kossuth-emigráció legszínesebb szereplői közé tartozik. Seherthoss 1820-ban született Poroszországban. Nagyapja még egyike volt a porosz monarchia leggazdagabb földbirtokosainak, később azonban a család anyagi helyzete megrendült, s Seherthoss apja az 1830-as
évek közepén a család két utolsó uradalmát is eladta. így került Arthur egészen fiatalon elő58

ször a porosz hadseregbe, majd Magyarországra; 1839-ben vásárolt birtokot magának Zemplén megyében.
Seherthoss ama idegenek közé tartozott, akiket magával ragadott a magyar reformkor
lendülete, s érzéseiben hamar hasonult a magyar nemességhez. Megható erőfeszítéssel tanult
magyarul, s bár nyelvünket nem sikerült tökéletesen elsajátítania, mindig magyarnak vallotta
magát, azonosult választott hazája és nemzete célkitűzéseivel. Részt vett a szabadságharcban,
először Bem erdélyi seregében harcolt, később Görgey környezetében tartózkodott. A világosi
fegyverletétel híre Nagyváradon érte. Ezt követően a zaklatások elől Pestre, majd Bécsbe utazott, végül kalandos körülmények között szülőföldjére, porosz Sziléziába menekült. Azután
egy ideig berlini rokonainál időzött. Mivel a rendőrség, mint szökevényt, itt is figyeltette, hamarosan Nyugat-Európába távozott. Genfben, Brüsszelben, de leginkább Párizsban élt, 1862ben Angliában is megfordult, 1863—64 telét pedig főleg Nizzában töltötte. A magyar emigráció tagjai közül sokakat személyesen is jól ismert (Teleki László, Andrássy Gyula, Batthyány
Kázmér, Esterházy Pál, Irányi Dániel, Szemere Bertalan, Almássy Pál, Szarvady Frigyes), Nemeskéri Kiss Miklóssal, Teleki Sándorral és Klapka Györggyel pedig kifejezetten baráti viszonyban volt. Hátrahagyott emlékirataiban nem részletezi gyermekéveit, családi körülményeit. A jelek szerint azonban a Seherthoss família a legelőkelőbb porosz körökhöz tartozhatott, Arthur maga pdig kitűnő neveltetésben részesülhetett. (Előkerült levelei tanúsága szerint
a németen kívül franciául is anyanyelvi fokon beszélt és írt, és tudjuk, hogy a magyar mellett
szláv nyelveken is meg tudta magát értetni.) Csak ezzel magyarázható, hogy mind a porosz,
mind a francia előkelőségek szívesen fogadták, s bejáratos volt a legfelsőbb körökbe. Jellemében lehetett valami bizalomgerjesztő, mert általában mindenütt jó benyomást keltett, hála
diplomatikus modorának és kitűnő fellépésének, ami jó megfigyelőképességgel párosult.
Seherthoss kétségtelenül kalandor volt, másodrendű figura, aki azonban fölsorolt tulajdonságai miatt mégsem tekinthető teljesen jelentéktelennek. Erre látszik utalni, hogy Bismarck 1862-ben fölkérte, hogy rendszeresen tájékoztassa a magyarországi fejleményekről,
amelynek Seherthoss 1866-ig, egy rövid időszaktól eltekintve — Bamberg párizsi porosz konzul postazsákjában —, eleget is tett. Bismarck többször fogadta is, 1866-ban pedig — amikor
Seherthoss a Klapka-légióban a tábornok szárnysegéde volt, s a „turzovkai promenád" során
osztrák fogságba esett s élete is veszélybe került — személyesen lépett közbe érdekében. Seherthoss otthonosan forgott párizsi előkelő körökben is (Victor Hugónak és François Aragónak például maga Teleki László mutatta be, s Jerôme Napóleonnal is az ő révén ismerkedett
meg), így, ha hihetünk visszaemlékezéseinek, Hortense Cornu szalonjában is megfordult, aki
Louis Napóleon tejtestvére volt. Itt kerülhetett kapcsolatba III. Napóleon kabinetirodájának
vezetőjével, Mocquard-ral s az ő révén magával a franciák császárjával is, akihez 1863. március 30-án rövid levelet intézett. Tudván, hogy III. Napóleon az 1863-as lengyel események hatására a cári Oroszország elleni erőteljesebb fellépést fontolgatja, Seherthoss fölajánlja szolgálatait, s nem kevesebbet helyez kilátásba, mint hogy németországi politikai barátai segítségével megkíséreli ellensúlyozni a háború esetén várható franciaellenes érzéseket. Fölveti egy
erős franciabarát párt létrehozásának ötletét is, mely „főként a » National-Verein« soraiból
rekrutálódna" és megakadályozná, hogy egy Franciaország és Poroszország közötti esetleges
háború a „nemzeti harc méreteit öltse". Nem tudjuk, hogy III. Napóleon mit szólt a gróf
ajánlatához, s egyáltalán, figyelemre méltatta-e fejtegetéseit, de sorai jól mutatják, hogy hajdani honfitársunkat milyen gondolatok foglalkoztatták. Témánk szempontjából fontosabbnak tetszik most, hogy bár Seherthoss ezúttal — érthető okokból — német származását emelte
ki, magyarságát sem tagadta meg, a saját szerepét pedig így értékelte:
Tizenhárom esztendeje azzal foglalkozom, hogy azt tegyem Németországban, amit Teleky (sic !) László barátom
Franciaországban tett, vagyis, hogy fölvilágosítsam a közvéleményt a magyar kérdésről és e
kérdés kapcsolatáról a többi nemzet természetes érdekeivel..."
Fölmerül a kérdés, hogy a korábban megkötött, de az erőviszonyok megváltozása (főként a francia álláspont módosulása) miatt nehezen betartható, bizonytalan érvényű szerződé59

sek, majd Türr 1863 májusi kudarca után miért esett Klapka választása épp Arthur Seherthossra. Először is, a magyar emigráció már 1859—61-ben is szívesen vette igénybe idegenek
szolgálatait: a lengyel Strelecky, a lengyel származású, de magát franciának valló Zglinicky, a
francia Olivier de Lalande Klapka megbízottaiként tevékenykedtek Iasiban és Bukarestben.
Az eredetileg tárgyalási alapnak és nem a nyilvánosságnak szánt Duna-konföderációs tervezet
szövegét pedig Marco Antonio Canini velencei olasz emigránsnak kellett 1862-es balkáni
missziója során felhasználnia. Ugyanígy 1864-ben a lengyel és magyar emigráció havasalföldi
és moldvai szervezkedését a szintén lengyel származású Zsurmay (Surmacky) Lipót tartozott
összehangolni. Másodszor: Seherthoss 1864-ig nemigen vett részt az emigráció politikai akcióiban, leszámítva persze Bismarck és Napóleon mellett tett kezdeményezéseit, így Klapka
joggal számíthatott rá, hogy az osztrák szervek, illetve bukaresti ügynökeik barátját kevéssé
ismerik. Harmadszor: genfi, nizzai és párizsi tartózkodása során Seherthoss több, itt időző,
befolyásos román politikussal is kapcsolatba került, Ion Báláceanuval és főként Dimitrie
Kretulescuval kimondottan baráti viszonyban volt, akárcsak megbízója, Klapka. Negyedszer:
Seherthoss saját nevére szóló francia útlevéllel rendelkezett, s ez kellő garanciának tetszett az
akkoriban elsősorban a napóleoni politikához igazodó román vezetés szemében. Ráadásul Seherthoss jól ismerte Moustier márkit, Franciaország konstantinápolyi követét, aki az 1850-es
években Berlinben teljesített szolgálatot, ahol Seherthoss is többször megfordult. Szükség esetén persze igénybe vehette porosz kapcsolatait is, amit nem is habozott megtenni. Végül, de
nem utolsósorban, Klapka bízott barátja képességeiben.
Seherthoss bukaresti missziója — az előzetes elképzelések szerint — egy több szálon futó,
gondosan tervezett, bonyolult akciósorozat utolsó előtti láncszeme volt. Az eddig előkerült
dokumentumokból az alábbi kép rekonstruálható — helyszűke miatt — vázlatosan:
1. Az olasz (és esetleg a francia) kormányzat megnyerése egy Ausztria-ellenes háborúra
Velence fölszabadítása céljából.
2. Az osztrák haderő megosztása: a) vagy egy magyarországi tömegfölkeléssel, b) vagy
egy általános délkelet-európai, összehangolt szabadságharccal (amelybe a magyar és a lengyel
is beleértendő).
További, az eseményekből és feltételekből is adódó következmények:
1. titkos magyarországi szervezkedés;
2. fegyverszállítás Magyarországra és Erdélybe;
3. a magyarországi akciók összehangolása a lengyel felkeléssel;
la. kapcsolatfelvétel a magát „magyar forradalmi comiténak" nevező Genfi Magyar Comité — mint a magyarországi viszonyokat jól ismerő, a nemzet „igazi" érdekeit képviselő testület — irányítóival, gróf Csáky Tivadarral és Komáromy Györggyel. (Ebből: kísérlet Kossuth
háttérbe szorítására és elszigetelésére.)
2a. pénz a fegyvervásárlásra és ügynöktoborzásra;
2b. fegyverek szerzése a szerb uralkodótól, a lengyelektől, illetve az 1859-es fegyverek
visszaszerzése Cuza fejedelemtől.
3a. Megbízottak küldése Moldvába és Havasalföldre az itteni lengyel és magyar emigránsok tevékenységének koordinálására.
Ugyancsak az elképzelések között szerepelt Garibaldi fölkérése a nemzeti felszabadító
küzdelem fővezérségére, akinek Klapka egyik alvezére lett volna.
E bonyolult feltételrendszerből természetesen nem valósulhatott meg minden, s terveken
menet közben kellett változtatni, ami az egyes helyszínek s elemek súlyának módosulásával
járt. Árulás miatt meghiúsult például mind az Almássy, mind a Nedeczky-féle magyarországi
szervezkedés, s az osztrák hatóságok 1864 márciusában lefoglalták az addig az országba csempészett fegyvereket. Klapka ismételt erőfeszítései ellenére Garibaldi politikai barátai megakadályozták vezérük eltávolítását Olaszországból. Klapka kényszerhelyzetbe került, ha az 1864.
év folyamán még valamiféle eredményt kívánt fölmutatni olasz megbízóinak, kockáztatnia
kellett. Június közepén döntött: akár Garibaldi nélkül is megkísérel betörni Erdélybe, mégpe60

dig Moldva felől. Ehhez ismét meg kellett egyeznie Cuza fejedelemmel, újabb fegyverekre s a
román uralkodó hozzájárulására volt szüksége, hogy ügynökei a fejedelemségek területén élő
magyarokból csapatokat szervezzenek. Ekkor, a bekövetkezett események miatt még fontosabbá vált romániai színtér földerítése céljából került sor Arthur Seherthoss 1864-es bukaresti
küldetésére.
Útjának célja az volt, hogy elnyerje Cuza hozzájárulását az Éber-féle angol fegyverszállítmányhoz, s végleg megegyezzék a fejedelemmel a Klapka közreműködésével 1859-ben a fejedelemségekbe juttatott 20000 fegyver sorsáról. Ezek fele a megállapodások értelmében a
magyar emigránsokat illette, s külön egyezmény, az ún. Báláceanu-konvenció intézkedett későbbi felhasználhatóságuk feltételeiről, Cuza pedig vállalta, hogy megőrzi, s amikor a „körülmények megengedik", a magyar emigráció rendelkezésére bocsátja őket. Klapka ezt a pillana-1
tot tartotta elérkezettnek, és végleg döntésre akarta vinni a dolgot. Úgy képzelte, hogy Seherthosst előre küldi a román fővárosba azzal a feladattal, hogy közvetlen közelről figyelje meg a
román politikai színtér mozgásait, s amennyiben módja nyílik rá, készitse elő a talajt a román
fejedelemmel való személyes tárgyalásaihoz. Miután ez megtörtént, július 15-én maga is utána
indul.
Hogy Seherthoss úticélját leplezzék s személyét egyszersmind a román vezető körök számára vonzóvá tegyék (ismerve gazdasági nehézségeiket), Klapka barátja mint a Crédit Mobilier de Francé (más forrás szerint Crédit foncier de Francé) megbízottja érkezett, hogy egy előnyös „államkölcsönről" tárgyaljon a román kormánnyal (s volt egy ipari természetű megbízatása is).
Seherthoss útjának időzítése érdekében Klapka az illetékes olasz diplomata, Cerruti külügyi államtitkár figyelmét arra is fölhívta, hogy ne késleltessék tovább a hatezer (minden bizonnyal Éber-féle) angol fegyvert szállító két hadihajónak a Duna torkolatvidékéhez való érkezését. Arról is intézkedett, hogy az olasz hadügyminiszter „egészségügyi szabadságot" engedélyezzen Telkesy ezredesnek, aki a fegyverszállítmány átvételével s az erdélyi határhoz való
szállításának felügyeletével volt megbízva.
Az akció sikerének biztosítására Klapka részletes „instrukciókkal" látta el megbízottját.
Ezek leglényegesebb gondolatai a következők:
— nagy politikai fontosságú feladatát gondosan álcázza, s bukaresti tartózkodása során
senkit se avasson be útjának igazi céljába;
— Konstantinápolyon átutaztában lehetőség szerint tudjon meg mindent a román fejedelem tárgyalásainak eredményéről, terveiről s szándékairól. Ezért vegye föl a kapcsolatot itteni
képviselőjével, C. Negrivel;
— Galacban a helyi olasz konzulon kívül lépjen érintkezésbe Kupával és Zsurmayval, de
szigorúan ügyeljen a konspiratív szabályok betartására, s jelentéseiben is csak a leglényegesebbre szorítkozzék;
— Miután Galacban tájékozódott, utazzon Bukarestbe, találkozzék Strambio olasz konzullal, és semmit se tegyen, míg ki nem ismeri magát.
Jóval lényegesebb Klapka utasításainak 9., 10. és 11. pontja: Seherthossnak közölnie kellett az olasz konzullal, hogy (az olasz kormány és Klapka álláspontja értelmében) jelen pillanatban Magyarországon kell cselekedni, s számítanak a szerb határőrök és a horvátok segítségére is. Cuza fejedelemtől függ tehát, hogy meggyorsítja vagy megnehezíti a harc kitörését.
Nyíltan meg kellett mondania az olasz konzulnak, hogy nem állhatnak meg félúton, és mindenre el vannak határozva. A fejedelemnek magának kell eldöntenie, hogy „velünk vagy ellenünk lesz-e". Klapka a fenyegetéstől sem riadt vissza, mert megbízottjának azt is Strambio
tudtára kellett adnia, hogy ez utóbbi esetben Cuzát a dunai országok igazi érdekei ellenségének fogják tekinteni, s minden erejükkel arra fognak törekedni, hogy uralmát megdöntsék.
Az „erdélyi kérdést" illetően Seherthossnak nem volt szabad részletekbe bocsátkoznia,
azt a biztosítékot kellett nyújtania, hogy „azt a kérdést, hogy (Erdély) közigazgatási szem61

pontból Magyarországgal egyesülve vagy különválva legyen-e, a lakosság maga, vagy Franciaország, Olaszország és Anglia mint döntőbírák döntsék el".
Eddig tehát a zsaroláson, a fenyegetésen kívül semmi új, a nagyhatalmak „közvetítését
vagy ítéletét" szükség esetén igénybe vevő gondolat is megtalálható Kossuth Dunakonföderációs tervezetében.
A l i . pont viszont már vitán fölül visszalépés a Kossuth által javasolt árnyalt és részletesen kifejtett demokratikus társadalomberendezkedési elvekhez képest, mert így hangzik:
„...Ami a Magyarországon élő románokat illeti, arról a legutolsó pesti országgyűlés már feloszlatása előtt döntött. Teljes egyenjogúság, teljes szabadság és egyenlőség az egyének és nemzetiségek között egész Magyarországon. Ez az egyetlen alap, amire jövőbeni államépítményünket felhúzhatjuk, nem szabad ugyanis már a születésekor az összeomlás alapját magában
hordania..."
Ezek szerint Klapka magáévá tette az Eötvös-féle nemzetiségi bizottság (Deák és Andrássy egyetértésével kidolgozott) alapelveit, és elhatárolta magát Kossuth átgondoltabb, demokratikusabb elképzeléseitől.
A következő nyolc pont azokat az egyéneket sorolja föl, akiktől valamilyen segítségre
számíthat, illetve támogatásukat meg kell szereznie. A fejedelem francia titkárán, Arthur Baligot de Beyne-n és Cuza legkedveltebb politikusának (N. Kretulescu) bátyján, Dimitrien kivül
(aki Klapka régi barátja s korábban a fejedelem segédtisztje volt, s ez is némi magyarázatot
adhat a tábornok romániai népszerűségére és Cuza bizalmára) Klapka a moldvai miniszterelnökként a magyar emigránsokat védelmébe vevő Mihail Kogálniceanu személyét is megjelölte.
Ezt a tényt a magunk részéről annak közvetett bizonyítékának tekintjük, hogy bár a moldvai
politikus nevét a magyar emigránsok által hátrahagyott iratok ritkábban említik, mégis tisztában voltak segítő szándékával és számítottak támogatására.
Az utolsó, a 20. pont megint igen fontos, mert arra inti Seherthosst, hogy „Cuzanak semmiképpen sem szabad megtudnia, hogy nekünk más eszközök is a rendelkezésünkre állanak".
Amennyiben beleegyezik Klapka kérésébe, a grófnak azonnal hírt kell adnia, hogy a fegyverszállítmány útnakindítása érdekében megtehesse a szükséges intézkedéseket, s a felügyeletével
megbízott tisztet, Telkesy ezredest július 1-én Bukarestbe küldhesse. S hogy „instrucióinak"
még nagyobb nyomatékot adjon, utóiratként még egy ütemtervvel is ellátta Seherthosst, melyet a tárgyalások folyamán kell a „lehető legszigorúbban" betartania. így hangzik:
I. fázis: Arra a kérésre vonatkozik, hogy támogassa a magyar emigránsokat, ezért kilátásba helyezendő Magyarország hálája, Olaszország és Franciaország elismerése. Itt bármiféle
fenyegetéstől tartózkodni kell...
II. fázis: A fenyegetésen alapul, ha cserbenhagyja a magyar emigránsokat, s adott szavához hűtlen lesz, akkor ez minden bizonnyal tönkreteszi Olaszországhoz fűződő kapcsolatait,
és nagyon valószínűen megrontja viszonyát Franciaországgal is...
III. fázis: A komolyabb fenyegetésen alapul, hogy'Klapka a fejedelem vonakodása esetén követelésének érvényt szerezhessen, arra kényszerülne, hogy politikai barátait s hazáját
magatartásáról fölvilágosítsa, s a bizonyítékokkal a nyilvánosság elé lépjen...
IV. fázis: A nyílt szakításé, ez esetben a magyar emigránsok Cuzát Magyarország legveszélyesebb s legártalmasabb ellenségének kellene tekintsék...
Tehát megint a zsarolás, a fenyegetés alkalmazása. Ezen kívül Klapka 1864. június 15-i
keltezéssel hosszú levelet írt a fejedelemnek — ezt Seherthossnak személyesen kellett átadnia
—, melyben emlékeztette korábbi találkozóikra, a Báláceanu konvencióba is belefoglalt kötelezettségére (a fegyverek fele a magyaroké!) s ama 1861. január 9-i ünnepélyes ígéretére, miszerint a magyar emigránsok adott esetben az 1859-es fegyverküldemény „jelentős részére számíthatnak". Helyzetelemzése szerint mindez most vált időszerűvé, méghozzá annyira, hogy —
Klapka úgy vélekedett — ez az alkalom hosszú ideig az utolsó „Magyarország, Erdély és Horvátország számára, hogy közös igájukat lerázzák". De arra is, hogy a többi dunai ország elhárítsa a környező autokratikus hatalmak általi „elnyelés" veszélyét. A Duna menti helyzet kul62

csa Cuza kezében van. Neki kell döntenie ama „óriási érdekek felett, melyek kockán forognak". Választania kell: vagy megőriz a szomszédságában egy „ellenséges és fenyegető kormányt", vagy hozzájárul a „hálás szomszédok" létrehozásához, akik — közös jövőjük garanciájaként — testvéri szövetségre lépnek Romániával.
Mivel — Klapka megítélése szerint — a magyarországi passzív rezisztencia „az ország teljes morális és anyagi rombadöntésének veszélye nélkül nem folytatható, Magyarországnak
nem marad más választása, mint vagy a nyílt küzdelem, vagy a kiegyezés a bécsi dinasztiával".
Ha Cuza nem nyújt segédkezet Klapkának, hogy Magyarország sikeresen megindítsa a fegyveres harcot, riem maradna más hátra, minthogy kibéküljön Ausztriával. Ez esetben azonban
Velence olasz felszabadítása is elmaradna, s „diplomáciai tranzakciókra" kerülne sor, s mindennek szerencsétlen következményei egyformán sújtanák mind a román, mind a magyar
nemzetet. Végül egész ünnepélyessé válnak Klapka sorai: „Kegyeskedjék Őfelsége a történelem ítéletére gondolni, mely csalhatatlanul megnyilatkozna az ellen, aki visszautasítva a
Gondviselés által számára kijelölt szép szerepet s ama alkalmat, hogy örökre dicsőségessé tegye nevét és készakarva e két bátor nép szabadságára és jövőjére nézve ilyen szomorú eredményt idézne elő". Klapka azonban reméli, hogy erre nem kerül sor, s a fejedelem teljesíti ígéretét, s jóakaratúan fogadja személyes képviselőjét.
Klapka helyzetelemzése több ponton is érintkezik Kossuth két évvel korábbi megítélésével. („Ha van két nemzet, melly inkább mint más akármelly arra van hivatva hogy egymással a
legszorosabb barátságban élljen, bizonyosan a Magyar 's a Roumán az... semmi sem bizonyosabb mint hogy Roumania nem lehet szabaddá, ha szomszédságában a Magyar Kor.(ona) területén a szabadság csakugyan elnyomatnék...") Nem esik azonban benne szó sem társadalomberendezkedési elvekről sem ígéretekről, s bár mélyen igaz, érzékelteti, hogy mindezek a
rohanó események közepette egyre inkább háttérbe szorultak.
Seherthoss e levél (s az instrukciók) birtokában, a saját nevére szóló francia útlevéllel, a
szükséges rejtjelkulcsokkal, valamint pénzzel ellátva, június végén indult útnak Marseille-ből.
ö t nappal Cuza elutazása után, 1864. június 25-én érkezett Konstantinápolyba, s már másnap
megírta első jelentését megbízójának. Rögtön kellemetlen hírt kellett vele közölnie: Cuza útja
— nem utolsósorban Moustier francia követ hathatós támogatásával — teljes sikerrel járt,
helyzete megszilárdult. Még inkább megerősödött ez a meggyőződése, amikor július 2-án
megérkezett Bukarestbe, s fölvette a kapcsolatot Strambio olasz főkonzullal. Tőle azt az értesülést szerezte, hogy Cuza „abszolút úr módjára kormányoz a fejedelemségekben", s még az
ellenzék véleménye szerint sincs olyan politikai csoportosulás az országban, mely megkísérelhetné hatalmát megdönteni. Ráadásul kiderült : Seherthoss rosszabb lélektani pillanatban
nem is érkezhetett volna, hiszen alig egy héttel előbb (június 24-én) tartóztatták le a Mazzini és
Garibaldi megbízásából már 1863 óta a Fejedelemségekben tevékenykedő Frigyesy Gusztávot.
Elkobzott iratai arra utaltak, hogy adott esetben merénylettől sem riadt volna vissza, hogy
Cuzát egy Ausztria-ellenes fellépésre kényszerítse. Rossz vért szült az is, hogy állítólag a románságról megvetéssel nyilatkozott. Mindez érthetően nagy felzúdulást váltott ki a román
kormánykörökben, s Seherthoss helyzetét rendkívül kényessé tette. Világossá vált előtte, ismerve Klapka instrukcióit és a Cuzának szóló levél tartalmát, hogy nem kezdhet hozzá azonnal feladatához. Ezért, nem hallgatva el ama véleményét, hogy a tábornok illúziókban ringatta magát a szervezkedésről, újabb utasításokat kért barátjától. Klapka, miután konzultált Artommal és Strambióval, felszólította, hogy maradjon Bukarestben, s mihelyt a magyarellenes
hangulat kissé lecsillapodik, kezdjen szigorúan pénzügyi jellegű tárgyalásokba az „államkölcsön" tárgyában, s óvakodjon minden politikai véleménynyilvánítástól. (Egy levélfogalmazvány szerint azonban a tábornok csak a Cuzának szóló első „bevezető" levél megsemmisítését
kérte emberétől, s új, semleges hangú levelet küldött neki az olasz konzulátus útján.)
Seherthoss föl is vette a kapcsolatot a román miniszterelnökkel, Kogálniceanuval, de
hogy milyen eredményre jutott vele, nem tudjuk. Klapkához írt 1864. július 8. és augusztus 8.
közötti jelentései ugyanis eddig nem kerültek elő, vagy megsemmisültek. Óriási jelentőségű
63

viszont, hogy hiánytalanul ránk maradt Cuza fejedelemmel való találkozását megörökítő beszámolója. Mivel sem Klapka, sem Türr részletes följegyzései a Cuzával folytatott alkudozásaikról nem kerültek eddig elő, s az is kérdéses, hogy egyáltalán készítettek-e ilyet, minthogy
elsősorban nem ez volt a feladatuk, egyedül Seherthoss jelentése áll rendelkezésünkre e tárgyban. Őt ugyanis épp azért küldték a román fővárosba, hogy benyomásait s véleményét lehetőség szerint minél pontosabban rögzítse. Ezen kívül azt sem szabad figyelmen kívül hagynunk,
hogy bár Seherthoss tökéletesen azonosította magát a magyar emigráció törekvéseivel, porosz
születésű volt, ifjúkorát is a Duna-medencétől távol töltötte. Ez a tény, valamint műveltsége
és értelmi képességei — látni fogjuk jelentéséből — lehetővé tette, hogy fölülemelkedjék a magyar emigráció döntő többségénél tapasztalható kisebb-nagyobb előítéleteken, nem is beszélve
a korábbi konstantinápolyi magyar ügyvivő, gróf Karacsay Sándor elfogultságáról. Sima modora s választékos franciasága pedig, mellyel legföljebb Klapka versenyezhetett, elsőrangú
csevegővé tették, ami éppen nem vált hátrányára a franciás műveltségű román fővárosban.
Mivel Klapka utasításai nem váltak időszerűvé, s a jelek szerint pénzügyi tárgyalásai is befulladtak, Seherthoss augusztus 9-én fölöslegesnek ítélte további bukaresti jelenlétét. Elutazásának időpontját augusztus 17-re tűzte ki, de előtte feltétlenül látogatást akart tenni a fejedelemnél. Ezért levélben fölkérte Kogálniceanut, eszközölje ki számára, hogy Cuza fogadja.
A találkozásra augusztus 10-én délután került sor: Cuza, vendége megrökönyödésére,
minden bevezetés nélkül a tárgyra tért. Kapcsolatot látott a gróf jelenléte és Klapka esetleges
tervei között. Sőt, még azt sem titkolta, hogy Klapka, a Frigyesy-féle és a lengyel szervezkedés
között is összefüggést sejt, amit ő lengyelek és a magyarok iránt érzett rokonszenve ellenére
sem engedhet meg, hiszen neki feladatai* vannak, és nem tűrheti, hogy játsszanak vele. Seherthoss válaszában egyrészt tagadta, hogy politikai megbízatása lenne, kétségbe vonta a Frigyesy ügy súlyát, és tiltakozott ama feltevés ellen, hogy ez utóbbi és Klapka között valamiféle
kapcsolat volna. Majd kifejtette azt a véleményét, hogy ha Klapkának kezdeményezési szándéka lenne, közvetlenül* Cuzával venné föl a kapcsolatot. Vele egyetértésben* cselekedne,
mert meg van győződve róla, hogy Romániának és Cuza trónjának éppoly szüksége van Magyarország újjászületésére, mint a magyaroknak esetleg a román fejedelem segítségére. Arról
is meg van győződve Klapka — tolmácsolta Seherthoss —, hogy egy független Romániának
nincs helye, ha szomszédságában nincs egy szabad* és szövetséges* Magyarország. Ezért számít a tábornok Cuza esetleges segítségére.
Cuza nem vonta kétségbe sem a Fejedelemségeket állandóan fenyegető veszélyt, sem azt
az előnyt, amelyet egy szabad Magyarország szomszédsága jelentene számára, de kijelentette,
hogy semmit sem kell, s ők nem is tudnának, siettetni. Kérte, ezt ismételje el a tábornoknak
(egy pillanatig sem hitte tehát, hogy a gróf nem Klapka megbízottja), hogy semmiféle* olyan
fegyveres erő nem áll rendelkezésére, amelyre számíthatna. Magyarországnak, Romániának
és Olaszországnak föl kell készülnie*, méghozzá jól*. Ezért fokozza fegyvervásárlásait, ö t hat éven belül már egészen más segítséget jelenthetne. Országa iránti feladatai* is arra intik,
hogy semmit* se kockáztasson, nehogy szerencsétlenségnek tegye ki azt.
Cuza eddigi helyzetelemzése igen emlékeztet a Kossuthéra (harckészültség, várakozás,
kockázatkerülés), s komoly reményekre is jogosítana, ha nem így folytatná: „...Ha megengedném, hogy a Fejedelemségek zavargások gócpontjává váljanak mindenki számára, aki
akár Ausztriát, akár Oroszországot meg akarná támadni, a garantáló hatalmak — melyek élére én Franciaországot helyezem —, lennének az elsők, melyek megrónának érte, talán sorsára
is hagynák Romániát. Ha Franciaország jelenleg ilyen nyilvánvaló módon támogat bennünket, ez azért van, mert érdekében áll, mivel a politikában semmit sem tesznek semmiért. Franciaország tehát szolgálatokat vár* tőlük, s én ezért készülődöm erre. Akár ma is hadba indulnék, ha Franciaország ezt kívánja, de mindaddig, míg csak Olaszország, a magyarok* (kívánják), addig én semmit sem fogok tenni*, amíg nem érzem elég erősnek* magam, hogy saját
erőmre számithassak."
* Seherthoss kiemelései.

64

Majd, többször is hangsúlyozva ugyan, hogy minden tisztelete Klapkáé és nagyon rokonszenvesnek találja őt is s az ügyet is, melyet képvisel, ismét kénytelen volt partnere értésére adni, hogy jogában áll összekötni Klapka 1859, 60/61-es, Türr 1863-as kísérleteit s a lengyel és
magyar emigránsok 1863—64-es mozgolódásait. Mégpedig főleg abból a szempontból, hogy
igen kevéssé vannak tekintettel az ő kényes helyzetére. Márpedig, neki akarva-akaratlanul figyelembe kell vennie Ausztria és Oroszország igényeit és Törőkország érzékenységét. Hacsak
nem akar ujjat húzni velük. Ezért, sajnálattal bár, de néhány lengyel és magyar emigránst ki
kellett utasítania az országból. De bármikor visszajöhetnek, különösen ha Klapkától ajánlólevelet hoznak, vagy francia útlevéllel rendelkeznek. (Ez igaz is volt, Berzenczey Lászlót, akit
egy ízben már 1849-es menekülése során, a galaci törvényszék elnökeként átsegített a Dunán,
1861 elején fölkérte, hogy egy időre hagyja el az országot. De azt is közölte vele, hogy a diplomáciai vihar elültével visszatérhet.) Végül a román uralkodó kifejezte azt a reményét, hogy
Klapka, amennyiben meg akar vele egyezni, minden esetben egyenesen hozzá fordul javaslataival.
Seherthoss már Cuza szavainak lejegyzése közben sem tagadhatta meg elismerését a fejedelem okfejtésének (saját szempontjából való) logikusságától s racionalitásától. Ami pedig
Cuzáról alkotott véleményét illeti — úgy hisszük — teljes egészében közölnünk kell, hiszen
ilyen közelről kevesen látták a magyar emigránsok közül, és senki sem beszélt vele hatalmának
csúcspontján. És ismételjük, — és reméljük, Seherthoss szavai is alátámasztják véleményünket —, a többszöri figyelmeztetés ellenére (a grófot román ismerősei is óvták a fejedelem szokásos diplomáciai játékaitól), Klapka megbízottja elfogulatlanul, kíváncsian ugyan, de előítéletmentesen tett eleget feladatának: (a kiemelések Seherthosstól származnak) „...Bármennyire is a lehető legpontosabban reprodukáltam — írja Klapkának — a Cuza által nekem mondott mondatokat, mégis meg vagyok róla győződve, hogy egészen más benyomása lenne róluk, ha személyesen itt lehetett volna, mint e szükségszerűen megkopott és tökéletlen elbeszélés olvastán. Tehát hasznosnak ítélem, hogy néhány általános megfigyelést hozzátegyek az én
szempontomból, mivel fontosnak tartom, hogy Ön a lehető legpontosabb fogalmat alkothassa róluk. Cuza, az a Cuza, akit Ön 1859-ben és 1861-ben megismert, nyilvánvalóan nem
ugyanaz az ember többé. Megváltozott, talán megnőtt a helyzettel együtt, mely szintén nem
azonos a négy évvel ezelőttivel. Abban az időben, amikor ő éppen csak egyesítette a két fejedelemséget, melyekből akkor hiányzott az összetartó erő (cohésion), trónralépését valószínűleg nagyon rövid életűnek tekintette, még a régi állapotok hatása alatt élt, nem hitt akkor még
egy „nagy jövőben". Ma mindez megváltozott: Moldva-Oláhország igazi államá vált, egy kis
hatalommá, melyről még Anglia királynéja is megemlékezett egy trónbeszédében; melyet
Franciaország kitartóan és nyíltan támogat, s amely egy modern állam alapelvein alakul át és
hadsereget is szervezni kezd, s az néhány év múlva felér vagy fel kell érnie Belgium, Svájc katonai erejével. Cuza ma tudatában van fontosságának s megvan a becsvágya is. Büszke e Franciaországgal való „morális szövetségére", s kirajzolódni látja a horizonton azokat az előnyöket, melyekhez az ő révén szükségképpen jutnia kell. Emiatt változott meg az ember a helyzettel egyidejűleg, s emiatt mindazok, akik nem vennék figyelembe ezt a bekövetkezett módosulást, olyan tévedéseknek tennék ki magukat, melyek súlyos következményekkel járhatnak.
Minél jobban el kell ismernem eme országok (a fejedelemségek) növekvő jelentőségét ügyünkre, annál kívánatosabbnak tartom, hogy pontos képet adjak a helyzetről, mert egy jó politika
első feltétele a terep jó ismerete. Amennyiben sikerülne, kedves Tábornokom, a jelenlegi feltételek és igazi értékük szerint hozzásegítenem ö n t , hogy fölmérje a helyzetet, úgy hiszem,
misszióm e környéken, bár eredeti célját nem érte el, jóval fontosabb eredményeket hozna,
mint ez a cél maga."
v
Majd miután kifejti, hogy a fejedelmet az elterjedt vélekedések ellenére „erős embernek", tisztán látó politikusnak tartja, „aki tudja, mit akar, s azt jól akarja", Seherthoss rátér
Cuza politikájának elemzésére, előrebocsátva, hogy azt „jól meghatározottnak", a fejedelem
cselekedeteit pedig kijelentéseivel összhangban állónak tartja:
5 Tiszatáj

65

„Fölismerve annak összeegyeztethetetlenségét, ami országa nemzeti törekvései és saját
becsvágya között egyrészt és két olyan szomszéd hatalom, mint Ausztria és Oroszország léte
között másrészt fennáll, Cuza őszintén munkálkodik Moldva-Oláhország fegyveres, anyagi és
pénzügyi erőinek fejlesztésén abból a célból, hogy adott pillanatban segíthessen az osztrák birodalom megdöntésében. Azt reméli, hogy a jelet Franciaország fogja megadni, az egyetlen
hatalom, melynek mindenhatóságában teljes bizalma van. Megindul, mihelyt ezt a Tuillerieák
részéről kérni fogják tőle, de előbb nem. Addig kívül egy hintapolitikával igyekszik fenntartani magát, ahogy ezt belül eddig is tette. Nem akar gyanút kelteni a Portánál, mivel a Törökországhoz kötő gyenge s névleges köteléket inkább védelemnek tekinti, mely nélkülözhetetlen
számára, míg az északról és nyugatról fenyegető veszély el nem tűnik. A várakozás közben
nem akar haszontalanul összeveszni két hatalmas szomszédjával, melyeknek egy franciaországi trónváltozás esetén áldozatául eshetne. Emiatt nem hallgatja meg a Szerbia részéről való
kezdeményezéseket sem. Egyszóval, Cuza nagy jövőre törekszik, de nyugodtan meg akarja
várni a kedvező pillanatot, s mindenirányú készülődéseit folytatva el van határozva, hogy
semmit sem siettet előbb, csak akkor akarja ledobni álarcát, amikor biztosnak hiszi magát,
hogy célját elérheti (...)" Cuza ugyanolyan jól tudja, hogy a liberális párt részéről is érheti veszély, emiatt azzal sem akar szakítani. íme, ezért nem evez — államcsínye ellenére — teljesen a
reakció vizeire, íme, ezért szabadkozik, mentegetőzik.
„Meg kell neki adni (azt az igazságot), hogy indokai, melyeket magatartása magyarázatául felhoz, a saját szempontjából jók, s aztán meg, hogy nem csinál titkot irántunk való szándékaiból. .." s fölhívja megbízója figyelmét, hogy magánemberként hidegen hagyhatja, hogy
Cuzának mi a véleménye róla, de politikusként ezt nem teheti meg, „mivel Cuza jövőbeni magatartása rendkívül nagy fontosságú lehet hazánk sorsára".
Nem kevéssé jelentős az sem, amit Seherthoss a bukaresti politikai légkörről jegyzett fel,
mert a bukaresti „előkelőség" tagjai egy idő után, politikai csoportosulásra való tekintet nélkül, egymással versenyezve tisztelték meg vacsora- és ebédmeghivásaikkal, így e téren is tapasztalatokat szerezhetett. (Kogálniceanun, Cuzán, 1. Báláceanun és D. Kretulescun kívül hitelt érdemlően találkozott Ion Ghicával, a Grádisteanu család egyik tagjával, a Lapati testvérekkel s valószínűleg C. A. Rosettivel. A legjobb viszonyba, s ez nem vet rá túl jó fényt, a havasalföldi konzervatív nagybojárok közé tartozó Constantin Cantacuzinóval került, aki egy
időben kajmakám (helytartó) volt. Azt viszont feltétlenül a javára írhatjuk, hogy tapintatos
viselkedésével sok barátot szerzett a román fővárosban, és minden alkalmat megragadott,
hogy elősegítse a közeledést a két nép között.) Véleménye szerint a román politikusok többsége, főleg a liberálisok, Erdélynek a fejedelemségekhez való csatolásában reménykednek, bár
Klapka megbízottjának érveit udvariasan meghallgatták, s nem vonták kétségbe sem a magyar—román sorsközösség tényét, sem Magyarország intellektuális és katonai fölényét.
À konzervatív nagybojárság soraiban pedig sok osztrák- és oroszbarát politikussal találkozott. Megítélése szerint ezen a téren is Cuza foglalta el a legméltányosabb magatartást, s a fejedelem neki is kijelentette, hogy sohasem támogatta az erdélyi román agitációkat.
A helyzetet azonban mindezek ellenére sem ítélte reménytelennek. Nagy hibának tartotta
viszont, hogy a magyar emigráció nem küldött képviselőt Cuza mellé (mint a lengyelek), aki
pedig ezt — teljes joggal — elvárta volna.
A román fejedelem még egy meglepetést tartogatott Klapka személyes megbízottja számára. Bár tudták, hogy már elutazásának időpontját is kitűzte, 1864. augusztus 13-án a román hatóságok 48 órán belüli távozásra szólították föl, aminek a gróf, vonakodva bár, de
1864. augusztus 16-án eleget is tett. Hosszas nyomozás után pedig kiderítette, hogy a parancsot a fejedelem titkára, Baligot adta, mégpedig Cuza utasítására.
Azt viszont a gróf már nem sejthette, hogy a fejedelem kémelhárítása régóta tudott a készülő szervezkedésről, s a portától és Ausztriától egyaránt kapott értesüléseket. Egy titkosügynök jelentése nyomán még az egyik angol fegyverszállító hajó nevét is ismerték. Frigyesy elkobzott irataiból egyébként is pontosan tájékozódhattak, még azt is tudták, hogy az olaszor66

szági toborzások Cuza nevében is folytak! Amikor pedig a fejedelemségekbe tartó, munkásoknak álcázott (egy forrás szerint mintegy ötezer főnyi) lengyel—magyar légió tisztekből álló
előőrse Borzyslavsky vezetésével megérkezett (aki Garibaldira hivatkozva még meggondolatlan kijelentésekre is ragadtatta magát a fejedelem előtt), Cuza néhány nappal később parancsot adott valamennyi gyanús idegen (köztük Seherthoss) azonnali kiutasítására. (Seherthoss
egyébként nagyon rossz néven vette a román hatóságok eljárását, s meglehetősen nagy zajt
csapott az olasz és francia lapokban. 1865. augusztus 19-én pedig sértő hangú levélben szólította föl az Emsben üdülő román fejedelmet, hogy adjon elégtételt az őt ért inzultusért. Végül
Klapka 1865. október 4-én, ugyancsak levélben, csöndesítette le barátját. Finoman tudtára
adta, hogy alkotmányos uralkodókat nem szoktak felelősségre vonni miniszterei adminisztratív intézkedései miatt! Elismerte, hogy a gróf önérzetét sérelem érte, s ezért némi felelősséget
érzett, mivel ő küldte Seherthosst Bukarestbe, de felkérte, érje be a fejedelem eddigi magyarázataival, melyeket általa kapott, és „tekintse az ügyet tisztességgel lezártnak". Seherthoss hazafias érzelmeire hivatkozott, s ünnepélyesen emlékeztette, hogy Magyarország szomorú helyzetében menekült honfitársaik csak a két fejedelemségben találnak biztos menedéket. Fölhívta
a figyelmét, hogy a fejedelem jóindulatának elvesztése súlyosan érintené az itt dolgozó magyarok ezreit, és így sértené „nemzeti érdekeinket" is. Klapka biztos benne, barátja nem akarja,
hogy ezért ő legyen a felelős... Megjegyzendő, hogy eddig az időpontig megkapta a román fejedelemtől azt a negyvenezer frankot, amelyet szorult anyagi helyzetére hivatkozva, 1865.
augusztus 7-én kölcsönkért tőle. (Klapka elismervényének kelte 1865. augusztus 12. Egy nappal később levélben mond köszönetet Cuza „nagylelkű döntéséért".) így talán jobban érthető
konciliáns magatartása, de a kölcsön a román uralkodó baráti érzelmeinek is értékes bizonyítéka.
így ért véget Klapka (s Seherthoss) és a Minghetti-kormány 1864-es közös akciója anélkül, hogy valójában elkezdődhetett volna. Erőfeszítéseik azonban nem értek véget. A következő években, nagyjából ugyanazok a szereplők újabb kísérleteket tettek. Hiszen valamenynyiükben ott élt a remény, hogy a megegyezés kedvező körülmények és csupán idő kérdése.

FORRÁSOK ÉS FORRÁSKIADVÁNYOK

Országos Levéltár: Berzenczey, Dunyov, Éber, Gál, Helfy, Kossuth, Ludvigh, Pálóczy,
Pulszky, Szemere, Schneider, Türr, Veress Endre, Veress Sándor, Vetter, Vukovics gyűjteményén, Tanárky Gyula kiadatlan naplóján kívül elsősorban a Csáky—Komáromy és — főként
— a K/apta-hagyatékra alapoztam. Ezenkívül értékes információkhoz jutottam a Hadtörténeti Intézet Levéltára Nemeskéri Kiss család iratai c. anyagából. Fontos adatokat találtam a
Román Akadémiai Könyvtár Kézirattárának általam hozzáférhető köteteiben: I. Alecsandri,
I. Ghica, M. Kogőlniceanu, C. Negri, valamint a párizsi Archives Nationales ABXIX168 jelzetű anyagában is. A magyar emigrációval s a korszak vezető román politikusainak tevékenységével foglalkozó forráskiadványok közül az alábbiakat használtam: Kossuth Lajos: Irataim
az emigráczióból I—III. kötet, Bp., 1880—1882.; Kossuth Lajos iratai (kiad. Helfy Ignác—
Kossuth Ferenc) IV—XIII. kötet, Bp., 1894—1911.; L'alliance des Roumains et des Hongrois
en 1859 contre l'Autriche (kiad. V. A. Urechia) Buc., 1894.; Alexandru Ioan Cuza si Costache Negri. Corespondentá (kiad. EmilBoldan) Buc., 1980.; George Barit si contempóranii sái
1. kötet (kiad. I. Chindris—T. Moraru—St. Pascu—I. Pervairi) Buc., 1973.; Corespondentá
lui Alexandru Papiu Ilarían I—II. kötet (kiad. Iosif Pervain—Ioan Chindris) Cluj, 1972. Á
bujdosó emlékiratai (Berzenczey László találkozása A. I. Cuzával) (kiad. Bözödi György)
Igaz Szó, 1973/5. sz., 644—651. p.

5*

67

VÁLOGATOTT IRODALOM

Dr. Bőhm Jakab: Adalékok az 1863—64. évi lengyel felkelés magyar támogatásához,
Hadtörténelmi Közlemények, Bp., 1964. 1. sz., 84—113. p.
G. I. Brâtianu: Politica extemà a lui Cuza Vodà si desvoltarea ideii de unitate nationalá,
Buc., 1932.
Diószegi István: Klasszikus diplomácia — modern hatalmi politika, Bp., 1967.
Emerit, Marcel: Victor Place et la politique française en Roumaine a l'epoque de l'union,
Buc., 1931.
Koltay-Kastner Jenő : A Kossuth-emigráció Olaszországban, Bp., 1960.
Kovács Endre: A Kossuth-emigráció és az európai szabadságmozgalmak, Bp., 1967.
Lengyel Tamás: Klapka György emlékiratai és emigrációs működése, Bp., 1936.
Lukács Lajos: Magyar függetlenségi és alkotmányos mozgalmak 1849—1867., Bp.,
1955.
Marcu, Alexandru: Conspiratorisi conspiratii in epoca renasterii politice a României
1848—1877., Buc., 1930.
Gróf Seherr Thosz Árthur után németből: Emlékezések múltamra (ford. Könnye Nándor) in: Budapesti Szemle, 1881., 56—58. sz.
Szabad György: Forradalom és kiegyezés válaszútján (1860—61), Bp., 1967.
Tanárky Gyula naplója (1849—1866), (kiad. Koltay-Kastner Jenő) Bp., 1961.
I. Tóth Zoltán: Magyarok és románok (kiad. Csatári Dániel) Bp., 1966.

LENGYEL ANDRÁS

A

§z©g@dlfl M a í M ( Q ) I k E i r á é l l y n IMflégnniiimnffl

•

Az ötvenéves Ilia Mihálynak

i
A Szegedi Fiatalok mozgalma, bár „kifelé" egységesnek látszik, sokágú, szervezetileg is
szerteágazó mozgalom volt. Csaplár Ferenc, aki mindmáig a legtöbbet tette e mozgalom megismertetéséért, két szervezeti egységét tárgyalta: a Bethlen Gábor Kört mint előzményt, s magát az „élcsapatot", a Szegedi Fiatalok Művészeti Kollégiumát, amely könyvének is címe lett.1
A helyzet azonban, mint erre maga Csaplár is utal helyenként, ennél némileg komplikáltabb.
A Bethlen Gábor Kör ugyanis nem pusztán előzmény volt — a kör maga volt az a szervezeti
keret, amelyben, legalábbis 1936-ig, lehetővé vált kisebb — alapszabály nélkül működő, de
határozott karakterű s viszonylag önálló — csoportok szerveződése, külön élete.2 A legismertebb ilyen csoport kétségkívül a kör agrársettlementjéből kinövő Művészeti Kollégium lett —
ez élt a legtovább, s ez jutott a legnagyobb jelentőségre is. Tagjainak egyéni súlya, közös föllépéseik jellege s tartalma e felé fordította a figyelmet is. Ez a kollégium azonban csak egyik,
bár kétségkívül legjelentősebb (önállósult) „alszervezete" volt a körnek; mellette még legalább három ilyen csoport, három kollégium működött. Konkréten tudunk a Gazdaságpolitikai Kollégiumról, az Erdélyi Kollégiumról s (már Buday köri elnökségről történt lemondása
után, 1932 végétől) a Soli Deo Glória Kollégiumról. Ezek a szervezetek (pontosabban csak az
első kettő) a „Művkoll" kiegészítő szervezetei voltak s némileg fedték is egymást; tagjaik részben azonosak voltak, illetve a Művészeti Kollégium tagjai részben ezekben is föltűntek. Ráadásul e kiegészítő kollégiumok tevékenysége soha nem lett oly szerves és folyamatos, mint a
Művészeti Kollégiumé, amely — összetételében éppúgy mint tevékenységében — szétfeszítette
a kör kereteit s messze túlnőtt azon, sőt, mint Radnóti írta róla, igazi „növelő közösséggé" tudott lenni. 3 A Gazdaságpolitikai és Erdélyi Kollégium e szereptől kétségkívül elmaradt.
A „Művkoll" és társkollégiumai természetesen hozzávetőlegesen közös „plattformon"
állottak; tulajdonképpen — kvalitásbeli különbségeiket leszámítva — csak ugyanazon alaptörekvések más-más munkaterületeit jelentették. 4 A meghatározó, sőt jellegadó egyéniség mindegyikben kétségkívül Buday György lett; az ő — Gáspár Zoltán soraival élve — „népies alapozású s szociális felelősségérzettől átitatott" 5 ideológiai pozíciója adta meg a mozgalom alapvető eszmetörténeti helyét. De Buday, mint mindenféle doktrinérségtől mentes kiváló szervező
s remek taktikus, a legkülönfélébb egyéniségeket és törekvéseket is a közös alapcél szolgálatába tudta állítani. Sőt, felismerve társaiban az egyénitő kvalitást, tudatosan „engedte" is az
egyéni törekvések kiélését. A mozgalom karakterét így éppen az adta meg, hogy e mozgalom
— különböző nemű, felekezetű és származású tagjai révén — a demokratikus kibontakozás
számos változatát foglalta magában, a posztliberális, szocialisztikus irányzatoktól a Gáspár
Zoltán képviselte „előurbanuságig". Ezeknek a törekvéseknek a legtisztábban Buday által
képviselt rugalmas „prenépiesség" csak laza összefoglalója, mintegy kerete volt. A mozgalom
szervezete s az egyes részterületek viszonylagos autonómiája a „különtörekvések" harmonikus létezését is megengedték.
Az Erdélyi Kollégium így — akárcsak a Gazdaságpolitikai Kollégium — a tényleges élcsapatot jelentő Művészeti Kollégiumnak szükségképpen csak kiegészítője lehetett, de abban a

Mi is köszöntjük 50. születésnapján llia Mihályt, aki hosszú éveken át rovatvezetője volt lapunknak, 1972—74 között pedig főszerkesztőként végzett korszakos munkát. (A szerk.J

69
J ó z s e f A'elila T u d o m á n y e g y e t e m
Magyar Irodai omt _: tév.cti Tanszékek
Könyvtára
Szeged, Egyetem u. 2—6» /

munkamegosztási rendszerben, amely a szegedi fiatalok mozgalmát jellemezte, speciális szerepet tudott betölteni. Funkciója kevésbé lehetett gyakorlati mint az agrársettlementé vagy a
Művészeti Kollégiumé — ideológiatörténeti fontossága azonban igen nagy lett, hisz az Erdélyi
Kollégium puszta léte a mozgalom új orientációjának olyan elemét testesítette meg, amely az
1919 utáni évek egyik nagy (máig érő) alapkérdésére volt tudatos válasz. Arra tudniillik, hogy
mi legyen a viszony az anyaországról levált magyar kisebbségekhez, s mi a létüket alapvetően
determináló, úgynevezett befogadó államokhoz s nemzetekhez. S ezen kívül: e viszonyulásnak mi lehet s mi kell hogy legyen az optimális formája?
Ennek az alapproblémának — mint Erdély-problémának — az előtérbe kerülése, Szegeden érthető és természetes is volt. A kör (s az egyetem) tagjai közül számosan Erdélyből származtak ide, rokoni, baráti vagy legalább érzelmi kapcsolatok fűzték őket a szülőföldjükhöz,
ifjúságuk világához.6 Maga Buday György is mindig erdélyinek vallotta és tudta magát; 1936ban, Kőhalmi Béla körkérdésére válaszolva például így írt: „Erdélyben születtem s bárha Kolozsváron éltem, sokat jártam a Székelyföldön, Kalotaszegen, Mezőségben és a Barnaságban s
nagyapámék gazdaságában, rokonok házánál elevenből tanultam meg a székely meséket, balladákat, mondákat, melyeket később nyomtatásban is fölfedeztem. [...] bizonyos, hogy máig
is a legdöntőbb, elhatározó és tápláló élményt ez jelentette. Ez, s ennek a folytatása. Mert
minden új vidék, minden új falu és minden új tanya, melyet azóta is megismerek, valamiképpen ezekhez az alapélményekhez, ezekhez az alapfalukhoz épül hozzá, minden ú j mese és ballada, amit hallok vagy olvasok, ezekhez kapcsolódik." 7 Érthető, hogy sokáig legfőbb mestereként is az erdélyi Kós Károlyt tisztelte.8 S Szegeden élve sem szakadt el Kolozsvártól; mint grafikus és tudósító évekig dolgozott különböző erdélyi lapoknak, különböző minőségeiben több
alkalommal is megszervezte erdélyi írók szegedi szerepléseit.9 Közülük többel rendszeres kapcsolatot tartott, így Kós Károllyal, Tamásival, Szentimrei Jenővel, Kacsó Sándorral. Egyik
legjobb barátja pedig, akitől 1927-ben a kört is „átvette", az a Jancsó Béla volt, aki az Erdélyi
Fiatalok mozgalmában meghatározó szerepet játszott, s fontos új orientációt képviselt a romániai magyar szellemi életben. 10 Ám nemcsak Buday kötődött sok szállal Erdélyhez, társai
közül többen is onnan érkeztek Szegedre. Baróti Dezső, Gáspár Zoltán, Tomori Viola például
ott járt iskolába, Radnóti Miklós féltestvére Nagyváradon élt stb. Aki pedig nem volt erdélyi,
azt tudományos érdeklődése fodította e régió felé. Tolnai Gábor például az erdélyi magyar
irodalom első monográfusa lett, Ortutay Gyula egyik legismertebb munkája pedig éppen a
székely népballadákat dolgozta föl. Az „erdélyiség" problémája tehát voltaképpen benne volt
mindennapjaikban. 11
A kör így, belső öntisztulása során, szinte automatikusan jutott el valamiféle erdélyi részszervezet megalakításához. De amennyire logikus volt a szervezeti fejlődésnek ez az útja,
annyira nem volt magától értetődő, egyszerű automatizmus az ú j csoport jellege és eszmei pozíciója. A trianoni trauma ugyanis, mint közismert, sokkolta a magyar társadalmat, s az első
— agresszív — reagálás éppen a harcos irredentizmus meghirdetése lett. A sérelmi politikának
e változata szinte áthatotta a hivatalos ideológiát, s hatása alá vonta az ifjúságot. Az irredentizmus tévútjáról nehéz volt bárkinek is letérni, nehéz volt egy történelmileg adekvátabb magatartást kialakítani.
Budayék azonban nemcsak érzelmileg voltak „érdekelték"; tájékozottságuk is legalább
akkora volt, amely már lehetővé tette számukra a helyzet mélyebb megismerését, illetve szükségessé tette e megismerési folyamat fönntartását.
Érzékelték s tudatosították magukban, hogy mélyebb s tartósabb problémáról van szó,
mint amelyet irredenta frázisok ismételgetésével meg lehet oldani. Ezért — mintegy a Kolozsvárról Szegedre került kör sajátos tradíciójaként — oly szervezeti kereteket igyekezett létrehozni, amelyben ennek a tájékozódásnak s a rá épülő kapcsolatkeresésnek az intézményesítése
megoldható volt. Ez a szervezet lett a — Művészeti Kollégium analógiájára létrehozott, de
attól feladatkörében részben eltérő — Erdélyi Kollégium.12
70

0
Az Erdélyi Kollégium — még mint a Szegedi Székely Fiatalok Erdélyi Kollégiuma — valamikor 1931 nyarán alakult meg; akárcsak a Művészeti Kollégium, ez is rendezvények tartására.
Első említése Buday György egy Jancsó Bélához írt levelében13 történt. E június 19-i levél
tudósítása azonban még meglehetősen amorf; belőle a kollégium mibenlétére nem lehet következtetni, inkább csak a terv mozdulása érzékelhető.
Ligeti Ernő és Tamási Áron 1931. november 19-i szegedi irodalmi estje azonban már bizonyosan az Erdélyi Kollégiumhoz köthető. A kutatás ugyan ezt az estet eddig a Bethlen Gábor Kör számlájára írta (nem teljesen alaptalanul), de a fönnmaradt nyomtatott meghívó egyértelműen tanúsítja, a rendező szerv nem maga a kör volt, hanem az Erdélyi Kollégium.14
Az est dr. Szalay Józsefnek, a Dugonics Társaság elnökének üdvözlő beszédével kezdődött. Őt Tamási Áron követte Vallani és vállalni című előadásával, majd a szegedi Városi
Színház művésze, Székelyhidy Adrienne lépett föl, aki Ady Csókok átka, Egyedül a tengerrel
és Értől az Óceánig című verseit szavalta. A verseket a másik vendég, Ligeti Ernő Darzsiling
című novellája követte, a szerző felolvasásában. Utána Ignácz Rózsa lépett a pódiumra — a
későbbi írónő ekkor még a helyi színház művésze volt —, s Kriza János Vadrózsák című népdalgyűjteményéből adott elő. A szünet után a műsor Ligeti Ernővel folytatódott, aki ekkor
Az erdélyi irodalom eszménykereséséről adott elő. Előadását Táray Ferenc szavalata követte
— Bartalis János, Szentimrei Jenő, Szombati.Szabó István és Bárd Oszkár verseiből. Az estet
Tamási Rendes feltámadás című nevezetes novellája zárta, magának Tamásinak a felolvasásában. 15
Az est egészében még bizonyos — mondjuk így — hagyományos székely remineszenciák
jegyében fogant. Nemcsak a rendező kollégium nevében volt ott a megszorító jelző, a székely,
de a meghívó két grafikai illusztrációja (Buday két kopjafás rajza) s a hátlapra nyomtatott,
korábban már az úgynevezett Szegedi Székely Naptárban is lenyomatott Kriza-féle
„vadrózsa" is a székelységre — s utóbbi a székelység sorsára — utalt:
i
Elinduló három árva
Hosszú útra, szolgálatra,
Kezibe visz három vesszőt,
Hogy csapja meg -a temetőt.

Kejj fel, kejj fel édes anyám,
Mert elszakadt a gyászruhám !
Én nem kelek, három árvám,
Mert elhervadt piros orcám:
Vagyon nektek
Ki fejért aggyon
Mikor fejért ad
Vérrel virágzik

mostohátok,
reátok,
reátok,
hátatok...'6

„Székely" hangulatot ébreszthetett maga Tamási is; hisz tudjuk, akkoriban sokak számára ő jelentette „a" székely írót. Maga az est azonban egyértelműen túllépett a „székelykedésen". Radnóti Miklósnak, aki ekkor már Buday környezetéhez, szűkebb baráti köréhez tartozott, fönnmaradt menyasszonyához írott aznapi, november 19-i beszámolója. 17 E levélből
tudjuk, hogy a szegediek és az erdélyiek találkozása az irodalmi, sőt ideológiai helyzettisztázás
jegyében zajlott le. Tamási például mindjárt megérkezésük napján, még 18-án, szűkebb körben, a Bethlen Gábor Kör helyiségében nemcsak felolvasta „pompás izgató novelláját" (nyil71

ván a Rendes feltámadást), de — Ligetivel együtt — nagy eszmecserébe fogott a vendéglátókkal. Beszélgetésükben, Radnóti leírása szerint, éppen nem a konvencionális mozzanatok domináltak. Soraiból kiderül, alaposan megvitatták a szellemi élet erdélyi (s magyarországi) fejleményeit, bontakozó tendenciáit. Jellemzőnek kell tartanunk, hogy azt is megemlítendőnek
találta, hogy Tamásinak „Címeresek című kommunista regénye jött". 1 8
Tamási erjesztő hatásának indirekt bizonyítéka, hogy az esten felolvasott Rendes feltámadási. a jobboldali Szegedi Új Nemzedék november 22-én heves bírálatra méltatta s Révai
József piarista tanár cikke az est szervezőit s szereplőit is elmarasztalta. 19
Az igazi, a meghatározó szerep azonban, legalábbis az Erdélyi Kollégium orientációjának
alakulása szempontjából, az előzetes beszélgetéseknek, majd Tamási és Ligeti előadásának jutott. Ezek ugyanis az erdélyi viszonyok adekvátabb megismeréséhez s az új helyzethez való viszonyulás kialakításához járultak hozzá, erősítvén a kollégium helyzetismeretét s realitásérzékét. Tamási előadására ugyan csak következtetni tudunk, Ligetié azonban nyomtatásban is
megjelent a helyi Délmagyarország 1931. december 25-i számában. Ebből a kinyomtatott előadásszövegből kiderül, Ligeti — transzilvánizmusa jegyében — félreérthetetlenül a tartós
magyar—román együttéléssel számolt, s célként ennek optimatizálását tekintette. „A népek
közötti gyűlölködést — írta — ezen a földön (ti. Erdélyben — L. A.) mindig kívülről plántálták, az Erdélyben élő népeknek egy megváltoztathatatlan sorsközösségbe kényszerülve te kell
vonniuk a tanulságokat, és ezeknek megfelelően kell berendezkedniük a tartós történelmi életre. " 2 0 A transzilvanizmusnak — s Ligetinek — ez az elve pedig, mint a későbbiek bizonyítják,
a szerveződő Erdélyi Kollégium kollektívájának is alapelve lett; ezt fogadták el maguknak
irányelvül.
Sajnos, az Erdélyi Kollégiumnak ez a zászlóbontása — hasonlatosan a legelső időszak
Művészeti Kollégiumához — ekkor még csupán rendezvények tartásában kifejeződő laza szerveződést takart; szilárd — a kör egészétől elkülönülő s viszonylag autonom — csoportosulás
aligha állt mögötte. Tagjairól ekkoriból semmi adat, tisztán és világosan csak Buday György
szerepe ragadható meg, aki ezt az estet megszervezte, meghívóját megtervezte, Tamásiékat,
mint házigazda, vendégül látta stb. Nyilván ez: a megszerveződésnek ez az alkalmi jellege,
embrionális megszervezettségi szintje magyarázza, hogy a Szegedi Új Nemzedék támadása
nem maradt hatástalan. Az Erdélyi Kollégium a nyilvánosság elé lépése után szinte azonnal
visszahúzódott a kör szilárdabb keretei közé.

Az Erdélyi Kollégium megszervezésének gondolata azonban, a visszahúzódás ellenére,
nem pillanatnyi ötlet, szalmaláng-lobbanás volt; tartósan foglalkoztatta Budayékat. 1931 novembere és 1932 novembere közt legalább egy, de valószínű, hogy több kísérlet is történt az
újjáalakulásra. Bódis Gábor és Szőcs Pál 1933. január 25-i, Jancsó Bélához írott levele legalábbis több sikertelen alakulási kísérletre utalt vissza.21
A megoldást végül a kör életének egy fontos fordulata hozta meg. 1932 októberében Buday, befejezvén egyetemi tanulmányait, leköszönt a Bethlen Gábor Kör elnökségéről 22 s ezt
követően, mint örökös tb. elnök s intéző bizottsági tag, fölszabaduló energiáit nem a körre,
hanem a kör körül létrejött, de attól viszonylag független csoportosulások megszervezésére, a
mozgalom új szervezeti formációjának kialakítására fordította. Fő működési területe természetesen a mind több fantáziát mutató Művészeti Kollégium lett; erejét jórészt ennek kifejlesztésére fordította. (A „Művkoll" sajátos helyzete, a körtől való gyakorlatilag teljes autonómiája ekkor jött létre.) De volt figyelme és türelme az egyéb — kevésbé látványos — törekvések szervezeti kereteinek kialakítására is. Az Erdélyi Kollégium — mint egy viszonylag auto72

nóm, de lazán mégis a körhöz tartozó részszervezet — ekkor kapta meg formáját, ekkor alakult ki szervezeti felépítése.
A formális újjáalakulásra valamikor 1932 novemberében került sor. 23 Maga Buday valódi tisztséget nem vállalt, csak mint „alapító elnök" folyt be a kollégium irányításába; a vezetést s a munkát a körülötte megszerveződök kezébe adta. Az újjáalakulás minőségileg mégis
mást jelentett a korábbi kezdeményekhez képest. Az Erdélyi Kollégium nemcsak cégjelzés, valódi szervezet lett immár, elnökkel, főtitkárral, reszortfelelősökkel, tagokkal, saját — nyomtatott fejlécű, szignettel ellátott — levélpapírral, körbélyegzővel, iratkezelési renddel, irattárral. 24 S természetesen határozott ideológiai irányultsággal.
A kollégium hivatalos neve — mint körbélyegzőjéből, leveleinek-fejlécéből kiderül —
Szegedi Egyetemi és Főiskolai Ifjak Erdélyi Kollégiuma lett. Helyiségül a Bethlen Gábor Kör
Kárász u. 15. sz. alatti helyisége szolgált. Az új szervezet élén hat (Budayval együtt hét) tagú
vezetőség állt. Alapító elnök: Buday György, elnök: dr. Virányi Elemér reáliskolai tanár;
ügyvezető elnök: Szőcs Pál szigorló orvos, a Bethlen Gábor Kör főtitkára; főtitkár: Bódis
Gábor jogszigorló, a kör intézőbizottságának s agrársettlementjének tagja; művészeti ügyek
felelőse: Baróti Dezső tanárjelölt, a Művészeti Kollégium tagja; titkár: Balázs Borbála bölcsészhallgató; jegyző: Barabás Mária bölcsészhallgató.25
A tagságról pontos képünk nincs. Alapvetően valószínűleg a kör tagjaiból választódtak
ki s bizonyos párhuzamossága volt a Művészeti Kollégiummal is. Utóbbiból, konkréten tudjuk, Budayn kívül az Erdélyi Kollégiumhoz is kapcsolódott Baróti Dezső, Ortutay Gyula, Tömöri Viola,26 talán Tolnai Gábor, s lehet, hogy még mások is. Annyi bizonyos, a formálisan is
tagok száma viszonylag nagy volt. Amikor a kollégium fölszámolt, az átadási-átvételi jegyzőkönyvben az átadott tárgyak listáján 63 db „felhasznált" (tehát kitöltött) „felvételi lap" s
35 db „felhasznált" igazolványlap szerepelt.27 Ez minimálisan 35 tagot jelent, de — mivel nem
ismerjük adminisztrációjuk elvét — lehet, hogy ennél többet. Nem lehetetlen, hogy a tényleges létszámot a 63 db felvételi lap jelzi. A tárgyi igazsághoz tartozik azonban, hogy az aktiv
mag ennél jóval kisebb lehetett, ez mindössze néhány emberre szűkült.
A kollégium tényleges irányítója, munkájának kézbentartója és kezdeményezője Bódis
Gábor (sz. 1908) lett. 28 E szerepére több minden determinálta. Maga is erdélyi volt, Erdélyben
született s élete első két évtizedét ott töltötte. Egyetemi tanulmányait nem is Magyarországon,
hanem még Romániában, a bukaresti egyetemen kezdte meg. Ottani egyetemistaként tagja
volt a magyar hallgatók Koós Ferenc Körének s e helyzetében közvetlenül ismerte mind a romániai magyarság, mind a román egyetemi fiatalság helyzetét, utóbbinak talán főbb törekvéseit is. Szegedre csak 1930. január 1-én érkezett, minden ismeretség, családi s intézményi háttér nélkül. Itt, mint számára egyetlen lehetséges közösségre, hamar rátalált a Bethlen Gábor
Körre — s szemléletének alakítója, noha csupán egy évvel volt nála idősebb, Buday lett. „...
nevelésben, irányításban a legtöbbet egész életemben Buday Györgytől kaptam — írta róla később. — Szellemünkre, akik környezetébe jutottunk, fel nem mérhető termékeny hatást gyakorolt." 29 Tanulmányait — egy román és egy magyar egyetemi félév kivételével — önerőből,
munka mellett végezte. Éveken át a Londoni körúti városi szegényház ebédjén élt. Érthető
hát, hogy nagy volt szociális érzékenysége, s Buday közelébe kerülve hamar bekapcsolódott a
kör munkájába, amelynek később titkára, majd intéző bizottsági tagja is volt. Részt vett az
agrársettlementben is. Tevékenységének igazi területe azonban mégis az Erdélyi Kollégium
lett, amely legsajátabb törekvéseinek fölvetését és szorgalmazását biztosította számára. 30

Bódis Gábor s az Erdélyi Kollégium törekvéseinek tengelyében három elv állott. Meg kell
ismerni (s ismertetni) a romániai (elsősorban: erdélyi) politikai, társadalmi és kulturális viszo73

nyokat, keresni kell a kapcsolatot a román értelmiség dialógusra kész rétegeivel s (a lehetőségekhez mérten) erkölcsi támogatást kell nyújtani a romániai magyar egyetemi ifjúságnak. 31
Érthető hát, hogy az újjáalakuló kollégium egyik első lépése (a legelsőt nem ismerjük) a
budapesti román követseggel való kapcsolatfelvétel lett. 1932. november 26-án, 2/1932. iktatószám alatt Bódis és Virányi, a főtitkár és az elnök levelet írt Balta M. Mariusnak, a román
követség sajtóattaséjának. E román nyelvű levél, amelynek indigós másolata ránk maradt,
több vonatkozásban félreérthetetlenül vall törekvéseikről : 32
Attasé Úr,
Alulírott szegedi egyetemi fiatalok, a Szegedi Egyetemi Fiatalok Erdélyi Kollégiuma nevében azzal a tiszteletteljes kéréssel fordulunk Önhöz, hogy közbenjárni szíveskedjék érdekünkben a „Patria", „[.. .Jiscarea", „Dreptatea", „Dimineata", „AdevSrul", „Cuvíntul"és a
„Societatea de míine" szerkesztőségeinél, hogy lehetőségük szerint,
ellenszolgáltatásmentesen
küldjék meg nekünk a fent említett napilapok és folyóiratok példányait.
Kérésünket az alábbiakkal támasztjuk alá:
Az Erdélyi Kollégium fő célja az, hogy hozzájáruljon a két ország közeledéséhez, az
Ó-Regát és Erdély társadalmi kapcsolatainak tiszta tudományos tanulmányozásához,
valamint a román irodalom megismerésének bővítéséhez. Mindezeket a fiataloknak tartott előadásokkal szeretnénk megvalósítani.
A szegedi Egyetemnek van román nyelv és irodalom tanára (lektor), ő viszont nem tud
eleget tenni az összes kívánalmaknak, merthogy a szükséges anyagi háttér hiányában nincs egy
szemináriumi kurzusa sem. Az Erdélyi Kollégium tagjai úgy gondolják, hogy eljött végre már
az az idő, amikor nemcsak elnevezésében illik ismerni a szomszédos országot, hanem annak
szép és gazdag kincseit, valamint irodalmát is, annál is inkább, mert ennek bizonyos fokig hatása van az erdélyi magyar irodalomra is.
Azt reméljük, hogy erőfeszítésünk nemcsak a román, hanem a magyar irodalomnak is jó
szolgálatot tesz, lassanként megszüntetve a mindkét oldalon még meglevő részrehajlást.
A kölcsönös megismerés erős baráti és politikai kapcsolatokat fog eredményezni.
Az Erdélyi Kollégium, lévén fiatal tudományos társaság, nem rendelkezik anyagi eszközökkel és semmilyen támogatásban nem részesül.
Tagjaik, akik mentesek az egoizmustól és készek mindenfajta áldozatra, nem tudják vállalni azokat a terheket, melyek a fent említett napilapok és folyóiratok előfizetési díjaiból
származnának. Pontosan ezért fordulunk éppen Önhöz, a román sajtó magyarországi képviselőjéhez,. hogy céljaink megvalósításához támogatást biztosítani szíveskedjen.
Előre is megköszönve jó szándékú közbenjárását, kérjük, fogadja mély tiszteletünk kifejezését.
Bódis Gábor
Dr. Virányi Elemér
főtitkár
elnök
Balta a történeti Magyarországon született, egyetemi tanulmányait Budapesten folytatta,
egész fejlődését az itteni viszonyok is meghatározták. Mint diplomata, a húszas évek elejétől
már Magyarországon teljesített szolgálatot, magyarul jól tudván, viszonylag széles körű kapcsolatot épített ki magának. Ismeretes, hogy ő állott József Attila román versfordításainak
hátterében is, ő adta a költő kezébe a szükséges nyersfordításokat. 33 Valószínű tehát, hogy
Bódisék román nyelven írt leveléből kiérezte a gesztust s fölbecsülte e mégoly szűk körű kezdemény jelentőségét is. Konkrét adatunk nincs rá (az Erdélyi Kollégium irattárából csak kicsiny
töredékek maradtak meg), de valószínű, hogy teljesítette a kérést, hisz egy későbbi — 1933
nyári — adat szerint a kollégium könyvtárában ekkorra már szépen gyűltek a román (s magyar) nyelvű könyvek, folyóiratok és napilapok. 34
A kollégium munkája mindenesetre beindult. 1933 január 19-én, a kollégium fejléces levélpapírján Baróti Dezső levelet írt Jancsó Bélának.35 Levelét ugyan — az akkori, még sok
mindent tisztázatlanul hagyó helyzetben — a Művészeti Kollégium nevében írta, de mondani74

valója már az Erdélyi Kollégium törekvései jegyében fogant. Jancsónak ugyanis arról számolt
be, hogy a szegedi fiatalok antológiát akarnak kiadni a „dunai népek mai lírájából", egyebek
mellett tehát a román s erdélyi szász költők verseiből. A levélből kiderül, hogy a román és
szász költőket maga Baróti fordította volna — ez, nyelvtudása mellett, nyilván az Erdélyi Kollégiumban betöltött szerepéből, művészeti reszortfelelős voltából fakadt.
Egy hét múlva, január 25-én a kollégium vezetősége is írt Jancsónak 36 — e levelük a kollégium történetének egyik legfontosabb dokumentuma. Nemcsak azért, mert ez adja meg a kollégium vezetőségének „fölállását", legfontosabb adatait. Azért is, mert kiderül belőle törekvéseiknek az az oldala, amely a Baltához írott levélben nem kapott hangsúlyt, s érzékelhetővé
válik, hogy az Erdélyi Fiatalok, főleg pedig Jancsó Béla segítségével akartak eljutni a román
értelmiséghez.
Bódisék, e Jancsóhoz írott levél szerint, „elsősorban arra törekedtek", hogy a kollégium
„a Szegedre származott erdélyi egyetemi hallgatóknak szülőföldjük iránti érdeklődését megtartsa és főleg mélyítse". A célt elsősorban „szemináriumi munkával" igyekeztek elérni, s „Erdély szociális, kisebbségi és művészeti problémáival" akartak megismerkedni. Ennek érdekében kapcsolatokat is igyekeztek kiépíteni — a Jancsóékhoz írott levél már ezt célozta. Jancsónál elsősorban az Erdélyi Fiatalok csoportja és mozgalma felé tapogatóztak, de emellett —
mint tételesen meg is fogalmazták — Jancsó révén kapcsolatba akartak kerülni „a román fiatalok azon csoportjával [is], amely tudatában van annak velünk együtt, hogy a mai fiatalság
problémái egymástól nemzetiség szerin [...] nem választhatók el. És a problémák megoldása
csak baráti együttműködéssel lehetséges."37
Jancsótól ezért az Erdélyi Fiatalok „részletes munkatervét", valamint a román diákmozgalmakkal való kapcsolatfelvétel lehetőségeinek ismertetését kérték. „Meglehetősen tájékozatlanok vagyunk a román diákmozgalmakat illetőleg [!] — írták —, s ezért szíves tanácsodat
kérjük, hogy mit tehetünk ez irányban?" 38 Valamikor ez idő tájt írtak az Erdélyi Fiatalok másik vezetőjének, László Dezsőnek is; erre azonban csak közvetett adatunk van, magát a levelet
nem ismerjük.
Jancsó Béla — mint Bódisnak egy későbbi, ugyancsak Jancsóhoz írott leveléből kiderül
— hamarosan válaszolt az Erdélyi Kollégium kéréseire s kérdéseire. Válasza tartalmát, sajnos,
nem ismerjük, csak annyi bizonyos, Jancsó is viszonttájékoztatást kért tőlük. 39 Erre Bódis
egyetemi elfoglaltságai miatt csak 1933 nyarán került sor.
Közben azonban Bódisék dolgoztak az Erdélyi Kollégium szervezeti életének rendszeressé
tételén. Március 15-én, a nemzeti ünnepen, már nyilvánosság elé is léptek. Háziünnepélyükön
a kör — s nyilván a kollégium — egyik tagja, Bocskay Kata szavalt.40 Körvonalazódtak lassan
szervezeti életük fő formái is. Május 10-én a kollégium megrendezte első (talán csak első ismert) úgynevezett könyvismertető estjét — ezen Ortutay Gyula beszélt Berde Mária Földindulás című regényéről.41 Április 20-án a Szegedi Új Nemzedék közölte Tolnai Gábor Reményik
Sáridorról írt cikkét. Ez, ha esetleg nem is kimondottan kollégiumi produkcióként született
meg, a kollégium törekvéseibe illett bele. S ugyanez vonatkozik Tolnai május végén vagy június elején megjelent monográfiájára, az Erdély magyar irodalmi életére. Ez a könyv, bár
nyilván célszerűségi és presztízsokokból a már „bejáródott" Művészeti Kollégium kiadásában
jelent meg, teljesen az Erdélyi Kollégium törekvéseit reprezentálta. Sajnos, a lapok az Erdélyi
Kollégiumról csak ritkán és véletlenszerűen írtak, így a szervezeti életet illetően is Bódis Jancsóhoz írott 1933. június 20-i levelére vagyunk utalva. 42
E levélből kiderül, hogy ekkor a kollégium a következő szervezeti formában tevékenykedett. 1. Magyar és román nyelvű könyveket, folyóiratokat és újságokat gyűjtöttek, olvastak s
olvastattak. 2. Román, francia és eszperantó nyelvtanfolyamokat rendeztek (Tolnai Gábor,
aki maga is részt vett a román nyelvi tanfolyamon, élőszóban később úgy emlékezett, hogy ekkor szinte hozzájuk tartozott a meggyőződés, tanulni kell románul). 3. Szemináriumokat tartottak. 4. Könyvismertető előadásokat szerveztek. A levélből az is kiderül, hogy könyv-, folyóirat- és újsággyűjteményük ekkorra szépen felszaporodott, nyelvtanfolyamaik azonban
75

„nem nagyon" sikerültek. Ez utóbbi okát nem ismerjük. Bódis ekkor utalt legközelebbi terveikre is. Soraiból kitetszik (nyilván a Művészeti Kollégium analógiájára), maguk is könyvsorozatot akartak indítani. Ekkor három könyvet terveztek. Lükő Gábor gondozásában egy
csángómagyar és román anyagú erdélyi folklórgyűjteményt (elsősorban balladákat); egy Erdély-antológiát (nyilván a már Baróti is emlegette antológia egy szűkebb változatát) magyar,
román és szász költők verseiből; valamint harmadikként Buday György történész öccsének,
Kálmánnak (1908—1936) egy Báthory Istvánról s az erdélyi fejedelemségek kialakulásáról
írandó négyíves kísmonográfiáját. A könyv- (pontosabban: füzet-) sorozat megindítását 1933
második felére tervezték.
Akartak ekkor a román ifjúsági mozgalmakkal is foglalkozni. „Tudjuk, hogy nagyon nehéz feladatba kezdtünk — írta Bódis Jancsónak —, amidőn a közeledés gondolatát felvetettük, de talán a román fiatalok között is vannak, kik hozzánk hasonlóan gondolkoznak és így
kölcsönösen segíthetünk egymásnak a fennálló korlátok ledöntésében, amely ma még nagyon
távol tart egymástól bennünket. Egyelőre a haladó román ifjúsági mozgalmak munkájáról és
célkitűzéseiről szeretnénk [kapni] ismertetést [...] A Mefhosz kiadásában megjelenő Orsz.
Egyetemi Híradó egy-egy száma negyedévenként rendelkezésünkre áll, az októberi számban a
román és az erdélyi magyar mozgalmak ismertetését szeretnénk adni. Október elsején jelenik
meg, tehát a közlemények és cikkek legkésőbb szeptember 16-án itt kéne legyenek. Az Erdélyi
Fiataloktól László Dezsőn keresztül kértem anyagot, a románoktól csak Te közvetítéseddel
kaphatunk, ennélfogva nagyon kérlek, ha részedről ennek akadálya nincs, lépj velük összeköttetésbe." 43
1933/34. évi munkaprogramjuk, mint Bódis megvallotta, ekkor még nem alakult ki. Vártak a lezáruló szemináriumok tapasztalataira, talán a külkapcsolatok kialakulására is. Érdekes, hogy az újjáalakulástól 1933 nyaráig eltelt hónapokban Baróti Dezső és Tomori Viola
személye némileg előtérbe került; a nyári szünetben Szegedtől távol lévő Bódis maga helyett
rájuk, hozzájuk utalta Jancsót.
Sajnos terveik egy része — s éppen a leglátványosabb s lehetséges propagandahatásában
legerősebb — nem valósulhatott meg. Pénztelenségük, s valószínűleg egyéb okok miatt kiadványsorozatuk nem jött létre. Lükő Gábor gyűjtése csak később (s föltehetően) módosult formában, más kiadónál jelent meg, az Erdély-antológia s a Báthory-kismonográfia meg talán
kéziratban sem készült el. Pedig tudjuk, 1933 nyarán Buday Kálmán már csak pár hét türelmet kért Bódistól, s ígérete szerint a kézirattal hamarosan elkészült volna. 44
1933 őszi tevékenységükről — az irattár elkallódása miatt — egyébként sem tudunk sokat. Annyi bizonyos csak, hogy november 26-án újabb könyvismertető előadásra került sor,
ekkor Tolnai Gábor adott elő, ezúttal Nyirő József Kopjafák című regényéről. 1934. február
17-én pedig ugyancsak Tolnai szerepelt a könyvismertető estek keretében, előadása most Áprily Lajos költészetéről szólt.45
S közben (talán már 1933 őszén, de lehetséges, hogy csak 1934 januárjában) néhány lényeges változás is bekövetkezett. Úgy látszik, ekkorra nyilvánvalóvá vált, hogy az Erdélyi Kollégium nem tudja fölvenni a versenyt a Művészeti Kollégiummal; mint könyvkiadó nem tud föllépni. Törekvéseik e hatásos (s a tagságot is mozgósító s erősítő) propagandaformájára nincsenek meg anyagi eszközeik. Pontosabban: az a kollektíva, amely mindkét kollégium (s a kör) mögött állt, nem volt, nem lehetett képes két hatékony s könyvkiadással is foglalkozó szervezetet
fönntartani. A Művészeti Kollégium kiadványainak megszületése önmagában is csoda (s Buday
szervezőképességének nagy eredménye) volt! Nem tudjuk, e fölismeréssel egybekötve-e, vagy attól részben függetlenül, de ez időben részleges személyi s irányultságbeli módosulások is bekövetkeztek. Átalakult a kollégium vezetősége. Virányi Elemér helyett az elnök Bódis Gábor lett,
az új főtitkár pedig Baróti Dezső, s a kollégium irányításában megnőtt Ortutay Gyula szerepe
is.46 Ez föltétlenül személyi erősödést jelentett. Talán ennek is eredménye, hogy 1934 első felében
a kollégium román érdeklődése fölerősödött, s ekkori létük szinte minden fönnmaradt dokumentuma a román értelmiséggel való kapcsolatteremtés jegyében fogant.
76

5
1934. január 4-én (126/1934. szám alatt) a kolozsvári Muzeul Limbei Romána igazgatójának írtak. 47 Mint a fönnmaradt (február 10-i) válaszból, dr. St. Pasca leveléből kitetszik, kiadványokat szerettek volna kapni a kolozsvári nyelvi múzeumtól. (S egyúttal errefelé is egy
„élő" szálat teremteni.) Január 29-én két levelet is írtak; 48 egyiket Dimitrie Gustinak, a nemzetközi hírű román szociológusprofesszornak, a román monografikus iskola megteremtőjének, a másikat pedig Sextil Puscariu professzornak, a neves nyelvésznek. Mindkét levél román
nyelvű nyers kézirata megmaradt; e szövegeket — nyilván taktikai okokból, az esetleges félremagyarázhatóság elkerülése végett — Buday György is átnézte.
A két levél szövege — mutatis mutandis — nagyjából azonos. Mindkettő hangsúlyozza,
hogy „teljesen objektíven és a politikai tendenciák és célok befolyásoltságától távol tartva magukat" keresik a kapcsolatot. Céljuk az, hogy „megismerjék és propagálják a románok népi
kultúráját", mert: „A két ország közti politikai jellegű disszonáns jegyekkel szemben mi teljes
objektivitásunkkal a szellemi téren való kölcsönös közeledést tartjuk szem előtt." A közeledést szeretnénk elősegíteni; „ez az a cél, amiért mi dolgozunk". Úgy látták, hogy e „kitűzött
cél igazán objektív elérése megkívánja a román tudományos publikációk aprólékos megismerését". 49 Ezért Gustitól az általa szerkesztett Archiva pentru Stiinta si Reforma socialű 1932.
évi kötetét, Puscariutól a szerkesztésében megjelenő Dacoromania című folyóirat példányait
kérték. Mindkét levelet az új főtitkár és az elnök, tehát Baróti Dezső és Bódis Gábor írta alá.
A szövegezés azonban kétségkívül a Bódisé, a kézírás is az övé.
A válaszok február folyamán érkeztek meg Szegedre. Előbb á kolozsvári Muzeul Limbei
Romána válaszolt. „Intézetünk méltányolja azokat a bölcs szavakat — írta február 10-én St.
Pasca —, amelyek az említett [január'4-i — L. A.] levélből kitetszenek és örülne, ha lehetősége nyílna kielégíteni az Önök kérését. Mint állami intézetnek viszont nincs módja ingyen rendelkezésükre bocsátani kiadványaikat, csak más időszakos kiadványok cseréjével." 50 Ezért
cserét ajánlott föl, illetve, ha a cserét a magyar fél nem tudná megoldani, ötven százalékos vásárlási kedvezményt ígért. „A Dacoromania III., IV., V., VI. kötetének teljes összege 2800
lej, a megajánlott kedvezménnyel 1400 lej." 51 •
Február 26-án a Gustinak címzett levélre is válasz íródott. A professzor ugyan, nyilván
nagy elfoglaltsága miatt, nem maga válaszolt, hanem professzortársát, G. Vladescu-Rácoasa-t
kérte meg erre — válaszuk azonban biztató volt.52
Institutul Social Román
No. 2146
Bukarest, 1934. febr. 26.
Egyetemi Ifjak Erdélyi Kollégiuma, Szeged
Elnök úr,
az önök Gusti professzorhoz küldött levelére van szerencsénk válaszolni.
Mélyen meg vagyunk hatva a pillanatnyi politikai szenvedélyektől és vajúdásoktól mentes
magyar fiatalság érdeklődésétől, melyet a román kultúra és azon kutatások iránt mutat, melyet az Institutul Social Román és a Bukaresti Egyetem Szociológiai Szemináriuma végzett az
ország különböző részein, hogy tudományosan ismerje meg a társadalmi valóságot.
Nagy megelégedéssel töltenek el továbbá azok az erőfeszítések, melyeket a román nyelv
elsajátításáért tesznek, megkönnyítve ezáltal a jövőbeni barátibb és bensőségesebb megértést
két független és önálló nemzet közt. Különösen a magyar fiatalság érzelmei, melyek nevében
önök beszélnek, jogosítanak fel arra, hogy egy eredményesebb és szorosabb együttműködésben reménykedjünk, elhárítva ezáltal azokat az okokat, melyek népeinket oktalanul elválasztották és elválasztják még maisa kultúráért és haladásért történő erőfeszítéseikben.
Ugyanezzel a futárral küldjük meg az „Archiva pentru Stiinta si Reforma sociala" X. és
77

XI. évfolyamát, valamint egy tájékoztató füzetet az Istitutul Social Romőn-ról, melyet [az intézet — L. Á.J működésének XV. évfordulójára adtak ki.
Fogadja elnök úr, mély tiszteletem kifejezését.
G. Vladescu-Rácoasa professzor
igazgató
Nem tudjuk, ki volt a Vladescu-Rácoasa említette futár, s pontosan mikor „kézbesítette"
a küldött köteteket Bódis Gábornak. A küldemény azonban eljutott Szegedre, Bódis és Ortutay Gyula április 6-án köszönte azt meg. Levelük, melynek indigós másolata megmaradt, magyarra visszafordítva így szól: 53
Tekintetes
G. Vladescu-Rácoasa professzor úrnak
az Institutul Social Román igazgatójának
Bukarest

[193] 4. ápr. 6.
Kárász ucca 15:

Professzor Úr,
Az Ön által elküldött értékes anyagot, amelyért nagyon hálásak vagyunk önnek, megkaptuk. Nemcsak társaságunk fiatal szociológus és ethnográfus tagjai tanulmányozták az ön
kiváló dolgozatát, hanem a mi egyetemünk néhány professzora is. Munkája további folytatásához, mellyel — sajátos módszertanával és anyagával — felbecsülhetetlen szolgálatokat tett
és tesz nemcsak a román tudományos élet, hanem mindazok számára is, akik érdeklődnek a
népi kultúra iránt, sok sikert kívánunk.
Az a célunk, hogy az Önök évkönyvét ismertté tegyük, megjelentetve [ismertetve ? —
L. A.j azt több magyar tudományos folyóiratban, a szóban forgó számokat pedig megküldjük Önöknek is.
Kívánatos lenne — legalább a két nép azonos érdeklődésű tudósai körében —, hogy kialakuljon egy őszinte vonzódás, ez lévén a szegedi fiatal értelmiség óhaja is, mely a minden területen létrehozandó objektivitásra törekedne. Ennek a fiatalságnak az egyik része (mindenfajta népi megnyilvánulás hívei, esztétikusok stb.) már évek óta a Bethlen Gábor Kör köré
koncentrálódott, majd később a Szegedi Fiatalok Művészeti Kollégiuma köré. A fiatalok
többsége rendkívüli érdeklődést mutat a román ethnográfia és a román—magyar szellemi kapcsolatok iránt.
Elismerésünk jeléül és hogy Önök is közelebbről megismerhessenek bennünket, elküldünk néhány ethnográfiagyűjteményt is, remélve, hogy néhány közülük érdekelni fogja Önöket is. Levelük baráti hangvétele megerősítette azon meggyőződésünket, hogy szellemi kapcsolataink mélyítésével idővel lehetőség nyílik a politikai ellentétek várva várt kiküszöbölésére, mely nézetet mi a két szomszédos nép jobb jövőjének érdekében használunk fel; népeink
arra hivatottak, hogy egy őszinte és baráti együttműködés keretében hozzájáruljanak a kölcsönös felvirágzáshoz és hogy ne folytassanak örökös harcot, mely megakadályozza őket a
kulturális téren történő előrehaladásban.
Nagy örömünkre szolgálna, ha lehetnének kapcsolataink egy irodalmi (történelmi) társasággal, és ezért megkérjük önt, hogy amennyiben lehetősége kínálkozik, lásson el pártfogói
tanácsával.
Fogadja kérem mély köszönetünk kifejezését és őszinte tiszteletünket.
Az ön híve:
Bódis Gábor, Ortutay Gyula
Sajnos, e szépen alakuló kapcsolatot nem követhetjük tovább, az irattár elkallódása ezt
lehetetlenné teszi. Bizonyos azonban, hogy volt folytatás; a kollégium irattárában, amikor a
kollégium megszűnt, 150 irat volt, az idézett levél pedig, iktatószáma szerint, csak a 127. De
78

további kapcsolattartásra utal az is, hogy 1934. június 12-én a Muzeul Limbei Romána egyik
tanársegédje, Jon Breanu (?) — neve nem jól olvasható — Sextil Puscariu professzor megbízásából például olyan levélre válaszolt,54 amely immár nem ismert. Jon Breanu leveléből
ugyanis kitetszik, Bódisék — nyilván Puscariu korábbi válaszlevelére felelve — cserelistát
küldtek kiadványaikból. E kiadványokból a Dacoromania VII. kötete fejében Puscariu három könyvet kért — a megállapodás tehát létrejött közöttük. A három könyv a következő
volt: Tolnai Gábor: A szabadvers és a lírai formák válsága; Hont Ferenc: A Színjáték; Tolnai Gábor: Erdély magyar irodalmi élete. Ezeken kívül Puscariu, illetve megbízottja olyan
nyelvészeti műveket is kért, „amelyek kiváltkép érdekelhetnek minket". 55
A cserelistából kiválasztott könyvek címe szervezettörténetileg is érdekes, kiderül ugyanis
ebből, az Erdélyi Kollégium, saját kiadványai nem lévén, a Művészeti Kollégium kiadványait
ajánlotta föl cserére. (Vladescu-Rácoasanak szintén a „Művkoll" kiadványaiból küldtek.)
A két kollégium tehát igencsak összetartozó szervezet volt még ekkor is; tulajdonképpen, úgy
tetszik legalábbis, egy munkamegosztási rendszer két részét képezték.
Jon Breanu ajánlata azonban már késve érkezett. A Bethlen Gábor Kör Intézőbizottsága
1934. május 20-án határozatot hozott az Erdélyi Kollégium megszüntetéséről. Június 18-án —
Bódis Gábor, illetve dr. Szabó Mihály akkori köri elnök és Sántha Gabriella pénztáros jelenlétében — a kollégium ingóságainak átadása is megtörtént. 56

Sajnos, az Erdélyi Kollégium szükségképpen oszlott föl; feladatai nagysága s lehetőségei
szűkössége miatt nem lehetett igazán tartós képződmény, s nem is válthatott oly „szerencsés"
kifejlődésű egyesületté, mint a Művészeti Kollégium. A „Művkollnak" ugyanis a tagok irodalmi, művészeti s tudományos ambíciója, valamint a közös „könyvcsinálás": a könyvkiadás eleve oly szilárd vázt adott, amilyen az akkori viszonyok közt — az Erdélyi Kollégiumnak a maga
különleges feladatai miatt nem volt, nem lehetett. Néhány tucat egyetemi hallgató ambíciója
nem bírhatott el egyszerre két ilyen, önmagában is intézménypótló csoportosulást. Az Erdélyi
Kollégium saját könyvkiadásához sem a szükséges anyagi források, sem a méginkább szükséges mozgástér nem volt meg.
S mindez — objektív akadály voltán túl — a kollégium tagságában szükségképpen egyfajta passzivitást is eredményezett. Az „érdektelenség, az anyagiak hiánya miatt — emlékezett
később maga Bódis Gábor is — a munkatársak lecsökkentek, a beígért segítségek ígéretek maradtak. A profitálási kilátások távoliaknak tűntek, még az aktív tagokból is csupán Baróti és
főleg Ortutay fejtett ki valamelyest munkát, de őket is már inkább a [...] Művészeti Kollégium
foglalkoztatta." 57 1934 nyarára lényegében a szélesebb bázis is megcsappant, sokan végeztek s
elkerültek Szegedről. 1934 nyarára maga Bódis is befejezte egyetemi tanulmányait, és — pesti
állás nyílván meg előtte — eltávozott Szegedről. így, kiesvén a mozgató ember, a kollégiumnak szükségképpen meg kellett szűnnie.
Az Erdély elfogultságoktól mentes megismerésére s a magyar—román kapcsolatok normalizálására tett — mégoly szerény eredményű — erőfeszítések, az együttműködés formáinak
keresése azonban így is méltányolhatók. A kollégium szerepe úttörő s majdnem egyedülálló
volt. Jelen ismereteink szerint először az Erdélyi Kollégium kísérelte meg Magyarországon,
hogy szervezett formában, intézményesítetten a kibontakozást keresve teremtsen kontaktust a
román értelmiség bizonyos köreivel, s — első lépésként — legalább magát fölkészítse a román
értelmiséggel folytatandó dialógusra. Már puszta szándékuk eszmetörténeti jelentőségű, hisz
a Bartha Miklós Társaság nevezetes Kelet-Európa Szemináriuma,58 mely pedig valamiképpen
az Erdélyi Kollégium gondolatának is előképe, nem jutott el a román értelmiséggel való kapcsolatfelvételig. Bódisék azonban kapcsolatba kerültek több intézménnyel, köztük Gustiék79

kai, s az a h a n g , az az attitűd, amely G . Vladescu-Racoasa, illetve Bódis és O r t u t a y leveléből
kicsendül, a m a g y a r — r o m á n viszony a k k o r i szakaszában alighanem egyedülálló.
S a kollégium nem is múlt el nyomtalanul. A m a g y a r — r o m á n viszony n o r m a l i z á l á s á n a k
g o n d o l a t a kitörölhetetlenül beleépült t ö b b ü k g o n d o l k o d á s á b a . A Gusti-féle m o n o g r a f i k u s
szociológia pedig belekerült s z e m h a t á r u k b a . „ A Gusti-féle kapcsolatból O r t u t a y — a k ö z t u d o t t a n minden iránt érdeklődő — hasznosította a legtöbbet." 5 9 A z „ ú j a b b " szociográfiai irodalomról készített Vigilia-beli áttekintésében Gusti professzor és m u n k a t á r s a i m u n k á s s á g á t első kézből származó értesülések a l a p j á n ismertette. De r a j t a kívül m á s o k n á l , a Művészeti Kollégium szociografizáló tagjainál: Erdei Ferencnél és T o m o r i Violánál is föltűnik a m o n o g r a f i kus iskola ismerete, Reitzer Béla k ö n y v t á r á b a n pedig f r a n c i a nyelvű Gusti-könyv is m a r a d t
f ö n n ; s írásaiban természetesen ő is hivatkozott Gustira. S talán az sem véletlen, hogy az O r tutay Gyula szerkesztette M a g y a r s á g t u d o m á n y első s z á m á b a n — 1935-ben — Baróti Dezső is
éppen a „közép-európai irodalomtörténet problémáival" f o g l a l k o z o t t . S h o g y a r o m á n k a p csolat emléke b ú v ó p a t a k k é n t kinél, hol, mikor bukkant föl valami f o r m á b a n , meg sem állapítható.

JEGYZETEK
1. Csaplár Ferenc: A Szegedi Fiatalok Művészeti Kollégiuma. Bp. 1967.; különösen: 20—31.
2. E tényre a Szegedi Fiatalok még élő tagjai többször fölhívták a figyelmet. A mozgalom s a kör útja
csak 1936-ban vált el végleg. Vö. Szabó Mihály és Szabó Katalin levele Buday Györgyhöz, Szeged,
1936. okt. 31. Buday György fiatalkori iratgyűjteménye (továbbiakban: B. Gy. ir. gyűjt.), Szeged,
dr. Buday Margit tulajdonában.
3. Vö. A Kortárs útlevelére című vers ajánlását. Radnóti Miklós Művei. Bp. 1978. 90. Valamint: Lengyel András: Radnóti Miklós ismeretlen öninterjúja. Tiszatáj, 1983. 2. sz. 57.
4. Tomori Viola szíves szóbeli közlése.
5. Gáspár Zoltán — Kertész Jánoshoz, Szeged, 1937. jan. 4. Indigós másolat. B. Gy. ir. gyűjt.
6. Vö. Csaplár, i. m. 34—38. A Szegedi Fiatalok még élő tagjai szintén hangsúlyozzák ezt.
7. Új könyvek könyve. Szerk. Kőhalmi Béla. Bp. 1937. 88—89. '
8. Vö. Lengyel András: Buday György és Kós Károly. Tiszatáj, 1982. 4. sz. 105—116.
9. Lengyel András: Buday György és Szeged. Csongrád megyei Hírlap, 1981. nov. 15.
10. Uo.
11. Csaplár, i. m. 34—38., 119.
12. Az Erdélyi Kollégiumra eddig csak utalások történtek (pl. Csaplár, i. m. 119.), a kollégium történetének összefoglaló földolgozása nem történt meg.
13. „Az erdélyi kollégium egyébként igen életrevaló dolognak indul." Vö. Buday György levele Jancsó
Bélához. Nyelv- és Irodalomtudományi Közlemények, 1971. 2. sz. 365.
14. Ligeti és Tamási irodalmi estjének nyomtatott meghívója, mely kétségtelenné teszi, hogy az estet az
Erdélyi Kollégium szervezte, több példányban is fönnmaradt. Van belőle Buday György iratgyűjteményében, s van belőle Bódis Gábornak is.
15. A programot legrészletesebben a nyomtatott meghívó adja meg. Vö. még: Péter László: Ábel Szegeden. In: Szegedi örökség. Bp. 1983. 508.
16. Vö. az est nyomtatott meghívóját.
17. Radnóti Miklós szegedi menyasszonyához. Tiszatáj, 1969. 5. sz. Idézi Baróti Dezső: Kortárs útlevelére. Bp. 1977. 208—209.
18. Uo.; valamint Péter László, i. m. 508.
19. Révay József: Néhány szó a csütörtöki „irodalmi" estről. Szegedi ú j Nemzedék, 1931. nov. 22. Vö.
Péter László, i. m. 508.
20. Ligeti Ernő: Az erdélyi magyar irodalom. Délmagyarország, 1931. dec. 25.
21. Bódis Gábór és Szőcs Pál — Jancsó Bélához, Szeged, 1933. jan. 25. B. Gy. ir. gyűjt.
22. A Bethlen Gábor Kör új vezetősége. Szegedi Ú j Nemzedék, 1932. okt. 16. 7.
23. A kollégium első fönnmaradt irata, a Balta M. Mariushoz irt, 2/1932. sz. akta 1932. november 26-án
kelt. Az alakulás ezt megelőzően, de legkésőbb november közepén történhetett meg.
80

24.
25.
26.
27.
28.
29.
30.
31.
32.
33.
34.
35.
36.
37.
38.
39.
40.
41.
42.
43.
44.
45.
46.
47.
48.
49.
50.
51.
52.
53.
54.
55.
56.
57.
58.
59.

Vö. a kollégium Bódis Gábornál fönnmaradt iratait.
Bódis Gábor és Szőcs Pál — Jancsó Bélához, Szeged, 1933. jan. 25. B. Gy. ir. gyűjt.
Bódis Gábor közlése.
Jegyzőkönyv az Erdélyi Kollégium ingóságainak átadásáról, Szeged, 1934. jún. 18. Bódis Gábor tulajdonában.
Bódis Gáborról önéletrajzi adatai alapján írok. Buday Györgyhöz írott levelei: B. Gy. ir. gyűjt.
Bódis Gábor keltezetlen — 1983 áprilisi — levele e tanulmány írójához.
Önéletrajzi adatok, hivatkozott levelében.
Bódis Gábor keltezetlen levele e tanulmány írójához. A fönnmaradt — s a későbbiekben idézendő —
dokumentumok megerősítik ezt.
Bódis Gábor és Virányi Elemér — Balta M. Mariushoz, Szeged, 1932. nov. 26. Román nyelvű, indigós másolat. Bódis Gábor tulajdonában. A levelet — mint a később idézendő egyéb román nyelvű
leveleket is — Kimpián Péter fordította.
Vö. [Rónay Mária] r. m.: Észak, Nyugat, Kelet, Dél irodalmi őrtornyai. Literatúra, 1931. 2. sz.
40—42. Valamint: József Attila Összes Művei IV. Sajtó alá rend. Fehér Erzsébet és Szabolcsi Miklós. Bp. 1967. 208—209.
Bódis Gábor — Jancsó Bélához, Szeged, 1933. jún. 20. Indigós másolat. Bódis Gábor tulajdonában.
Baróti Dezső — Jancsó Bélához, Szeged, 1933. jan. 19. B. Gy. ir. gyűjt.
Bódis Gábor és Szőcs Pál — Jancsó Bélához, Szeged, 1933. jan. 25. B. Gy. ir. gyűjt.
Uo.
Uo.
Bódis Gábor — Jancsó Bélához, Szeged, 1933. jún. 20. Indigós másolat. Bódis Gábor tulajdonában.
Március 15. Délmagyarország, 1933. márc. 15. 2.
Vö. Csaplár, i. m. 40.
Bódis Gábor — Jancsó Bélához, Szeged, 1933. jún. 20. Indigós másolat. Bódis Gábor tulajdonában.
Uo.
Buday Kálmán — Bódis Gáborhoz, Wien, 1933. máj. 19. Bódis Gábor tulajdonában.
Vö. Csaplár, i. m. 40.
Az 1934 eleji leveleket Bódis és Baróti már új minőségükben írták alá.
E levélről csak St. Pasca 1934. febr. 10. leveléből tudunk; szövege nem maradt fönn.
Bódis Gábor és Baróti Dezső — Dumitru (!) Gustihoz, Szeged, 1934. jan. 29; román nyelvű autográf
fogalmazvány; Bódis Gábor és Baróti Dezső — Sextil Puscariuhoz, 1934. jan. 29., román nyelvű
autográf fogalmazvány. Mindkettő Bódis Gábor tulajdonában.
Uo.
St. Pasca — Bódis Gáborhoz, Kolozsvár, 1934. febr. 10. Bódis Gábor tulajdonában.
Úo.
G. Vladescu-Rácoasa — Bódis Gáborhoz, Bukarest, 1934. febr. 26. Bódis Gábor tulajdonában.
Bódis Gábor és Ortutay Gyula — G. Vladescu-Rácoasahoz, Szeged, 1934. ápr. 6. Indigós másolat.
Bódis Gábor tulajdonában.
Jon Breanu — Bódis Gáborhoz, Kolozsvár, 1934. jún. 12. Bódis Gábor tulajdonában.
Uo.
Jegyzőkönyv az Erdélyi Kollégium ingóságainak átadásáról. Szeged, 1934. jún. 18. Bódis Gábor tulajdonában.
Bódis Gábor levele e tanulmány írójához.
Vö. Tasi József: Kelet-európai szeminárium ötven évvel ezelőtt. Magyar Nemzet, 1979. jún. 7.
Bódis Gábor levele e tanulmány írójához.

6 Tiszatáj

81

Még egyszer a Karinthy—Tamási afférról
Réz Pál néhány hónappal ezelőtt, a Tiszatájban megjelent cikkének végkövetkeztetéseit
— a több, mint ötvenéves disputa felelevenítésének indoklásával együtt — jogosnak, hasznosnak vélem. A még kétes hírű vita körülményeinek és lefolyásának ismertetéséből azonban néhány fontos mozzanat — ha nem is szándékosan — kimaradt, vagy nem egészen pontos megvilágításba került, mint például Kosztolányi Dezső, Mikes Imre szerepének megítélése. Ezért
bátorkodom hát a kulmináns kérdésekre visszatérni.
Való igaz, hogy a mindkét részről hibás és kínos összeütközés szerencsés föloldást nyert a
„kedves és tapintatos írófejedelem" közbelépésével (Tamási Áron nevezte így Kosztolányit).
S Karinthy Ferenc Tavirózsa című, élvezetes irodalmi történetére gondolván: fél évszázad távolából úgy tűnik, hogy a kölcsönös bántás komoly megfontolásból felejtődött el a későbbi
találkozások során, s ha nem, Tamási „sokszorosan jóvátette" a sértést, ezért az utódokbem
nem termel az már mérget, nem szít haragot az esküdt hívek között sem. A vita tanulsága persze nem évült el, s kérdései a még előforduló egyoldalú beállítás, leegyszerűsítő vélekedés helyett tárgyilagos, józan elemzést igényelnek.
A húszas évek végén az erdélyi magyar irodalom képviselői kapcsolatot kerestek a magyarországi progresszív szellemű irodalommal. A hivatalos, konzervatív körök erre heves támadással válaszoltak. Voltak olyan csoportok, amelyek — az objektivitás látszatát őrizve —
lemosolygóan fáradt mozdulatokkal követték az éles lövöldözéseket, vagy éppenséggel szerették volna a magyar irodalom „egységes egészéből" is kitörölni az erdélyieket — rosszízű politikai célzásokkal, például a baloldaliság vádjával toldva meg egyébként sem hízelgő jelzőiket.
1930 nyarán a Brassói Lapok egyik riportere (Mikes Imre, akinek része volt abban, hogy
többek közt Kosztolányi és Gelléri novellái is bekerültek a magát függetlennek valló s a fasizmussal következetesen szembehelyezkedő, közép-európai rangú napilapba, s Mikes, aki már
Budapesten látta el összekötő feladatait, míg mások Bécsből, Berlinből, Párizsból küldték
haza a tudósításaikat) megkereste Karinthy Frigyest, hogy kitudakolja véleményét annak az
általa is kedvelt írónak, akinek a szavára sokan hallgatnak, az „önálló" transzilván irodalomról. Karinthy nem sokkal előbb, 1928 februárjában járt Kolozsvárott, meghívott vendégként,
s az erdélyi orgánumokban közölt írásaival is növelhette népszerűségét. Nem véletlenül esett
hát rá a brassóiak megtisztelő választása. Karinthy azonban — Mikes Imre leírása szerint —
nehezen szánta el magát a többszöri telefonhívás után létrejött s az Abbázia kávéházban megesett találkozásra. Ahogy megjelent a kitűzött helyen, az elképzelt „kedélyes és túláradó egyéniség" helyett egy félszeg ember benyomását keltette, amíg vonakodva válaszolt a föltett kérdésekre.
Mindezt még a „kiprovokált helyzetnek" tulajdonította a riporter, vélvén, hogy „az interjú a leghamisabb műfaj", mert „barátságos arcot" akar kikényszeríteni, s amikor a riportalany „szembemered a lencsével, nem adhatja a lényeget", sőt „a legtragikusabb egyéniség is
kényszerű mosolyra vonja a száját.". De azt már nem bocsátotta meg Mikes, hogy — a helikonisták folyóiratának elismerése mellett — úgy nyilatkozott Karinthy az erdélyi magyar irodalom egészéről, mint amely „gyermekkori emlékeket ébreszt benne". „Hiszen jó az, ha
visszamegyünk, de az ő távolságuk infantilis" — hangzott az érvnek szánt felelet. „Minden
látszat ellenére is a távolmúlt és s távoljövő sokkal inkább alakítják ki a világot, mint a közelmúlt és a közeljövő. S ők itt tapogatódznak. Újrakezdenek" — folytatta nyilatkozatát Karinthy. A ma-centrikus írói programok silányságára célozva mondotta, hogy az önállóság jelszava „csak erkölcsi tőke ahhoz, hogy azt csinálhassák, amit csinálnak", az erdélyi fiatalok.
Kemény szavak; de ha túl szigorú vagy elhamarkodott ítélet bújkál is bennük, nem teljesen alaptalan. A provinciális elszigetelődés veszélyére mások is rá-rámutattak. Karinthy Frigyes dodonai válaszából persze azt is ki lehetett venni, ha éppen úgy akarták, hogy a még utó82

rezgéseit élő, nevezetes polémiában, amely a történelmi regények létjogáról folyt, s Tamásiék
oldaláról nézve a múltba menekülő „steril megoldások" divatját kívánta leleplezni,.íme, Karinthy is a visszahúzók pártján áll, mintha a jelenkor nagy problémái — mindenekelőtt a magyar kisebbség létkérdései — egyáltalán nem érdekelnék őt. (Ez utóbbiakat egyébként azok a
polgári-radikális írók sem érzékelték eléggé, akik a magyarországi ellenforradalmi kurzussal
szemben menedékjogot élveztek az erdélyi városokban 1919 után.)
Arra a zavarba ejtő kérdésre, hogy személy szerint mégis kiket becsül az erdélyi titánok
közül, Karinthy az 1929-ben áttelepült Áprily Lajost mint kitűnő költőt, a „szeretetre érdemes" Kuncz Aladárt és az „igen tehetséges" Hunyady Sándort (azaz — Mikes szavaival szólva
— az „összes pestieket") említette.
Tamási Áron szellemes elmefuttatása, amit a Brassói Lapok auusztus 22-i számában közzétett (s majd 31-i számában kiegészített) Mikes-interjú robbantott ki, olaj volt a tűzre. Összehasonlítást tett ugyanis „a pénzt és az utazást nagyon szerető" Karinthy és a másik „nagy utazó", Móricz Zsigmond között. Ebben az összevetésben — erkölcsi értelemben — csak Móricz
javára billenhetett a mérleg, ellentétben Kolozsvár ünnepeltjével, aki utólag s talán pénzzavarában „rossz vicceket ereget" az erdélyi írókról, holott ők mindent megtettek azért hogy Karinthy jól érezze magát körükben.
Tamási Áront, a lobogó szenvedélyű vitatkozót, elsősorban az háborította föl, hogy Karinthy felületesen tájékozódott: nem méltányolta, sőt lebecsülte azokat az elvi és gyakorlati
erőfeszítéseket, amiknek részleges eredményeként, 1929-től kezdve, az eredeti tehetségek
egész sora került ki — megizmosodva — a kezdeti bizonytalanságból, a belső ellentétektől sem
mentes kísérletezések letisztulásával.
Tény, hogy ezekre az eredményekre és új értékekre a Nyugat irányítói közül Babits Mihály, más csoportok részéről Németh László is fölfigyelt. Tamási Áron először 1928-ban, másodszor 1930-ban kapott Baumgarten-évdíjat (a későbbieket nem számitva). S azok a művek,
amelyekre mint jelentős tettekre hivatkozott vitacikkében, a Gulácsy-mű kivételével ma is
helytállóak — úgy, ahogy Tamási látta azokat 1930-ban, nem sokkal az Ady-revízió után:
„A Fekete vőlegények az utóbbi tíz esztendő történelmi regényeinek az élén áll, a Makkai
Ady-könyvénél odakünn sem cselekedtek irodalompolitikailag nagyobbat; a Jézusfaragó ember novellái egészen társtalanul ragyognak odakünn, és a Varjú nemzetség is bátran hadat viselhet a körúti írók minden teremtményével." (Jegyezzük meg Tamási szóhasználatát: „körútit" mond, s nem a „pesti" irodalmat persziflálja, amely őt rég befogadta.)
Egyik eligazításnak szánt, szűkszavú megjegyzése mélyén viszont nem csupán jogos figyelmeztetés izzott. Az elszabadult birálat hevében „litván"-nak nevezte Karinthyt — ahogy
ezt a Brassói Lapok augusztus 27-i számában közzétett, Üzenet Karinthynak cimű Írásának
ominózus kitételei tükrözik. Karinthynak — úgymond — „csak úgy illik nyilatkoznia", miként „egy litván írónak ildomos volna". Akár „nyelvi kritikát vagy intrikát is űzhet: mivel
szintén magyarul ir és bőséges gyakorlattal, mely utóbbi alapos nyelvi szakértelmet eredményezhetett. Egyéb jogcím azonban a testvéri leszólásra ebben a boltban nem található. Ha
Móricz Zsigmond akarna vagy Szabó Dezső akar minket agyonütni, az még hagyján; mert
mindig voltak családapák, akik visszaéltek apai hatalmukkal. De Karinthy nem is a rokonunk. Ő egy »litván«. Legjobb esetben csak a leírt betűket látja, de a magyar föld porától sohasem dugult bé az ő lelki orrlika. Az erdélyi hegyek között sem fáradozott, még infantilis távolságokra sem. Mindössze annyiban közös a mi magyar életünk, hogy egyikünknek sincsen
pénze. Nekünk azonban nem egyetlen »keserves istenünk« a pénzünk; más keservesek is vannak itten, amiket egy frakkos lérándulás alkalmával még látni sem lehet, nemhogy élni."
Ha úgy gondolta is Tamási e bíráló megállapításait, mint ahogy később — az Ellenzék
szeptember 7-i számában megjelent, Rák-e, vagy mász? című cikkében — kifejtette, másképpen értelmezték. Voltak, akik első nyilatkozatából csupán az egyénieskedő véleménymondást,
a húszas évek elején porondra lépett Tizenegyek elszántságát, újító törekvéseit hallották ki.

6*

83

Mások „idegent" értettek a „litván" elnevezésen; s ha nem éppen becsmérlő tartalmat, akkor
is valamiféle kiközösítést sejtettek a furcsa hasonlatsor mögött.
Karinthy még megkockáztatta azt a kijelentést, hogy a Mikes-interjú „egyes mondatai valóban tőle származtak, de tartalmukért egyedül Mikes Imre a felelős", ezért Tamási is jobban
tette volna, ha nem őt, hanem Mikest vonja felelősségre az „összekovácsolt mondatokért".
Kosztolányi Dezső pedig — mikes gyanúsítása nélkül, de nem zárva ki az ellenőrzés híjával leadott interjúk „árnyalati" torzítását sem — az Ellenzék munkatársával folytatott s a szeptember 6-i számában közölt beszélgetés során „a magyar irodalom megsértett szellemének kijáró"
elégtételt sürgetett: „Bárki politizálhat jobbra vagy balra. De arra, hogy valaki milyen író, sehol a világon nincs más megkülönböztető alap, mint a nyelv, a vérségi származásnál is erősebb
kapocs, s aki másfelé sandít, az téved, az bűnt követ el a közösség ellen, amelynek nevében
fölszólal."
S ezt a szálat bogozva jelenti ki Kosztolányi: „Magyar író az, aki magyarul ír", mert „egy
nép lelke, egy költő tehetsége mindig csak a nyelvben nyilatkozik meg végzetesen és maradéktalanul", miként Petőfi, Gárdonyi, Joseph Conrad, Panait Istrati, Anatole Francé és mások
példája bizonyítja, akik nem viselnék el a vérségi — s nem a nyelvi — alapon történő besorolást.
Karinthy azonban a saját példáján tapasztalhatta, amit Tamási elöljáróban elmond:
hogy személyében „a magyar írót fogadták és ünnepelték szívbéli örömmel" Kolozsvárott, s
az erdélyi lapokban, folyóiratokban is hasonlóképp látták vendégül, más kiváló, magyarországi magyar írókkal együtt.
Az valóban Kosztolányi bölcsességére vall, hogy miközben igazságot szolgáltat a lekicsinyelt erdélyi irodalomnak (mely ugyan nem szorul már védelemre), felfigyel a még csírájában
levő, készülődő népi-urbánus ellentét veszélyére is, mondván, hogy ;,a pesti aszfalt" neki „épp
oly szent, mint az Alföld bármely zege-zuga", s „a pesti élet minden alakja, egy koraérett borfiú, egy ügynök, egy züllött ripacs pont oly méltó tárgyak, mint másoknak a szántóvető, a falusi varga, vagy a havasi pásztor", hisz „az íróknak minden csak anyag".
S Tamási nemcsak a „litván családfa" körül támadt félreértéseket eloszlatni kívánó igyekezettel, de Kosztolányi felszólításának is eleget téve válaszol, rangjához méltó komolysággal
és felelősséggel: „A kedvem bizsereg úri beszédjén, és megőrzöm a szemeimben a neki szánt
meleg érzést — írja a megbékélés hitével. — Mondja meg Karinthynak, hogy én is rossz kedélyállapotban voltam, de különben nagy tisztelője vagyok, és boldog az az óra, melyben találtam egy közös barátot vele." S ugyanebben a hangnemben magyarázza el nézeteltérésük
eredetét.
„Ami pedig a »litván« családfát illeti, azt félreértették szegényt — pontosítja a hasonlatot. — Ez nem jelent sem idegen, sem zsidó származást, mely utóbbit megszoktuk a legmagyarabbnak ismerni el. Egyszerűen megint szellemet jelent, mindig éber és kifésült serény szellemet, amely nálunk Magyarországon, eltúlozva a francia hatást, mindig harmadrendű szerepet
akar tulajdonítani minden írásnak, cselekedetnek és eszmei törekvésnek, amely a magyar föld
ízét, a magyar paraszt tiszta nyelvét, a magyar nép életjogát, bánatát és kedvét akarja előtérbe
állítani." (Nincs ez ellentétben azzal, amit Kosztolányi 1927-ben, egyik fontos esszéjében —
irodalmunk akkori nyelvi állapotát tekintve — falusinak bélyegzett irodalmi stílusunk, illetve
a Nyugat berkeiben megvetett Móra Ferenc védelmében és „csenevész, szegényes városi nyelvünk" okait kutatva bizonyított be, hogy „a magyar próza gyökerében és mivoltában népies, s
más nem is lehet".)
S ahogy — végül — megkülönbözteti Tamási a maga írói felfogását a Kosztolányiétól,
akár mint ideális nemzeti elképzelést is, a kisebbségi lét tudatával és a magyarság sorskérdései
melletti elkötelezettséggel teszi ezt — kinek számára „nem az anyag a szent", s vélvén, hogy a
nemzetnek sem „az a magyar író az ideálja, aki csak magyarul ír, hanem az, aki magyarból és
magyarnak ír". „De boldog, aki oly előkelő tud lenni, mint Kosztolányi — folytatja az összehasonlítást. — Neki egy elefántcsonttorony adatott, nekem azonban ott kell másznom a ma84

gyar erekben, hogy szörnyű betegségek bacilusait irtsam ki onnét. És hiába van Joseph Conrad és Zola és Anatole Francé, és hiába van Goethe és Shakespeare, mert én mégis szenvedek,
és ők mind nem tudják elfeledtetni velem mindazt a szenvedést, ami bennem, szerencsétlen
magyarban zuhog és kiált: — Élni akarok!
De csak mászni tudok egyelőre.
Ne mondja senki tehát, hogy még azt sem tudok!
Erdélyben megint ősz van: az élet és a halál beszélnek egymással. Én az ő árnyékukban
gondolok Kosztolányira, az Őszi koncert költőjére, és ő bizonyára meg fog érteni engem, aki
nem tévedek már az ifjúság menthető hirtelenségével, mert olyan öreg vagyok már, mint a magyar nép vágya, amellyel immár nagyon türelmetlenül szeretne élni.
Bocsásson meg nekem tehát, ha elrontottam volna a kedvét, de Dózsa György sem gondolt Krisztusra, amikor sütötték, pedig volt olyan nagy felette, mint énfelettem Goethe.
Ez emberi és magyar dolog.
Számomra ez az irodalom szelleme."
Ez utóbbi vallomáshoz kétség nem férhet. Nem idejétmúlt, ma is elgondolkoztató felismerés ez. Egy különös írói sors megszenvedett s közös cselekvésre hívó igazsága.
Z. SZALAI SÁNDOR

LELKES ISTVÁN: STÁCIÓ A LOVAK KÁLVÁRIÁJÁRA

85

GREZSA FERENC

A Bocskai-kerti triptichon
Az 1942/43 folyamán keletkezett Németh-műveket: Móricz Zsigmond portréját, a Lányaim körképét és a Magam helyett önvallomását mély belső rokonság fűzi össze. Tárgyuk
különbözése ellenére is virtuális ciklussá szervezi őket az írói gondolkodás eszménykereső tisztasága, valamint az alkotói közérzet és életvitel harmóniaigénye.
A Bocskai-kerti triptichon első darabját, a Móricz-könyvet a nagy író halálát követően a
„gyász olvadtsága" termi. Az elsirató fájdalom lírája és az emlékezés védekező múltébresztése
egyszerre. Terve nekrológban fogan: a veszteség „könnyel és emlékkel bugyog" Némethből.
A sírnál a Kelet Népe szerkesztősége nevében tartott búcsú drámai pillanatát Fej a Géza tolmácsolásában idézzük föl: „Móricz Zsigmond meghalt, a temetésén Németh László, Illyés Gyula
és én búcsúztattuk, többek között. Alig tudtunk beszélni, Németh László csaknem sírt, Illyés
Gyula kezében reszketett a papír, nékem a torkom szorongatta valami. Feltűnően kevesen kísértük Móriczot utolsó útjára, a hatóságoktól és az irodalmi társaságoktól senki sem jelent
meg, csupán egy miniszter mint magánember." A gyász „interferenciáját" kis Kata súlyos betegsége, elhúzódó agóniája és szörnyű halála is erősíti a műben. „A félbemaradt könyvet úgy
kellett befejeznem, hogy egy másik arcocskán át idézgettem az ő szép, sörényes fejét" — olvassuk az életrajzi tanulmányban. Munka közben, szeptember végén készül a színházi lapnak
adott interjú: „Legkorábban Móricz Zsigmondról írt kisebb terjedelmű könyvem jelenik meg.
Ez visszaemlékezés az íróra, az emberre egyaránt. Szívvel mintázott relief lesz ez irodalmunk
eltávozott, de soha el nem fakuló alakjáról. Folytatom a Tanú-könyvtár megjelentetését is.
Kétéves múltra tekinthet vissza ez a sorozat s az idén több, önálló kötet kiadását tervezem.
Karácsonyra jelenik meg Iszony című új regényem, amelynek közlését még Móricz Zsigmond
kezdte meg a Kelet Népében." A Magyar Csillag október elsejei számában már szemelvényt is
olvashatunk a könyvből. „Zilált lapjaiból, betegségem miatt, csak a bevezetőjét küldhetem el
a Magyar Csillag emlékszámába" — találjuk A megőrző megőrzője jegyzetében. Röviddel
utána kész — tán Püski emlékkönyvterve okán is — a szerkesztőről szóló fejezet. A négyhetes
írói rohammunka eredményeként befejezett és ízlésesen illusztrált kötet végül is 1943 márciusában a Turul kiadásában lát napvilágot.
A Móricz-könyv korántsem az a feszes kompozíciójú, nagy méltató tanulmány, amilyen
a Berzsenyiről vagy a Széchenyiről írott, hanem emlékképeket lazán összekapcsoló, oldott és
közvetlen hangvételű írói memoár. Egységesebb a fény, amely sugárzik belőle, mint a szerkezet, ami egybetartja. Mint műfaji képlet egyaránt igazodik a genezis pillanatához, a szerző alkatához és a feladat természetéhez. Ugyanis a gyáz „első szava" nehezen viselné el a logika szigorúbb fegyelmét. Továbbá elevenebb a kép, ha az élményt az emlékezet támasztja fel, nempedig a naplószövegekből és följegyzésekből általánosító eckermanni módszer. Aztán bizonyos hajlékonyságot kiván maga a tárgy is. „Az igazi formaművész az, aki anyagához vívja a
formát. Hogy annak a legkisebb redője is szabadon nyiljék s lélegezzen" — vallja ars poeticá86

járói Németh. Márpedig az „anyag" itt nem kész gondolatok halmaza, hanem mozdulatok és
gesztusok sokféleségébe: legföljebb két-három szó „dodonai furfangjába" rejtett véleménytömeg, amit csak elbeszélői pillantás kelthet életre. Azaz Móriczról kissé Móricz módján lehet
csak hiteles arcképet festeni: „az értelmi sémás sugalmazásnak" ellenállón és „igazmondó"
szándékkal, a személyiség karakterét fölvillantó anekdotákkal és életes kis történetekkel.
„Móricz Zsigmondnak novellaagya volt. Novellaalakként, novellacsiraként tette el az embereket, eseményeket" — jellemzi hősét. Az alkalmazkodás végső konzekvenciája azonban a paródia veszélyét idézné meg az alakrajzban, így a jelenetező technikát Németh László okkal telíti az emlékezés lírájával, illetve a kétféle egyéniség és látásmód feszültségével. Az Egymás
felé — mint a krónika nyitófejezete — jó példa lehet e megkettőzött perspektívára. Móricz
„novellatémája" az író „fiatalos külsejének" látszólag ellentmondó családfői felelősségérzés,
Némethé pedig a szeretet, amit a „vadember" kérge alatt fölfedez. A kölcsönös bizalmatlanságot a tanulmányban másodlagos filozopter-műfajt gyanító Móriczban a Villámfénynél szépírói teljesítménye oldja, a Sznobok és parasztok kritikáját sérelmező Némethben pedig a rendkívüli gondolkodói erő váratlan megtapasztalása. Az Utolsó fényképek zárófejezetének szaggatottságában is ott a Móricz-regényekből jól ismert „drámai forgószél" kavargása, de önvád
és önigazolás csendes meditációival árnyaltan.
Az irodalomtörténetírás a könyv fő érdemének tartja, hogy Móricz Zsigmond alakját
emberi közelségben, érzékletesen ábrázolja. Valójában nem pszichológiává denaturált vagy
biográfiára szűkített portré, hanem teljességigényű arckép, az emberben a gondolkodó és az
író, a hős és a zseni egyidejű megmutatása. A „nyájas pátriárka" maszk mögött a „komor ukrán arc", a „gyermekes eltökélt" és a „bölcs szavavigyázó" tekintet sokoldalúságának látványa. Németh sokkal mélyebbre hatol, mint a humánus derű felszíne vagy az emberi-művészi
titkok és intimitások érdekessége: az alkotóban az alkotás értelmezéséhez, megfejtéséhez keres kulcsot. „Épp Móricz Zsigmondon tanultam meg, mennyivel gazdagabb lesz az olvasmány, ha az ember az író felől is megtanulja olvasgatni" — hangzik az útbaigazító vallomás.
Minden fejezet egy-egy váratlan fölfedezés. Az első látogatás a „pillanat játékosában" a
nagy gondolkodót leli meg. Móricz nem nevezhető irodalomtörténészi koponyának: jelentős
írókról is mint potenciális regénymodellekről beszél, mégis a magyar tanulmányírás „legszebb
darabjait vitte el a fejében lévő miniatűrökben". Képes arra, hogy műveltségével a legtájékozottabb esztétát is felülmúlja a számára idegen terepen. A szerkesztő a „lelkiismeretes komédiást" az irodalom organizátoraként írja le. Ha lapot csinál, abból „nagy tolongás, mozgás
támad, mint gyerekek közt a feldobott labda vagy alma körül". A Kelet Népével is apja nagy
vállalataira emlékeztetőn adósodik és magányosodik el. Hamarosan kiderül azonban nyugtalanságáról, hogy a magyarság élő lelkiismerete testesül meg benne. „Ez az öreg ügynök, ez
volt számomra akkor a magyarság" — bontja ki Németh az eseménytörténet mozgalmasságából a heroikus magatartásmintát. A lapról is kitűnik, hogy a nemzet „laboratóriuma", óriás
műhely. „Munkában, hősként rohanhatott ki ebből a világból. Megmutatta a csillagok közt
vágtató Báthory—Adynak, hogy a maga módján az öreg Bethlen is utána tud iramodni" —
jellemzi szerepvállalását. A Leányfalu az írót az élet alaphelyzetében, az otthon közegében ábrázolja. A „tanya" olyan „szűr", amelyből Móricz mozdulatlanul nézheti az időt, mint regénye juhászai. A „lelkiismeretes gazda" és a (Janka, Csibe miatt) bűntudat nélküli bűnös „pátriárka" jelmezében nagy író rejtezik. Nem a „noteszrealizmus" életmásolója, hanem a „hatalmas emlékezet" epikusaként a teremtő látomások költője. A Mások családjában újabb fölvétel: „mindenki Zsiga bácsija" hol „csíziót értő gavallérként", hol pedig „jókedvű komédiásként" érdeklődik mindenféle emberi viszonylat iránt, s „bizalomkeltő kályhameleggel" olvasztja be magát jóismerősei családjába. Környezete — akár a mesehallgató gyerekek egy hatalmas fa óvó árnyékában — lesi minden szavát. Viselkedésében nincs semmi gépies: „minden
percet másként csinál meg, életesen". A kedélyes férfi azonban csupán álcája a zseninek, aki
után „úgy pillantunk, mint a görög, akinek isten ült az asztalánál". A gondolatmenet summája a rendkívüli tehetség közösségi természete. „A lángész épp ez: az életbe ennyi
87

szívó tárcsával beakaszkodva lenni, s mindeniken át a művet táplálni" — szögezi le. Móricz
jelleme Németh László számára „antropológiai minta", túlságos érzékenységét gyógyító életrecept.
A Móricz-könyvnek csak a „dereka" a memoár. Az emlékező perspektíva szűkösségét ellensúlyozni kell: a pályakép totalitását megvalósítandó így kerül a kötet élére a bevezető rész.
A Búcsúztató torokszorító lírai sóhajtás. Az életmű a nagy „termő és megőrző" író diadala,
keseregni okunk csak vesztes magunkon van. Az Ungarnba írott cikk, a Külföldieknek tabula
rasa portré: Móricz jelentőségét az ismertebb orosz irodalom párhuzamán méri. A Nyugat táborában reá osztott szerep az „elhanyagolt magyar vidék" s benne a „kelet-európai jelleg" ábrázolása. Alkotói szuverenitása a „barbár roppant érzékében" rejlik a valóság iránt. Regényeit — vallást, evangéliumot, üdvösségharcot mellőzőn — a „mitológiák vallás előtti ragyogása" jellemzi. A Magyaroknak rádió-előadása előtt a mű páratlan gazdagságát méltatja: a
„fölháborodott keresztény" és az „oldott erkölcsű pogány" egyszerre írja benne a megbotránkozás Gulliver utazását és az önfeledt érdeklődés Odüsszeiáját. Aztán megkeresi hozzá az
analógiákat. Itthon — habár a költő „cifrább vér", míg ő „szűkebb test" és „szorongóbb lélek" — egyedül Ady Endre mellé állítható. A világirodalomban Tolsztojjal rokonítható, jóllehet az „szélesebb, fenségesebb, epikaibb", ő pedig „forróbb és drámaibb". Végül az irodalomtörténetnek vet koncot, s pályáját korszakolja. A háború előtt „rátalál a magyar
sebekre", a húszas években „a férfikor salakjától tisztul", az utolsó évtizedében a „közösség
emberévé" érik.
Ha az előszó az emlékezést a tanulmány eszközeivel tágítja az egész életmű látványává, a
befejezés a gondolatmenetet a barátság lírájával hozza emberközelbe. Móricznak „az adás
volt az igazi életöröme", még a betegség súlyai alatt is. Az „apai szív" Németh Lászlót a Cseresnyés életmentő táviratával és A másik mester lelkesítő kritikájával lepi meg. A megajándékozott azonban nem képes e nemes gesztus hasonló viszonzására: a Kelet Népe válságán már
ő sem segíthet. így az emlékeket a hála és a szégyen együttes érzése borítja el, az öröm ragyogását a szorongás felhője.
A Móricz-portré fogadtatását — a Rózsa Sándor nyomán támadt polémia folytatásaként
— elismerés és támadás végletessége jellemzi. Bözödi György a Termésben a témaválasztás
szépségét méltatja: a történelem viharában két író „közös fészekre" bukkant, a barátságéra.
Németh emlékezése azt menti át a jövőbe Móriczból, ami benne múlandó: emberi alakját.
Szabó Pál a Magyar Útban „igazi könyvként" dicséri, amelyről kritikát írni „szentségtörés".
„Kicsi a könyv, mégis rám áradt, mint a tenger. Benne hányódok már napok óta" — vallja
meg élményét. A szerzőnek „a lélekrezdülések finom felvételeiben" sikerült „az inat szakasztó
szekérhúzás" heroizmusát is ábrázolnia — ez emeli a művet a Móriczról megjelent tanulmányok átlaga fölé. A Magyar Kultúra cikkírója viszont, Nagy Miklós „egoista szemlélettel" és
„ferde beállítással" vádolja Némethet. Csak abban bizonytalan, hogy az „anyagiasság" szemlélete és a „metafizikátlanság" istenhiánya Móricz hibája-e, avagy monográfusának tévedése.
Simándi Béla is csalódásának ad hangot a Jelenkorban közzétett recenziójában: Németh nem
tud szabadulni a nagy író személyes varázsától, így reális portré helyett „az unokáival enyelgő
öregapó" idilljét festi. A Református Életben Tauszig Mária vitatja, hogy Móricz vallástalan
lett volna: a spiritisztákhoz épp a túlvilágba vetett hit vitte közel.
A jóindulatú kritika mindenekelőtt a mű szerencsés hangvételét emeli ki. Visszafojtott
zokogás, amely a fájdalom líráját Móricz olvasásába temeti (Kenyeres Imre). Feszültséget kelt
benne a „nyugati utas" és a „keleti barbár" kölcsönös vonzalma és különbözése: Németh az
eszmények, Móricz a valóság pártján áll (Rácz György). Gondolatmenetét a zseninek kijáró
tisztelet és a tanítványi ragaszkodás egyaránt formálja (Kovács Endre). Sok dicsérő szó hangzik el a műfaj megválasztásáról is. Koczogh Ákos szerint a könyv „őszinteségből, valóságból
és szeretetből" fejlesztett legenda. Juhász Géza a híres Móricz-esszé, a Babits Mihállyal a
Garda-tónál ihlető hatását érzi a portrén; regény, nem a mese, hanem a gondolat kötőanyagával. Tetszik benne az önéletírás könnyedsége is; ahogy Móriczról szólva önmagáról is beszél a
88

szerző, az apológia merevségét és az oráció frázisosságát egyaránt mellőzőn (Fekete Lajos).
A szerző fő érdemének azonban az arckép elevenségét ítélik. Móricz alakja mentes a naturalista sablonoktól, az író igazságát a műve fölé növő emberi nagyság hitelesíti (Paku Imre).
A magyar irodalomban Németh László jár legelöl a móriczi életmű ébresztésében. Kronológiai értelemben is: az íróról összeállított emlékalbum majd csak a felszabadulás után jelenhet meg. A gyorsaság titka, hogy Németh szeretné Móriczot a közelgő fordulat programadói
közé ajánlani.
*

A Lányaim kompozíciója révén tekinthető a Bocskai-kerti trilógia középső darabjának,
anyaga ugyanis már a Tanú óta folyamatosan gyűlik. Gulyás Pál a könyv három körét különíti el kritikájában. Legbelül a „családi termékenység esszédalnoka" kislányszemek karikáival
védekezik a Halál látomásai ellen. Tágabb perspektíva az apa „Tanú-szeme": az idea ragyog
benne, hogy „elven át legyünk család". A legszélesebb horizont a költészet, mítosz és mese
terrénumára borul, ahol öntörvényű, ám teljes világgá növekszik a gyermeksors. Az elhatárolás egyszersmind a keletkezéstörténet szakaszait is kirajzolja.
A kötet első írása 1935 szilveszterén készül. A Franklin Társulat lapja, a Tükör — a komornak ítélt Gyász elé „aperitifként" — valami vidám történetet kér. A „haláleset szította
dac" válaszként gyermekportrékat terem. Az író „amatőrfilmjének" mozgó kockáin egymás
után jelenik meg Ágnes Cordélia-típusú életes figurája, Judit kiszámíthatatlanul változékony
kedélyű, ám a világban oldódni mégis képes szeretetreméltó alakja, Magda tisztaságból, tartózkodásból és zárkózottságból szőtt s Kurátor Zsófit idéző „szophoklészi" nővérjelleme —
és drámai kontrasztként a „legkülönb": a már halott Pocó szellemképe. A fotográfiánál beszédesebb és hitelesebb családi „dunsztosba" menti, amit a múló időtől meg szeretne őrizni: a
gyermeklélek tisztaságát. Ekkorra már közkézen forog Illyés Gyula Pusztulása, javában zajlik
a falukutatók ormánsági pöre. A Lányaim nemcsak az író otthonában dúló, hanem az országban pusztító végzettel is szembeszegül: a „sztilőség tőrbecsaló boldogsága" pozitív érv az
egyke elleni küzdelemben.
A negyvenes évek elején Németh László a Lányaim alapötletét a Híd hasábjain írja tovább. A Költők a gyerekszobában — az irodalmi ízlés kibontakozásának a rajzával — fejlődéstan és esztétika határterülete. Az Őskutatás gyerekekben — a Szondi-féle teszt családtörténeti próbájával — öröklődés és tipológia szempontjainak kereszteződése. A Lányaim koncepciója A Medve utcai polgári képére és hasonlatosságára módosul. Ahogy az iskolaorvos tizenöt esztendőn át vezeti a törzslapjait, „úgy foghatja be az orvos és író apa följegyzéseibe, sokkal több részlettel, három-négy gyermek fejlődését" — olvassuk a Negyven év visszapillantásában. Az apai öröm elemző kedvvel bővül, „félig szülői, félig tudósi szenvedély" foglalatosságává. A család most lesz igazán kísérlet és megfigyelések terepe; olyan „kozmikus prés",
amely a lehető legtöbbet akarja kisajtolni a gyerekekből. Megindul a házi pedagógia hódító
hadjárata is: Németh egy Bolyai Farkas szerepében, egy „apa-Pascal" elszántságával veti be
magát a lányai üdvösségéért vívott küzdelembe. Az otthon békéjét „a világnézeti harc árokháborúja" veri föl. „Én társakat, egy kis rám hangolt társadalmat akartam nevelni belőlük, feleségem barátnőket" — hangzik A kisérlezető ember önvallomása.
Miközben az íróban a Bocskai-kert eszménye érlelődik, új alakot ölt a Lányaim eszméje
is. A család a szülőség örömének és a kísérletező ember „életformáló" játékának stációi után
ellenvilággá szerveződik. Ha az egyed fejlődése megismétli a fajét, a gyermekkor idilljében
föltámasztható az emberiség Aranykorának elvesztett harmóniája. A sorsnak, mely Niobékat
és Marsyasokat produkál, ellenszere lehet álom, utópia. A történelem szorításában jelképessé
nő a tárgyak könnyűsége, elégikus szépsége, tisztasága. „Családomból olyan burát akartam
csinálni, amelyen gondolataim torzulás nélkül, szennyezetlenül fénylenek át" — találjuk önjellemzésében. Régebberi sürgetné lányai fejlődését, hogy mielőbb taníthassa őket; most — a
89

Móricz-könyv egyik passzusa szerint — késleltené, s az időt a „fauszti pillanat" öröklétévé
merevítené. Már A háromhónapos portréján szembetűnő az ú j nézőpont konzekvenciája, az
ábrázolás önelvűsége. Németh „írói vámot" szed ki a gyermekkor beszéd előtti létállapotából:
az újszülött és haldokló groteszk analógiája után a sírás és mozgás fiziológiás jelenségének
sokféle változatában, a figyelem, nevetés és akarat pszichikai képességeinek bonyolultságában
a másokétól különböző személyiség karakterjegyeire ismer. Az irodalom számára ismeretlen
világot fedez föl: a lét korai frisseségét, az élet legkorábbi stádiumát. Folytatása, a Kata beszélni kezd — nyolc hónappal később ismétli meg a felvételt, hasonló tanulsággal: „Kiderül,
hogy a gyermeknyelv mennyivel egyénibb, individuálisabb, mint a felnőtteké." Németh tollán
megszületik a gyermekkor regénye. Gazdag, őszinte, költői világ, kevésbé gépies és mechanikus, mint a társadalomé. Közben a pedagógiai műhely is átalakul: nem a „feladat" a sugalmazója többé, hanem a tevékenység közös öröme, az „eliziumi sziget" önfeledt, homo ludens
ösztöne. A beszámolót róla egyelőre a gyakorlat „írja": a tanulmányok — A mondat születése, Gyermekeink diáktársaként, Ostrom után — majd csak a felszabadulás után, Békésen készülnek el. A Lányaim azonban így is kerek egész; anyaga bővülhet idővel, elbírja a rugalmas
szerkezet, kompozíciója azonban zárt, teljes és befejezett.
A Lányaim — a genezis menetrendjének megfelelően — a líra, a tanulmány és a regény
egymásba rétegeződése, fölhalmozódása. Mint lírai mű — az idill tisztaságában tündököl.
„Fénnyel telített könyv. Olyan önkéntelen, mint egy vers. Titka az öröm, mely terjeszteni
igyekszik magát" — fogalmazza meg róla a benyomását Kádár Erzsébet. Németh László apának is teljes és igaz alkat. Ami messziről exhibicionizmusnak tűnik írásán, az közelről a gyermekvilág bűvölete, a varázslat természetessége. Az író a romantika sablonjaitól és a naturalizmus dezillúziós torzításától mentesen teszi közkinccsé a család örömét. Stílusán üdén csillog a
humor, mondatain a lélek finom hullámverésének a bája. „Akkor a legszebb, amikor nem elméletieskedik, hanem portrét és lelket fest" — dicséri Makay Gusztáv. Mint tanulmányt a vállalkozás tudatossága jellemzi. Az arcképek készítésében a költő mellé társul a kritikus szegődik : minden vonás csupa éles körvonal, karakteres kiemelés. A könyv a „harcos apa" alkotása, anélkül azonban, hogy egy pillanatra is a didaktikus pátosz vagy a hitvitázó elfogultság hibájába esne. Halk előkészülete a vásárhelyi pedagógiai munkának. Bakonyi István okkal látja
az olyasféle művek előfutárának, mint Sütő András vallomása: az Engedjétek hozzám jönni a
szavakat. A ráció költészete: a széppróza tárgyiasságát az esszé precizitásával ötvözi. Mint regény — pszichológiával mélyített és mitológiával tágított világ. Édenkert, melynek melegében
dionysosi, proteuszi, apollói alkatú gyerekistenek élnek. Archetípusok sokféle világarca.
A mesének novellacsordulása is van: a Műtét a családban sztorija. A történet szereplőivel regények, drámák modelljeiként gyakorta találkozunk. (Az Égető Eszter első fejezete, az Árnyékok mintha a Lányaim kompozíciójában készült volna.) Az író a gyermeknyelv megfigyelése ürügyén átvált a sorsábrázolói szerepkörre, a maga önéletrajzát is írja közben. Kelemen
János találóan definiálja a művet a családi krónika, a napló és a korkép ötvözetének: mint
reflexió és poézis, szeretet és aggódás, számvetés és objektivitás törékeny egyensúlya.
A Lányaim hatásának titka, hogy összetettségében a pálya alaprajzára ismerhetünk. Az
alkotás „cseppjében" az életmű „tengere" tükröződik. Mégis egyetlen tömbből formált munka benyomását kelti. A kompozíció egységét az analógia és kontraszt alakzatainak gyakori alkalmazásával fűzi szorosra. A Lányaim és az Őskutatás gyermekekben viszonya akár a fotóé
és a filmé, az álló- és mozgóképé: a portrét az író előbb kimerevíti, aztán a családtörténet folyamatosságába helyezi. A Költők a gyerekszobában és a Verselő gyerekek — a biológiai esztétika Janus-arca: szemlélet és kreativitás azonossága és különbözése. A háromhónapos és a
Kata beszélni kezd — egyetlen gyermekregény két, időben egymásra sorjázó fejezete. A könyv
homogén jellegét erősíti továbbá látásmód és stílus állandósága is. Líra, tanulmány és regény
integrált alkotói módszere a Lányaim sokféle perspektívájában, ha bizonyos arányeltolódásokkal is, de mindenütt jelen van. Szerves kapcsolatot teremt a fejezetek közt a közös alapeszme is: szülő, pedagógus és író optimizmusa, a dráma ellenében győzedelmeskedő humánum.
90

A kötet a magyar irodalomban szokatlan műfaji képlet. Téma és világkép fordított arányát valósítja meg. Az „érdektelenség, a kisszerű privát lét" szűkősségét — mint Fülöp László
megállapítja — a „magas intellektualitás, szenvedély és szépírói látás" távlataival egyenlíti ki.
Derűs kedély és felelős komolyság elegyítésével. A Lányaim strukturáló elve a tárgy igénytelenségének és az ábrázolás gazdagságának feszültsége. Érvényesül a mű stílusában is : a családi
élet bensőséges egyszerűségét a finom és érzékeny impresszionista nyelv metaforabősége tolmácsolja. „Az apa-szem közelebb van a földhöz. A Tanú-szem közelebb van a Naphoz és a
mély, szomorú felhőkhöz. Ennek a közelségnek-távolságnak a játéka a Lányaim" — fejtegeti
Gulyás. A hétköznapok prózáját az ünnep emelkedettségébe telepíti. Thomas Manntól tanulná el, miképp kell „a szellem testenkívüliségéből vissza-visszalátogatni, ha csak percekre is, a
magánügy tájaira?" Kádár Erzsébet föltételezésénél valószínűbbnek tűnik a gyanúnk, hogy e
végletességet Montaigne esszéírása sugallja.
A Lányaim a korforduló után is folytatható mű. A. Kisebbségben pesszimista sorslátásával a pedagógus apa hitét fordítja szembe.
*

A Bocskai-kerti ciklus utolsó darabja — mint a korszakhatár bevált műfaja — önéletírás.
Az alkotói pálya felszabadulás előtti esztendejének ez a fő- (és jóformán egyetlen) műve. Az
Utolsó kísérlethez hasonlítható torzó, méreteit tekintve is. Az elkészült negyven ívnyi szövegnek, Magam helyett címmel, csupán harmada jelenik meg nyomtatásban. Nagyobb része
(akár a jéghegy víz alatti tömbje) a Homályból homályba kései sajtó alá rendezéséig kiadatlan
marad.
A Magam helyett írásába Németh László 1943 tavaszán kezd bele. „Harmadik este vagyok itt Balatonkenesén a fővárosi üdülőben. Január óta nyugdíjas vagyok, s most itt írom a
többi vénember, vénasszony közt az életrajzomat" — olvassuk az író Csaba Józsefnek írott
március 3-i levelében. Naplójából tudjuk; hogy keletkezését a Népszava szövetségfelmondó
támadása magyarázza : hatására bukott embernek érzi magát, akinek nincs jövője az új világban. Belátja, hogy az úri világnak el kell pusztulnia, s felelősnek tartja magát is, amiért nem
volt ereje a vele való teljes szakításra. Az érzékeny idegrendszer túlzásával öngyilkossági terveken meditál, s élete mérlegének megvonását a halál előtti megvilágosodás állapotában határozza el. „Bármily röviden, mégis csak meg kéne írni az életrajzomat. A szenvedéseim: ez volt
a főmű vem. S épp ez vesszen el a sok papírra mázolt fecsegés között?" Az írás a kényszerképzetek ellenszere: a dráma elfojtása, legalább a mű stílusában. A tragikus sorshelyzetben a lélekerő diadalát emeli ki a Magam helyett írói ars poeticáját megfogalmazó vallomás is : „Nem
drámáimhoz hasonlit, vagy azokat pótló naplóimhoz, hanem legszenvedélytelenebb tanulmányaimhoz, mintha nem is az agónia létszomját írtam volna, hanem a halál után már, egy más
ember szemével boncjegyzőkönyvet. Annak, amit galileista szellemnek neveztem el, egyik legszebb győzelme ez az életemben." Az önéletírás első része a Turul kiadó gondozásában a
könyvnapon lát napvilágot, a karácsonyra tervezett második rész is elkészül, de már csak az
asztalfiók számára. Az íróvá avatás utáni penzum pedig végképp benn reked az írói intellektusban.
A főcím metaforája : a „magam helyett" olyan alkotói pozíciót jelöl, mely föltételezi a
posztumusz alkotás létformáját. Életrajz a személyiség közvetlen jelenléte nélkül. Biográfia a
dokumentumok súlyosabb halmazállapotában. Olyan ábrázolásmód, amelyben a mű szinte
önmagát írja: leválik szerzője pályájáról s önálló életet kezd élni. Önfeltárás és élménykifejezés helyett a módszer objektív működése, az „ember" feloldódása a „szerepben". Mindennek
műfaji konzekvenciáit a parnassienne ízű alcím összegezi. A „tanulmány az életemről" definíció a „személyest lehántó, a köztanulságot mentő szándékot jelenti be: ha a műszert össze is
töritek, vigyétek tovább, maradjon veletek iránytűként használható tanulsága". Az író szakít
a memoárok olyasféle típusával, mint amilyen az Ember és szerep lélekfeltáró kompozíciója is
91

volt, s elkötelezi magát a tárgyilagos történetírói szemlélet mellett. Az Utolsó kísérlet enciklopédikus kísérletét akarja az életrajz közegében megismételni, érvényre juttatni: kis értekezéseket fűz a gyorsított elbeszélés láncára. A cím dialektikája pesszimizmus és optimizmus feszültsége, sorskép és vállalkozás konfliktusa. Az író a kívülálló perspektívájából szemléli életét:
tanulságaival annak a jövőnek akar szolgálni, amelynek hite szerint már nem lehet részese.
Vállalja a Lavoisier-sorsot: az agónia utolsó erőfeszítésével is ama új világot akarja építeni,
amely őt elpusztítaná.
A Németh László-i önéletírás belső változatossága: minden darabja más, önálló műforma. Sohasem készül sablon után. Ennek oka, hogy alkalmazkodik az életút változó szituációihoz. A Magam helyett: oknyomozó-fejtegető feszes tanulmányforma, amely az írói életmű
gyökérzetét tudatosítja. így a távolságtartó gondolkodás nyugodt és egyenletes levegővétele.
Az alkotói pálya két ellentétes alkati tendenciáját: az „élettani vallást" (a természetünkhöz
való hűséget) és az „átlagember pogácsaszaggatójáért", a normáért vívott küzdelmet a „nyelvlecke" családtörténeti szituációjával és a „házi antropológia" ellentmondásosságával magyarázza. Az „őrültség" és „belátás" párbaja az író.életútján az anyai vérmérsék és apai erkölcs
viadala, az „artemiszi" anya „zsarnoki frigiditásának" és a pedagógus példakép apa „csendes
izzásának" kettős, nehezen összebékíthető öröksége. Az emlékirat, melyet Németh tudatos
anyaggyűjtéssel is földúsít, nem gyónás és nem apológia: távol esik tőle a megbánás és mentegetés szándéka. Ami vele történt, ötlet és intuíció szeszélyénél nagyobb erő szabályozta: a génekben és a körülményekben adott sors. Nincs mit múltjából megtagadnia: ha pályája valaha
is folytatódnék, ez csak az életmű belső logikája szerint mehet végbe. Más azonban a lélek törvénye és más a történelemé. A „kiválás" ösztönének csak akkor van értelme, ha erkölcsnemesítőn a világba kisugárzik. Ha meghasonlás támad ember és társadalom közt, áthidalhatja a
szakadékot a kamaszkor „nappali álmait" folytató utópia. A Janus-arcú idea: eszmény és valóság szembesítése, szabadság és szükségszerűség drámai dialógusa. Az utópia kiszakadás a
pillanat szorításából, egyszersmind a realitás jobbító szándékú provokálása. Kiegyezhet benne
„anyai" alkat és „apai" erkölcs, Artémisz Démétérrel, Méhes Zoltán Égető Eszterrel. Az önmagára kényes tisztaság szigora és a társas kapcsolatok embermelegét kereső vonzalom.
A Magam helyett gondolatmenetében — ha nem is a program szabatosságával, ennek ellene
mond a művet megképző tragikus sorsállapot, hanem rejtetten és potenciálisan — a vásárhelyi
korszak írói magatartásformája kezd bontakozni. A múltjához ragaszkodó folytonosságteremtő hűség és az új világba való vitázó beilleszkedés dialektikája.
A kritika Németh László önéletrajzában — aránytévesztőn és mértékvesztön — jobbára
a borúlátó lírát hangsúlyozza. Még a Budapest-könyv beolvasztott szociográfiai anyagára se
figyel föl. Álcázott vallomás — állapítja meg a könyvről a Magyar Kultúrszemle cikkírója.
Egy negyvenkét éves aggastyán hattyúdala, „szellemi végrendelete", egyszerre nyílt és szemérmes „nyilvános gyónása", ítéli meg benyomását a Magyar Élet recenzense. Muraközy Gyula
szerint „lázait" a belső béke egyensúlyával nem fékezi, hanem csupán rendbeszedi. Paku Imre
a hideg értelem őszinteségét és a léleknek paraszt-polgári egészségét dicséri benne.
A személyesség — a Magyar Kultúra szemleírója, Nagy Miklós szemében — az egocentrikus
szemlélet Szabó Dezső-i torzulása. Németh munkáját távlattalan műnek ócsárolja: táj, korszak, élet tág panorámája helyett „egy városi szobakultúra" szűk világának a rajza. Az utópia
a védekezés gesztusa az eluralkodó perspektívátlanságban. A szerző „félig osztrák-német származása" okán stílusát is homályosnak és magyartalannak becsmérli.
A szubjektivitás vádjával szemben Juhász Géza a Magam helyett lapjain iró és környezet .
drámáját olvassa. Németh csak beleszületik abba, ami ellen később föllázad — a Tormay Cecil Régi házára emlékeztető életközegbe, a középosztályi létbe. Az író célját nem az önmutogatásban látja, hanem a tudományos leírásban. Az önéletrajz — állapítja meg, „testvér regényeivel, nemcsak ábrázolásában, hanem anyagában is", — sőt jobb is náluk a gondolatoknak
az elbeszélői pepecselést mellőző bátor kiérlelésével. Személyessége egyetemessé bővülő érdeklődés, akár csak Goetheé; útja csak a Bocskai-kert rendszerbíráló remeteségével válik el a wei92

mari miniszterétől. Szende Aladár viszont okkal tagadja, hogy Németh munkája regény volna : számára inkább a Berzsenyi—Széchenyi—Lányaim
vonulatba tartozó tanulmány, a biológia legkorszerűbb nyelvén és az „önboncolás" objektivitásával. Angyal Endre pedig a „kortörténeti és emberi dokumentumot" fedezi föl az író életében. A monarchia utolsó évtizedének gyermekeként jellemzi hősét, aki számára az élet érdekes látvány, műben megörökítendő.
Páratlanul gazdag egyéniségét a budai elmagyarosodó német polgárság és a dunántúli református gazdaparasztság ellentétes miliője formálja teljessé.
A Magam helyett fogadtatásának nincs olyan reveláló ereje, hogy 1943/44 telén az önéletírás újabb szemléleti fordulatát is belőle magyarázzuk. Valószínűbb, hogy a téma közelisége, izgalmasabb aktualitása játszott szerepet a Kisebbségben-napló örvénylőén nyugtalan
hangvételében, zaklatottabb atmoszférájában.
*

A háború utolsó esztendeiben Németh László pályáján az élet külső és belső köre közt ellentét feszül. A kaotikus világra az író a lélek harmóniájával felel. Az „őrültségre" — „belátással". Sorsát úgy rendezi be, hogy az ellenvilág legyen, a pusztulásban is tenyészet. Ahogy
Gulyás Pálnak írja: „egy másik Bolygó", „virágos koporsó".

LELKES ISTVÁN: STÁCIÓ A LOVAK KÁLVÁRIÁJÁRA

93

Joó Rudolf : Nemzeti és nemzetiségi
önrendelkezés, önkormányzat, egyenjogúság
„A puszta nemzetiségi lét nem cél és nem érték. A nemzetiség holnapi távlatai azonban csak abban az esetben bontakozhatnak ki biztatóan, ha egyedeiként és közösségként a szocialista-humanista eszmények és értékek jegyében alakíthatja sorsát."
GÁLL ERNŐ

Példás mértéktartással, nagy tárgyi tudással, de határozott eréllyel, ha a betiltott nemzetekről van szó, Joó elsőként foglalta össze magyar nyelven kézikönyvében azokat a változásokat, melyeket a 19—20. században megélt a ma — hozzávetőleges számokkal kifejezve — 200
országban élő 2—3000 nemzeti, nyelvi és vallási kisebbség.
Még a bevezetőben leszögezi, hogy a címben felsorolt jogelvek meg nem valósulása veszélyezteti a nemzetközi békét, szembenáll a szocializmus alapvető értékeivel, és egyben az Európában legnagyobb kisebbségi diaszpórájú magyarság nemzeti érdekeit is sérti, csökkentve a
határon túli nemzetiségek megmaradásának esélyeit.
Joó politológusként és a nemzetiségi jogok szakértőjeként a nemzetfejlődés és a nemzetiségpolitikai szemléletmód változásának vázlatos történelmi áttekintését is szükségesnek érzi.
Ebben a tekintetben főként a kelet-európai térséget veszi szemügyre: a kossuthi koncepció
alakulását, Jászi dunai gondolatát, az ausztromarxisták és Neumann elképzeléseit, a Tanácsköztársaság modern nemzetfelfogását és nemzetiségpolitikai törekvéseit, az önkéntességet és a
szabad nemzeti fejlődést magában foglaló lenini önrendelkezési jog biztosítását soknemzetiségű államok esetében.
A szerző fontos fogalmakat tisztáz, így az önrendelkezés lényegét, amelyet elsősorban az
önálló államisággal nem rendelkező nemzetiségek törekvéseivel világítja meg. Megkülönböztet: belső etnopolitikai önrendelkezési jogot, ami azt jelenti, hogy a kisebbség az adott államon belül politikai, gazdasági, kulturális autonómiát élvez (például a Magyar Népi Szövetség
által biztosított érdekképviselet 1944—48 között Romániában), és külső etnopolitikai önrendelkezésijogot, amelynek alapján a nemzetiség maga határozza meg — például népszavazással —, hogy melyik államhoz kíván tartozni. A kettő összefüggését mutatja az a tény is, hogy
asszimilációs, beolvadást szorgalmazó politika hatására valamely nemzetiség az első kategóriából a másikba csúszhat át.
Az első világháború után a nemzeti államok létrejötte történelmi szükségszerűség volt, a
békeszerződések azonban az etnikai elv semmibevételével újrateremtették a nemzetiségi kérdést. Ahogy Bajcsy-Zsilinszky írta: „a Nagy-Négyek oly könnyű kézzel, s annyira minden felsőbbrendű államférfiúi megfontolás nélkül döntöttek egész Közép-Európa sorsáról, mintha
csak afrikai kisebb gyarmat ügyének elintézéséről lett volna szó."
A két világháború között a kommunista mozgalom nem ismerte el a versaillesi békerendszert, az JKP 1923-ban, az RKP 1928-ban határozatban mondta ki a lenini önrendelkezési elv
érvényesülésének szükségességét egészen az államtól való elszakadásig. Ezzel szemben a hivatalos politikában ellentétes gyakorlat érvényesült: a nacionalizmus és a sovinizmus ismét államhatalmi szintre emelkedett. Ezt a szerző egyformán elutasítja, legyen szó a kisebbségek és
a kis nemzetek jogait megrövidíteni akaró szentistváni gondolatról, a dákoromán kontinuitás94

elméletről, a csehszlovákizmusról, vagy a szerb—horvát—szlovén „háromtörzsű egy nemzet"
eszméről. Joó párhuzamot von az 1920-as és 1947-es békeszerződések, és egyben a mindenkori
asszimilációs, homogenizáló, elnemzetietlenitő politikák közt. Közép-Kelet-Európa 1945 utáni helyzetéről szólva leszögezi, hogy a térségben számos biztató jelenség mellett az erőszakos
kitelepítések, áttelepítések, a kollektív felelősségre vonások súlyos sebeket is okoztak; néhol
erőszakosan s radikálisan megváltoztatták a nemzetiségi arányokat; az értelmiségiek és a képzett rétegek eltávolításával eltorzították néhány nemzetiség (például a csehszlovákiai magyarság) társadalmi struktúráját.
Kevéssé ismert kérdésekről tájékoztatnak azok a fejezetek, ahol a szerző a közigazgatási
centralizációval és az ipari civilizáció uniformizáló hatásával sikeresen szembeszálló nyugateurópai mozgalmakról ad áttekintést; vagy a harmadik világban napjainkban végbemenő
nemzeti integrációs vagy dezintegrációs (szeparatista) jelenségekkel ismertet meg minket.
A két világháború között a Népszövetség és a kisebbségi szerződések lehetővé tették a
nemzetiségellenesség legkirívóbb eseteinek nyilvános bírálatát és ez a körülmény az európai
szélsőjobboldal hatalomra kerüléséig némileg visszatartotta az államokat attól, hogy a területükön élő népcsoportokkal szemben szélsőséges módszereket alkalmazzanak. A második világháború után, zömmel nyugati befolyásra, a nemzetközi szerződések nem szavatolták a
nemzeti kisebbségek jogvédelmét. Csak az 1960-as években indult meg az a folyamat — az
ENSZ ljubljanai és ohridi szemináriumaival, a kisebbségvédelmi és diszkriminációellenes bizottság kérésére készült, úgynevezett Capotorti jelentéssel —, amely a kollektív nemzetiségi
jogok fokozottabb elismertetése irányában hatott, anélkül azonban, hogy a kisebbségek nemzetközi jogi helyzetén alapvetően változtatott volna.
Joó Rudolf evvel a témakörrel kapcsolatban leszögezi, hogy a nemzetiségi kérdés nem
csak az illető ország belügye, hanem egy-egy térség közös ügyévé is válhat; A sorsával elégedetlen kisebbség nyugtalanságot vált ki az anyanemzet társadalmában, s hátrányosan befolyásolja az államközi kapcsolatokat is. A hivatalos és magánutazások könnyítése, a kulturális
kapcsolatok fejlesztése, a sajtó termékcsere és a határmenti gazdasági együttműködés fokozása az államközi kapcsolatrendszert és a kisebbségek helyzetét egyaránt javítja.
A szerző az utolsó fejezetben foglalja össze a kisebbségi-nemzetiségi egyenjogúság megvalósításának feltételeit és módszereit. A nemzetiségek helyzetét véleménye szerint döntően
két tényező befolyásolja: az illető ország politikája és a kisebbség önmegtartó ereje. Ami az
előbbit illeti, Capotorti 1977-es jelentésében négy — pluralista, integrációs, asszimilációs és
szegregációs — típusú nemzetiségpolitikát említ; Joó napjainkról szólva, a kisebbségi azonosság megőrzését biztosító integrációs, és a nemzeti sajátosságot megszüntetni akaró asszimilációs politikát nevezi a leggyakoribbnak. (Az utóbbi a nemzetközi figyelem miatt gyakran burkoltan — például szóbeli utasítások formájában — van jelen.) A szerző ezzel kapcsolatban kijelenti, hogy az erőszakos beolvasztó és a fasiszta megsemmisítő politika egy eszmei tőről fakad: „népeket gázkamrában és iskolapadban is el lehet pusztítani, ebben rejlik az emberi és a
nemzetiségi jogok lényegi összefüggése".
A nemzetiségpolitika felelősségét Beke György írói nyelven így foglalta össze: „nem a
nemzetiségtől függ a nemzeti kérdés alakulása, a jogegyenlőség mennyisége és minősége...
ezért igazán tenni a többségi nép tud, ez az ő becsületbeli ügye". Jászi szerint a nemzetiségi
kérdés a demokrácia archimedesi pontja, Petru Groza és Balogh Edgár úgy vélte: a demokrácia próbaköve, illetve Fábry Zoltán szavaival: annak tükörképe. Joó Rudolf nyomatékosan
azt húzza alá, hogy az adott társadalom fejlettségi szintjének, európaiságának fokmérője.
Ez után az úttörő vállalkozás után választ kapunk talán a jövőben — tőle vagy mástól —
azokra a kérdésekre is, amelyeket a szerző a jelen munkában csak érinthetett, amelyek azonban minket, közép-európaiakat, erősen foglalkoztatnak: miért nem váltak be a föderációs tervek a harmincas években, s miért kerültek le a napirendről 1945 után; és hogy milyen szerepet
játszottak a nemzetiségiek a baloldali mozgalmakban ezen a tájon? (Kossuth.)
LIPCSEY ILDIKÓ
95

Bertha Zoltán—Görömbei András:
A hetvenes évek romániai magyar irodalma
Jelképes jelentőségű eseménnyel indult a „hetvenes éveknek" nevezett irodalomtörténeti
periódus: Sütő András híres könyve, az Anyám könnyű álmot ígér 1970-ben jelent meg. Ettől
kezdődően egyre több olyan művet publikáltak a határon túli magyar írók, amely az egyetemes magyar irodalomban követelt magának helyet. Nem kellett ezután váltogatni a mércét a
magyarországi és külföldi magyar irodalmak értékelésénél. Az előszó írója tehát joggal beszélhet egy „pozitív irodalomszemléleti változásról". Nem kétséges, a mainál felhőtlenebbnek látszó időszaknak ez a változás egyik legnagyobb újdonsága volt. Kántor Lajos és Láng Gusztáv
eredetileg 1970-ig tárgyalta a romániai magyar irodalom történetét, a Béládi Miklós által szerkesztette magyar irodalom története 1945—1975IV. kötetében az 1970—75 közötti évek művei csupán jelzésszerűen vannak jelen. Ne töprengjünk itt azon, hogy egy 1982-ben kiadott
irodalomtörténet miért áll meg a hét-nyolc évvel korábbi helyzet bemutatásánál. Annyit azonban már most meg kell mondanunk: Bertha Zoltán és Görömbei András érdeme, hogy a
„korszakhatár" és a kézirat véglegesítésének éve közötti különbséget a minimálisra csökkentették. Irodalomtörténeti babonát cáfolnak a szerzők. Bizonyos körökben ugyanis eléggé elterjedt az a vélemény, hogy az élő irodalom tudományos kutatásához nincs meg a kellő távlat,
s csak a lezárt életműben mutatkozó perspektíva ismeretében érdemes irodalomtörténetet írni.
Pedig ezt az aggályoskodást már Wellek és Warren nevezetes irodalomelméleti könyve is elveti, hangsúlyozva azt az előnyt, amit az irodalomtörténész számára a közvetlen ismeretek
(benne él a korban, személyes kapcsolata lehet az Íróval stb.) jelenthetnek. Görömbeiékben
megvolt az élő irodalom iránti érzékenység, az állásfoglaláshoz szükséges bátorság. Könyvükben tulajdonképpen a Kántor—Láng-féle irodalomtörténet folytatására, kiegészítésére vállalkoztak.
A romániai magyar irodalom fölívelését, „felnőtté válását" Görömbei András a feladatvállalással, „a sajátosság méltóságát és értékét valló nemzetiségi magatartásforma kimunkálásával", s nem a valóságtól, világtól, gondoktól elzárt elefántcsonttorony-léttel magyarázza.
Görömbei felfogásában az irodalom „a nemzeti-nemzetiségi önismeret egyik legfontosabb tényezője: tükrözője és formálója. A körülbelül kétmilliónyi romániai magyarnak az irodalma
és önismerete, irodalma és öntudata, emberi kvalitása perspektivikusan is összetartozik, nép,
nemzetiség és irodalom szétválaszthatatlan." A hetvenes évek romániai magyar irodalmának
így a legfontosabb erkölcsfilozófiai és politikai kérdése a nyelvhez, kultúrához való jog, s a
nemzeti-nemzetiségi sajátosság őrzésében az emberi méltóság védelme. Görömbei „irányjelölő műveket" Sütő és Kányádi pályáján lát, irodalomeszménye az övékével rokon. Sütő gondolatrendszerében az irodalmat „irodalmon túli gond foglalkoztatja", s provincializmusnak „a
provincia gondjai elől való elmenekülés" számit. Kányádi Sándor népszerűségének titka nemcsak a „közéletivé avatott személyesség", hanem hagyomány és újitás egyensúlyának megtalálása. Ezek az életművek némely hazai vitához is sok tanulsággal szolgálhatnak. Úgy látszik,
nálunk olykor kevésbé evidencia az az összefonódás, „társítás", ami például Kányádi sokféle
„kifejezésmódja" és „közösségi etikája" között van.
A hetvenes években valójában öt nemzedék (a nagy öregek fogyatkozó csoportja, a középnemzedék és a Forrás három nemzedéke) alkotott egymás mellett. A szerzők azonban elsősorban a „módosuló, ívelő pályákra" figyeltek. A „búcsúzó nemzedéknek" (Balogh Edgár
használta először e megnevezést) a tárgyalt időszakban született műveiről vázlatot adnak csupán. Elfogadjuk a korábbi korszakok vezéregyéniségeinek ezt a fajta bemutatását. A nyolcadik X-ben járva ők már nemigen újítottak, a bevált úton haladtak, a betakarításon szorgoskodtak. Balogh Edgárról, Nagy Istvánról, Méliusz Józsefről, Horváth Istvánról, Szemlér Fe96

rencről, Kacsó Sándorról olvashatunk itt bővebben, de megközelítőleg sem olyan terjedelemben, mint például a középnemzedék jeleseiről. Ám így van ez jól. Legföljebb az szúr szemet,
hogy Lászlóffy Csaba jelentősnek igazán nem mondható novelláiról kétszer akkora terjedelemben foglalkoznak, mint Kacsó Sándor emlékiratainak két kitűnő kötetével. A példákat
minden bizonnyal tovább lehetne gyarapítani. A terjedelmet azonban — elismerjük — nem
mindig lehet az érték szerint kicentizni. A Pillantás a „búcsúzó nemzedékre" című fejezet egyben gesztus értékű is, bizonyítja, Görömbeiék az újat nem úgy keresik, hogy egyúttal diszkreditálják a régit. Az irodalomban ugyan a fejlődést a minőségileg új értékek teremtésében látjuk, de ezek az újak nem helyettesítik, nem zárják ki az előző korszakok, irányzatok értékeit.
A középnemzedék tagjainak pályája a második világháború után indult. Nagyon fiatalon
híresek és elismertek lettek, de az ötvenes évek közepe táján rádöbbentek, hogy a zajos tetszéssel fogadott alkotások többnyire félresikerültek. Voltak, akik nem tudtak kijutni a válságból. S akadtak olyanok, akik a fiatalabb nemzedékek kibontakozásával párhuzamosan kimagasló értékeket teremtettek. Sütő és Kányádi mellett Szabó Gyulát, Székely Jánost, Bajor Andort említhetjük. Itt tartja számon a kötet Panek Zoltán, Deák Tamás, Huszár Sándor, Fodor Sándor és Beke György munkásságát is. Emlékezetes kisportrékat olvashatunk róluk.
A többiekről azután (Tóth István, Létay Lajos, Majtényi Erik, Márki Zoltán, Hajdú Zoltán,
Bodor Pál, Szász János, Papp Ferenc, Hornyák József) csupán néhány soros tájékoztatást kapunk. Közülük Majtényi Erik, a Hajóharang a Hold utcában szerzője meg az esszéíró Szász
János talán nagyobb figyelmet érdemelt volna.
A Forrás három nemzedékének egymáshoz való kapcsolódásában a szerzők tradíció és
újítás dialektikáját tartják szem előtt. Egyetértünk Bertha Zoltánnal abban, hogy az első
Forrás-nemzedéket (Szilágyi Domokos, Lászlóffy, Hervay Gizella, Bálint Tibor, Szilágyi István), nem szigeteli el az előttük járóktól és az utánuk következőktől. Igaz, hogy jelentkezésük
szakítás is volt a korábbi korszak anakronisztikus líraeszményével, ugyanakkor sok szállal,
formában és tartalomban (morális igényesség, képiesség, látomásosság) kötődtek az előző és
az őket követő generációhoz, Kányádihoz, Székely Jánoshoz, illetve Farkas Árpádhoz, Király
Lászlóhoz. A második nemzedék tehát továbbviszi Lászlóffyék közügyek iránti érdeklődését.
Igaz, a történelem, a „sorskérdések" felől nézve eltérő a fogékonyságuk. S az is biztos, hogy
az első nemzedék szemlélete, a modern világlírával való szimbiózisa a legfiatalabbak, a harmadik nemzedék (Szőcs Géza, Markó Béla) „kísérletező útkeresését" készítette elő. A tanulmány
érdeme, hogy a jó áttekinthetőség kedvéért nem akar egyszerűsíteni. Pontosan érzékelteti a
második nemzedéken belüli különbségeket is. Farkas Árpád és Magyari Lajos történelemszemléletét, a nemzeti hagyományok és kultúrélmények integrálására való törekvést hiába keressük Csiki László vagy Kenéz Ferenc munkáiban. A hetvenes évek pályakezdői közül néhány nevet emel ki Görömbei András, inkább a generáció jellemzése a célja, s nem a megdönthetetlen értékrend. „Teoretikus gondolkodás", „sterilen teoretikus jelleg", „radikális költészet", „a hagyományos líraszemlélet megkérdőjelezése", „a személyiség eltúlozása", „a vers
többértelműsége, vibrálása, aleatorikus eleme" — talán ezek a legfontosabb meghatározó jegyek. Az értékeket elismeri Görömbei, de „a steril irodalmárkodás veszélyét" sem hallgatja el.
Ugyanakkor abban bízik, hogy előbb-utóbb őket is „utóiéri majd a klasszicizálódás, mint ezt
oly sokszor láthattuk már az elődeikkel látványosan szakítani igyekvő nemzedékek esetében".
A folytonosság megszakadása helyett érdemesebb így a szintézis igényéről, lehetőségéről beszélni. Az utóbbi időben egyre több jel mutat arra, hogy az avantgarde bűvöletében fölnőtt
fiatalok visszatalálnak a szűkebb pátria gondjaihoz. Versben, prózában, irodalomkritikában
és -elméletben, filozófiában, csaknem minden területen ott vannak a tehetséges fiatalok, a
nemzedékben — minden fenntartás ellenére — bízni lehet. Az utánpótlás is biztosított, ilyen
jellegű veszély itt nem kísért.
A Kántor—Láng-féle irodalomtörténet Réthy Andor által összeállított bibliográfiája már
megjelenésekor se töltötte be szerepét, még csak nem is szelektív bibliográfia volt, könyvészeti
adalék csupán. (Az első kiadáshoz Réthy a romániai magyar irodalmi sajtót, valamint az Elő7 Tiszatáj

97

rét és a Világosságot nézte át, s az itt publikált cikkekből is sokat elhagyott. A Magyarországon megjelent írásokat nem vette figyelembe.) A hetvenes évek romániai magyar irodalmáról
szóló tanulmány után most a második kötettel a periódus válogatott bibliográfiáját is kézbe
vehetjük. Nemcsak a Réthy-féle anyag folytatásához járul hozzá, hanem ki is egészíti azt.
Gyűjtőköre a romániai és magyarországi lapok mellett még a vajdasági és szlovákiai magyar
folyóiratokra is kiterjed. Az első két rész (Általános jellegű könyvkiadás, Általános jellegű
írások) hozzávetőlegesebb, a harmadik viszont (Szerzők) a teljesség igényével készült. Az életmű „egységes szemlélhetősége" érdekében még azokról a szerzőkről is közlik az adatokat,
akik rövidebb-hosszabb ideje Magyarországon élnek (Páskándi Géza, Köteles Pál). Mivel az
első kötetben külön fejezet foglalkozik az irodalomkritikával és az irodalomtörténetírással, a
második a múlt és a közelmúlt íróiról a hetvenes években megjelent írások jegyzékét is tartalmazza. (Ezek jórészt egyes írók műveinek kiadásához kapcsolódnak.)
Átgondolt rendszer, világos rendezőelv, szigorúan irodalomtörténeti nézőpont jellemzi
Görömbei András és Bertha Zoltán munkáját. Az ötletszerűségnek, a tallózásnak nyoma
sincs, az önkényes csoportosítások eklektikus zavara miatt se bosszankodunk. Néhány apróbb ellenvetésünk mellett is meg keli dicsérnünk az arányok komoly szem előtt tartását.
A rendkívül hasznos két kötet missziót tölt be. (A kiadás a TIT Budapesti Szervezetének érdeme. A Művészeti Alap Irodalmi szakosztálya és az Állami Gorkij Könyvtár anyagilag is segítette a megjelenést.)
OLASZ SÁNDOR

A „bolond pap" emlékezete
MONOGRÁFIA BALÁZS FERENCRŐL
Közel ötven esztendeje halt meg Balázs Ferenc, a mészkői unitárius pap és szövetkezetalapító író, s noha munkái közül csak a Bejárom a kerek világot jelent meg újólag, nevével mégis
gyakran találkozhattunk az utóbbi évek során is. Az erdélyi lapokban és folyóiratokban szinte
évente jelent meg róla emlékezés — s ez minden bizonnyal Balázs Ferenc kivételes egyéniségének, nem mindennapos életútjának tudható be. A legtöbb írást Balázs Ferencről Mikó Imre
tette közzé. Tanulmányaiból, adatközléseiből érezhető volt: Mikó a hetvenes évek elején már
a Balázs Ferenc-monográfia megírását tartotta legfontosabb feladatának.
Mikó maga is részese volt a két világháború közötti erdélyi irodalomnak: az 1930-tól
megjelenő Erdélyi Fiatalok című lap főmunkatársaként indult pályáján. 1945 előtt közéleti
szerepet is vállalt, élete második szakaszában — igaz, hosszas szünet után — ismét az irodalomhoz került közel: 1970-től a Kriterion Kiadó kolozsvári főszerkesztőjeként dolgozott. Ekkortájt írta meg fontos tanulmányait, emlékezéseit (Akik előttem jártak, A csendes Petőfi utca), s ebben az időszakban vette tervbe Balázs Ferenc életművének kiadását is. Összegyűjtött
minden fellelhető adatot, alapvető tanulmányt írt a Bejárom a kerek világot ú j kiadásához,
magát a monográfiát azonban már nem tudta megírni... Utólag már elmondható: amennyire
tragikus volt Balázs Ferenc sorsa, olyannyira tragikus a róla íródott könyvé is. Mikó Imre
1977-ben halt meg, az általa elkezdett munka folytatására Kicsi Antal (Tompa László monográfusa) vállalkozott, a halál azonban ismét megakadályozta a munka befejezését: a könyv
harmadik fejezetét már Horváth Sz. István írta meg.
Három szerző munkájaként jelent meg tehát a Balázs Ferenc-monográfia. A szerzők —
nyilvánvalóan a Mikó Imre által elvégzett alapvetés alapján — nem a hagyományos értelem98

ben vett írói monográfiát írtak. Alkalmazkodtak Balázs Ferenc életútjának természetéhez, s
így nem a műveket, hanem magát a vállalkozást állították középpontba. Balázs Ferenc ugyanis — s ezt minden olvasója tudja — az élet és az irodalom összekapcsolására törekedett, a tiszta és teljes élet megvalósítását tartotta feladatának. A monográfia nagy erénye, hogy pontosan követi ennek a rendkívüli életútnak az állomásait, s a dokumentumok, valamint a visszaemlékezések segítségével részletesen bemutatja Balázs Ferenc életének küzdelmeit és tragédiáját is. A könyv segítségével megismerjük azokat az érintkezési pontokat, amelyek révén Balázs
Ferenc a kibontakozó erdélyi irodalomhoz, majd pedig a harmincas évek irodalmának népi
vonulatához kötődött.

Balázs Ferenc életének harminchat évébe számos esemény zsúfolódott. Eszmélő fiatalként élte át az impériumváltást: szülei repatriáltak, Balázs Ferenc nem tartott velük. Lehetett
volna az induló erdélyi irodalom szervezője, ő világ körüli útra indult. Hazatérése után akár a
teológián is taníthatott volna, ő inkább a falut választotta. Mészkőn a falu életét akarta megváltoztatni — s még halála után is csak „bolond papként" emlegették. Balázs Ferenc azonban
nem a veszélyes — vagy akár önsorsrontó — helyzeteket kereste. A saját útját járta, a közösség szolgálatának szentelte életét, s ehhez a célkitűzéséhez maradt hű, olyan konok következetességgel, mint kevesen abban a korban. Életútja döntések sorozatából tevődik össze, de sohasem a megpróbáltatásokat, az embert próbára tevő feladatokat kereste, inkább csak első
döntéséhez volt hű a későbbiekben is. A falu életének átalakítását fiatalon tűzte maga elé — s
ettől kezdve minden döntése valamiképpen a falun végzendő munka irányába mutatott.
A két világháború között Erdélyben a fiatal értelmiségi számára falun csak a gazdatiszti
és a papi állás kínálkozott. „Jobb a falu szolgája lenni, mint a grófé" — mondta, s beiratkozott az unitárius teológiára. Erdélyben is azért maradt, hogy népe sorsát élje. A húszas évek
elején a fiatal írók szervezője, ne felejtsük, az irodalom akkoriban az erdélyi magyar közélet
talán legfontosabb területe volt. Balázs Ferenc kollégiumi szobájában szerveződött a Tizenegyek antológiája... Angliai tartózkodása után elkerült Amerikába is, s amikor ott erdélyi barátaival találkozott, Erdély térképét terítették maguk elé: mindegyikük egy-egy falu nevét karikázta be: azét a faluét, ahol a falumunkát el akarták kezdeni.
A népszolgálat általános elvét valló Balázs Ferenc egyenes úton jutott tehát el Mészkőre.
Egyenes úton, de nem minden küzdelem nélkül. Igaz, ötéves külföldi tartózkodása alatt megismerkedett az angol szövetkezeti mozgalommal, a dán népfőiskolákkal, az amerikai farmergazdálkodással, a szó szoros értelmében bejárta a világot: Amerikából „visszaútban" járt Japánban, Kínában, Indiában, Palesztinában — találkozott Rabindranath Tagoreval, Gandhival, s a teológiai tanulmányokbán is messzire jutott; azt a lehetőséget azonban, hogy falusi
papként tevékenykedhessen, kezdetben nem kapta meg. A tekintélyeket már főiskolásként
sem tisztelte, egyházának vezetői pedig mindenképpen ellenőrizni akarták, így aztán a székelykeresztúri főgimnáziumban kapott állást — bentlakásos felügyelőként. Passzivitásra kényszeríteni azonban nem tudták. Bejárom a kerek világot címmel megjelentette útibeszámolóját,
Székelykeresztúr környékén megszervezte a filmvetítéseket, Kévekötés címen lapot indított a
fiataloknak. Egyik alapítója volt az Erdélyi Fiatalok című lapnak, írásai többek között a Korunkban is megjelentek, a Falvak Népe terjesztéséért egyháza eljárást indított ellene. Végül tudomást szerzett egy megüresedett papi állásról, megpályázta — így került az aranyosszéki
Mészkőre 1930 elején.
*

Balázs Ferenc falu felé fordulása nem egyedülálló jelensége a kornak. A húszas évek
Európájában — s különösen a közép-kelet-európai régióban — egyre-másra jelentkeztek a népet, a parasztságot tanulmányozó mozgalmak. A felvidéki és a magyarországi ifjúsági moz7*

99

galmakról egyre többet tudunk, a romániai magyar fiatalok hasonló tömörülése viszont még
kevésbé ismert.
Az itteni csoportosulás az Erdélyi Fiatalok című lap körül jelentkezett, maga a lap 1930
januárjában indult. A kettős, „társadalmi és népkisebbségi helyzet" az értelmiségi fiatalok figyelmét a szociális kérdések felé fordította. Az Erdélyi Fiatalok tábora radikálisabb volt a helikoni közösségnél. Pomogáts Bélának a transzilvanizmusról írott monográfiájában olvashatjuk : „Fellépésük (mármint a fiatalok fellépése — FL) mindenképpen fordulatot jelentett a
nemzetiségi gondolkodásban és irodalomban: az »erdélyiség fordulóját«, amely után lényegében érvényüket vesztették a transzilvanizmus kialakult tudatformái és ideáljai." Az irodalommal szemben támasztott igényeknek már nem a transzilván, hanem a népi gondolat tett eleget.
Az Erdélyi Fiatalok köré csoportosult írók, társadalomkutatók a falumunkát helyezték előtérbe. Egyik emlékezésében Mikó Imre részletesen számba veszi ezt a munkát, itt talán elegendő
arra utalni, hogy tanulmányok, monográfiák jelentek meg az erdélyi falu életéről, magában a
lapban pedig pontos beszámolók szóltak a magyarországi szociográfia nagy hullámáról.
Az Erdélyi Fiatalok és Balázs Ferenc törekvése egybe esett: ennek tudható be, hogy Balázs kezdettől fogva főmunkatársa volt a lapnak. (Egyébként Balázs Ferencnek az erdélyi magyar irodalom szervezeteihez való kapcsolata jól jellemzi magában az irodalomban lezajló változásokat is: ennek az irodalomnak a születésekor Balázs tagja volt a Tizenegyek csoportjának, hazatérése után azonban hiába várta a Marosvécsre szóló meghívót, amit leginkább az
magyarázhat, hogy nem igazodott a Helikon irodalomeszményéhez. 1932-től aztán tagja lett a
Helikonnak, de az 1936-ban írt, A rög alatt című regénye kiadására az Erdélyi Szépmíves Céh
nem vállalkozott. Ismeretes, ez volt a sorsa több más regénynek is, így Tamási Áron Czímeresek és Kacsó Sándor Vakvágányon című regényének.) Az Erdélyi Fiatalok vállalta Balázs Ferencet: írásai, beszámolói jelentek meg a lapban, de ennél is többször íródott tudósítás vállalkozásairól. Igaz, azt a közvetlen társadalmiságot, amely Balázs Ferenc munkáját jellemezte,
az Erdélyi Fiatalok sem követhette. A lap a mészkői kísérletnek legfeljebb szócsöve, de nem
részese volt — jegyzi meg Mikó Imre. Egy példa erre — ugyancsak Mikó Imre beszámolójából : mikor népi érdeklődésű egyetemi hallgatók látogatták meg Mészkőn Balázs Ferencet, ő
tőlük is azt kérdezte: ki az, aki falura menne dolgozni, mert a falunak új szellemű fiatal értelmiségiekre van szüksége. A kérdésre hallgatás volt a válasz.
A monográfia Balázs Ferenc mészkői munkájának valamennyi vonatkozását feltárja. Balázs a falu gondolkodásának átalakítására tett kísérletet. Feleségével gyerekeket hívtak a papi
lakba, új játékokat tanítottak nekik. (Külön kellene szólni Balázs Ferenc „Amerikából vett"
feleségéről, Cristine Frederiksenről. Levelezésük egy részét Mikó Imre külön tanulmányban is
közzétette az Utunk 1976-os évfolyamában. Ez a levelezés is bizonyítja: azok között, akik Balázs Ferencre hatottak, az első hely illeti Cristine Frederiksent.) Felélesztették a műkedvelő
színjátszók és a daloskör munkáját, ifjúsági egyesületet, nőszövetséget szerveztek.
Balázs Ferenc a falu külső képének átalakítására is gondolt. A 13. században épült templom restaurálására Debreczeni Lászlót, a kiváló építőművészt kérte fel — ma is az egyik legszebb erdélyi templomként tartják számon a mészkőit. Balázs Ferenc törődött a főtér, a falu
parkosításával, az utak gondozásával is. Az elmondottak ugyan még csak a kezdetét jelentették Balázs „falumunkájának", de jelezhetik: ő másként volt pap, mint elődei. Az emberek
között élt, ranggal, vagyonnal nem foglalkozott — már az első hetekben felháborodás fogadta, hogy a szegényekkel is éppen úgy bánik, mint a jómódúakkal. Prédikációi akár ismeretterjesztő előadásoknak is beillenének. Néhánynak a szövege megjelent az Aranyosszék cimű lapban, párnak a címét a monográfia is felsorolja: Csodák, Haladás, Bethlen Gábor, A mai élet
nagyhatalmai, A könyvek, Gandhi, Szántás-vetés, Falu és város, Politika, A szekták, Arany
János, Petőfi Sándor stb. A gyerekeknek a kutyákról, macskákról, lovakról mondott meséket, Isten nevét — ahogyan mondták róla — még az iskolai vallásórákon sem emlegette elegendő számban. Téli tanfolyamokat szervezett, szobát bérelt a „kultúrotthonnak": itt beszélő
faluesteket rendeztek, amelyeken egyszerű, nyilvánossághoz nem szokott emberek beszéltek
100

katonaéveikről, a háborúról vagy éppen a falu múltjáról. A téli tanfolyamokból nőtt ki aztán
a népfőiskola, ahogyan Balázs Ferenc kulturális elképzelései is beágyazódtak a falu átalakításának tágabb tervébe.
Már az első évben kidolgozta a „mészkői négyéves tervet". A falu gazdálkodását fokozatosan akarta átállítani a szövetkezeti elvre. Előbb cséplőgépet, majd vetőgépeket vásároltak
szövetkezeti alapon, aztán Balázs Ferenc megszervezte a tejértékesítő szövetkezetet. A szövetkezet később vaj készítéssel is foglalkozott, s ez már túlnőtt Mészkőn, kiterjedt a környékre is.
A harmadik évben már saját boltot nyitottak Tordán, az Aranyosszéki Vidékfejlesztő Szövetkezet boltját. A Vidékfejlesztő Szövetkezet elnevezését is Balázs Ferenc adta. Úgy tartotta, törekvéseire a vidékfejlesztés kifejezés illik a legjobban, s a fejlesztő munka során a szövetkezetnek újabb és újabb szakosztályát is meg lehet majd nyitni. Távlati elképzeléseit a szövetkezeti
szocializmus kifejezéssel lehet leginkább jellemezni. A monográfia szerzői A rög alatt című
könyvből idézik: „Szükség lett volna valamilyen bizottságot hatalommal fölruházni, hogy a
terület kihasználásának terve alapján a munkát kiossza, a tagokat meghatározott munkába állítsa... A termények szétosztását vagy értékesítését igazságosan végezze". Eszerint előbb a
falu, majd a fokozatos terjeszkedés révén a környék gazdálkodását is a szövetkezeti rend alapján szervezte volna meg.
Balázs Ferenc elképzelései sok vonatkozásban rokonságot mutatnak Németh Lászlónak a
harmincas években a vállalkozói szocializmusról kifejtett gondolataival. A gondolatok hasonlóságát talán nem is kell bizonyítani, s elég csak arra utalni, hogy Balázs Ferenc könyveinek,
vagy éppen a róla írott monográfia olvasásakor sokszor érezzük úgy, mintha egy Németh
László-i dráma hősével találkoznánk. Amennyire nagy a hasonlóság Balázs Ferenc és Németh
László elképzelései között, annyira kevésbé lehet szó a gondolatok közvetlen hatás alapján
való kapcsolódásról. Balázs Ferenc már a „mészkői négyéves terv" második évében járt, amikor a Tanú első száma megjelent. S hát különbözik is egymástól Balázs Ferenc és Németh
László vállalkozói elképzelése. A különbözőségeket a monográfia is számba veszi. Németh a
huszadik század szellemi jelenségeiből indult ki, s így jutott el a minőségszocializmushoz. A valódi huszadik századiságot a teóriában kereste, hőseit az utópiák hőseiként szerepeltette. Igaz
ez akkor is, ha a minőségszocializmusnak megvoltak a maga közvetlen társadalmi vonatkozásai is. Balázs Ferenc — hasonlóan Németh Lászlóhoz — a század új rendjét az új erkölcsiség,
végső soron pedig a minőség zászlaja alatt vélte megvalósíthatónak. De ő nem a teória, hanem
a gyakorlat embere volt. Az utópiát a társadalom apró sejtjéből, a faluból kiindulva akarta kibontakoztatni. „...hiába kecsegtetjük magunkat a külön vonult kis csoportok eredményeivel
— olvashatjuk a monográfiában az Aranyosszéki Tervekből vett idézetet. — Nekünk tehát a
megértőbb, társadalmiasabban gondolkodó emberek testvéri összefogását olyan módon kell
megvalósítanunk, hogy mindenki a helyén maradhasson... Olyan új kapcsolatokat kell teremtenünk a többre és jobbra vágyó emberek között, amelyek az életüket emberibbé, biztosabb
alapozásúvá teszik..., de amelyekbe lassan az átlagember is belenőhet, ha magát szoktatja,
neveli, s amelyek így állandóan nyitott kaput tárnak mindenki számára, aki az elért emberibb,
gazdagabb, nyugodtabb életet megkívánta". Balázs Ferenc a gyakorlat megszállottja, aki a faluból kiindulva még a szocializmust is megvalósíthatónak tartotta. „Ez a rendszer — tudniillik
a falu közös gazdálkodásának rendszere — lényegében ugyanaz, amit á szocializmus kíván
megvalósítani, azzal a különbséggel, hogy én ezt vidékenként megvalósíthatónak vélem a jelenlegi rendszer keretein belül" — olvashatjuk a monográfiában az egyik Balázs Ferenccikkből vett megállapítást. Ha másra nem is, Balázs Ferenc jövőképére azért következtethetünk ebből a gondolatból. Ezért is lenne jó tudni: eljutott-e a Tanú egyik száma Mészkőre?
A „mészkői négyéves terv" megvalósítását nemcsak a faluval való küzdelem, hanem Balázs Ferenc egyre súlyosbodó betegsége is akadályozta. Tüdőbaja 1933-ban újult ki, 1934 nyarán még elutazott Dániába, hogy az ottani népfőiskolai mozgalmat tanulmányozza, hazatérte
után azonban már csak prédikációit tudja megtartani. Büszke arra, hogy a mészkői munkájáról beszámoló könyvét — A rög alatt címet viseli — a faluban harmincan vették meg. Betegen
101

— mintegy a szabadság kifejezéseként — újra szépirodalommal kísérletezik, ekkor írja Zöld
árvíz című regényét. 1937 májusában halt meg.
*

Valamennyi Balázs Ferenccel foglalkozó írás szerzője az őt uraló törekvések mozgatóját
kereste. Ezt tették már a nekrológok írói s a rá emlékezők is. Idézhetnénk itt Tamási Áront,
Kacsó Sándort, Féja Gézát vagy Balogh Edgárt: mindannyian „tiszta léleknek", a lehetetlent
is megkísértő vállalkozónak látták. De nem lenne teljes a Balázs Ferencről kialakított kép, ha
csak egyéniségének sajátosságáról, „titkáról" beszélnénk: az utókornak a vállakózást is értékelnie kell.
Balázs Ferenc szövetkezetalapító tevékenysége a korhoz kötődik: az éppúgy a két világháború közötti kelet-európai népiséghez kapcsolódik, mint a különböző országok falukutató
mozgalmai, vagy az irodalom népre hivatkozó ideologikus jelenségei. Mindez azt is jelenti,
hogy ez a tevékenység — mindenekelőtt az elmúlt évtizedek gazdasági-társadalmi változásai
következtében — már nem folytatható ott, ahol azt Balázs Ferenc halála lezárta. Az értelmiség és az átalakuló falu népének kapcsolatáról gondolkodva vagy éppen vitázva azonban nem
feledkezhetünk meg Balázs Ferencről sem.
Mára már az is nyilvánvalóvá vált, hogy a Balázs Ferenc által emlegetett rések tágításával
a harmincas évek feudálkapitalista világa nem volt átalakítható. Ezt szintén az azóta lezajlott
változások mutatták meg rideg bizonyossággal. Balázs Ferenc mészkői munkájával — ahogyan írta — Kelet- és Közép-Európa, Ázsia fejlődésének új rendjét akarta megmutatni — s
nemhogy a világot nem válthatta meg, de még a faluját sem. Az utópián túllépett az élet: a
róla írott monográfia megjelenéséig nevét elsősorban irodalmi munkái őrizték meg. Ahogyan
Mikó Imre írta: „Ha nem lett volna író is, nevét két-három nemzedék múlva éppenúgy elfelejtették volna, mint ahogy intézményein, amelyeket létrehívott, már egy emberöltőn belül átgázolt a más irányú gazdasági fejlődés." Ha ez így van, akkor mégis mi magyarázhatja azt az érdeklődést, amellyel ma Balázs Ferenc mészkői tevékenysége, szövetkezetteremtő kísérlete,
„négyéves terve" felé fordulunk? Alighanem az, hogy Balázs Ferenc — az elmondottak ellenére is — éppen Mészkőn jutott a legmesszebbre: miközben a falu átalakításával az új világ általa elképzelt rendjét akarta megmutatni, a személyes felelősség vállalásáról is példát mutatott. A külső körülmények foglyaként is megtette mindazt, amit a világ megváltoztatásáért
megtehetett. Elszemélytelenedő és a gépi mechanizmusok mintáját követő világunknak pedig
mindinkább szüksége lesz a személyességet és a felelősséget is vállaló emberekre. Ha valamiben, akkor ebben lehet elődünk Balázs Ferenc... (Kriterion.)
FŰZI LÁSZLÓ

Ágh István: Egy álom következményei
Műfaji sokarcúságában is egységes Ágh István prózakötete. Egységessé elsősorban az írói
személyiség teszi. A prózaíró sem tagadja meg a költőt. Legyen szó bármilyen műfaj bármelyik Írásáról, mindegyik mögött ott van a költő. De nincs ebben semmi csináltság, semmi széplelkűség. Ez a próza nem modorosságból vagy divatból van lírával átszőve. (Mert hiszen nem
törvényszerű a költők prózájának líraisága.) Bármit is ír Ágh István, úgy látja a világot, hogy
arra nagymértékben jellemzőek a lírai valóságtükrözés szabályai. Mégsem „költemények prózában" ezek az írások. Jellegüket elsősorban nem az határozza meg, hogy szövegük különle102

gesen sűrített, képileg, nyelvileg gazdag, hanem az alkotó szubjektum hangsúlyozott jelenlétének ténye.
A költő álma: álom a lehetséges életről, s Egy álom következményei alig kiszámíthatóak.
Az emberi értelem mégis erre a kiszámíthatóra törekszik, a világ birtokbavehető határaiig szeretne eljutni. A példázatos álom és a közönséges ébrenlét eggyéolvad, de közben különvalóságát is megőrzi. Az „álmok" példázata ugyanis nem a kötetben ábrázolt világ líraiságát hivatott
erősíteni, hanem e világ lehetséges távlatait szeretné érzékeltetni. Ágh István még ahhoz a
nemzedékhez tartozik, amelyik a régi falusi társadalmi rendbe és kultúrába született bele, s
amelyik felnövő, gondolkodó emberként élte-éli át e rend fölindulásszerű, elcsendesedő szakaszában is radikális változásait. Az író egyik kezével a múltba nyúl vissza, szüleinek széthulló
életét óvná féltő szeretettel, a másik kezével gyermekét simogatja, s annak jövő századbeli férfikoráról gondolkozik. S bár a fájdalmat és a fájdalom veszélyét mindenhol meglátja, s nemegyszer kell az író tehetetlenségét észlelnie, mégis optimista marad. Harminc évvel ezelőtti devalvációja óta nem szeretjük használni ezt a kifejezést. Ágh István világszemlélete azonban kiválóan alkalmas a félreértelmezések után e fogalom valódi fényének visszaadására. Mit jelent
az ő optimizmusa? Hitet az emberben és a méltó életben, pontosabban e kettő kölcsönösségében. Az ember megtalálhatja — s ma is! — a hozzá méltó életet, s a méltó élet formálja az embert. Van előbbrelépés, van haladás az ember sorsában.
Ez a szemlélet hatja át írásait akkor is, amikor kamaszkori emlékeit idézi a szocialista forradalom hőskorszakából, s akkor is, amikor a mai (közelmúltbeli) állapotokat rajzolja meg.
Akkor is, amikor személyes sorsát, s akkor is, amikor a nagyobb társadalmi folyamatokat
hangsúlyozza inkább.
<
Nagyobb szabású epikai kompozíció egy van e kötetben: az Albérleteim története. Egyértelműen önéletrajzi munka ez, barátok és ismerősök talán minden sorát hitelesíthetnék, mégsem az önéletrajziság a fontos benne. Szabályos kisregény ez, amely formául az önéletrajziságot választotta, a személyes élettörténet egy szempontból rendezett eseménysorát. Az önéletrajziság elsősorban azért lényeges, mert a történet elbeszélője ily módon szinte rákényszerül a
teljes fokú őszinteségre, arra a semmit nem kendőző vallomásosságra, amely nélkül a lírikus
szinte meg sem tudna mozdulni, de amely az epikának a sokféle lehetőség közül csak az egyik
útja. A vallomásosság számunkravalóbbá teszi a történetet, amely az albérlet, és az erre kényszerülő albérlő fogalmának mai jelentése szerint egyértelműen karriertörténet. A főszereplő
N. I., aki tizenhét évig volt albérlő (bár megszakításokkal), elhatározta, hogy megírja albérleteit, „de csak akkor, ha már önálló lakása lesz". S íme, ennek jött el az ideje.
A visszatekintő emlékidézés mégsem a friss lakástulajdonos örömteli fensőbbségének nézőpontjából történik. Sőt, az első epizódok — igaz, hogy a középiskolai, majd az egyetemi
kollégiumokhoz képest —, az álmok vágyott földjeként mutatják be az albérletet. A realitás
persze egészen más, s az albérlő hamarosan csak aludni jár a lakásba, mert nem érzi jól magát
„odahaza". Évekkel később, amikor válása után újból albérletbe kényszerül a hős, már a világ legtermészetesebb állapotaként vállalja az átmenetiséget. A mű talán legnagyobb érdeme,
hogy érzékletesen mutatja be a megváltoztathatatlannak látszó körülmények és a szuverén
ember küzdelmét. N. I. deformálódik is, a kényszerhelyzetek több olyan tulajdonságot fejlesztenek ki benne, több olyan cselekvésbe sodorják bele, amelyeket személyisége, erkölcsi érzéke voltaképpen elutasít, de mindennek ellenére N. I. önmaga marad, őrzi lényegi önazonosságát. Nem deklasszálódik, nem lesz alkoholista, nem lesz neurotikus. Munkáját tisztességgel
elvégzi. Emberi kapcsolatai természetesen sokfélék. Közülük egy szál van gazdagon kibontva,
a nők, a szeretők szerepe. Az albérlősorsot ők teszik nemcsak elviselhetővé, de emberi melegségűvé. Az emlékidéző szavakat szeretet és köszönet járja át, az időbeli távlatban is megőrződik a hajdani érzések eredeti értékrendje. A hűtlenség hűsége ez, hiszen a szeretők változtak,
de amikor voltak, akkor fontosak voltak. Nem a kékszakállmotívum újabb feldolgozása az
Albérleteim története. Ezekben a kapcsolatokban nem létkérdés egymás számára a két ember.
Kivéve a legutolsót, a fejezetcímbe is kiemelt nevű Karolina és N. I. történetét. Nemcsak az ér103

zelmek hőfoka lesz itt más, hanem a kifejezési forma is. Az albérlő érzéseit papírlapokra írt, s
a szobában széthintett prózaversekben fogalmazza meg, s e cédulák szövege ugyanúgy bekerül
a kisregénybe, mint Karolina leveleinek sora, amelyeket a külföldön tartózkodó férfihoz írt.
Ennek a kapcsolatnak Karolina önsorsrontó, szétzilált élete és a férfinak ettől az életformától
való félelme vet váratlanul véget, s ugyanilyen váratlanul — szinte népmesei hirtelenségű fordulattal — néhány napi ismeretség után újból megházasodik az albérlő. S bár feleségével még
évekig lakott albérletben, azt már nem írja meg, az már egy másik történet: az újrakezdésé, a
boldogságé.
E kisregény mellett tárca, útirajz, műhelyvallomás, önéletrajzi emlékidézés, interjú,
esszé, kritika található a kötetben, amelynek második fele kritikák gyűjteménye. Irodalmunkban jó hagyományai vannak az alkotóművészek által írt kritikáknak. Ágh István ilyen tevékenységét azért is érdemes hangsúlyozni, mert újabban mind kevesebb pályatársa vállalkozik
kritikaírásra. Kassák Lajostól Utassy Józsefig 25 költőről esik szó, szinte csak olyanokról,
akik a kritikus egyértelmű rokonszenvét megnyerték. A folyóiratok megrendelésén túl ez is
szűkíti a költők és irányzatok listáját, de csak látszólag. Ágh István ugyanis rendkívül nyitott
szemű versolvasó. Ő is látja a különbségeket, mégis a mesterek közti egyenrangúság a kiindulópontja. Kassák Lajos, Sinka István vagy Áprily Lajos igencsak eltérő jellegű költők, Ágh
mégis egyaránt nagyraértékelően szól mindegyikükről, s mindezt hitelesen teszi. A költő személyessége és a kritikus objektivitása szerencsésen egyesül. így van ez műfaji szempontból is,
mert nyugodtan nevezhetjük ezeket az írásokat műalkotás-kritikáknak. Nemcsak a stilárisnyelvi megformálás minősége indokolja ezt. Ágh — ellentétben a főhivatású kritikusokkal —
nem hallgatja el szemérmesen, hogy ismeri azokat, akikről ír, s ismereteit nem bújtatja az elvont fogalmiság mezébe. Bátran hivatkozik személyes élményeire, ismereteire, s ennek köszönhetően jellegzetes és jellemző történetcsírákat találhatunk az egyes kritikákban. Amit
Kassák kalapjáról, Jékely horgászásairól, Ladányi lakásáról, a Bellával közös kollégiumi
évekről, a Bertókkal közös tengerparti éjszakáról felidéz, az mind valahogy a cikk lényegéhez
tartozó lesz. Ezt a történetelbeszélést nem viszi azonban túlzásba Ágh. Lehetőség ez számára,
hogy az adott költői életmű, az adott verseskötet kapcsán leírás és látomás szuggesztív egységbe olvadjon. Mindegyik az értelmezést segíti elő. Nem impresszionisztikus kritikák ezek, a
személyes átfűtöttség és az objektív hitelesség egyensúlyban marad. Jó észrevételei vannak
minden elemzett költőről, megállapításai időnként aforisztikus tömörségűek, s így még nyomatékosabbak. Sinka teremtő költő, „aki újat alkotott a föld sarából és az ég tüneményeiből". Áprily a szelídség mesterművét hozta létre. Jékely „nem fejlődött, ő volt és van".
Csoóri „meg akarja változtatni a lehetetlent... akarja, s nem lehet". „Utassynak maga a test a
méreg s a világ."
Úgy vélem, egyre többen tudják, hogy Ágh István teljesítménye átlagon felüli. Válogatott
verseinek kötete ezt eléggé egyértelművé tette. Mostani könyve már prózaköteteinek a sorában
is a harmadik, s bizonyítja, hogy az átlagon felüli teljesítményre ő sem csak egyetlen műfajban
képes. (Magvető.)
VASY GÉZA

Szöllősi Zoltán: Égitető
A műveket általában alkotójuk emberi sorsával szokás magyarázni, mintha bizony egy
költői szöveg teljesebb értelmét és a mögötte rejlő emberi személyiséget egyszerre lehetne megérteni. Szöllősi Zoltán kritikusai is rendre a költő otthontalan ifjúságára, hányatott életére hivatkoznak, midőn verseinek magyarázatát keresik. Holott a sorsértelmezés, úgy gondolom,
104

mind kevésbé képes igazi választ adni ennek a költészetnek a hívásaira, kivált az ú j verseskönyv, az Égitető esetében, amely csupán távoli emlékek gyanánt, a költői képek vonatkozási
rendszerében idézi fel egy küzdelmes élet tapasztalatait. Szöllősi Zoltán versvilága ma már leírhatatlan az élményköltészetre orientált poétika fogalmaival, minthogy ezt a versvilágot, kevés kivételtől eltekintve, nem az élmények, hanem a gondolatok küzdelme alakítja. Ezek a
gondolatok az embernek a mindenségben vagy a történelemben betöltött helyével próbálnak
számot vetni. Milyen jellemző a Szabolcsi film című költemény! Szöllősi Zoltán három esztendőt töltött tanítóként a nyírségi tanyavilágban, a szabolcsi emlékekre reflektáló vers mégsem
ottani élményeiről ad számot, inkább egy sivár emberi állapot gondolati elemzését adja: a végletes elhagyatottságról, a személyiség bezárulásáról ad képet.
Ad Égitető költője több alkalommal is azzal a nehezen megragadható tudatformával viaskodik, amelyet az egzisztencialista filozófia a szorongás fogalmával jelöl. Kierkegaard az ártatlan szellem és a bűn titokzatos találkozásával magyarázta ezt az érzést: „az ártatlanság eljutott a maga szélső határaihoz. A szorongásban kapcsolatba került a tiltottal és a büntetéssel.
Nem bűnös és mégis szorongást érez az ember, mintha elvesztette volna az ártatlanságot."
Heidegger pedig a semmi fogalmát felismerő emberi tudat állapotában találta meg ugyanezt:
„A szorongás a semmit nyilatkoztatja ki. Szorongásba »lebegünk«. Világosabban: a szorongás lebegtet bennünket, mert a létezők összességét engedi kezünkből kisiklani." Valójában ez
a szorongásos érzés hatalmasodik el a nyírségi emlékek „filmszalagját" mozgásba hozó versben is: „A filmszalagon majd homok- / karcolások, vászonra vetítve / kusza csontvázunk /
Azon a dombon nincsen árnyék / fölötte hidrogén — / nap és néhány roncs akácoska / szomjasan habzó szárnyalása". Rideg és sivár világ ez, nem valóságos, inkább imaginárius táj,
amelynek éles kontúrjait a semmibe nyiló távlat emeli ki. Ebben a végletes helyzetben, a semmivel szembesülve ábrázolja sajátmagát is a költő, például Expozíció című kötetindító versének soraiban: „Testem szakadék-partján / állok árnyékom jobbján / érkezés-távozás / nyárperonján (...) Maradtam utolsónak / aranyhorda-szavaim hullnak / száraz utamon gyöngy és
kavics / buborék volt csak."
A létezést szüntelenül fenyegető semmit veszi észre, szorongásairól azonban nem bölcseleti kijelentésekben ad számot Szöllősi Zoltán, inkább szóképei, képrendszerei által. Költészetéről többen megállapították, hogy legfőbb eszköze a költői kép, és e költői képek halmazából
olvasható ki az inkább érzelmi, mint gondolati jellegű „üzenet". Az Égitető versvilága is erősen képszerű, ezek a képek nem a látványban gyönyörködő, a valóság apró dolgai és rezdülései között otthonos költő közérzetére vallanak, ellenkezőleg az otthontalanságra, az idegenségre, a szorongásos lélekállapotra. A látható-érzékelhető valóság ennek a szemléletnek a tükrében nem szerves és összefüggő egészet, hanem darabokra esett képet, a tulajdonképpeni létezés töredékeit alkotja. Ez a látásmód egyrészt a közvetlen valóságmozzanatok egymástól elszigetelt ábrázolásában, másrészt a közvetlen érzékelésen túli fogalmak képszerű megragadásában érvényesül. Mindkét eljárás valamiféle „valóságfeletti", „szürnaturális" vagy „szürrealisztikus" jelleget ad a költemény képi anyagának. Az El kéne menni című versből mindkét |
változatra idézhetünk példát. „Csukott ajtóban macska / piszkos tejjel macskatál / Valaki
gyereknek szól vissza / gyere gyere már" — ez a látvány összefüggő rendjéből kiszakított
„szürnaturális" képtöredék. „Gondolatszéli titok / kerítetlen hangudvar / valahonnan vércsíkok / hozzám vezető út van" — ez valamiféle érzékfeletti valóság leírásának vagy megnevezésének „szűrrealisztikus" kísérlete. A szóképek egy erősen idegen tárgyiasság képzetét keltik,
ez a tárgyiasság a külső világ, az emberi létben adott „környezet", amellyel a személyiség alig
tud elvegyülni. A külső tárgyiasság és a szubjektum szembeállítása hitelesen fejezi ki a költő
közérzetét, azt az otthontalanságot, közelebbről megnevezhetetlen szorongást, amelyet a világgal, a valósággal szemben érez.
Ennek az otthontalanságnak és szorongásnak tulajdonképpen egyetlen ellenszere van: az
Égitető verseit átható vágyakozás a transzcendencia után. Szöllősi Zoltán vallásos költő, pontosabban istenkereső, aki a semmi „árnyékában" élő világ helyett a teremtő teljességet kutat105

ja, s valami időtlen létezőt keres a látható valóság mögött. A végső isteni mozdulatban bízik,
amely az idők végeztével rendet visz a létezés kaotikus forgásába, elhárítja a semmi fenyegetését, és értelmet ad az emberi életnek: az ő életének is. „Mert nincs reményem / Uram ne végy
könnyen" — olvasom az Expozíció sötéten ragyogó sorai között; „Teremtő, nagy arcod, a
Nap már bujdokolhat / elfogy a kő, tócsállik, sugárzik észrevétlen / csontom kiolvad, Uram,
seb vagyok, süket-forró" — hangzik a kötetzáró Változásokban. Szöllősi Zoltán istenkeresése
nem boldogító bizonyosságot eredményez, hanem mindig megújuló küzdelmet, a személyiség
és a transzcendencia viszonya erősen drámai jellegű. Mintha irodalmunk nagy istenkeresőinek, Balassinak, Adynak s mindenekelőtt Pilinszkynek a gondolati drámája élne tovább az
Égitető verseiben.
A szellemi küzdelem élteti igazából ezeket a verseket, logikai és érzelmi szerkezetük is ehhez a küzdelemhez igazodik. Ahogy már utaltunk rá, a szöveg szóképekből, szóképek halmazából épül, de mintha a kompozíciót végsőkig tömöritette volna valami hatalmas nyomás.
A sűrítés olyan erős, hogy esetenként eltűnnek a szöveg grammatikai „illesztései", megbomlanak, összetorlódnak a versmondatok. Szöllősi Zoltán elutasítja a hagyományos poétikai kategóriákat, pontosabban, a modern költészetben eléggé általános eljárásmód szerint, a „töredéknek" ad poétikai szerepet. (Egyik versének ez acíme is: Töredék!) Valójában kétféle poétikai, illetve kompozíciós formát használ: a töredékes elégia formáját, amely a szöveg rendkívüli sűrítésével fejt ki evokatív-költői erőt, ilyenek Tízezeréves út, Ég alatt, Csukott szemmel,
Vázlat című versei, illetve egy töredékekből épülő nagyobb rapszódiaszerű kompozíciót,
amely személyes világképének gazdagabb rajzolatát adja, például Expozíció, Áldozati morzsák a szemétből, Csak kő kő se című költeményeiben. Ez utóbbi formaváltozatban érvényesül igazán személyes látásmódja és nyelvezete: ezek a versek méltán sorolhatók a legújabb magyar líra igaz értékei közé. (Szépirodalmi.)
POMOGÁTS BÉLA

LELKES ISTVÁN: VÁSÁRHELYI CSŐDÖRÖS

106

Magyar

Játékszín

A román dráma farsangja
Annyi kedvezőtlen, s kedvetlenítő tény mellett jó érzéssel is gondolunk az elmúlt színházi
évadra: a román dráma kitüntetett jelenlétét kísérhettük figyelemmel fővárosi és vidéki előadásokban. Számszerűen is összegezve: ez az évad a román drámairodalomból több mutatót
hozott, mint az elmúlt évtizedek szezonjai együttesen. Mert Caragiale többnyire Az elveszett
levéllel, egyszer-egyszer a Zűrzavaros éjszakával, a Leonida naccsás úrral, a Farsanggal ugyan
feltűnt színházainkban, de a drámatörténet későbbi korszakát és jelenbeniségét alig-alig jelezték színpadjaink. Igaz, az ötvenes évek elején M. Davidoglu népszerű szerző a Bányászokkal
és a Vas és acél című művével (ez utóbbi ősbemutatója Szegeden volt), de hát ezt az ambíciót
inkább a napi aktuális, mintsem az igényes színházpolitika szorgalmazta. Aztán Lovinescu
Rombadőlt fellegvárának miskolci előadása, Baranga Miniszter a barátom című művének békéscsabai előadása, Ciprian Gácsérfejének szolnoki bemutatása, itt-ott felbukkanó Everacművek említhetők a tények azon sorában, amely az újabb kori román dráma magyarországi
életrajzát jelentette.
Arcpirítóan nagy adósság. Jelzi hazai színházi életünknek azt az általános, kelet-európai
drámai színházi életére utaló közömbösségét, amely fennhéjazva pillog magasra; provinciát
így éltetve igazán.
Figyelem pedig annyi is elég volna, hogy a romániai magyar színházak munkájának eredményeit, friss fordításokat (fordításváltozatokat), előadásokat, folyóirat-publikációkat, kiadói eredményeket számon tartsuk ebben a tárgykörben. E mostani évad is utal a tájékozatlanságra ; Az elveszett levélnek utóbb Deák Tamás alapos tanulmánnyal kísért fordítása megjelent, a sepsiszentgyörgyi előadás rendezője, Seprődi Kiss Attila is sok színpadi-nyelvi tanulsággal szolgáló változatot készített; Debrecenben mégis a félévszázados Kádár Imre-féle változatot játszották.
Az elmúlt évtizedekben a vendégjátékok szolgáltak leginkább tájékoztatással. A marosvásárhelyi Székely Színház 1958-as körútja alkalmával Sebastian Lapzárta előtt című művét
mutatta be, a Bulandra asszony vezetésével itt járt, akkor Matei Millo nevű, bukaresti színház
L. Demetrius Három nemzedékét hozta el egyebek között. Aztán a kolozsvári Állami Magyar
Színház Delavrencea Fergeteg című történelmi drámáját és H. Lovinescu Egy művész halála
című színművét Kovács Györggyel a főszerepben mutatta be Budapesten. Színházak testvérkapcsolatának erősödésével a hetvenes években gazdagodik az általunk megismert román drámai repertoár. A nagyváradi színház román és magyar tagozata D. R. Popesc.uval (Szomorú
angyalok), aztán Everaccal jelentkezik. A jelenkori társadalmi kérdéseket tárgyaló Everac otthoni népszerűségét a vendégjátékok is igazolják. A sepsiszentgyörgyiek első útjukra 1973-ban
Ki vagy te? című darabját hozták el, az aradi román együttes az Albérlővel vendégszerepelt
Békéscsabán, a bukaresti Nemzeti Színház társulata Lepke a lámpán című művét adta elő.
A kolozsvári Állami Magyar Színház Az utolsó hattyú című művét mutatta be Budapesten és
Szegeden. S ugyancsak a kolozsváriak A. Manea sziporkázó rendezésében Musatescu művét,
a Titanic keringőt is eltáncolták Beethoven Sors-szimfóniájának discósított változatára.
107

A nép mesejátékot idézte Vasile Alecsandri Sinziana és Pepelea című játéka, amelyet a Kovács
Ildikó vezette kolozsvári bábszínház mutatott be, majd Gyulán a marosvásárhelyi színház művészei Dan Alescandrescu elképzelésében vittek színre. S ugyancsak Vasile Alecsandri műve
nyomán Musatescu adaptációban egy népi komédiát láttunk megelevenedni a bukaresti Nemzeti együttesének Chirita naccsága című előadásában Draga Olteanu, Florin Piersic és Al. Giuraru pazar játékában. De Caragiale is műsoron szerepelt a vendégjátékok alkalmával. L. Ciulei Bulandra Színház-beli elképzelése, igaz, a sokéves széria és szereplőcserék nyomán kicsit
fáradt előadásban, de meggyőzően utalt arra: nem ismerjük eléggé Caragialét; vígjátéki
könnyedséggel ne áltassuk magunkat az ő színházáról szólva. A. Colpacci értelmezése is félelmes emberi pillanatokat villantott meg a nagyváradi debreceni kirándulása alkalmával, ugyancsak Az elveszett levelet játszván. S ez irányban mutatott ú j szineket Seprődi Kiss Attila Farsang értelmezése (mely bevallottan L. Pintilié korszakos jelentőségű előadását követte) és Az
elveszett levél színreállításában. S ha személyes vendégeskedésnek számítjuk is, de Dan Micu,
a bukaresti Nottara Színház rendezője két esztendővel ezelőtt a Zűrzavaros éjszaka veszprémi
színpadra vitelében fájdalmas bölcselete olyan gondolati és játékstílusbéli eredményekkel szolgált, amelyet a további magyarországi Caragiale-előadások nem kerülhetnek meg. A veszprémiek nagysikerű turnéja nyomán alighanem a romániaiak sem.
Az imént említett darablista az elmúlt évszázad román drámatermésének javát adta.
A mostani magyarországi szemle is igen átgondoltan és sűrítetten fogta át ezt az évszázadot.
Mert a múlt századi és a népi gyökereket idézi a nagy meseíró Creangá A fehér szerecsen című
meséjének dramatizálása, amelyet a Békés megyei Jókai Színházban Radu Dinulescu, az aradi
Állami Színház rendezője vendégként állított színpadra. S ugyancsak Creangát, illetve ezt a
réteget, Ispirescut idézi az Állami Bábszínház Királylányok vándorúton címmel készített két
mesefeldolgozása. Azzal, hogy a Pesti Színház Caragiale Farsang című művét Gothár Péter
rendezésében színre vitte, arra is felfigyeltünk, hogy ez a Váci utcai kamaraszínház sajátos
közép-kelet-európai arculat körvonalait sejteti. Krleza Lédája mellett Székely János Vak Bélája, Sarkadi—Szörényi—Bródy Kőműves Kelemenje, Csurka Deficitje és Ki lesz a bálanya? című darabja egymást követő estéken már programadó erőt jelez. Centenáris kitüntetettségnek
is mondhatjuk, hogy az éppen száz esztendeje színpadra került Az elveszett levél című darabot
két színházunk választotta: a szolnokiak Árkosi Árpád rendezésében mutatták be, a debreceni Csokonai Színház testvérszínházának művészét, Sergiu Savint hívta meg színpadra állítani
Caragiale klasszikus és világszerte játszott művét. A Népszínház A. Kiritescu komédiáját, a
Szarkafészket indította országos körútra Dan Alescandrescu rendezésében. Ugyancsak a két
világháború közötti drámatermés klasszikus művének számít. T. Musatescu Titanic keringője, amely A. Tocilescunak, a bukaresti Bulandra Színház művészének rendezésében, a gyulai
Várszínház tavaly nyári bemutatóját követően a budapesti Nemzeti Színház fióképületében, a
Várszínházban egész évadon át műsoron maradt. Az elmúlt év őszén elhunyt, s nálunk irodalmi, színházi lapokban emlékezésre se méltatott Horia Lovinescu Élet és halál játéka a hamusivatagban című művét a nyíregyházi Móricz Zsigmond Színház tűzte műsorára. Majdani elemzésünkhöz tárgyszerűen hozzátartozik: Gyöngyösi Gábor, a szatmári Állami Színház alkotója
megkezdte az előkészületeket, majd a próbasorozatot nem folytathatta, mert több mint másfél évtized után — a Kocsis István műveinek első színpadra állításával színháztörténeti érdemeket is szerzett — Gyöngyösinek színházából távoznia kellett. A kortársi drámairodalom sorában tudható Marin Sorescu Anyaöl című drámája Merő Béla rendezésében, amelyet az elmúlt évadban a Dunaújvárosi Bemutatószínpad tűzött műsorára, ebben a szezonban pedig a
zalaegerszegi Hevesi Sándor Színházban folytatta életét Molnár Piroska főszereplésével. Sajnálatunkra nem láthattuk az előadást ; a Budapesten előbb a Pataki Művelődési Központban,
majd a Játékszínben hirdetett produkció technikai okok miatt (?) elmaradt.
Rangos művek, jónevű alkotók; előzetesen is garancia abban, hogy érveljen állításunk
mellett: fellengzős tájékozatlanságunkban elfordítottuk figyelmünket a román dráma- és színházművészet felől is.
108

r
Mindenekelőtt Caragiale-élményeinkről.
Az utóbbi két évtized drámaelmélete és színiélete igazolta: Ion Luca Caragiale világlátása, színpadi-nyelvi, gondolati hozománya a huszadik század groteszk és abszurd drámairodalmát alapozta. Ionescóval kapcsolatban emlegetik mindenekelőtt; ahogyan a beszéd egy politikai tirádában, egy magánemberi csevelyben tartalmát veszti, s nevetséges semmitmondássá
süllyed Caragiale színpadán, ennek a felfokozottságából és képtelenségéből nemcsak helyzetet, hanem darabot épít Ionesco. Caragialenál a helyzetek még körvonalazottak, a figurák
tartják alakúkat, s a történet is folyamat jellegét mutatja; a francia drámaíró már egy állapotot rögzít. A román drámaíró figuráinak még lélektani érvényességük van, legfeljebb nem azonosak azzal a képzettel és valósághelyzettel, amibe képzelik magukat. Ionescónál már automatizmusokra lefokozott világot tapasztalunk. Valentin Silvestru, a kiváló kritikus könyvnyi
tanulmányban igazolta: Caragiale színpadi világa kegyetlen. Az író életének tényei és a drámákban, novellákban, karcolatokban megnyíló világ azonosságjegyeinek összevetéséből jutott erre a következtetésre. Ha egy-egy színpadi mű megjelöléseként azt is olvassuk, hogy
„vígjáték", vagy „komédia", Caragialéval kapcsolatban nem szabad a hagyományos, elsősorban francia mintára írott színpadi játék konvenciójára gondolni és a szelíd, kedélyes szórakozottság körébe utalni. Mert lehet ugyan, hogy Labiche és más szerzők dramaturgiai fordulatait felfedezhetjük Caragiale műveiben, ám ami amazoknál kedélyes színpadi-technikai hadművelet, az a román drámaírónál világképet kibontó és jellemző módszerré emelkedik. Az
enyhe éghajlatúnak és játékosnak vélt fordulatok mélyén kérlelhetetlen ember- és társadalomábrázolás mutatkozik. S ehhez Caragialénak megszenvedett életanyaga volt. Magánemberi,
színházi szerzői, írói megaláztatásai hitelesítették műveit.
Caragiale imént jelzett hangoltságát, világában és az ebből következő színházi stílus feladványát mindhárom előadásban felfedeztük. Nem azonos következetességgel, sajnálatunkra. A szolnoki előadásban Árkosi Árpádnak kiváló díszlettervező társa mutatkozott, Dragos
Georgescu, aki a már említett veszprémi Zűrzavaros éjszaka színpadképét is jegyezte. Nagyon
részletező ez az elgondolás; a román tervezőnek azt a kettősséget sikerült megéreztetni, ami
Caragiale hőseire oly nagyon jellemző: az úrhatnámság likas seggű nadrágban pávázik. Tipatescu, miközben öltözködik és bölcsködik, a próbababára illesztett francia parókát és elegáns
kabátot is magára ölti. Ebből a szalonból budira járnak és a választási kutyakomédia is avval
erősödik fel, hogy a hosszú, tribünszerű pulpitus egészen a színpad elejére kerül. Ezzel minden
általunk látott előadásnál alkalmas helyzet mutatkozik arra, hogy nemcsak a gyarló emberi
természetek nyomatékosodjanak, hanem az álnok politikai játék is premier plánba kerüljön.
A harmadik felvonás fehér, elegáns kerthelyisége pedig kegyetlen disszonanciát teremt ebben,
hogy mily kicsiny, csökött emberek és népvezérek ünneplik magukat. Árkosi Árpád számos
villanásban elmélyítette és kitágította Az elveszett levél világát. Ahogyan például a rendőr
alakváltozásait elgondolta, ahogyan naturális játékrészletezettséggel a tribünt takarítják a választási cirkusz előtt. Olyan elemek ezek, amelyek egységes és megemelet Caragiale-előadás
pazar részleteit adnák. Ám itt inkább túlgondolt villanásnak mutatkoztak, mert az előadás
egésze komédia, máskor a bohózat hangütését mutatta. Olykor azt is humor nélkül. S ami
alapgondja ennek az előadásnak: színészi teljesítményeiben érdektelenné süllyed. Árkosinak
talán elég ereje vagy ambíciója nem volt ahhoz, hogy az erős, kérlelhetetlen játékosságot megteremtse. így ki-ki a maga természete és érzékenysége szerint bohózatot, komédiát vagy szatírát játszik. Zala Márk mint Trahanache, Csíkos Gábor Tipatescu szerepében szürke és merev,
s így emberi, politikai szélhámiájuknak nincs tétje. Hozzá: Árkosi alapvető kérdéseket se tisztázott pontosan: Trahanache tud-e nejének a prefektus kerevetéhez vezető ambícióiról? Merőben más a színész feladata, ha tudja, de politikai sandaságból szemrebbenés nélkül vállalja a
felszarvazást, avagy egyszerűen balek, s ebben a minőségben esetlenkedik.
A játékstílus, s ezáltal az előadás hangvételének zavartsága nemcsak a szolnoki, hanem a
debreceni előadást is jellemezte. Sergiu Savin mozgalmas munkája pedig ezt az összehangolt
koreografált felfokozottságot igényelte. Maszkos játékkal indítja és zárja a játékot, s ama he109

gedülő személy, aki még keretezi az előadást, legfeljebb Debrecenben tűnik fel valami modernkedő elgondolásnak, manapság már amatőröknél is sablonos fogás. Talán a debreceni
társulat képességét és készültségét is jelzi, hogy nem a figurák, hanem a helyzetek élessége sikerült inkább Savinnak. Amint a választási kép székcsatáját kialakítja, vagy ahogyan a timpanon tetejére állítja a felsőbb helyről küldött új képviselőt, Dandanachét, és ahogy felülről figyeli a kisszerű vircsaftot; körötte rózsaszín, zöld pillangók repkednek — ez igen! Mélyen caragialei pillanat, mert az egész történet társadalmi arányait mutatja, csattanós színpadi képpel. Ezért fölösleges küllemkedés és ügyeskedés, hogy az előadás-indító játék ismétlésével feloldja és könnyíti ezt a bravúrós színpadi-gondolati képet. Sarvin rendezéséből hiányoltuk azt
a distanciát, amely ennek a hamis önáltató világnak a lényegét adja: az ön- és közámítás természetesének következetes kibontását. A színészek jó vagy gyöngébb formában komédiáztak,
noha Savin sok mozgással, apró játékkal látszólag színesen, mozgalmasan éltette a színpadot.
Ám a formai játék nem szervült gondolati keménységgel. Eképpen a színészek is könnyebben
engedetlenkedtek, s vitték a játékot a maguk rutinja felé. Nem a szerep, hanem az alakítása
kicsiségét hozta például Sziki Károly Branzovescu ügyvédje; a „Legyetek egy pindurkát türelemmel" jelszó harcosa, Trahanache alakítója, Korcsmáros Jenő kicsiségében és riadtságában
jó figura, Mucsi Sándor városi rendőrbiztosa inkább egy sarkon posztoló tizedes, de itt szalonjátékról is szó van, s ehhez a rafinált szolgálatossághoz simulékony modor is szükségeltetik !
S amit a két, Az elveszett levél előadásában hiányoltunk, azt példaszerűen megmutatta a
Pesti Színház Farsangja, amelyet Gothár Péter vendégként rendezett. Caragiale itt kevésbé
hallatja politikai véleményét. Egy „szerelmi" bonyodalom fellengzős és penetráns lábszagú
lélek-világ képét adja. Gothár rendezése azért is kitűnő, mert a képtelenné fokozódó játék kegyetlenségét is megmutatja. Bodor Ádám szellemes és mai fordulatokra épülő fordítása olyik
pillanatban ugyan túlzottan is a drasztikumot élezte, s nem ismerhettük meg azt a nyelvi idiotizmust, amely a Mahala jellegzetessége. S amely szinte megoldhatatlan csavarásokat igényel a
fordítótól, amint erről Deák Tamás kitűnő Caragiale-esszéje is szól. Gothár díszlete lényeges
esszenciáját adja a játéknak: L. Pintilie egy bádogviskóba állította fel a borbélyüzletet, a Pesti
Színház pincébe helyezte. Mélyben élnek ezek a figurák, akiket lassacskán lábuktól felfelé ismerünk meg. Mert a lejárat előtt egy vastag cső függ, az érkezőnek előbb a lábbelijét pillantjuk meg: fehér kitaposott cúgos cipő, majd Mica lesz, a ploesti lápvirág; bilgeri csizma viselője: Tuskólábú, a nyugalmazott rendőr. Pacsuli szagú tyúkocskák és kokasok hangoskodása
ez a „vígjáték", ám nagyon is félelmes, ahogyan hazugságban kompániává erősödnek. Egymást ugyan becsapták, de ama darabban emlegetett egynapos ploesti forradalom vitézei ők!
Olaj- és hagymaszag, sülhet a hús, az asztalra bor kerül; a zabálásban összetartó gyülekezésnek félelmes veszélyek mutatkoznak! — erről szól Gothár Péter előadása. A Hétnek egy
1980-as tudósításából olvassuk, hogy L. Pintilie a Farsang filmváltoztatát készítvén (amely
mindmáig mozikba nem került) a színészektől milyen erős s kegyetlen jelenlétet és munkát kívánt. Gothár munkájában i5 felfedezzük ezeket a jeleket; nem imitáció, ahogyan Mica (Pap
Vera) a pofonokat kapja, s egyszer hanyatt zuhan, máskor a kerevetre repül. A színészi attrakció mélyén a gondolati valóság mutatkozik: bonviváni elegancia és modor mögött megmutatni az elembertelenedett lényegit. Hazugság volna valamiféle költészettel hitelesíteni és felmenteni ezt a rettegett gyülevészetet. Caragiale se tudott engedékeny lenni. Inkább hazájából
távozott.
Csalódást hozott a jóhírű s nékünk szimpatikus Dinulescu Radu jegyezte A fehér szerecsen című mesejáték, amely Creanga klasszikus meséjéből készült. S amelyet Sütő András költői fordításában ismerünk, Nemcsak azt hiányoltuk, hogy a küzdelemnek az a tétje és rettegtető ereje nincs meg, mint a mesében, hanem a poézis is gyöngén mutatkozik, amely varázslatossá teszi Creanga történetét. Fontos bölcseleti sorok is elmaradtak az adaptációból. Színes
füzérekkel határolt üres térben játszódik a mese, ebben tehát fokozottan a színészi invenciónak és a rendezői fantáziának kell benépesíteni a színpadot. Ismerve a csabai együttes képessé110

gét: a másod- és harmadvonal gárdáját választotta, kapta (?) Dinulescu Radu, ennek nyomán
elemi feladatok nem valósultak meg: jó néhány szereplő rosszul beszélt; affektált, vagy éppen
Moha bácsit, a törpét imitálta. Sokféle emberi, állati karakter invenciózus, bájos mozgásra
vezethette volna az előadás alkotóit; ezt sem fedeztük fel. A jeleneteket munkazajban rendezték át; érthetetlen, hogy zenei betétek miért nem szolgáltak hangulati-összetartó effektusként? Ismérve a békéscsabai színház gyermekszínházi törekvéseit, a gyöngébbek közé kell sorolnunk a kedvünk szerint ezt az igen példamutató és újféle tájékozódásra utaló vállalkozást.
Alighanem Dinulescu Radu invenciója elgyöngült munka közben. Dan Alescandrescunak ambícióját éreztük A. Kiritescu Szarkafészek című darabjának népszínházbeli előadásában. Munkáját a mesterember korrektségével jellemezhetjük. Noha azzal, hogy templomi keretet adott a játéknak, utalván arra, hogy a játéktér előtt lévő rács megnyitása és bezárása a
történet múltbeliségét hangsúlyozta. Arra inkább kíváncsiak lettünk volna, hogy maiságában
mennyire van jelentése Kiritescu komédiájának. Gondunk mégis az elsősorban, hogy a három
öreg hölgy (Szlonka Márta, Kéti Kati és Táncsics Mária) túlzott kedélyességben ült és csacsogott az asztalnál, pedig itt tragédia is következik! Amely majd melodrámára hangolja a játékot. Ez az írói váltás megnehezíti a rendező dolgát, hogy egységes stílusban tartsa az előadást.
Dan Alescandrescu ezért inkább kívülebbre helyezte a súlypontot, s noha az író alig ad szöveget a Frauleinnak, ebben az előadásban Dózsa Erzsébet fel-feltűnése már-már transzcendens
okozója annak, hogy Margaréta öngyilkos lesz, megtudván férje szerelmi üzemmenetét. Súlyosabban s tragikomédiára hangolva a Szarkafészek életét, a marosvásárhelyi rendező talán
egységesebb s mai idegrendszerrel is élhetőbb előadást teremthetett volna. De az igazsághoz
tartozik: a vele dolgozó színészek társasága az igényünkben jelzett játékosságban eddigi pályájukon nem mutattak gyakorlatot.
H. Lovinescu Élet és halál játéka a hamusivatagban című darabja méltatlanul kis előadásszámot élt Nyíregyházán, s az se okolható, hogy Gellért Péter fóliával körbevette és stúdiószínháznak lefokozta a Móricz Zsigmond Színház nézőterét. Az atomhalál utáni új élet vízióját jeleníti meg Lovinescu darabja; miként kezdhető új élet a pusztulásból? S kezdhető-e
igazán? Etikai-emberi mivoltunknak jelenidejű aggodalmait vetíti a rettenet utánira. Ha Sütő
András a kezdetekről, úgy Lovinescu Káin-Ábel mítoszértelmezése a jövőről (de mindkettő
jelenbeli értelmi és érzelmi érzékenységgel) szól az aggodalmakról. Újrakezdésünkben is bennehordozzuk emberi természetünk pusztító és nemes természetét. Anna, szíve alatt Káintól
való magzatával; merre tart majd a világ? — kérdezi Lovinescu példázatos játéka abban a
távlatos félelemben, hogy talán mégse kell újrakezdeni az életet. S abban a jelenidejű felismerésben, hogy a család válságát konstatálja. Gellért Péter csöndes, gondolati kamaradrámát
igyekezett formálni. Ehhez jó partnereket talált. Simor Ottó nagyhangú, kedélyes, majd
összeroppanó apája, mintha a kedélyességet nagyobb invencióval játszaná, Csikós Sándor
erőszakos és cinikus Káinja, a főiskolát most végzett Schlanger András szelíd Ábelje, és virágosán tiszta érzésekkel élő Anna-Varjú Olga bensőséges összjátéka egyenletes és becses előadást teremtett.
A. Tocilescu elmélyült, komoly és igényes együttmunkálkodásra hívta a budapesti Nemzeti Színház együttesét a Titanic keringőben. A kényelmességhez szokott és szoktatott magyar
színházi életben Tocilescu keringője kemény munkát tételezett és eredményezett. A munkafolyamat felszabadult, könnyed és olykor egységes játékot hozott, még akkor is, ha egynémely
színész inkább görcsösen, vagy finom sasszékkai, csalóka lépésekkel igyekezett imitálni
A. Tocilescu szigorú koreográfiáját. A táncra alkalmas tér megteremtése pedig nem volt
könnyű Dan Jitianunak, aki nemcsak díszlet- és jelmeztervezőként, hanem alkotótársként
vett részt a munkában. A gyulai várudvar kőlépcsőjével és tégla falaival ugyanis erősen hangulatmeghatározó játékterep, ahol a Musatescu által igényelt szobabelső ügyetlenül mutatna.
Éppen ezért Jitianu és Tocilescu Spirache családja felfokozott álszent ambícióinak, cirkuszainak helyszínéül az udvart tekintette. Ebben a gondolatban száradó ruhák lógnak a kötélen,
Miza fürdődresszben, napszemüvegben pokrócra heveredve napozik és kellemkedik, Spirache
111

egy lócán fröccsözik és újságot olvas. A fából eszkábált budinak helye és visszatérően funkciója van. Hol Traian tűnik el benne a szolgálóval, a nagybácsi halálának hírére a keringőre
lépdelő gyászmenet, Spirachéval az élen, innen exponálható röhögtető szomorúságában. Az
udvaron a szúette tekenőben megcsutakolják Decebalt, Miza ájulása is azért lehet pillanatnyi,
mert az esőcsatorna alá helyezett hordóba szédül; gyorsan ocsúdik tehát. A második részben
az uborkafán urizáló család otthonát fénycsövekkel világított fémparavánok határolják, s
fönn a magasban neonreklámok villognak — még ebben is lelemény: némi betű-égőhibával.
Tocilescu nem láttatja oly abszordoid játékosságnak Musatescu világát, mint Manea kolozsvári rendezése. Ez a budapesti Nemzeti Színház-beli értelmezés mindennapiságában is felfokozott; képtelen ez az élet, amely érdekekre sandít, politikai ambíciókkal spekulál. Azt állítja Tacilescu, hogy Musatescu hőseiből hiányzik az, aminek századunkban mindennél nagyobb szükségét szenvedjük: az erkölcs. Családi, emberi-társadalmi érzésünknek és cselekedetünknek időbeli megtartó és nemesítő ereje. Ezért is érvényes a Titanic keringő, ezért kortársunk Musatescu, ahogyan Caragiale is, és ezért kitűnő A. Tocilescu rendezése.
Nincs lekérés, munkában és gondolatban az az igényesség mérce, amelyet a társulatban s
bennünk nézőkben, Tocilescu megteremt. A meghajlás pedig? Egy kis japán érkezik s karateütésekkel rendet teremt: gépe elé ülteti s állítja az egész kompániát. Durran a masina, egy felvillanó fényesség. Elkészült a fénykép: így, ahogy vagytok.
így, ahogy vagyunk.
Nincs pukkedli sem, Tocilescu ennél szigorúbb; szelid meghajlás és őszinte szembenézés
inkább. Köszönjük a táncot. Amelyben szívével és csökött lábával oly odaadóan hullámzott
Miklóssy Judit (Gena), loncsos lélekkel s kihúzott derékkal uralta a családot Máthé Erzsi
(Chiriachita), virtuóz beszéd- és öltözési technikával választási sz'élhámiáját és ágy-ék mániáját egyszerre adta Ferenczy Csongor (Radulescu). Botár Endre, aki egyben a rendezőnek munkatársa is volt, viharzó epizódot teremtett a karatés fényképész néma villanásában. Kár, hogy
Fonyó István sokszor inkább imitálta és affektálta, mint intenzív felfokozottságában élte volna Spirache kicsiségét. Nem adunk szereplistát, de némely játszók igazolták: évek, évtizedek
érelmeszesedése után az elkopott szinészi reflexek karbantarthatók, frissíthetők. Csak igényes
munkamenetben rendszeresen foglalkoztatni kell őket. Hogy a főiskola mesterségbeni készültségben hiányosan képzi hallgatóit, arra jó igazolás, hogy a szobalány epizódját előbb
Nyertes Zsuzsa, majd Vásári Mónika gyöngécskén, fantáziátlanul oldotta meg. Láthatóan
nem érezték és nem tudják azt a stílust, amit Tocilescu igényelt volna tőlük.
Az elmúlt évad remélhetően nem lesz hivatkozás arra, hogy a román dráma a továbbiakban elkerülje szinházak műsorrendjét. Kampányszerűség helyett ez az évad éppen a folyamatos figyelmet nyomatékolja. S ebben azok a jelek biztatóak, amelyek a kölcsönösség jegyében
alakulnak ki a két nép szinházai és alkotói között. Folyamatosságon van a hangsúly; azért is
említjük, mert utóbb zavaró jeleket észlelünk. Az elmúlt év őszén hiába vártuk a sepsiszentgyörgyi színházat, csak a díszleteket szállító vagon érkezett meg. Idén tavasszal az 1970 óta
tartó jó kapcsolat első elakadt pillanatát érzékeltük, amikoris a debreceniek nem teljesíthették
soron következő nagyváradi vendégjátékukat. A hídépítésről van szó, amelyet oly gyakran
emiégetünk és hallunk feladatként. A mindennapi gyakorlatban óhajtjuk látni a zavartalan
közlekedést, a közös haszon biztos reményében. S attól az aggodalomtól mentesen, amelyet
több mint negyven esztendővel ezelőtt Németh László találó képpel úgy fogalmazott, hogy a
közlekedés akkor lehet zavartalan, ha a gyanakvó finánctekintet helyett a bizalom tekintetének kíséretével jönnek és mennek a szellem emberei.
ABLONCZY LÁSZLÓ

112

