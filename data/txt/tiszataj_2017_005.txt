tiszatáj
71. É V F O L Y A M

Afra János
Fekete Vince
Marno János
Tandori Dezső
Tóbiás Krisztián
Túri Tímea
versei
Bátyi Zoltán
Horváth Péter
Ross Károly
prózája
VISSZATEKINTÉSEK
CSOÓRI SÁNDOR ÉLETMŰVÉRE
Kabdebó Lóránt
Soltész Márton
Tarján Tamás
Vizi E. Szilveszter
Apáti-Tóth Sándor
fotóművészről

5
2017. május

tiszatáj
IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei jogú Város Önkormányzata,

az Emberi Erőforrások Minisztériuma, a PAGEO Alapítvány
és a Nemzeti Kulturális Alap támogatásával.

HÁsz Róbert főszerkesztő
A nnus Gábor, O rcsik Roland, Tóth Á kos szerkesztők
Dományházi Edit korrektor
Székely A nna szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10-11. Tel. és fax: (62) 421-549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXI. évfolyam, 5. szám / 2017. május
TANDORI DEZSŐ

Két .........................................................................................................

ROSS KÁROLY

Ne repülj messzire ......................................................................... 27

MARNO JÁNOS

Az utolsó koporsóvacsora .......................................................... 31

FEKETE VINCE

Kizökkent idő (Membrán. A nulladik nap…; Valaki
más; A hiányzó h.; Prizma) ......................................................... 37

ÁFRA JÁNOS

Tisztító főzet ..................................................................................... 40

TÓBIÁS KRISZTIÁN

A mindenség eszmélete ............................................................... 41

TURI TÍMEA

Csupa magas C; A szövőszék; Philemon emlékezik ......... 44

HORVÁTH PÉTER

Kutassi Jóska (Ne tudd meg, Peti!) ......................................... 46

BÁTYI ZOLTÁN

Nyolc zacskó por ............................................................................. 51

3

Halál és zuhanás fölé – Visszatekintések Csoóri Sándor életművére
TARJÁN TAMÁS

Az ifjúságmotívum Csoóri Sándor lírájában ....................... 56

KABDEBÓ LÓRÁNT

Politikus lény politikamentes költészete (A Csoóri-költészet csodálatos paradoxona) ................................................. 63

SOLTÉSZ MÁRTON

A „magyar Provence” kettős öröksége (Közelítések a
Csoóri–Király-vonalhoz) ............................................................. 73

FÜZI PÉTER

A sakkírás mechanikája ............................................................... 82

RADICS VIKTÓRIA

Kísérlet versértésre ....................................................................... 88

mérlegen
KOVÁCS KRISZTINA

Túl a transzközépen (Fekete Vince: Vak visszhang) ...... 98

CSEHY ZOLTÁN

A szorongás olimpiai bajnoka (Sopotnik Zoltán: Moszkvics) ...................................................................................................... 104

FÖRKÖLI GÁBOR

Metafizikai üzelmeink (Tőzsér Árpád, Imágók: Új versek 2012–2016) .............................................................................. 107

PUSKÁS DÁNIEL

„[M]últ időben mesélem el magam” (Fenyvesi Orsolya: Ostrom) ...................................................................................... 111

P. SIMON ATTILA

Nedvek, érintések, üresség (Závada Péter: Mész) ........... 113

LAPIS JÓZSEF

Átlépni az árnyékon (Papp-Für János: Árnyékapa) ........ 118

művészet
VIZI E. SZILVESZTER

Egy természettudós gondolatai Apáti-Tóth Sándor fotóművész alkotásairól .................................................................. 121

70 éves a Tiszatáj
TANDORI DEZSŐ

Persely-Kokszpor-Árbockeresztrúd ...................................... 123

ILLUSZTRÁCIÓK

Apáti-Tóth Sándor fotóművész alkotásaiból a címlapon,
a 30., 43., 45., 50., 55., 87., 103., 122. oldalon, a belső és a
hátsó borítón.

TANDORI DEZSŐ

Két
1.) (Anti)mozaikolás
Karinthy-lelet, töredék

*
Mozaik
Za ik mo
Ik mo za
mo Ik za
zai Mo ik
javítás:
za ik Mos
etc.
Azom ki?
Ki azom?
„Kiaz”-om
Merre tovább?
*
Mimóza
Kimóza
*
J. A. töredék, lelet

„

4

tiszatáj
*
Rég esedékes volt
VANCS NINCS
NINCS
VANCS
Ld. még: VORIZONTÁLIS HERTIKÁLIS
*
Egy régebbi kötetcím megtisztítása
Úgy nincs, ahogy van
Úgy is van, ahogy nincs
stb.

2.) Vokabuláré
Az itt említett kötet matériájának felhasználása. Oldalszámok jelölésével,
hol is lelhetők az átalakultak.
Festés?
„Mit pemzlijére,
vesz, ecsetjére,
belényúlva végtére
végzett szakokba,
szó-alakzatokba,
pacskolva értelemre.”
A krónikás énekeknek hódolva a magyar költészet múltjából,
Balassinak etc.
Úgy nincs, ahogy van. Oldalszámokkal (eleinte).
220-221. old.
Itt két eset van.
Semmi se lenne,
halk csengő harsan,
tűnne ész elve.
S mi-hol felbukna,
míg maga így csak
nem törekedve:
letörve kedve.

2017. április

5

Mit is akartam?
Hogy ez – nem másom.
Abban maradtam:
határozásom.
Engedtem volna,
adva fennszóra.
Egyik a mását?
Két haloványság!
Nem az, hogy megvan.
Nem az, hogy mentem.
Nem az, hogy untam.
Vizem pengettem.
Vagy a víz viszi,
hérakleitoszi,
két felével szintezi.
Minden töredék neki.
Vele vízi folyadék,
önmaga a törmelék.
Toldás. Valamint ez:

A hérakleitoszi szintezés kettőssége
*
Ha nem említettem volna:
220. és további oldalak
Mint elaludni.
Olyan. Süllyedni.
Megvolt. Mi mennyi.
Ami közel van,
lenni meguntam.
Lenni csak ritkán untam.

„

„

6

tiszatáj
Megvolt. Megvoltam.
Nem volt? Nem voltam?
Gyötrelmi-messze,
ha közel lenne.
Messze elhagynám.
Nyomban nem tudnám.
Javát, vesztését
viselném végképp.
Nappal vágyván aludni,
éjszakától reggetni.
nappalától rettegni,
éjten vágyván aludni.
Halottan engem
nem zár egy telj sem.
Mi teljén nevelkedtem?
Földbe, elére,
a változások:
bontakozások.
Rég nem vettem virágot.
De mindeközben
állok csak, zöldben.
Meg fogok halni.
Csalok, aludni.
Bélműködésre
csalok, mily félre!
Utam a helyem.
Csak vizelhessem!
Rettegésem nem hessen.
*
Felbátorodtam, kedvem támadt újra hűen
követni a kész vokabuláré-matériát!
Ne én lennék én!
Mint egy játék fény?
Utam a helyem!
S hogy ezt élhetem:
angyalazonosságom.
Ez átjut egy határon.

2017. április

7

Megj. a hérakleitoszi kettős-szintezésen is! Folytatom:
Ó, hogy álmomban
madárszív lobban!
Takarómat eldurtam.
Biztos esélyem,
mint óvjam ébren,
kis karmok hegyét érzem,
arcomon, ábrák,
vagy medvék járják
bóklász útjaik, készen,
félkészen, kezem
megül egy fejen,
fohászkodjatok értem!
Fél-én-halálom
park padján várom,
vagy csak eljátszom,
mit tudni, mi miről van,
csak sosem alattomban!
Így állok, vad tudtomban,
semmi-akaratomban,
tudnék mit tenni,
s nem akar semmi,
engem nem akar, csöndes,
zajosabb, mindig mentes,
jel jeltelenjén
két fél-teremtmény,
nem kedvszegettség lebben!
*
Oldalazással – oldalszámokkal
nem mentegetőzöm innét.
Vers maga mondja versét.
Ne veselkedve!
Ne kedvszegettje!
Célhoz, határhoz:
várni kell, már rossz!
Át, átalkodva,
sodron sodródva?
Nem szépen szólva?

„

„

8

tiszatáj
Csak angyallábhoz!
Csak angyallábhoz!
Emléke-fáj madárhoz.
Mindig ép észben?
Mi végre észen.
Ilyenkor honnét?
Hogy mindent tudnék?
Utalás Paul Klee-re, kell-e mindent tudnunk.
Ah, azt hiszem,
nem.
*
Hogy lélek, szándék,
rosszabb, mint játék.
Eljátszottság játéka.
Az öntudatlan,
hogy már alakban,
mondhatatlan mint volna?
Vagy épp mondható. Betűhíven másoltam
itt a dolgot a 236. oldalról. És:
Kharón ladikján,
kétszer-nincs folytán,
Hérakleitosz szinteztén,
nem végződik bőségén.
Kétszer tudjam szint-ezt én.

Itt most a régi könyv 4 teljes oldala jön, csak csoportonként összecserélt sorrendekben! És kb.
A nem-is-mondandó
Ha festékében,
hang rezgésében,
bontott-hagyott kövében:
az irodalom,
csak más anyagon,
így áll valamijében.
És ez, ha nyelve,
ha léte, elve,
harc, ágy, tűzhely igaza:

2017. április

9

„

fogalmazással,
beszámolással
megvan két fokozata.
Ezek vitáznak.
Megokolásnak
a nyelv, véli, ez kevés.
Élmény világa,
szökne virágba,
már túl fonnyadásra kész.
S volt nyelvem: szellem,
volt-élmény, telten,
van ez az üldögélés
csekély madárral,
telje-magával,
élmény szava rá kevés.
Még hogy csekély! Még hogy csak üldögélek! A gépelés „szinte elment”, de csak szinte. Íme:
MOZAIKOZÁS
Elaludni csodás.
Csak micsodás?
*
Emlék emlékre,
Így hazaérve
– bár eseménytelenben –
korlát és lombárny
lobban csak, megráng,
mégsem volt teljesebben,
mint ahogy – nincs már
mint ahogy ott vár…
véleményt nem kér, hazamehetnél,
ugyan hová lehetnél.
Véletlenül összegépeltem két sort, sebaj.
Összeakadt két billentyű is. Jaj, nem érné meg
gép sérülése,
tönkremenése,
ha emlék is, bárminek,
kihagysz pár dolgot, lehet,
újra van vizeleted.

„

10

tiszatáj

Erre gondolsz, nem könnyebb,
élsz romlást, félelmeket.
*
De szó élménye,
nyelv fordul kénye,
elve, üdve, fakóbbja:
akár Hamletnek,
s ha Wittgensteinnek,
Hérakleitosszal rója
útját minden áttünés,
egy fele sok, más kevés,
mondhatatlanján a Kész,
részei kopnak, Egész,
átmásolástól elment
kedv, nem bűn ez, annyi szent.
Madárkád túlról dalol,
szól a mennyezet alól,
vele együtt aluszol.
*
Az ember a pont a pín. Régi rajz. Ld. még: az ember a pont az i-n. Változatok, ld.
másutt, tematizáltan: A tragédia odázása; Vörösmarty: A vad rohanat. Goethe-Faust:
Maradna ennyiben.

A pí nem egészen pontosítható szorzószám. na, akkor: a pont a pin! Ez látszólag
könnyed szójáték, de közben legalább olyan mély, mint a legmélyebbek. A kör is
pont, jó, de ez nem játszik szerepet itt. Mindig maximalizálva van ez: Miről szól?
Nem! Mikről van. S akkor: szól van: miről, ó, miről?
A művészi eszközök értéke: egy ilyen „ó”, egy duplázás.

2017. április

11

„

Valami itt átvezet a mozaikolás visszatéréséhez.
Tehát:
a mozaikolás folytatása. Mintegy mozaik-kollázs;
Tandori Ágnes jelölőszó-találmánya.
MOZAIKOLÁS
Végigmegyek? Mindig csak
mégig.
Mégigmegyek bármit is végig?
Mindig mégig, egyszer azon túl.
De
nem egyszer.
A „végig” – innen már találmányom –
mindig: mégig.
Mégig és mégig és mégig etc.
Ld. metamatek. Alef, Gödel, volt róla szóm.
Felesleges rákérdezni: ha végigmegyek: nem mindig csak mégig – mégekig – megyek? A végig = a mégig + a mégis + a mégig. A rózsa = a rózsa: a rózsa stb. is ez a
képlet. A mégek dicsérete (Balassi).
Tóth Ákosnak és Fried Istvánnak újabban olyan levélpapírokon írok, melyek –
mely lapok – egy könyvem (Light) levonatának lapjai. Képekkel. Szpéróék, jómagam, lovak. Versek. Mások szövegeit, kimásolt lapokon, ha a legnagyobbak is, ha tudós dolgok, költemények, ábrák stb. – nem lehet így használni. A lélek micsoda? A
magam gyarló lelke. Az van a lapok betelt oldalán/felén. Ez vagyok a jeleket adó, levelező „én”. Ha mint clochard küldök papírokat Fried tanár úrnak, Tóth műelemző
világbajnoknak; rendben. Nem is lelkem darabjaiként menesztem őket. De ha lelkem darabjairól van szó, csak a magam által már egyszer megdolgozott matéria lehet az alap, „a levélpapír”. Innen visszatérek a vokabulárézáshoz. Lelkem darabjai a
mozaikolások, a vokb.-ok. Régen „megváltás”-nak mondtuk az ilyet, elsősorban Pilinszky (+ N. N. Á.) szava-fogalma. Megváltódom a kudarc kárhozatából azzal, hogy
magam-megcsinálta alapokra próbálok dolgozni. Az írás eleve ilyen, ez.
Vokabuláré, folyt.
A „csak szavak”: esetleges anyag.
Ha vokabulárém a „már megdolgozott” – könyvem kész matériájának át-másítása,
át-készítése:

„

12

tiszatáj

a megváltás reménye.
A megváltódás.
Ha ez csakugyan megtörténik:
a megváltottság.
Az egzisztencialitás.
Mely is tematizálatlan.
Csak tematizálatlanná tett anyagból lehet új egzisztencialitást teremteni.
A vokabularizáció: egzisztencialitásteremtés.
Tematizálódások nélkül.

Minek a töredéke?
Hah! Az egzisztencialitásé.
Egzisztencialitás csak egzisztencialitással
érintkezik.
Az egzisztencialitásból már nem lehet
tematizáltság.
Nem reverzibilis az állag. Ez-állag sosem átlag.
Sőt, nincs folyamat. Átlag és visszalag.
Az emlékezést ezért nem abszolutizálom.
Szeretteimet nem átélésükkel féltem
az elmulástól, vesztésemtől stb.
Szeretteimre, ily dolgokra gondolni is csak
így tudok: egzisztencialitással.
Egisztencialitások ők, és általuk
megpróbálok egzisztencialitás lenni.
Ez megváltódásom általuk. Nem csekélység.
Vokabuláré, szorosabb folytatás
Hogy a könyvben hanyadik oldalak, elhagyom.
Eljutott ez a dolog odáig – talán -, hogy önálló
mű, műtöredéksor, illetve valami mű-melletti,
mondhatni, mű-mellékelés.
Mőbius is mindig visszalag.
Vissz-szalag.

2017. április

13

„

El-végtelenje,
a más-közelbe,
test-lélek, egyik,
lény és lény, mást nyit.
Kívülük lenni.
Belekerülni.
Érintő másom
távolodásban. Toválódásban.
Az „elérintő”, nézzünk oda , már a Tör. Haml. kötetben ott volt.
Elenged, és érintései tűnt
nyomaiból még egyszer megteremt,
úgy, ahogyan az ő számára megszünsz.
Nézzünk oda. 1962!! Mivel foglalkozott az itteni költészettel-foglalkozás 52 év
alatt? Mondom, még ma sem fogták fel – randa szó – „1960–67-emet”. Feleségem
szava: „Sikerült máig megőrizni inkognitódat.”
Jóllehet feleségem nem szakember a lírában. És tessék. Vannak még rajta kívül
páran nekem így. Kevesen. Alig.
Lény és lény. Zsák s folt.
Idő lesz – s megvolt.
Már ez is minden.
Csak itt – s el innen.
Ne-hogy, kifejtve.
Fogalma-lelke.
Egzisztencia-látása-híja.
*
Látok. Ezek. Ők.
Esetlegedők.
Széthull. Nem kérdi.
Megfelelésnyi?
Az idő mása.
Utóhatása:
tér, hogy megteljen.
A testi szellem.
Idők eltelte.
Idők ürese.
De ezt már máshol megcsináltam.

„

14

tiszatáj
*

Az idő nincs-hol.
Telj-űr nincs-akol.
Mint tematika-látszat.
Kezdettelenje
nem végtelen-se.
Töve csak angyalszárnynak.
Angyal s vidéke.
Ragyogni mégre.
Ld. a már érintett téma.
Ismerősen magába
ragyog megbicsaklása.
Egy még-már oldal vidék.
Egy és más oldal.
Nem mondod. Nem dal.
Innen-idékkel.
Onnan-odákkal.
Hova idéz fel?
Kiolt magával.
*
Innen, onnan.
Nem-érdekelnen.
Nem is unnan.
Innen-idékkel.
Innen-igékkel.
Már nem nyelt. Taniakkal.
Tani idékkel.
Innen. El. Véggel.
Innen-el-vég, tapasztal.
Vég. Teli talppal.
El. Fog. Egy angyal.
Egy angyal fog. S fog. Megfog.
És lép. Veled lép.
Nem. Hogy ki. Vár még.
De meddig? Hogy. Várni. Fog?

2017. április
El. Valóságba.
Angyal-szárny lába.
Mi veled jár. Bicsaklik.
Botlik. Elcsúszik.
Innen és túl: itt.
Innen el. Ide. Átra.
Igék. Alakkal.
Nyelvet-tanokkal.
Áll. Nem bicsakló angyal.
Rendjeit el, már.
Várt. Most veled. Jár.
Teli talppal: szárnyat tár.
Innen ide. Még.
Több-oldal-vidék.
El még. Mindig-idékkel.
Igével angyal.
Nem mondod. Így. Hall.
El innen. Mind. Vidékkel.
El. Itt. Vég. Teli talppal.
El. Idetár egy angyal.
IDE. INNEN. EL INNEN
Ha. Valósága
Ha. Valósága.
Ha. Elmúlása.
Ide. Innen. El innen.
Ha Fontossága
Ha Lemondásra
El innen. Ide. Innen.
El. Valóságra.
El. Elmúlásra.
Innen ide: el innen.
Nem fontos. Másra.
Nem mond le. Várja.
Innen: ide el. Innen.

15

„

„

16
Egy és más. Oldal.
Nem mondod. És dal.
Dal és nem mondod. S nem dal.

Oldal: el innen.
Ide el: innen.
És nem dal. És dal. S nem. Dal.
Nincs valósága.
Anyag. Hibása.
Lélek. Innen el: ide.
Test. Innen-szellem.
Szellem-test. Ebben:
Ide. És nem. És ide.
És ide és dal.
Oldal és oldal.
Két felénél véget ér.
És innen nem ér.
Innen magaddal.
El innen. Mindkét oldal.
Test-lélek visz magaddal.
Megint megvolt az Angyal.

EL NE! MÉGIS: VAN: INNEN
Megint. Meg: voltam

tiszatáj

2017. április
Megint. Meg: voltam.
Tudtam. Nem. Jól. Van.
De a kimondhatóban.
Ott. Hogy meg sincsen.
Nem volt. Bár. Minden.
Megvoltam. Hogy nem. Innen.
El-innen-voltam.
Rosszul. Vagy jól. Van.
Ki-és-nem mondhatóban.
De hogy ki. Voltam.
Ezzel tagoltan?
Nem innen és nem túlnan.
Mint mi elemben.
Változat ebben.
Rájöttem. Megfeledtem.
Nem kell. Léteztem.
Minden. Csak innen.
El ne! Itt. Csak: van: innen.
EGY OLDAL. S MÁS OLDAL. (Dal)

MIÉRT KELL. IS. MONDANI
Teszem életem
Teszem. Életem.
Mint értelmetlen.
Így nem én teszek. Teszem.
Mint értelmetlen.
Életem teszem.
Kör. Jár. Más végtelenben.
Hosszan. Tűnően.
Mi idő. Jön. S nem.
Tűnődés. Nincs. Csak tűnik.
Mint létem. Teszem.
AZ EGZISZTENCIALITÁS -: MÁR/MÉG NEM KERESENDŐ!

17

„

„

18

tiszatáj
*

Táv távolában.
Köz-közel. Áram.
Legyen. Ne-legyen-legyen.
Nem: „Fogalom volt”.
Ha nem, nem is volt.
Csak fogalmam van róla.
Nem, hogy elcsúszva.
Ködön elúszva.
Nem benne. Nem alóla.
Nem kicsusszanni.
Meghalást hagyni.
Meghalni-hagyni. Tett s tett.
Nem, hogy megmentsen.
Az nem, hogy az nem.
Nem elvesznek-szeretlek.
Sem a szavak nem tettek.
Sem tettek szavak. Egyben.
A TÁRGY MI VOLNA
Tárgyatlan tárgy-se
A tárgy mi volna.
A tárgy a tárgyba.
Szóval a szó szó volna.
A tárgy a szóba.
Tárgy. Szó. A tájba.
Szó a tárgy tája volna.
Szó tárgya volna.
A szó. A tájba.
Táj a tárgyba. Szó róla.
Táj szóba. Róla.
Szó tárgyba. Tája.
Szó róla: tárgy táj volna.

2017. április
Tájatlan járva.
Szó. Túl-itt tárgya.
Tárgyán túl. És innenén.
A szó tárgyában.
Innen-tájában.
Túlján a te, ő meg én.
Nem. Hogy szeretve.
Nem. Hogy nevezve.
Szeretve néven. Vesztve.
Elvesztve nevén.
Az ő, te meg én.
Tárgyon szó. Mit szerezve.
A táj mi volna.
Tárgyával szóba.
A levegő, mint tárgya.
A szó. Mint légi.
Alak idézi.
Semmi szava láttába.
TÁRGY MINEK VOLNA TÁRGYA.
VAN/NINCS EGZISZTENCIATÁRS!!!

19

„

„

20
HOL TÁRGY-TÁRGY MÁR NEM.
LENNE: SEM. ERRE
Úgy fel. Vezetve
Úgy fel. Vezetve.
Úgy fel. Elvesztve.
Meglelve. Értvén. Lenne.
Úgy felvezetve.
Helye: értéke.
Hol már értelme. Benne.
Kívüle: benne.
Benne: kívüle.
Benne-kívüle lenne.
Hol már értelme.
Tárgy tárgya. Merre?
Nem. Kérdés a sem. Erre.
Tárgya értelme.
Benne: semerre.
Benne-semerre-lenne.
Tárgynak tárgy merre.
Tárgy tárgynak mire.
Tárgynak ne. Hogy tárgy lenne.
Úgy felvezetve.
Hogy már helyen. Se.
Minden értelme-se: se.
Tárgy tárgynak értve.
Minek-miértje.
Felvezetve értelme.
Hol már nem elme.
Nem tárgy-mi értse.
Hol már nélkülén lenne.
Nélkül-értelme.
Szétösszegezve.
Tárgy nem tárgynak. Mikéntje.
Hol tárgy tárgy már nem lenne.

tiszatáj

2017. április

21

VOLNA: EZ MINDEN MÓDJA
Semmi történet
Semmi, történet.
Nem érdemel meg.
Elhallgatást, elmondást:
Semmi történet.
Nem érdemel. Meg.
Bármit. Mást. Akármi mást.
Bármi történet.
Nem, hogy hinnének.
Egyezőt, ellenkezőt.
Nem, hogy személyek.
Ismérülnének.
Régi mód bár. „Ezek ők.”
Nem, hogy személyek.
Nem, hogy történet.
Nem „hogy”. Nem érdemelnek.
Bár a történet.

*
Az egzisztencialitásban a plusz a mínusz!
(Mozaikolás)
A Nap, a Hold:
ez mind megvolt.
A Hold, a Nap:
ezek vannak.
*

„

„

22

tiszatáj

KÉT-pótlások, 2016
Kegy-elme.
Kegy-elem.
*
Mit tegyek?
Mit éngyek?
*
Kézirataimat nem
őrzöm meg visszaküldésre/írásra
magamnak.
*
A végső csendet
fenyegetően v.
fenyegetőnek érzem?

*

2017. április

23
Innen a folytatás
jön: pl. évbenkórász, tespedésbeszéd etc.
*

*
A Két-be
Alig tudok járni, így is
vesztembe rohanok.
*
Nem vagyok túl jól.
Nem vagyok jól túl.
*
Nehezen mozgok.
Ez többnyire
helyben hagy.
*

„

„

24

tiszatáj

Feltételes móm…
Feltételes móm
Feltételes mód
Feltételes mójs
Feltételes mónk
Feltételes mótok
Feltételes mójuk
*
Az ön-en-én stb., etc.,
∞ Viszonylatai
*

*
Két és több
Napok élről-élre.
Napról-napra élek.

2017. április

25
*

A semmittevés helyett
„nem lehet semmit
tenni / mást tenni.
*
Megsemmisülni lehet.
De mesemmittevülni?
A semmittevést
is
tenni kell.
*
A tevést
semmittenni
is
kell.
*
A sivatag hajója
a semmittevés.
*
?√
Hajótevést
szenvedtem.
Hajótörést
sivatagodtam.
*
Írok, hogy inkább
legyen valami.

„

„

26

tiszatáj

Nem írok, hogy
inkább legyen
a semmi.
*
Önéletrajzi író
voltam.
Mióta nem
beszélek magamról,
nincs önéletrajzom.
Író lehetek, de
megírni nem
tudom.

2017. április

27

„

ROSS KÁROLY

Ne repülj messzire
Minden ősz az élet teljes reménytelenségével indult. Egy nagy zuhanással a semmibe. A többi évszakot általában ki tudta számítani, az őszt sosem. Mint a halál, olyan
váratlanul vágott oda, s még azt az esélyt sem hagyta meg a védekezésre, amit a halál úgy általában meg szokott.
Gyerekkorában kezdődött az egész. Az iskolával. Nem is, először az óvodával.
Már oda se járt szívesen. Később aztán sehogy, megszökött. Átmászott a kerítésen,
és hazament. Nem értette, miért kell ott lennie, amikor otthon is lehetne. Az iskolában már nem tudta megcsinálni ugyanezt. Megcsinálta, de visszavitték. Megmagyarázták neki, hogy mire való az iskola, meg a többi gyerek. Tanulás, szocializálódás,
ilyesmik. Nehéznek találta. Szinte kivitelezhetetlennek. A tanárok mintha nem is
ezen a bolygón éltek volna, olyan hangnemben szóltak hozzá. Ocsmány megalkuvásnak tűnt számára minden egyes barátságkötés. Teljesítményének értékelése
szinte sosem vágott egybe azzal, amit ő gondolt róla. A világ legostobább, legzűrzavarosabb intézményének találta az iskolát. Az összeset.
Aztán tanár lett. Nem azért, hogy bosszút álljon. És nem is azért, hogy majd ő
megmutatja. Valahogy nem létezett más közeg a számára. Az élet egyéb szeletei sosem nyíltak meg előtte. Mert ő nem akarta vagy mások, mindegy is volt. Maradt a
sín, amelyre gyerekkorában nagy nehezen ráállították. Néha, ha mélyen belegondolt, igen elkeseredett. Egyoldalas ember, ez vagyok én, gondolta magáról. Mint a
katolikus papok, akik a családról beszélnek, noha fogalmuk sincs róla, mi az a család.
Ennek ellenére jó tanár lett. Szinte kiváló. Generációk sorsának alakítója. Nem a
saját, diákok és kollégák megítélése szerint. Ő azonban üresnek találta az életét.
Mert mindent megtett a diákjaiért, a legjobb tudással vértezte fel őket, de mi maradt mindebből neki? Az emlékek, melyek oly gyorsasággal halványultak el, hogy
pár év múlva már a nevekre és az arcokra sem emlékezett. És ha köszönőleveleket
kapott innen-onnan, a világ messzi tájairól is, egyik sem rezegtette meg a lelkét. Az
őszök, ha tudnátok ti, az őszök, amiket átéltem értetek. De ezt már késő volt elmagyarázni nekik.
Egyik ilyen őszön történt az is, már tanári pályafutásának alkonyán, hogy új
igazgató került az iskola élére. Kívülről jött, nem ismerték. Noha jó küllemű, kellemes hangú negyvenes nő volt, már a kezdetektől gyanakvó arccal méregette Horgast, mint aki ősz hajszálakat vél felfedezni zakójának gallérján, vagy iróniát életúnt
mosolya mögött. Meglehet, hogy ott voltak azok az ősz hajszálak, és az is lehet, hogy
minden mosolya mögött ott volt az irónia – nem ellenőrizte egyiket sem. A lényeg,

„

28

tiszatáj

hogy az első pillanattól fogva nekifeszültek egymásnak, mint akiket odaállítottak a
ringbe, hogy üsse csak ki az erősebb a gyengébbiket. Az előző igazgatót szerette,
vagy ha nem szerette is, legalább velekorú volt, értették egymást, értették az iskolát. Egy célért küzdöttek. Ezzel az igazgatóval másért fog küzdeni. Hogy melyikük
maradjon a helyén.
A nő első ütése egy szerencsére nem túl jól sikerült balegyenes volt. Elrendelte,
hogy a hatvan feletti kollégák nyilatkozzanak arról, meddig szándékoznak az iskola
kötelékeiben maradni. Papíron, három napon belül. Hogy-hogy meddig akarunk
maradni, háborodtak fel. Nyugdíjazásunkig. Az nem úgy van, mondta a nő. Mert ha
nem végeznek minőségi munkát, fel is út, le is út. Négyüket érintette az ultimátum.
Kettejük azonnali menesztésével maga Horgas is egyetértett volna. A tesi szakos
kollégáéval, aki részegen tartotta az óráit, és a biológia szakoséval, aki meg sehogy.
De Anna néninek, aki negyvenöt éve plántálja tanítványaiba az irodalom, az olvasás
szeretetét, ilyen kérdést fel sem lett volna szabad tenni. Ő nem ezt érdemli. Na meg
ő sem.
Egyik nap, kora délután, behívatta kettejüket az igazgatói irodába. Udvarias volt,
teával kínálta őket, úgy bánt velük, mint tapasztalt idős kollégákkal, akikre ő maga
is felnéz. Ugye tudják, miért kérettem magukat, kezdte. Kékesi és Markó kollégák
minősíthetetlen munkát végeznek, el kell távolítanom őket az iskolából. De ezt csak
adminisztratív úton tehetem meg, meg van kötve a kezem. A munkáltatói jogköröket nem én gyakorlom, semmi ilyesféle hatásköröm nincs. Viszont bizonyítékokat
gyűjthetek ellenük. Ezt szolgálná ez a kérdőív is.
Itt elhallgatott, megköszörülte a torkát, mint aki maga is úgy gondolta, kicsivel
továbbment a kelleténél. De aztán egy nagy lélegzetvétel után folytatta, mit sem törődve azzal a megilletődöttséggel, amit a két nagyhírű kolléga szótlansága idézett
elő benne. Ha önök hajlandók együttműködni, vagyis kitöltik az ívet, az nagy segítség lenne a számomra, mondta. Mert az azt jelentené, hogy komolyan vették a kérésemet, s így a másik két kollégának is komolyan kellene vennie. S ha megnézték már
az ívet, láthatták, hogy szerepelnek rajta olyan kérdések, amelyekre ha nem az igazat írja az ember, egykettőre lebukik. És én pont ezt szeretném elérni. Lebuktatni
ezt a két embert, akik iskolánk szégyenei, nem restellem kimondani. De ehhez, mint
már mondtam, kellene az önök szíves együttműködése.
Megint elhallgatott, hátha mondanak valamit ők is, de némák maradtak. Végül
Anna néni szólalt meg. Megkérdezte a nőtől, hogy milyen hosszú volt az a leghoszszabb időszak, amit egy kollégával együtt töltött. A nő azt válaszolta, hogy nyolc év.
De csak azért, mondta, mert őt állandóan ide-oda tették. Nem tudott megmelegedni
sehol, mindig máshol volt rá szükség. Na, látja, kedvesem, mondta Anna néni. Hát ez
az. Minket meg nem raktak ide-oda, mert miránk mindig itt volt szükség.
Úgy váltak el, hogy nem egyeztek meg semmiben. Ők nem ígérték meg, hogy kitöltik az ívet, a nő nem helyezett kilátásba retorziókat. Horgas még aznap este, alighogy hazaért, kitöltötte, aztán azzal a mozdulattal, ahogy felállt az asztaltól, össze is

2017. április

29

„

gyűrte. De nem annyira, hogy ne lehetett volna óvatos mozdulatokkal kisimítani.
Kékesi és Markó neki is a bögyében volt. Hogy mit meg nem enged magának az a két
alak! Csak dícsérni lehetne a nő bátor hozzáállását, amivel meg szeretné tisztítani
az iskolát az oda nem valóktól. Aztán eszébe jutott, mit mondott Anna néni – harminc év együtt. Hát igen. Miért éppen most akar ő is megszabadulni tőlük? Mert váratlan segítséget kapott?
Egy teljes napon át gyötrődött. Kékesi és Markó nyilvánvalóvá tették, hogy nem
fogják kitölteni az ívet, és ezt kérték tőlük is. Anna nénitől kérdezni sem merte. Ő
sem tőle, pedig egymással szemben ültek a tanári asztalnál. Úgy tettek, mint akik felül tudnak emelkedni az ilyesmin, pedig legbelül mindketten emésztették magukat.
Erkölcsös-e ilyesmit művelni azokkal, akikkel több, mint harminc éven át naponta
találkoznak? Biztosan nem. Ráadásul ilyen fondorlatos módon. Hogy tulajdonképpen ők mondják ki rájuk a végítéletet.
A harmadik napon bement az igazgatónőhöz és közölte vele, hogy nem tölti ki a
lapot. Egyetért az elképzelésével, de őt hagyja ki ebből. És ha lehet, Anna nénit is.
Egyikük sem ezt érdemli. Hogy segédként álljanak a hóhér bárdja mellé. Ők ennél
sokkal többet tettek már le az asztalra. Érezte, hogy össze-vissza beszél, de jó volt
össze-vissza beszélni. Nagyobb lett tőle a felháborodása. És az elszántsága is. A nő
egy „Rendben, maga tudja”-mondattal elbocsátotta. Úgy iszkolt ki a szobából, mint a
kutya, akinek zörgő dobozt kötöttek a farkára.
A vihar elülni látszott. Horgas végezte a munkáját a maga megszokott, nyugodt
tempójában, de érezte, hogy valami nincs rendben vele. A bensejében, igen, ott
nincs rendben valami. Olyasféle zűrzavar támadt benne, olyan értetlenkedés, ami
gyerekkorában gyötörte utoljára. Mert hiába szerette volna, soha nem tudta elfelejteni azokat az éveket. Hogy olyan nehezen barátkozott meg a külvilággal, az emberekkel, mindennel. Hogy milyen lassan ment neki a beilleszkedés. Mert talán úgy
gondolta, hogy nem muszáj mindenkinek beilleszkednie. Végül jobban beilleszkedett, mint kellett volna. Ez bántotta most. Mert hiába mondott ellent az igazgatónőnek, hiába tűnt rebellisnek a viselkedése, most már késő volt. Nem tudott örülni neki. Sőt, lelkiismeret-furdalása támadt.
Ezen a hétvégén nem érezte jól magát. Hiába maradt tovább az ágyban és ki sem
lépett a lakásból, csak nem akart múlni a rosszulléte. Mi a fene ez, motyogta hétfő
reggel, mikor már az ajtóban állt és a hevederzár kulcsát kereste a karikán. Egyre
csak forgatta a kulcscsomót, de nem találta rajta azt a többpontos kulcsot, pedig az
volt a leghosszabb. Szédült kicsit, és valami a látásával is lehetett: alig látott le a tenyeréig. Egy pillanatra megfordult a fejében, hogy nem kellene-e itthon maradnia.
De hát a gyerekek várják: gyakoroltak a témazáróra, ha elhalasztja, nem biztos,
hogy ugyanolyan jól sikerül majd nekik. Nem maradhat itthon. Legfeljebb lecsíp az
utolsó órából, és pihen kicsit. Este meg korábban lefekszik.
Ahogy kilépett az utcára és elvegyült a többi gyalogos között, úgy érezte, hogy
szalad. Hogy meg-meglódul néha, aztán lelassul, majd ismét nekilendül. Ha nem

„

30

tiszatáj

tudta volna, hogy az imént az ajtóban még szédült, akár élvezte is volna ezt a furcsa
mozgást. Olyan volt, mint a hajóhintában ülni gyerekkorában. Ez a föl-le, előre-hátra
érzés. Ez az el a földtől, majd vissza a földre repülés-zuhanás. És az arcok, amelyek
mind őt nézték. Csakúgy, mint akkoriban az anyja, amint azt mondja neki, hogy: Ne
repülj messzire, fiam!

2017. április

31

MARNO JÁNOS

Az utolsó koporsóvacsora
Mahler V. szimfóniája és
a Kindertotenlieder dalciklusának
hallgatása közben

1
Megéltem és meghaltam. Holtomban
nem kísértettem sehol senkit, nyugton
oszlottam a rend szerint a sírban,
miközben odakint, fent a kertben
esett szakadatlanul; ősz lehetett
vagy a megszokottnál melegebb tél,
és nem tavasz, azt nagyon nem szeretném.
A nyár végre hidegen hagy. Még egész
kiskoromban jártam naponta erre
a nagymamámmal nyáron, a lyukas
locsoló kannán és a csigákon
kívül azonban nemigen emlékszem
semmi egyébre. A nagyanyámból
például nem maradt semmi. Mintha
kiégett volna, ő, akit öröknek
hittem és vadonnak, Vadonnának,
tréfásan mondva, habár a tréfának
nem voltam híve az életben soha.
De a nagymamámban volt valami vad,
vagy maradéka valami vadságnak,
ami napra nap ide vezette őt
a temetőbe, bennem pedig meg sem
fordult, hogy akár csak egyszer ne tartsak
vele. Megérkeztünk és rávetette
magát az elvadult, gondozatlanul
hagyott kis sírhalmokra, kigyomlálta
a gazt és ültette a füvet és az ég
tudja, milyen virágokat, én meg
hordtam neki a vizet a lyukas
kannában, mert azon a nyáron egyszer

„

„

32

tiszatáj
sem esett. Csak én pisiltem be egyszeregyszer, ha megfeledkezve testemről
lestem a csigákat, melyik merre
húzza a gyorsan szikkadó csíkot,
mely ujjnyomásra megrepedezett.
2
Hogy mikre nem emlékszik mégiscsak
az ember, ha nem erőlteti magát
túl érte! Ezt szeretem még a sírban,
a síri csendet, mely ez életben
szorongást keltett gyakran, itt lent meg
halálos nyugalmat: póker üregű
tekintetet, amilyennel a rohadt
életben bármit megnyerhetett volna;
Csakhogy az a vonat már elment, mondja
untig a lusta férgeknek, melyek ott
döglenek rajta degeszre zabáltan.
Napoznak úgyszólván! És miért is ne,
ha egyszer de facto túlvilág van,
másvilág, más szóval, ütközésprogram
egy végtelen részecskerombolóban.
Amibe éppenséggel belehalhat
újra meg újra meg újra az ember.
Nagyanyám temetésére nem mentem
el annak idején, elment tőle még
előbb a kedvem, vagy elfelejtettem,
és most a földben sem mond semmi újat,
sem valami régit újra nekem. Ha
életben volnék most, akár mondhatnám
azt is, tetszik itt nekem. A természet
közönye, ha jól emlékszem. Arra
mondanám, hogy tetszik szinte. Hogy nem kell
lélekben sehol sem lennem, iránta,
a nagyanyám holléte iránt sem ébred
érdeklődés bennem, hogy ő vajon hol
fekszik ebben az örökesőben,
nem izgat a hangja, hogy jólesne-e
hallanom: “Jó vagy rossz helyen kopogtatol.”
Elhanyagolt szerzetes-sírokat
szeretett gondozni különösen,

2017. április

33
lazaránusok, angolkisasszonyok
sírjait, gyomlált, ültetett a buja
madárcsicsergésben, én csak öntöztem,
szandálban, rövidnadrágban, mert délre
igen felforrósodott a levegő
még a dús lombok alatt is, a fején
szalmakalap, rajtam vizes zsebkendő,
a csücskei csomókba kötve. Együtt
háltam is otthon egy rossz kanapén
vele, és együtt keltünk a nappal, és
mentünk a hajnali misére, egy
karcsú és hűvös kis kápolnába.
A kápolna mellett élt szüleivel
a Bolond Sára, mígnem egy hidegebb
éjszaka fel nem falták őt a disznók
fagyos álmában. Mintha gyomromat
hallanám forogni a sír gyomrában,
egyre harsányabban, korogni most már
a sír gyomrát perforáló gyomromban,
a fájdalom elcsigáz, de mennyire
pompás csatajelenetnek leszek mindjárt
a tanúja, ha kibírom azt az egymásfél percet!
3
Nincs is gyomrom. Disznósajt készülhetett
volna belőle, eleven disznósajt,
ha történetesen én falom fel azt
a flúgos Sárát. És akkor a saját
disznósajtommal etethetném tovább
a féregcsordát, míg bele nem döglik
valamennyiük, s a síri csendben
akkor tényleg nem hallani mást,
csak az esőkopogást,
vagy a szemerkélés neszét. Örülök
az ilyen nesznek. A novemberi
felhők mikor mogorván szemetelnek,
szurkálódnak, pokrócot teregetnek
a kóbor kutyák fekélyes bőrére.
És kinek ne volna titkolt fekélye
valahol, amely a lelkét előre

„

„

34

tiszatáj
kikezdte, hogy aztán a testével
már ne kelljen annyit vacakolnia.
Elmosva emlékeim az éjjeli
vackolódásokról mellette a szűk
kanapén, sem íz-, sem szagemlékem,
csupán az ujjbegyeim, melyekkel
tucatnyi írógép billentyűzetén
tanultam később tájékozódni, ők
őriznek elrothadtan is valamit
még a tapintásából, mivelhogy azt,
a hálóingét gyűrködve merültem
álomba ezer éjen át. Túloznék?
Túlozhat-e a síron túl akármit
fölemlegetve a lélek? Nagyanyám
egyszer csak eltűnt, nem sírtam utána,
felrótta anyám, a húgom, nővérem,
akik most mind nincsenek, ahogy én sem.
Nemlétünk különbözőségében
a nagyanyám sírját borítja csupán
sűrű homály, minthogy őt nem is a föld,
nem is a tenger vagy óceán, hanem
makacsul mindig a köd nyelte el.
Papokra főzött odakint, a gyűrűs
ujját ott darálta le, így enyelgett
velük néhány évig még csonkán, majd
visszatért közénk szalmakalapban és
cigányhabókos tarkaszínekben.
4
Az utolsó koporsóvacsora
freskóján őt látom ülni középen.
A fején fekete korona hajból
fonva, a lánykori sajátjáéból,
jól látni épp, ahogy eszi a rozsda
vörösbe forduló hajfonatát.
Látom az alkonyt, éjjel a kibomló
kontyát, a négy diófacsemetét
az ablak előtt, vénségére ültette
őket, mikor már félig befonta szemét
a szürke hályog. Nincs okom beszélni
róla többet, a köd, ami magába

2017. április

35
vonta őt, a hajnali hidegben
kutyául köhögtet, és mért pont ekkor
fut össze a számban a nyál fantomszagától az abált szalonnának.
Fuldokolni és falatozni nyugton
egyidejűleg – csak idáig eljutnom:
ez a gondolat rágja csontjaimat
is itt a sírban, cibálja lelkemet,
mely ámulatomra még az örökkévalótlanságban is kész öntögetni
magát némely szavakba, melyek szemre
fölöslegesek. Jobb tehát nem lenni
fent éjjel sem, nemcsak nappal, a Nap
csak arra való, hogy takarja előlem
az eget, és elnehezítse viselnem
a holttestemet. Éjszaka bezzeg étvágyam támad főzelékre, mely hideg,
és odalökve ajtóm küszöbéhez.
Ezek volnának a serdülő évek
életképei, fantomkelései
szétkenődve a test bőrfelületén,
mely nem ismeri még az öregséget.
Az öregség reszketve ereszkedik
bele a székébe az asztalfőn,
bögréje fülébe kapaszkodik,
a bögrében bőrödzik a kakaó,
s a tanítványok mind azt lesik, mikor
billen meg a bögre az asztalszélen,
mert ez volt a szándéka, semmi kétség,
a figyelmet ébren tartani, végleg.
5
Halat mímelő polipot utánoz
egy hal. Legyen mondjuk a végső
szavam ez. Egy semmitmondó jelenet
talán egy ismeretterjesztő filmből,
melyet nem láttam, és nem is hallottam
róla, hogy műsorra tűzték volna, és
lement, s akik látták, azoknak tetszett,
nyugodtan aludtak tőle éjszaka,
néhányan akár nappal. Egész gyermek-

„

„

36

tiszatáj
koromat tátott szájjal aludtam át,
mintha csodálattal adóznék annak,
ami nincs előttem sem formában,
sem tartalomban, sem jövő gyanánt,
mely ha elvirágzott, gyümölcsöt ád
unalmában. Dehogy ásítoztam!
Az orromban hibádzott a levegő
útja, amelyet most agyagos talaj
torlaszol el, mert a lélek elvan egy
darab kőben éppúgy, mint egy ágyúcsőben, melyet betömve mutogatnak
kábult szülők a kába gyermeküknek.
A gyerek ki fogja hányni majd egy díszsírhelyen a drága ebédet, drága
ebednek hogy legyen mit felnyalnia.
A természet tudja, hol mi a dolga,
tekintet nélkül a korra, amit
történelemként ad elő a szolga
személyzet. És rohanás a vonathoz
a pályaudvarra, dohányzófülke,
Rákosrendező, Angyalföld, Újpest, és
azután a vasúti híd a folyó
fölött, még egy közeledő gőzöst is
kiszúr magának a gyerek az acélpántok között a szürkésbarna vízen,
továbbá néhány kajakot. De tutaj
sehol, mint a Huckleberry Finnben.
Sehol a Herceg és a Király, meg a
saját apám. Nincs is apám. Mindössze
egy diónyi lyuk egy csontbőr alak
fonnyadt nyakán hamarosan, megy ajtót
nyitni a nővérem – és felsikolt; a
szavát viszont nem értem. Fekszem némán
a gödrömben, az esőt végtelenbe
nyúló gyufasercegésnek érzem.
És minduntalan elővesz emléke
a félelemnek, hogy égjen lámpa,
keljen a nap, az árnyékában végzem.

2017. április

37

FEKETE VINCE

Kizökkent idő
Sz. L. és K. E.

MEMBRÁN. A NULLADIK NAP…
Mert valahol ebben a láncban rejlik a titok…
Mint a lovak, a kutyák, az egerek, a bárányok,
az őzek, a nyulak, mint egy-egy állat, aki képtelen
a verbális kommunikációra, és összetekeredik,
horpasza ráng, zihál, remeg, reszket, mások meg
nyihognak, bömbölnek, visítanak, sápítanak,
süvöltenek, fújtatnak és visongnak vagy bégetnek,
mialatt eszközök csillognak a hideg fényben,
érzékeny műszerek tapogatják le, tárják fel az
idegvégződések, idegrostok és idegdúcok hálózatát…
Szanaszét tört éjszaka, utána hosszú, meleg nap,
a szobában legyek zümmögnek, és hangok,
sikító, vicsorgó, felnagyított, szüntelenül dudáló,
kürtölő, esküvős konvojok kocsisora, távoli kiáltás
a park felől, eszeveszett harangozás valahonnan, a
lenti templom irányából, és nyávogó, vernyákoló
macskák, a magasan szálló repülők frekvenciái,
s a szomszédból a már-már ordító benzines fűkasza,
mint egy-egy halálos influenzavírus mindenik, ami
néhány jelentéktelennek tűnő mutációval enyhe
lefolyású variánssá változtatható, vagy „csupán” a
legenyhébb típusú fertőzés, ami apró korrekciókkal
akár halálossá is alakítható. S az állat, kit korábban már
szúrtak meg egy-egy injekciós tűvel, a fehér kesztyűs
kéz láttára megpróbál fedezéket keresni, szűköl, remeg,
liheg a rettegéstől, mialatt érzékeny membránok, tűvékony
mutatók jelzik kívül-belül a tizedesre pontos értékeket.
Mint amikor ki akarna valami szakadni: fáj, lüktet, pulzál…

„

„

38

tiszatáj
VALAKI MÁS
Amikor mindketten maguk mögött hagyják
a mindennapi, a normális életüket, és mint
két féktelen, szenvedélyes kamasz dobják
magukat ebbe a kapcsolatba, amikor szállodák,
garniszállók, kollégiumok, egyéb helyek
lakói lesznek néhány napra, vendéglők,
kocsmák, teázók, kávéházak látogatói,
sétálóhelyeken andalgók, történelmi- és
kultúrhelyeken sétálók, hogy egymással
lehessenek, hogy pillangók repkedhessenek a
gyomrukban a boldogságtól, hogy levetkezzék
a ruháikat, levetkezzék Másik életüket egy, két,
pár napra, éjszakára, hogy maguk mögé
utasítsanak mindent a valódi, a másik életükből,
és mindketten valaki más legyenek, valaki,
aki ugyanaz, de mégis más, akinek megadatik
ez az ajándék, ez a kizökkent idő, hogy ki tudjon
lépni a mindennapjaiból, el tudjon távolodni
a rutintól, a megszokott önmagától, ha röpke időre
is, Nő és Férfi legyen, szerető és szeretett legyen,
és mint valami álomban egyesüljenek, adják
oda egymásnak magukat, mint valami képtelen
álomban engedje a Férfi, hogy finoman irányítson
a Nő, hogy fürdőszobában, szőnyegen, tükör
előtt, padlón, széken, mindenhol kipróbálják
a szerelmet, hogy harapják, kóstolgassák,
ízlelgessék a gyümölcseit, s hogy kifacsarják
az utolsó cseppig magukból e gyümölcsök
istenien zamatos levét…

A HIÁNYZÓ H.
Hát hogyan is lehetett volna „bátor” akkor, amikor
felvette mellette időközben, mert fel kellett vennie,
a telefonját, hosszan kicsengett, beszélni akartak Vele,
érdeklődni Tőle, hát hogy?, csak kussolt, csak
sunyított gyáván, mert hogyan, miképpen, mi módon
is lehetett volna „betyár” akkor, és éppen ott, a
nagy Hősnek, vagy a kinek is, a minek is a szerepében,
és mit is cselekedhetett volna abban a jócskán pikáns
helyzetben, amikor nem sokkal utána, vagy előtte már?
a nagy kék szőnyegen, a félig-meddig a Másik, igen,

2017. április
az Ő lakásában (is), azon a hatalmas kék szőnyegen, a
Másikén is, hát… egymáséi voltak, s majd aztán este későn
leültek a félig-meddig megint a Másik asztalához
(is), és megvacsoráztak, talán azon a széken ülve,
amit Ő is, a Harmadik is szerethetett, és nem
idegesítette, hogy akármikor meglephetné a mit sem
sejtő H. őket, bár tudta, hogy mindent alaposan
végiggondoltak, kifinomultan megszerveztek, és hogy
több ezer kilométerről nem lehet csak úgy,
ukmukfukk hazajönni, de mégis, mégis, valami
zavart félelem, riadtság, kétségbeesés ott bujkált
bennük, kívül-belül, s a bőrük alatt.

PRIZMA
Úgy jönnek-mennek a levelek közöttük egyfolytában,
mintha az a napi evangéliumuk lenne, a
mindennapi örömhírük, jó hírük, és hiába
beszélgetnének naponta akár órákat is, mégis van,
mindig van mondanivalójuk a leveleikben,
és mindig úgy várják ezeket a küldeményeket, mint
az égi áldást, mint a szomjas föld az esőt várja, és
ha nem jön, akkor elesettek és reménytelenek
lesznek, és idegesek és gondterheltek, és kíváncsiak
és türelmetlenek, hogy megtudják végre, hogy
miért nem írt a másik, mert szükségük van erre a
varázsra, mert szükségük van ezekre a mondatokra,
a kedvességre, a szerelemre, mert érezni akarják, bár a
leveleken keresztül, ha rövid időre is, a másikat…
És jönnek-mennek közöttük a levelek, és olyanok
ezek számukra, mint az a prizma, amelybe
rendszeresen, naponta besugárzik a napsugár, megtöri,
elemeire bontja, szivárványos fénycsóvává alakítja a
fehér fényt, mert ezt teszik ők is, szinte sugározva, egymásra
vetülve, a lehető legnagyobb intenzitással
élik meg az együtt töltött időt, majd szétszedik a jövőmenő leveleikben mindezt elemeikre, mindezeket
a történéseket végiganalizálják, egymás mellé rakják, majd
összerakják, hogy összeálljon kettejük színesen
sziporkázó külön élete eggyé, időnként megint eggyé…

39

„

„

40

tiszatáj

ÁFRA JÁNOS

Tisztító főzet
A levágott szarvasfejek,
a kitépett madárszárnyak,
a begyűjtött kígyószemek,
az összevarrt majomszájak
nem tűnnek el nyomtalanul,
miután lopott, éles szerveidként haszontalanná váltak.
A merev arc nem lelkesül át újra,
a törött tollak nem simulnak el,
az üres gödör nem telik meg élettel,
és egy hang se fér át a rácsokon.
Vissza szeretnéd játszani őket
a természetnek, de tapadnak
hozzád az elfoglalt testek.
Tízezrek szarvtengere támad
százezernyi szárnycsapással,
leereszkedő, éles tekintetekkel,
vádaskodón zsongnak ellened.
Minden ösztönük rajtad üt ki,
és zsigereidig hatol. Egyszerre
akadsz az összes remegő torkon.
Nyakad életlen fogak nyiszálják,
karjaidat húzva szétszakítanak,
szemeid kikanalazza egy csáp,
ám nem hallja más az ordításokat.
Aztán összehúzódó pupillákkal,
kiszáradt szájjal térsz magadhoz,
és leereszted olvadt szárnyadat.

2017. április

41

TÓBIÁS KRISZTIÁN

A mindenség eszmélete
(részletek)
Descartes fekszik az ágyon
és a plafont nézi
ahogy a fehérre meszelt síkból
a bereteszelt ablakon
átszűrődő fény
további síkokat hasít ki
és a csillogó mészrétegből
lassan szétrobban
a multidimenzionális
világ
mint az oltárképen
a betlehemi csillag
sugarai
ahogy a két szubsztancia
szétporlik
a levegőben
és lecsapódik az enyészpontban
ahol ismét egyé sűrűsödnek a dimenziók
a plafon mészfestéke
szikrázik
a szűrt fényben
mint a megtestesült idea
a szentháromság egysége
innen
a dimenziókon kívülre szakadt
ágyból nézve
minden más.
Ha egy követ hajítok
zénónhoz
az egy adott idő alatt

„

„

42

tiszatáj
teszi meg az út felét
majd ismét egy adott idő alatt
a fennmaradó fél út felét
és így tovább
tehát nyugodtan hozzávághatok
zénónhoz egy követ
a távolság
végtelenül sokáig fog feleződni
és sosem ér célba
a kő
de ha zénón egy kvantumrészecske
és a kő egy másik
akkor bonyolódik a helyzet
mert ha egy adott pillanatban
megfigyeljük a követ
nincs sebessége
de ha hozzávágom és elmegyek
sétálni
és nem érdekel az egész
zénónnak alighanem fájni fog
de ez se biztos
mindenesetre
addig örülj amíg érdekel.
A létező gömb alakú
mert a szögletesnek lennének
a nemléttel összeérő élei
és a nemlétező nincs
mert ha valójában lenne
akkor az is létezne
tehát
a gömb
amelyben bezárva
végtelen a világ
és ha ez a gömb
nevezzük szingularitásnak
egyszer kireped
akkor el is jutottunk
parmenidész bölcseletétől

2017. április

43
hubble elméletéig
ha ez a létező felreped
akkor annak az élei
már valamivel kellene
hogy összeérjenek
és ha csak létező érintheti a létezőt
akkor esélytelen hogy felrepedjen
egyébként is
a létező nem osztható
azaz születésnapi torta sincs.

„

„

44

tiszatáj

TURI TÍMEA

Csupa magas C
Hogy pont közülük kell választanom:
az unalmas kis pöcs és az agresszív fantom között…
Utóbbi is: minek zsarol, hogy szeressem,
miközben tényleg azt teszem?
Miközben ők azok, akik nem szeretnek,
nem is ismernek engem – kedvükre van
a szólista, akit, úgy hiszik, ők fedeztek fel,
de én unom a koloratúrát.
Kórustag szeretnék lenni, sok szabadidővel,
amit magam oszthatok be. Kis felelősséggel,
munkaviszonnyal és nyugdíjjárulékkal:
lélekben alt.

A szövőszék
Mostanában egyre gyorsabban dolgozom,
és a megnyert időben újra előre.
Jutalmul még több a munka.
Hűségesnek mondanak, mert az elküldött
kérőknél jobban érdekel a szövőszék.
Pedig csak örülök, hogy végre pihenhetek egy kicsit.
Olyan jó így egyedül lenni egész nap,
hogy úgy tudhatod, miután lefekszel,
valaki majd későn érkezik, de bebújik melléd az ágyba,
ott szuszog; és egy csöppet sem zavar,
hogy ma sem így lesz; sőt.

2017. április

45

Philemon emlékezik
Amikor szükséged volt rám,
nem voltam itt neked. Ne haragudj.
De mérhetetlenül idegesített,
hogy a szomorúságot választod helyettem.
Tűzött a nap, minden felület
visszaverte a fényt: nem vettem észre,
ne haragudj, hogy tényleg szomorú voltál,
nem csak gyenge. Annyi mindenkink van,
és mi annyi mindenkinek vagyunk valaki:
amikor szükséged volt rám, nekem
terád lett volna szükségem éppen.

„

„

46

tiszatáj

HORVÁTH PÉTER

Kutassi Jóska
NE TUDD MEG , PETI!
Volt, ugye, egy sportpályafutásom, azt hiszem, már ifiben magyar bajnok voltam, első vagy második, nem tudom. Van egy kas érmem valahol a palláson, majd megnézem. Na, mindegy. Én a birkózást abbahagytam, amikor érettségi után hazajöttem
Bodzásra. Akkor se sportoltam már, amikor átjártam dolgozni Békéscsabára, ahol
azt ajánlották nekem, hogy szegődjek Leninvárosba, mert épül a jövő.
Na, alighogy megérkezek Leninvárosba, az igazgató meg a személyzetis mindjárt
fölhívtak, hogy vannak elképzelések. Volt ott egy súlyemelő gyerek, és hogy majd
alakítunk egy birkózó szakosztályt meg egy súlyemelő szakosztályt, és magukra,
magára, Kutassi elvtárs, számítunk a sport területén is. Tudjuk mi, hogy honnan
jött! Nem mondták a téeszelnökkel való ügyemet. Hogy aztán rajta volt-e a káderlapomon vagy nem, nem tudom.
Hát ott elkezdődött nekem egy új élet.
Jó volt.
Gyorsan jött a világ legszebb szőke nője, akivel, ugye összeszűrtem a levet. Munkásszálláson laktam, meg hát az Ildikóhoz... Sokszor náluk ébredtem reggel. Aranyos emberek voltak, különösen az anyósom, az üzemi konyhának volt a főnöke.
Minden földi jóval el voltam látva. Narancsot ettem banánnal, amikor olyan kedve
volt, mert udvaroltam a lányának. Alig dolgoztam még pár hónapot, de ígéretes volt.
Nem ismert senki, nem éreztették velem azt a nyomasztó dolgot, hogy otthon a téeszelnök engem pisztollyal fenyegetett. Otthon mindenki tudta a faluban. Itt új voltam, tiszta lappal. Ment nagyon szépen az élet.
De alig melegedtem meg a gyárban, behívtak katonának.
Huszonöt hónap!
Na, jó.
Bevonultam, asszem, pont egy hétfői napon. Rögtön felvittek a parancsnokhoz,
kiabálták ott a nagy hangzavarban, hogy Kutassi elvtárs, lépjen ki. Kilépek. Na, azt
mondja, nem tudom, magának milyen bűne van, de magát fel kell vinni az ezredeshez. Abagyi, így hívták, ezredes, vagy alezredes. Na, azt mondja, olvassa el a katonai
esküt, írja alá, kap egy menetlevelet, és Tatán jelentkezzen az edzőtáborban.
Így kezdődött.
És én azt hittem, Peti, hogy ott az edzőtáborban meghalok. Van ott egy nagy tó,
és azt körbe kellett mindjárt éhasra futni. Azt hittem, hogy ott meghalok rögtön. Hát

2017. április

47

„

ugye nem futottam, a sportot rég abbahagytam, örültem, hogy megszabadulok a
birkózástól. Mert én azért kezdtem a birkózást Szegeden, hogy megszabaduljak a
kollégiumtól. Nem bírtam azt a zárt rendet, érted, ki akartam menni a városba. Sétáltam volna, érted, mert imádtam, hogy nem kell ott bent lenni, tudod, hogy ugye a
szabadság... Szabad ember akartam lenni. Legalábbis független. A szabadságot nehéz elérni, ugye. Na, itt meg mondták, hogy mese nincs, kellek a csapatnak az eredményeimmel, hozzam a súlyomat, mert ha nem így, akkor amúgy lesz. Kész. Végigcsináltam az edzőtábort, és visszakerültem karácsonyra Kalocsára, a forradalmi ezredhez. Borzasztó hely volt. Vigyázzmenetben közlekedtünk még az udvaron is. Volt
egy szobor, ez a Jurinovics Miklós nevezetű, akiről a laktanyát elnevezték, le kellett
a vigyázzmenetet verni előtte, és aki nem verte le, annak aztán ne tudd meg, Peti,
milyen borzasztó dolga volt aznap meg még két napig, érted. Futtatták, hát ugye a
fegyelemnek volt az egyik módszere ez. Alakzatba kellett vonulni, ha lementél az
ebédlőbe... Hát... Visszakerültem az edzőtáborból, majd kicsattantam az erőtől. Hivatásos jogsim volt, a gépkocsizókhoz kerültem, folyt a kiképzés. De mondták, hogy
én mindentől föl vagyok mentve a sport végett, de azért egy-két kiképzésen részt
kell hogy vegyek. Kezdtek aztán a körletben szórakozni velem, mert mit tudom én,
hogy tartottam az ujjamat, vagy nem jól jelentettem, és akkor futtattak. Éngemet ez
már nem érdekelt, mert olyan erőnlétbe voltam, hogy ha reggel elkezdtem futni,
akkor estig futottam. Nem tudtak velem kiszúrni, hogy egy öregkatona futtat, vagy
mászat, vagy bármit csináltat velem. Edzésnek tekintettem. Hát... És akkor összetűzésbe kerültem egy ilyennel, és sajnos eldurrant a kezem, úgy kiakasztottak egy este. Fölmegyek edzésről, a többiek takarítanak. Azt mondták, berepült a gólya, vagy
valami ilyen hülyeséget, és sódert szórtak szét az ágyak között. Fölborítottak minden ágyat, szétszórtak ilyen mosóport, ilyen fehér port, az ágyakra, és akkor takaríts. Szépen összetakarítottunk, hát tudtuk, hogy ez a sorsunk. És akkor jött egy
ilyen morgó képű szakaszvezető, és újra kezdte az egészet. És akkor én... Hát fáradt
is voltam... Mondom ennek az ürgének... Nagyobbat próbáltam kiabálni, mint ez, érted? Mert amikor azt a rongyot fölvetted, akkor úgy kellett csinálni... Mosni is csak
nyújtott lábbal, körkörösen lehetett mosni a folyosót, futásban kellett közlekedni, és
akkor a fókát, úgy hívtuk azt a rongyot, a fókát meg fönt kellett tartani a fejed fölött,
úgy lehetett vele szaladni. Hát ezek voltak a szabályok, ugye, amit kitaláltak az öregek. Na, és akkor én nagyobbat próbáltam kiabálni, ez meg is lepődött, ez a szakaszvezető. Te, mondom, te rohadt szemét, mondtam neki, te, mondom, most szépen
oda mész, ahova én mondom. Széttártam a kezemet, és betereltem a vécébe. Ott aztán leütöttem. Ha nem szednek le róla, meg is öltem volna. Megöltem volna, Peti,
megöltem volna! Lecsuktak, kétszer tizenöt napra. Tél volt, fűtés nélkül. Megaláztak.
Na és akkor jött az alezredes, azt mondta, fiam, ilyen nem fordulhat elő. Kellesz a
csapatnak, hát megúsztad. Elvittek volna testi sértésért, feljebbvalódat leütötted...
Erre mondom neki, figyeljen, alezredes elvtárs, én ezt a körletet, én ezt nem bírom.
Ezek megbolondítanak engemet, én ezt nem vállalom. Inkább akkor lőjenek le,

„

48

tiszatáj

mondtam neki, lőjenek le. Azt mondja, fiam, ne adja föl, elintézem magának, hogy a
tornateremben, van ott egy kis priccs, azt mondja, ott fog lakni. És akkor berendezkedtem ott a tornateremben.
Persze, elég bosszúálló vagyok.
Civilek is bejártak edzésekre, mert embéegyes csapat volt akkor Kalocsa. És hát
akkor, kérem szépen, pár ilyen haragosomat behozattam oda a civilekkel. Ment le a
kantinba, ott kellett nekik lemenni a tornaterem mellett, a civilek behozták, jól kiporoltuk vele a szőnyeget, elengedtük. Megérdemelték ezek a szemetek. Hát akit én
megvertem, azt azonnal leszerelték. Majdnem átszúrta a..., meg is rugdostam, a tüdejét majdnem átszúrta a bordája, szóval nem szabad lett volna ezt nekem meglépnem. Na, mindegy.
Leszereltem, nagy nehezen. Vége lett.
Közbe volt egy borzasztó galiba... birkózás...
Már elértem a másodosztályú minősítést, már csak egy lépcsőfok volt, az annyit
jelentett birkózásban az idő tájt, hogy már ilyen nagyobb versenyekre meghívták,
aki első osztályú minősítést kapott az eredményei révén, egyéniben, mikor elindult;
akkor már nem kellett ezt a lépcsőfokot megcsinálni, hogy először egy megyei verseny, utána egy országos vagy egy területi verseny, hanem egyszerűen meghívtak,
ugye, egy versenyre. Volt egy minősítésem, elértem egy bizonyos fokozatot, felnőttbe.... Nagy dolog volt az. Hajtottam én keményen, csináltam, el is foglaltam magamat. Alapjában véve már megszoktam azt a fegyelmet, beállítottak a sorba. Hát elméletileg már az volt a furcsa, amikor leszereltem két év után. Hát oszt akkor lett
egy kellemetlen sérülésem, sajnos. Bulgáriában voltunk. Még nem is birkóztam, hanem a szőnyeg mellől figyeltem az ellenfelet. Fél-térdre voltam ereszkedve, éppen
fölvettem a bokaszalagot a versenybizottságtól, azt kötöttem, én következtem volna... És képzeld el, hogy megdobták az ellenfelet, felém zuhant, én hátraugrottam, és
olyan közel volt egy vasoszlop... Onnan nem is emlékszek semmire.
Eltört a gerincem.
Hát úgy, ahogy kikezeltek, de mondták, hogy a sportot fejezzem be, felejtsem el.
Hát köszönhetem a Honvéd Kórháznak, az akkori orvosainak, meg ott, a versenyen
lévő orvosnak, hogy nem húztak széjjel. Mert a hármas csigolya harántul elrepedt,
csak az izék tartották, az inak, és ha megsértik az ideget, akkor megbénulok vagy
meg is halok... Rögtön fölfújhatós ágyba raktak, hazahoztak a Honvéd kórházba...
Leszereltettek, vége is lett a katonaságnak.
Hát ez borzasztó trauma volt.
Kérdeztem ott a szakembereket, hogy hát lesz-e belőlem még ember. Azt mondták, fiam, ez rajtad múlik. Mondták, hogy ezeket a hátizmokat erősíteni köll. Mese
nincs. Borzasztó dolog ezeket megerősíteni, mert közben az ember szabályosan
vért izzad, képzeld el, azzal a beteg derékkal, erősíteni...! Na, de énnekem, úgy néz
ki, sikerült.
Hát ott volt az élet előttem.

2017. április

49

„

Visszamentem a gyárba, Leninvárosba. Visszamentem. Nem mindjárt, hanem...
Hát ugye, ki voltam írva betegszabadságra, még itthon szédelegtem. Próbáltam erősíteni. Edzettem, húzódzkodtam... Ideköltöztem nagymamám házába, egyedül lakott, hozzá költöztem. Aztán mondták, hogy egész jó, most már mehetek dolgozni.
Jelentkeztem a gyárba, persze azt az időmet, meg a gyógyulásomat, meg minden, fizettek. Meg kaptam egy kis pénzt is, ugye, a sport révén volt pénzem, vettem is egy
izét, egy Zsigulit... Vagyis befizettem Zsigulira. Kéremszépen, bementem a gyárba,
Leininvárosba, tárt karokkal vártak, visszavettek a műszerfőosztályra, mondták,
hogy van egy lehetőség, Józsikám, ez pont neked való. Ha fölvesznek főiskolára, az
az alapdolog, itt a gyárban majd segítünk, kimehettek Angliába hat hónapra, hogy a
műszerezettséget ott kitanuljátok. Huszonöt évet itt a gyárba alá kell írni, kaptok
szövetkezeti lakást, egyebek, satöbbi, tehát egyenes az út, hősi lesz minden. Hát akkor egy lakás az egy nagy dolog volt. Megpályáztam, és készültem, ugye, a fölvételire, hogy fölvegyenek Kazincbarcikára, ilyen pneumatikus szakra jelentkeztem. Ott
is akkor levegővel dolgoztam, tehát úgy történik a levegőnek a vezérlése, avval is
mindent meg lehet csinálni, úgy, mint majdnem az elektromossággal, de hát mégse
az, ugye, nincs szikra. Olyan gyárban, mint ez a Tiszai Vegyi Kombinát, ahol, tudod,
nitrogénnel elbontják a levegőt, csinálják a műtrágyát, ott megy el a barátság olajvezeték, és akkor csinálják, ugye, ezeket a műanyag-alapanyagokat, nagyon nagy a
robbanásveszély. Festéket is csinálnak, érted, és...
Na, mindegy, haladunk.
Már angoltanfolyamra jártunk.
És egyszer csak azt mondja nekem a Molnár Laci, te, aszondja, föl köll, hogy vigyelek a vezérigazgatóhoz. A vezérigazgató, most is tudom a nevét, Huszár Andornak hívták, Mercédesszel járt be dolgozni, nagy ember. Fölvittek hozzá, két irodán
belül... Azt mondja, Kutassi elvtárs, maga nem utazik. Hát egy világ összeomlott. Erre hajtottam, ugye, erre hajtottam. Hát... Én nem tudom, hogy visszajöttem-e volna
Angliából, mert volt egy ilyen szándékom... Ezek gondolatolvasók, mondom így magamban, a párt és a kormány, ezek gondolatolvasók? De én totál beálltam a sorba.
Mégis azt mondja nekem, maga nem utazik, ne kérdezze, miért, de olyan véleményt
mondtak magáról az állandó lakhelyén, a falujából, hogy maga nem utazik. Tehát így
lekáderoztak.
Sajnos a magánéletemben is volt egy kis probléma, mert... Ildikónak lett volna
gyereke. Nem mondhatom, hogy olyan nagy szerelem volt, de együtt dolgoztunk a
gyárban, a családja befogadott, ez meg egy aranyos teremtés volt, érted, most is azt
mondom, a világ legszebb szőke nője, egy szép, aranyos teremtés, izén dolgozott
már ő akkor, programozó volt, ilyen lukkártyákat, esztergagépeknek csinálta a
programját.
Jártam a reptérre, mert mindig álmom volt a repülés. Volt ott egy orvos, avval
összejöttünk, mert tartott egy ilyen tanfolyamot a gyárban... Ledolgoztad a nyolc
órát, szabad voltál. Amikor nyár volt, akkor a Tisza-parton voltunk, ott töltöttük az

„

50

tiszatáj

egész szabadidőnket. De télen meg tanfolyamokra jártunk, vitorlázó tanfolyam, és
akkor összehaverkodtam azzal az orvossal és mentem vele repülni, érted, a miskolci reptérre, volt neki egy rossz Wartburgja, érted, és akkor mentünk repülni.
És akkor szóltam neki, hogy az Ildikóm nem akar... nem akarja... nem akar szülni.
Tehát ez volt az én problémám, magánéleti. A gyárnak meg az volt a problémája,
hogy azt mondja, én nem utazok. Tehát a két dolog összetalálkozott. És akkor én
gondoltam egyet, apám, és ott maradt a ruhám, mindenem, a műszerfőosztályon,
onnan se búcsúztam el, hazajöttem. De motoszkált bennem, hogy ki a kurva anyja
vágott nekem alám. Amikor én... Hát nem én voltam a kulák, nem én voltam, hanem
az öregapám, akit lecsuktak, mer nem tudott egy megfelelő tojásadagot beszolgáltatni... Azokba az időkbe. És most mégis engem... Az a téeszelnök is a nagyapám végett ütött meg...
Hát nem lehet ettől megszabadulni?
Hazajöttem megint.

2017. április

51

„

BÁTYI ZOLTÁN

Nyolc zacskó por
Azt mondod Hollandiába mégy?/ Igen, oda./ Messze van, hideg szél fúj a tengerről,
sokat esik az eső. Meg aztán ami az ország határán túl van, az nekünk csak idegen
föld. Sose taposta még senki lába ebből a faluból./ Tulipánok nőnek ott, egy virágoskert az egész ország, szélmalmok vitorlája karcolja a felhők hasát. Egyébként
meg szeretem az esőt./ Pénzed sincs, koldus lehetsz csupán, ki tudja, miféle emberek szolgálója./ De legalább szolgálhatok. Jó pénzért örömmel teszem. Tulipánkertészetben fogok dolgozni. És munka után festeni fogok, bámulom majd a tengert.
Óceánjárók kürtjének hangját hallgatom és a sirályokat nézem. /Sirályokat? Az jó...
Az öreg Szinisa Mihajlovity még soha életében nem látott sirályokat, talán csak a
televízióban, de úgy érezte, fölösleges itt már minden további szó. Ha Jován, akit apró gyermekkora óta ismert, térdén lovagoltatott, cukorral, majd sörrel is kínált,
menni akar, kötéllel sem tarthatják vissza.
– De miért is tartanánk? – nézett végig az utcán az öreg Szinisa, miközben apró
hullámokat kavart kávéjában. Majd intett kocsmás Milojének: hozhatja a számlát.
Elég volt a vendéglő teraszából, a kihalt falu látványából, hiszen csak öregasszonyokra köszöngetett rá, akik fogatlan szájukkal morogták vissza a jónapotot, miközben ráncaikból azt olvashatta ki: itt a hegyek között, ahol harminc-negyven éve
olyan duhaj táncot roptak a menyegzőkön, hogy még a sziklák is felmordultak örömükben, megállt az idő. Rozsdafoltos már minden óra számlapja, és csak olyan
könyvek porosodnak a polcokon, amikből egy láthatatlan kéz régen kihúzta a remény szót.
Hagyja, Szinisa bácsi, majd én kifizetem./ Miért fizetnéd, ennyire még futja./ Köszönésképpen. Meg búcsúzóul. Holnap indulok. /Busz visz el?/ Busz, egészen Nišig.
Onnan meg egy másik, aminek a végállomása Amszterdam. /Amszterdam? Az jó
nagy város lehet – kavarta újra a kávéját az öreg Szinisa, de csak a pohár aljára tapadt szikkadt zaccba túrt bele.
– Kiszáradt ez is, mint körülöttünk a föld. Ahogy kiszáradunk mi is szép lassan –
gondolta az öreg Szinisa, és jó utat kívánt Jovánnak, aki úgy öt méterről fordult viszsza, hogy még egy utolsót intsen az öreg Szinisának, a vendéglőnek, a falu egyetlen
vendéglőjének, aminek ajtajában Miloje csapott egyet a levegőbe. Jován nem tudta:
ez is a búcsúzás része, vagy csupán a legyeket akarja elhajtani.
Nem először köszönt el a falujától. Néhány éve egy kopott bőrönddel a kezében,
zsákkal a hátán indult Belgrádba, hogy az egyetemen bizonyítsa, nem földtúrásra,
és főleg nem segélyből tengődésre született, hanem művész, akinek agyában, ujjá-

„

52

tiszatáj

ban, az ereiben csörgedező vérben is egyetlen vágy kering: gyönyörű képeket festeni. Még csak rövidnadrágot húzott rá az anyja, amikor az iskolában a tanítónő azt
suttogta a háta mögött, rajzát nézve: „Te jó ég, ebben a gyerekben isteni tehetség
lakik.” Magyarázta is az apjának, kérges tenyerű parasztembernek, Zoran Petrovity,
ne legyen már olyan konok ember, ne ítélje haldokló falura, föld túrására ezt a gyereket, őt taníttatni kell. Vége már a háborúnak, nem öl szerb horvátot, bosnyák
szerbet, nem hullanak az országra amerikai bombák, valakinek csak kell lökni a
szekéren, hogy a mi Szerbiánkban is legyen okunk az örömre.
Az apja meg csak hümmögött, orra alá motyogta, hogy festett képtől még nem
hogy szekér, de asztal sarkán billegő morzsa sem mozdult. Kitüntetéssel elvégzett
középiskola, sikeres felvételi után mégis hátba veregette, ki tudja, honnan, még egy
nejlonzacskóban összegyűjtött dinárokat is a kezébe nyomott, majd Jovan hátára
csapva meglökte: menj, indulj, én ugyan el nem kísérlek a buszig, és az anyjával
együtt a kapuból integettek utána.
– Sok szerencsét, te Picasso! – kiabálta utána Darinka, a borbély lánya, miközben
kopott biciklijén elviharzott mellette. Sok szerencsét, mondta Ratko, akivel kölyökkoruk óta jártak a patakhoz horgászni, meglesni a meztelenül fürdőző lányokat. És
sok szerencsével köszönt el az öreg Szinisa is.
De hiába. Az egyetemhez több kell a szerencsénél. A pénz elfogyott, két év múlva
már Miloje vendéglőjének teraszán kérdezgette: és munkát, azt biztos nem találok
sehol?
Nem talált. Hallotta ugyan a rádióban, hogy egyik reform ötlete még a másik reforménál is szebb, meg hogy Szerbiára vár az unió, és akkor aztán megpezsdül itt
minden, talán még a falujuk patakjában is pisztrángok táncolnak majd. De Jovan
érezte is, álmodta is: neki nincs ideje ezt kivárni. Addig kihalnak belőle a képek,
amiket annyira szeretne megfesteni, tubusába szárad minden festék, de még az
ecsetek szőre is kihull. Akinek esze van, ebből az országból elmenekül – hallotta
Miloje vendéglőjében is, ahol szomorkás dalt énekeltek az öregek Jugoszláviáról, is
néha Titót is emlegették.
Jovan nem menekülni akart, csak elutazni. Oda, ahol óceánjárók kürtjének hangját hallja, sirályok repülnek a feje fölött, és ahol egykor, nagyon régen egy Rembrandt nevű mester éjjeli őrjáratra indulókról festett képet.
Maga sem tudta, hogyan sikerült összeraknia a buszútra elég pénzt, de ott lapult
zsebében, amikor Nišben járva a pénztár ablakához lépett.
– Ez meg talán elég lesz addig, amíg munkát nem találsz – nyomott újabb zacskót
a kezébe az apja. Csak nézte a fiát, de el nem árulta volna: több mint tíz családtól
szedte össze a kölcsönt, becsületszóval ígérve, mire eljön az újabb nyár, az utolsó
fillérig visszafizet minden dinárt.
– A múltkor sem kísértelek, most sem foglak – mordult rá másnap reggel az apja,
ölelte az anyja, és Jován arcán puha borosta sem tudta elrejteni a mosolyt, amikor
megérezte hátán apja tenyeres lökését – Indulj már, Isten áldása kísérjen az utadon.

2017. április

53

„

Áldás nem kísérte, de egy bordó autó ott gurult a busz mögött, egészen Nišig.
A leghátsó széksorban ülve vette észre a kopott Opelt, furcsán tükröződő szélvédője mögött még két marcona arcot is megfigyelhetett. Tudta, korábban soha
nem látta ezeket férfiakat.
– Nišbe jönnek. Miért ne jöhetnének? Nagy város, elférünk benne... – próbált
alámerülni egy könyv történetébe Jován.
– Jöttek. De miért jöttek? – fészkelődött benne a kérdés, amikor a két férfival
összefutott Niš belvárosában is. Volt elég ideje ahhoz, hogy az amszterdami busz
indulásáig kicsit szétnézzen búcsúzóul, így megcélozta a Tramvaj kávézót, amiről
úgy tűnt, mintha a tulajdonos régi villamosok alkatrészeiből rakta volna össze. Szerepel az útikönyvekben is – jutott eszébe, hallva, hogy egy idegenvezető a koponyák
tornyáról mesél.
– Az 1800-as évek elején városunkban tört ki az első szerb felkelés az oszmán
birodalom elnyomása miatt. A törökök ekkor körbekerítették a várost, a védők bent
rekedtek. Amikor elfogyott a lőszerük, úgy döntöttek, nem adják meg magukat –
magyarázta a turisták kalauza, de Jovan ekkor már csak a két férfi arcát figyelte, a
sötét szemüveg mögé rejtett szemek villanására volt kíváncsi. Mert biztosra vette:
csakis őt követhetik. Így aztán, történelmi tanulmányaira emlékezve, inkább csak
tudta, mintsem hallotta a régen volt felkelés históriájának befejező részleteit, miszerint a várost elfoglaló törökök egy tornyot építettek, amibe befalazták a lázadók
koponyáit, szám szerint 952 fejet.
– Engem nem fognak befalazni. Rám vár Hollandia. Tulipánkertészetben gondozom majd a virágokat és festő leszek – motyogta Jovan maga elé. Fel sem tűnt neki,
hogy legalább hússzor elismételte már ezt a három mondatot, mintha a szó – tulipánkertészet – megvédené a nyomában lépkedőktől. De nem – a két férfi ott ballagott mögötte a Nišava folyó partján éppen úgy, mint azon az utcán, ami a buszpályaudvarra vezetett ki.
– De mit akarnak tőlem? Nem bántottam senkit. Soha nem bántottam. Én tulipánkertész leszek és festő – próbált lihegve távolodni követőitől, félelemtől verte ki
a hideg veríték, de mire észbe kapott, az egyik már arcába fröccsentette nyálát.
– Jovan Petrovity. Ugye te vagy Jovan Petrovity? Te utazol Amszterdamba? – dőlt
rá a kérdés, mintha a koponyák tornyából szakadt volna ki egy tömb, és már lökték
is egy kapu alá.
Válaszát meg sem várták, csak egy csomagot nyomtak a kezébe.
– Ebben a szatyorban nyolc tasak por van – szorította a csuklóját az egyikük. –
Ezt szépen elviszed magaddal, és amikor a busz megáll Bécsben, ott jelentkezni fog
nálad egy férfi, akinek átadod. Ha minden rendben lezajlik, kapsz kétezer eurót.
Értve vagyunk?
Jován üvölteni akart: dehogy vagytok értve, egyébként is, honnan tudod, hogy
Bécs felé utazok, meg ki vagy te, miért parancsolgatsz nekem? –, de csak egy szó fért
ki a torkán.

„

54

tiszatáj

– Nem.
– Rossz válasz – ütötte meg a másik férfi. Nem mért rá nagy csapást, de ahhoz
elég volt, hogy vékony teste összegörnyedjen.
– Nem – mondta még egyszer, és a macskakővel kirakott utat nézte, de közben
az öreg Szinisa arcát látta, Szinisáét, aki nem látott még soha sirályokat.
A tarkóját ért ütés után hányingere lett – Megint rossz válasz! – csattan ismét a
férfi hangja, de már sokkal keményebben.
– Ha azt akarod, hogy apád meg anyád még holnap is felébredjen, és ne három
nap múlva találják meg őket átvágott torokkal a szomszédok, akkor ezt a szatyrot
szépen beteszed a táskádba. Most. Méghozzá az aljára. Értve vagyok? – tolta a vállánál tartva a falhoz a férfi, miközben arról beszélt, pontosan tudják, hol találják meg
a családját, mert ők mindent tudnak. Közben a másik a homlokára tolta a napszemüvegét, letörölte arcáról az izzadtságot, és cigarettára gyújtott. Nyugodtan, kimérten fújta ki száján a füstöt, mint aki biztos abban, hogy ezt az üzletet már meg is kötötték.
Igaza volt. Amikor Jovan buszra szállt, ott lapult táskája mélyén a nyolc zacskó
por törülközők, két ing, négy póló, egy gondosan összehajtott farmernadrág és három szendvics alatt.
– Na, ez a kölök aztán nem egy profi – mondta a határon a magyar vámos, amikor előszedte a zacskókat, és inkább szomorúan, mintsem dühvel bámult Jován arcába.
– Kábítószer?
– Nem értem – folyt Jován könnye, és megint az öreg Szinisa arca úszott elé. Még
a hangját is hallotta: idegen föld, ami a határon túl van, az nekünk csak idegen föld.
– Narkó. Így már érted?
Jován a fejét rázta.
– Csak por. Por van a nyolc zacskóban. Csak por... – motyogta szerbül.
– Védencem azt állítja, és én hiszek a szavainak, hogy számára ismeretlen személyek adták át neki a nyolc nejlonzacskóba csomagolt kábítószer tartalmú anyagot, miközben azt állították, hogy azok csak port tartalmaznak. Ez a por lehet bármi,
gondolhatta a védencem – mondta egy magasra nyúlt, kirendelt védő a bíróságon.
Jovan fülébe meg azt súgta egy órával később, az ítélethirdetés után: fellebbeztek,
de a II. fokú tárgyaláson vallja már be végre, hogy bűnös, sőt mi több, tegyen a bűnösségre is kiterjedő beismerő vallomást, és bánja a tettét, méghozzá nagyon szomorú arccal, és ha lehet, könnyes szemekkel bánja, mert akkor a 7 évnél enyhébb
büntetésre számíthat.
– Még hogy kényszerítették? Azt hiszi, ezt a mesét beveszi itt egy bíró is? – sziszegte az ügyvéd, és dühösen vakarta meg a nyakát, ott, ahol felhorzsolta a talár gallérja.
– Hallottak már különösebb kifogásokat is. De a kábítószer az kábítószer. Csempészését, birtoklását, árusítását Magyarországon különös szigorral büntetik. Kaphat

2017. április

55

„

akár 15 éve fegyházat is – csúszott le az ügyvéd keze a nyakáról, és megveregette
Jovan vállát, mint aki azt hallotta valahol, veregetéssel lehet erőt önteni az emberbe.
– Nem vagyok bűnös. Hollandiába megyek, tulipánkertész leszek és festő, és sirályokat fogok bámulni a tengerparton – szivárogtak a szerb szavak Jován fogai közül, amikor a tolmács elmagyarázta az ügyvéd utasításait.
– Mit mond? Lefordítaná? – nézett a tolmácsra az ügyvéd.
– Ezen nincs mit lefordítani. Félrebeszél. De szerintem nem lesz gond… – mondta a tolmács. Majd elköszönt, a bíróság gazdasági hivatalának címezve áfás számlát
állított ki a tolmácsolási díjról, és eldöntötte: ezen a nyáron az Adriára megy nyaralni. Túl régen látott már tenger fölött köröző sirályokat.

Halál és zuhanás fölé – Visszatekintések Csoóri Sándor életművére

TARJÁN TAMÁS

Az ifjúságmotívum Csoóri Sándor lírájában

*

Aki a mélyebb áttekintés, a megfontolható esztétikai hozadékot eredményező mérlegelés
szándékával igyekszik fellapozni az újabb magyar költészet egyik jelentős teljesítményét, a
fél évszázadnál hosszabb időszakot felölelő Csoóri-lírát (hangsúlyosan azt; prózáját, esszéit,
forgatókönyveit, egyéb írásait csak érintőlegesen), nincs könnyű helyzetben. Egyelőre ugyanis nem áll rendelkezésére olyan verskorpusz, amelyet autentikusnak fogadhat el.
Vallathatja a megjelent kötetek egymásutánját (és a kötetbe nem került verseket) mint
oeuvre-öt, de az egyébként mindenképp elvégzendő művelet által rengeteg nehézségbe ütközik és szöveggel nehezen megalapozható következtetésekre ragadtathatja magát. Egyebekről (változatok, újraközlések stb.) nem szólva: tudvalevő, hogy a költő legelső (az ifjúságmotívum szempontjából szükségképp megkerülhetetlen) gyűjteményét (Felröppen a madár, 1955) később nem vállalta. Az érdeklődő mégis könnyen rábukkan a Digitális Irodalmi
Akadémia a pálya kezdetétől a végkifejletig gazdag (sajnos nem hiánytalan) primer és szekunder búvárlást engedő honlapján.
Két kései, ünnepi alkalmakból kiadott reprezentatív verseskönyve egyként az 1957-es
Ördögpille anyagával indul, de ezek a ciklusok sem az eredeti kötettel, sem egymással nem
egyeznek meg. A Csoóri Sándor hetvenedik születésnapja (2000) előtt tisztelgő A jövő szökevénye [Összegyűjtött versek] (amelyet névvel jelölt, avatott szerkesztő, Cs. Nagy Ibolya Debrecenből – Kossuth Egyetemi Kiadó – bocsátott útjára) tág merítésű, a közlés pontosságára
ügyelni igyekvő összeállítás. Érezhetően a szerzővel való konzultálás, egyetértés jegyében
jött létre – de ekkor még mintegy tizenöt alkotó esztendő állt Csoóri előtt (bár az utolsók a
betegség szorításában elapadtak). A nyolcvanadik születésnapra, 2010-ben az addigra Csoóri
Sándor kötetpublikációs otthonává lett Nap Kiadó tette közzé a Föld, nyitott sebemet [Összegyűjtött versek CD-melléklettel. – Névvel csak a kiadói szerkesztő, illetve a CD szerkesztője
van feltüntetve. Nem kétséges, hogy ez az „összegyűjtött” szintén a poéta egyetértésével öltött alakot]. Az előzőhöz képest szűkült, változott s persze bővült az összegyűjtés versmatériája, noha az időhatár miatt csak 2009-ig, a Harangok zúgnak bennem költeményeiig. Ezt követően még íródott, illetve vált ismeretessé Csoóri-vers. Amennyiben az ún. ultima manus, az
alkotónak a szövegen (könyvlevonaton) tett utolsó keze vonása, javítása (ha ismerünk ilyet)
törvényszerűen mindig vagy szinte mindig mértékadó a szöveg végső formáltságát és későbbi publikálásait illetően, akkor bizonyos vonatkozásban az „utolsó hang”, a költő maga mondotta alkotásainak sora: a lemez részben mintegy autorizálja azt is, ami a gyűjteményben olvasható. Ám, mint jeleztük, A jövő szökevénye és a Föld, nyitott sebem elvileg közös matériájának és egybeeső líratermő időszakának összevetése rengeteg tisztázandó textuskérdést stb.
vetne fel. Amit megtalálunk az egyikben, esetleg nem leljük vagy másképp olvashatjuk a másikban. Mindezt (a mihamarabb újrainduló és kiteljesedő Csoóri-filológia reményében) illett
*

Az MMA 2017. február 6–7-i Csoóri-konferenciáján élőszóban tartott előadás szerkesztett változata.

2017. április

57

„

előre bocsátanunk, mert jelen keretek között további hivatkozásokra, vitára és pontosításra
nemigen nyílik lehetőség.
Nem meglepő tehát, hogy míg a 2000-es vaskos „összes” a Falusi délutánnal kezdődik, a
karcsúbb 2010-es az iméntibe csak húszadiknak sorolt Cseresznye-balladának juttatja az
élhelyet. A „nyers kölyök, ki kószál egymaga”, „ki az egészből egy szót sem ért” ott fájdalmas,
jajduló életképben vált lírai alteregóvá. Itt a cseresznyemotívum (a korábbi változat szerint
„balladás”) dala egyes szám első személyű elmúlásvers (s ki hinné, hogy Csoóri utolsó eddigi
versgyűjteménye, melyet már csupán posztumusz kiadás követhet, a „piros csillag” szószerkezettel indít. Van-e ennek [a „barbár jelképnek”] bármiféle mögöttes tartalma, emlékező,
kritikai vagy más szándéka, tudatossága, miközben a jelzős szerkezet látszólag csupán a kis
gyümölcs égre vitt képzete…? A tizenkét sorból a cseresznyeszem-szólító utolsó hét:
„…akartál lenni piros kedvem, / s lenyakaztak: most véres fej vagy, / barbár jelkép suhanó
versben. // Nézek utánad s magam látom: / fölkap, elvisz az idő csőre, / látomás leszek eltűnőben, / s amit itthagyok, minden az lesz”.
Nyitányként tehát egy kiábrándulás-versként is jelentéses testamentumvers, dalszerűségét a szabálytalan rímek kaszaboltságával (a „véletlen rím”, csak „neszező rím” Csoóri kedvelte esetlegességeivel) ellentétezve. Nem valószínű, hogy a Cseresznye-ballada kitüntetett
helyét távoli hatásként indokolná Nagy László még maga elrendezte Versek és versfordítások
című, sokszor napvilágot látott hatalmas foglalatának invokációja. Ő is halál-témájú, korai
dallal nyit (mely azonban már-már dúdolja önmagát, halmozottan rímes: a a x a rímképletű,
sőt egy strófában bokorrímes). A Holtak felkelőben Nagy László később beteljesült halállátomásainak, jóserejű szívhalál-megsejtéseinek egyike. Első szakasza: „Márvány az ég alja, /
nincs repedés rajta, / az én erős szívem / csak meg ne hasadna!”
Csoóri e versről és a gyűjteményben oly előkelő pozíciójáról évtizedek óta tudott. Nem
hihető, hogy ily későn és ilyképp akarta volna a példaképként tisztelt költőbarát életműelgondolásához társítani a magáét, melléje stilizálni gyűjteményét. Tegyük hozzá: felfogásunk szerint a Nagy-vers és a Csoóri-vers – minden, főleg szókészleti és szövegdinamikai rokonsága, későmodern testvér-vonatkozása ellenére – sokkal erősebben eltér egymástól, mint
azt általában a szakirodalom és főként a literátus közvélekedés tételezi. Csoóri Nagynál kötetlenebbül kezelte a formákat, vadabbul döntögette a szürrealisztikus poétikai kordonokat,
messze túlmerészkedve rajtuk űzte olykor a költészet extrémsportjait, kinyíló ejtőernyő nélkül, nyaktörő magasból engedett el szavakat, mondatokat. Aligha épp erre a technikára céloz,
azonban ezt is fedi a Talán még van idő kezdése: „Nem fértem el rövid sorokban…” (Sosem a
szótagszámlálás volt a gondja – itt, íme, „elfér”, ahogy a negyedik, a reakció-sor sem hosszú:
„…nem fértem el az életemben”.)
Egy költő megélt ifjúságának, életrajzi fiatal énjének nincs feltétlenül köze a műveiben
megénekelt ifjúságmotívumhoz, a költészet, a művészet egyik örök toposzához. Csoórinak
nem uralkodó, bárha fontos motívuma az ifjúságmotívum. Ha táplálkozik is (autobiográfiai
kötődéssel) a korai ezerkilencszázötvenes években vagy még jóval korábban lerakódott emlékképekből, inkább negatív, tagadó érelemben – tehát az ifjúságmotívumnak kevéssé kedvező módon – táplálkozik. A Csoóri beszélgetéseit a teljességet súrolóan összegereblyéző Az elhalasztott igazság (2011) írásai közt egyetlen beszélgetés címe sem tájol az ilyen irányú tájékozódásban (legfeljebb a Közel a szülőföldhöz. – Feltűnő, hogy a kötetbe illesztett legkorábbi

„

58

tiszatáj

párbeszédet is Csoóri életének ötödik évtizedében rögzítette a magnetofon, írószer, esetleg
kamera).
Természetesen itteni vallomásaiban s másutt is szól fiatalságáról, de szinte sosem a
tematizálás, az ihlet szintjén. Erre magyarázat lehet (hivatkozzunk Bertha Bulcsu 1976-os interjújára, mely utóbb Az egyik felem paraszt, a másik értelmiségi címet kapta), hogy nem családi, hanem tágabb-szűkebb társadalmi okokból a költőben sok terhes, megalázó emlék élt
tovább, s amikor már neves irodalmi szereplőként becsülték, akkor sem volt a legfelhőtlenebb a kapcsolata szülőfalujával. A – kölcsönös – rosszallás, részleges idegenkedés egy termelőszövetkezeti, ünnepélyes zárszámadási invitálás lemondása után semmiképp sem oldódhatott: „Amerikába már meghívtak előadást tartani, de Zámolyra még nem”.
Az erős anya- és apa-élmény érzelmi teltsége, meghittsége, egyes tanárainak hősies, okos
tisztessége viszont beivódott lelkébe. Nem feledhette, hogy ifjúságát több súlyos betegség
árnyékolta be. Hosszasan kezelték tüdőszanatóriumban („egy orvos barátom szerint biológiai esélyeimet ismerve már kétszer meg kellett volna halnom” – hogy ismét a Bertha-interjút
idézzük.) Kezdő verseit csak indulatukért és igazukért becsülte érett fejjel (ezeknek a
szárnypróbálgatásoknak egy részét a kor asztalfiókba kényszerítette), esztétikai értékükről
nem dédelgetett illúziókat.
Mindez nem jelentheti azt, hogy Csoóri, a költő ne élt volna benne mindennapi hévvel,
érdeklődéssel ifjúsága, fiatal felnőttkora, a dokumentumok (emlékezések, fényképek) szerint
is sokáig megőrzött fiatalsága egymásra toluló történelmi-tektonikai rétegeiben. (Itt nem
térhetünk ki rá, de az egykori táncház-mozgalomban vitt meghatározó szerepe szintén a fiatalok, új eszmék mellett kötelezte el, „megfiatalította”.) A beatköltészet fiatalságvérátömlesztésnek bizonyult; a hatvanas évek közepe-vége tájától erős nyomot hagyott
munkásságán. Ha jobban tud angolul, kiválóan fordíthatta volna magyarra a beat reprezentánsait. A beat lírájában, teljes gondolatkörében épp azokat a harmóniát és diszharmóniát
ütköztető intenzív egyéni és társadalmi indíttatásokat érzékelhette, amelyek az ő törekvéseit
is nagyrészt jellemezték. A szerelem és szeretet alapszavait, a küzdés és a kontempláció feleselő igéit, a „sorhosszúsággal mit sem törődő”, messzire hangzó, prófétáló megszólalást az ő
alkotásaikból (ha nem is egészen az üvöltésükből) ugyancsak kihallhatta.
S ha még jobban tud oroszul, autentikus, szisztematikus tolmácsolóját nyerhettük volna
személyében az akkori szovjet-orosz lírai robbanásnak. Jevtusenko, esetleg Viszockij fordítójaként. Ahmadulinának mindenképp. Aki előtt kimondás-gátakat nem ismerő, tobzódó, csapongó, erotikus vallomással hódolt az 1967-es Második születésem egyik versében: „Szélhámos tündér, / te női Jeszenyin, / vodkában fürdő apáca – / tatár hordák verődtek össze benned / és zúdulnának Európára. // A múzsák kertjében kancaszag / s a nyírfák törzsén fehér
tajték: / önkívületed édes nyála. // Imádlak, te esztelen nagylány, / villámló éghajlatkisasszony, / tanítgatod Moszkvát a selypegésre, / Párizst a csodálkozásra” (Kihívó vers Bella
Ahmadulinához). Itt is fedve parázslanak a rejtett Csoóri-rímek, és saját kedvelt, kívánt alakmása: a hazájából Európára kiáradó, kiható, katalizáló művész-én ölt testet (ahogy majd a
nagyjából ugyanezen időszakból való Rejtett önarckép dokumentálja).
Más kérdés, hogy az ifjúi szereptudat nagy nyilvánossága – akár az amerikai, akár a szovjet „orátor-líra” – szcenírozásával, tömegszuggesztiójú modern felolvasó, vers-kikiáltó rítusával távol állt Csoóritól. A „színész”-poéta alkatával nem rendelkezett, a nagy közönséget
kérő extroverzió (akár a Ginsberg-, akár a Jevtusenko-, akár a Viszockij-idol) hiányzott belő-

2017. április

59

„

le. Különösen az „orosz vonal” elmaradása fájó, mert ebben a korabeli ideológia-esztétikai lázadás és elfogadás nem is mindig egyértelmű kettőshangzata még nyomatékosabban feltehette volna a költőnek azokat a világnézeti és morális kérdéseket, melyeket persze feltett ő
magának.
Az ifjúságmotívum tartalmi-érzelmi nagyságrendjével bíró alaptoposzok sokféle feltérképezést tesznek lehetővé ott is, ahol előtűnésük nem gyakori (a kései Csoóri-líra ugyancsak
tartogat idevágó elszórt darabokat: a húsvétmotívummal átitatott Tavasz! Tavasz! stb.).
Csoóri Sándor természetszerűleg megkötötte és megverselte szövetségét az ifjúsággal. Például a Második születésem (1967) címadó versében: „Szükségem van az ifjúságra, / mint útlevélre az utazónak”. Fiatalság és tettvágy, tetterő összefüggéseinek lírai vetületeire a Csoórirecepcióban főképp Ilia Mihály és Görömbei András utalt, de – jóllehet bújtatottabban –
ügyelt e kontextusra a Csoóriról kevéssé rokon nézeteket valló Bata Imre és Kiss Ferenc, valamint Czine Mihály, Vasy Géza, Márkus Béla és számos más hozzáértő interpretáló.
A tettvágy, tetterő – a vitalitás a Csoóri-versben egészen a kései évekig gyakorta átlendült
az egész élet (a vita) és a világszemléleti vitázás, a vita mezeire is. A fiatalság a költő felfogásában nem annyira jobbára nagyszerű, pozitív hozadékokkal járó, noha múló állapot, inkább
egyfelől a sorstól kapott kitüntetés – s így már személyes tulajdon –, másfelől az ego nem biológiai, hanem erkölcsi jussa, mellyel jól kell sáfárkodnia. A tettre szántság, a dinamizmus nála
szívesen ölti magára az imént említett kiáramlás, örökös mozgás, intenzív jelenlét óhajait és
formáit: „Menni csak, mindig menni, / ott lenni mindenütt” – ismétlődik háromszor (a Második születésem erősen önarcképi, nyitó versei sorába került A szökevényben) a beszédes sorpár. Keserűbben és az egyik fiatalember-pályaállomást, küldetést, a diáklétet kényszerűen lefokozva másutt: „Hány felé élek, Istenem!”; „Hát élek, ahogy élhetek, / avas deákként mondok
éneket” (Carmina burana).
Csoórinál nagyon ritka, hogy az ifjúságállapot hiánytalanul átérzett és kifejezett öröm,
teljesség lenne. A többféle értelemben vett korlátozottságot, a menekülésre sarkalló magányosságot az ifjúság (később az ifjúság emléke) alig oldotta fel. A menekülés-, szökés-, magány-, meg nem értettség-képzetek egymást érik. E képzetek legmélyebb sóhaja vagy kiáltása
az életmű csúcsversei egyikében, a Berzsenyi-bicentenáriumi esztendő (1976), a nagy előd
életfaggatása kapcsán súlyos érzelmi töltéssel ad hírt az elszalasztottság fájdalmáról: „Követ
fogával ki ropogtat? Hagyja abba! / Nem szeretem hallani ifjúságom visszhangjait” (Berzsenyi
elégiája).
Az elfutott fiatalság, a társtalanság, Berzsenyi koraöregsége az agglegény szóban fejeződik ki. E szó a méltóságot, a vershős öntudata a küldetésességet sem nélkülözi. Mint oly sok
más Csoóri-vers, a Berzsenyi… alkalmazza az én-sokszorozás részint Ady-hatásokra („Seregben kell magadat látnod…”) visszavezethető gesztusát: „Sereglés voltam egymagam, magamból sokasodó, / virágzó cseresznyefák és nők oldalán is mindig héjázó agglegény – / lassú
romlástokban lehetnék még tán ősötök, vadkutyátok, / de ázott ökörszagot érzek az ágyékom körül / s estéli árnyékomon osztozkodik már diófalomb és gyertyafény”.
Önmegszólító versnek valószínűsíthető (bár akad mérlegelendő ellenérv) A látogató emlékeiből (1977) az Óda egy kamaszfiúhoz, mely a világot protestáló sihederre pillant vissza.
„Haj és zene” meg füst függönye mögé: „Másokat repülő visz a kitakart Földet megbámulni, /
te fecskékkel vonatod magad, / ágyékod áttüzesedik, / ordítanál, de csak röhögsz, / eső oltja
ki parazsad, / gőz vagy, / pára vagy…” Csoóri metaforikusan túlságig ragadtatott, képhalmo-

„

60

tiszatáj

zó versei tartományába sorolódik az Óda... Halmozó-ismétlő technikája révén a szegmensek
egymást építenék, értelmeznék („Te bakancskirály, / te gyalogember, / te bicikliző és cigarettázó tuskó…” stb.), majd a szövegvilág rokon struktúrájú tömbjei után hirtelen bevonja az új
képzettársítások tömkelegével érkező Hamlet-figurát, végül pedig én- és időszembesítésre
vállalkozik, a városi tér megnyílása nyomán némi tanácstalanságot hátrahagyva: „Koponyákra sandító Hamlet, / az újság-álarcos banditákon csak nevess! / Téged jóllakat még az idő jó
hírekkel, / megitat záporokkal, / mintha fa volnál, / kihajtott gallérú fa, / egyetlen példaképem a nyakkendőktől fuldokló világban – // Vad városlakó, / csordában járok árnyékoddal”.
Az ifjúság-misztérium, az ifjúság-mámor és – sűrűbben, sok szemszögből – az ifjúságdiszharmónia kimondására többször nyújtott alkalmat a kortársak, író- és művésztársak
döntéseiről, életéről, ars poeticájáról, nemegyszer pedig ifjúság-tékozlásáról, ifjúságvesztéséről, korai távozásáról történő szólás. Jan Palachot, „Prága diákját” évtizedek múltán
is megidézte (Ősz Erdélyben), A tűz bentlakó diákja 1969-ben a prágai események mártírja
előtt tisztelgett, bár akkor csak kéziratnak maradhatott a mű (ajánlása szerint: „Jan Palach
emlékére, aki 1968-ban Prágában fölgyújtotta magát”). A Levél Gregory Corso amerikai költőnek a rokon lélekhez („a huszadik század vagányához”) fordult, a negyedik életévtizedben járó fiatal a majdnem azonos évjáratú fiatalhoz. A beatköltészet e hangpróbája inkább deklarálás, ujjgyakorlat, lehetséges szólamai közül egyik sem válik ki meghatározóként.
1976-os közlés a Szabó István halálára írt Búcsúztató: az életutak radikális eltérése ellenére hirdeti az összetartozást az önpusztító baráttal – egy év volt csupán köztük a korkülönbség – („Megyek a szélben veled, / viszem a vállamon a holttestedet”). Ezúttal is egy monumentális, tragikus irodalmi allúzió szab váratlanul új irányt a kifejletnek, az oly gyönyörű
rímelésű – hol dúdoló, hol kereplő – soroknak: „Egy fiúcska-Dosztojevszkij / hátán csattan a
szíj, / egy fiúcska-Dosztojevszkij / leül és baltákról ír – // Zsebre tett kézzel mentem veled a
Néva hídon, / zsebre tett kézzel megyek veled a Duna fölött…”
Ifjúságversei számára Csoóri fenntartott bizonyos hangulatokat – leginkább a befelé forduló, mégsem passzív egyedüllétét – és bizonyos szavakat. Ezt a verscsoportot leggyakrabban a fiú szó kíséri. Nincs különösebb életkori kötöttsége, gyermekre ugyanúgy ráérthető,
mint ifjúra vagy férfire. Önmegszólításra hajlékonyan alkalmas. Szükség esetén, láttuk, kicsinyíthető, becézhető. Meg is növekedhet. A nem hívő, nem vallásos ember számára is jelen
van benne távolról a második isteni személy: a jézusi attitűd. Közvetve jelen van a fiú révén
az apa, Atya. A szó motivikus, állandósult, egyedi, asszociatív jelentéseinek kiaknázása rendre megtörtént, élen a tékozló fiú bibliai áthallásával. Csoóri még A jövő szökevénye válogatott
verseinek kötetét is ezzel a fiú-képpel bocsátotta útjára a fülszövegen: „Újra és újra megráz a
bibliai Tékozló Fiú története: az elvesztett és összemocskolt élet utáni hazatérés mítoszi esélye. A boldog végkifejlet azzal a reménnyel ajándékozza meg az embert, hogy nincs sors, amelyet ne győzhetne le a szeretet, a megbocsátás, az otthon utáni sóvárgás ereje. // Sajnos nem
mindegyik tékozló fiú jut el a diadalmas megnyugvásig. // Jó példája lehetek ennek magam
is”. Vissza kell vonnia az előre bocsátott bizakodást a számvetőnek, aki, idősödvén, a Mint tékozló fiúval kék lángú lepkék című költeményt is írta. Hiszen summázva úgy ítélt – hogy a későbbi gyűjteményes kötetből szintén idézzünk –: „Nem voltunk fiatalok / s már nem leszünk
öregek sem, / gyorsan eltűnünk, fiúk” (Nemzedéki dünnyögés). Kiviláglik, hogy a Csoóripoézis nem pusztán a fiatalságot tételezi elveszettnek: nemzedéke mindegyik életkori szakaszában az aszinkronitást rögzíti. A történelem nem tette jóvá vétkeit – a „Hamletek” nem tud-

2017. április

61

„

ták helyretolni az időt. Nincs nekiszánás a megtéréshez; nincs hová megtérni; nincs hazatérés. Ahogy a Cantata profana korábban írta: „Nem mentünk haza ma sem, / nem mentünk
haza, fiúk”. Kevésbé emelkedett, nem bartóki gyökerű motivikával, hatvan után, hetven felé
tartva kelt versében, a Kerékpárversenyzőkben, „Lassítsatok le, hajrázó fiúk” intéssel: „Hova
suhantok, szilaj biciklisták…”, „Tudjátok-e, hogy nincs többé / békemenet és békeverseny? /
Nincsenek nyakba akasztható babérkoszorúk / tengerig ellebegő szalagokkal, / csak bombatölcsérnyi / mély sebek varasodnak / az utak mellett felsorakozó emberszemekben…”
Csoóri legemlékezetesebb ifjúságverse – férfikor-vers. Az ezerkilencszázhetvenes évekből való Rejtett önarckép tavaszi hónappal (május) és tavasz-attribútummal (pünkösdirózsa)
eljegyezve szerepelteti a lírai ént. A személyiség-kiáramlás, az én-többszörözés eszköztárát
az első szakasz ötszörös-hatszoros, a második szakasz háromszoros-négyszeres mellérendelésű, önjellemző kérdéseinek, fordulatainak stilisztikája erősíti. A fiatalság sajátos módon a
nagy időtávot ajándékozó, sűrített emberi-művészi tapasztalatban, kortalanságban (az évezrednyi energiában) sistereg. A tizedik este (1980) e verse két főváros nevével a középeurópai elköteleződést, egy harmadiknak utalásos sejtetésével a tágabb európaiságot sugalmazza: „Bakonyerdő a vállaimnál, / Prága és Varsó homlokfénye, / ezeresztendős eső sétál /
elém egy májusvégi éjben // s elázok benne, csontig ázok, / borzas pünkösdirózsás férfi, /
vándor-arcom a másnapi szél / napos égboltra kicseréli”.
Mint Csoóri legtöbb zenitverse, ez is tartalmaz „mesterszót”, vers-uraló kifejezést. A
Bakonyerdő fölösleges szóösszetételnek tűnhetne, de ebben a formában még erősebben hordozza a törvényen kívüliség, a (Nagy László „versben bujdosó”-, haramia-, zsiványmotívumával távoli sorsközösségű) betyárság büszkeségét. A Bakony(erdő) visszavontabban, ám egyértelműen adys kötődés is, a „Páris, az én Bakonyom” értelmében (a még huszonéves Ady
tollából). Radioaktív a vers mesterszava, holott lenne versenytársa egy másik szóban (homlokfény).
A „mesterszó” ösvényén szívesen elkalandoznánk, hogy a fogalmat bővebben kifejtsük és
működését alaposabban bemutassuk. Ifjúságverset is találnánk – az ezerkilencszázhetvenes
évek közepéig visszahátrálva –, a Vadfiú hajjal címűt. Második tételében Csoóri atléta- és
sporthasonlatait (az én-re értve: „futóbajnok”, „légtornász”, „biciklista”) gyarapító pompás
kifejezéssel: „…túl nagy a fény, hogy vakító papírra verset írjak – / hajamat, mint a nádast,
zúgni hallom, / s a parázna utak porában magam vagyok a költemény, / a szerelem kóbor világválogatottja magam vagyok, / röpül előttem lángpöttyös meggyfalevél, / járomcsontom
fölött vadászok sortüze / s fejem a Kárpátok halántékához odacsattan…” A megelőző és követő sorokat – Csoóri részint e dolgozatból már ugyancsak ismert, itt is pattanó versrugóit: a
mágikus hajképzetet, a költeménnyé történő alkotói átlényegülést, a kárpát-medencei tudatot, a célpont-kiszemeltséget és a többit – a mesterszó: a világválogatott szó gyűjti maga köré.
A kiválóságot, kiváltságot és kivált-ságot e (költeményben szokatlan) szó én-sokszorozása,
önérzete, jelentésének több rétegű – a szerelem mellett a kalandra, kiválasztottságra, vállalásra, alkotásra is értett – transzponálódása foglalja össze. Egy-egy mesterszó elővarázslása
nélküle átlagosnak ható vagy szertelenül kuszálódó Csoóri-verseket is remekké bűvölhet.
Teljes költői életén át gondként, teherként, problémaként vitte magával Csoóri az olykor
rajongva vagy áhítattal megverselt, egészében azonban elveszített (felfogása szerint voltaképp teljességében soha meg élt) ifjúság emlékét, tudatát. A történelmi időmetszetek, melyek
egymást váltották, követték a költő életévtizedei során, nem engedték, sőt – benyomása ez

„

62

tiszatáj

volt – akadályozták, hogy ezt az életszakaszt legalább utólag, visszamenőleg kedvezően rekonstruálja, esetleg az életrajzitól mindenestül elszigetelt, elgondolt-álmodott térben hívjon
elő lírájából optimistább, távlatosabb, elvontabb ifjúságideát. A Hátranézek és nem látom magam – az 1989-es A múlt emlékművei lapjain – nem talált biztos pontot: „Hátranézek és nem
látom magam / fiatalon…”, „Hamis tanúja voltam tán magam is ifjúságomnak / s tüzes kutyákat láttam futni a mezőn // ott is, ahol rőt kórót hömbölygetett valami vihar?” A veszteséget,
kétséget tanúsítja, az űrt vádolja, hogy Csoóri a kedvezőtlen, leverő elszámolás tételeit csak
megszokott enyészés-fordulataiból sorjáztatja (ősz, hamu, „időszerűtlen álom”): a feltételes
mód alakzataiban bővelkedő, hánykódtató elégia fogva tartja menekülni igyekvő beszélőjét.
Csoóri Sándor, akinek oly sok verse bizonyítja a szerző empátiáját, szolidaritását, sorsokban osztozó, beleéléses, dialogikus kommunikációját, előőrs-bátorságát, több évtizedes közéleti viaskodás, vitathatatlan érdem és indokoltan vitatott állásfoglalás után néha az indulatos elkülönülést, a kárhoztató elhatárolódást az ifjúság-motivikához közeli mezsgyék egyes
verseibe is beleprogramozta. Mivel ezzel már a „Csoóri-viták” (a költő politizálása és végletesen változatos, nagy ívű esszéprózája) felé kellene mozdulnunk, mindössze jelzésként idézzük a 2001-es Csöndes tériszonyból Az én ostoba Hiszekegyem részletét. A fölindultságot tükröző mű („Ne óbégassatok miattam annyit, / megviselt, fakó barátaim / s ti, kedves nők se…”)
a Csoóri költői életművében ugyancsak jelen levő, kritikai átpoetizáltságú „én – ti” szembeállítás kevéssé szerencsés oldalhajtása: „A divatos költőfiúk / előre tudták, / hogy a hazáról beszélni / röhejes macskazene. / Tudták és mondták, / míg fényekkel kitapétázott / repülők
vitték őket / Berlintől Chicagóig”.
A személyesség, sőt személyeskedés e publicisztikusan tüskés bozótosából húzódjunk
vissza jelen írás tárgyának síkjára. De az eddigiekhez talán már nincs mit hozzátennünk. Ez a
sík szintén meglehetősen bozótos. Csoóri Sándor úgy írt jelentékeny verseket az ifjúságról,
úgy avatta munkássága egyik összetevőjévé az ifjúságmotívumot, hogy még a feloldódás perceiben is élesebben látta a motívum fonákját, mint a színét.

2017. április

63

„

KABDEBÓ LÓRÁNT

Politikus lény politikamentes költészete
A CSOÓRI -KÖLTÉSZET CSODÁLATOS PARADOXONA
Fából vaskarika? Hiszen első egyetemi pályázati dolgozatom témája az volt, hogy Horatius, az
ars poetica mesterségének átgondolója költői gyakorlatában miként fogadta, illetőleg hogyan
tartotta távol a politika csábításait. Szövegeiben éppen függetlenség-vágya és a szolgálatkényszer konfliktusát éli át. Mi az, amit elfogadhat, és mi, amitől óvatosan távol kell tartania
magát. Évezredek során éppen a magatartást sugalló modellek alapidézeteivé váltak verssorai, amelyek a magánélet nem magányban való leélésének alaphelyzeteihez nyújthattak receptet. Fából vaskarika, avagy megoldható feladata a poézisnek?
[Valaha, a Napjaink indulásakor, 1963 májusában már egyszer in statu nascendi szembenéztem a problémával. Naiv gyermetegséggel, tájékozódni akarással ebben a költői világban.
Most olvasva, talán ráérzéssel egy költészet indulásában annak utóbb kibomló poétikai jellegzetességeire. Miként is? „Ahány kötet, annyi arc: naivan büszke bizalom, a politikai pillanat ihletétől táplálkozó agitatív erő, lendület (Felröppen a madár, 1954), majd komor rezignáció, csalódott, fájdalmas elfordulás, melyet az optimizmus felcsillanó nyomai még komorabbá tesznek (Ördögpille, 1957), végül jó közérzet, az otthonnak kijáró őszinte jó és rossz
kimondása (Menekülés a magányból, 1962). Ily gyors cserék nyugalmasabb időkben kétségbe vonhatnák az őszinteségben való meggyőződést, az arcokat inkább álarcoknak vélvén. De
ez az út, e sokat változott évtizedben, majdhogy nem kötelező volt generációja számára… Mit
eredményez ez a forma? A versek sajátos lebegését, mely lezáratlanság érzését váltja ki. Ez
nemcsak a versekre, hanem a kötet egészére, annak tematikájára is (természet, táj, szerelem,
emlékek) érvényes. Fény és árny villódzása jut kifejezésre ebben. És ez ennek a költészetnek
ma legjellemzőbb vonása. Az árnyék széles skálájából vezet az út a nosztalgikus fénykívánásig, a nyár, a nap teljességéig, a nyomasztó hangulatoktól a könnyű, önfeledt, boldog játékig, a
lebegésig. A racionális mondatba terelt képi-hangulati líra, ahogy Csoóri kötetében előttünk
áll, költészetünk színskálájának bővülését jelenti.” „Komor”, „csalódott”, „fájdalmas”, majd:
„nyomasztó” – ma is ekként jellemezhetem a verseiben megjelenő költő hangulatait, a „fénykívánást” ma is vágyképei között írhatom le, miként a versalakítás „lezáratlanságát” és „lebegését” is formálása jellegzetességének érzem.]
1954. Épp ekkor kerül szembe a bevezetőben vázolt problémával a kölyök költő, amikor
a magyar költészet sokat próbált és megszenvedtetett klasszikusa, Szabó Lőrinc modellé kiáltja ki Horatius példáját. A kölyök üdvözlő lapba társul a mester köszöntéséhez, amikor
„esemény” lett Szabó Lőrinc költői újramegjelenése, sikere. A József Attila-díjjal való kitüntetése alkalmából Parádfürdőről küldött üdvözlőlapot az éppen ott tartózkodó főszerkesztő, Illés Béla mellett a fiatal nemzedék egyik legjellegzetesebb képviselője, az akkor, ott írt versével utóbb vitát kiváltó Csoóri Sándor írja alá. Ki figyelt fel e gesztus poétikai következményeire? Pedig maga Csoóri egy költői életművet áldozott erre.

„

64

tiszatáj

Kapcsolódni a Szabó Lőrinc-életműhöz? Aki megszenvedte elzárkózását. Hosszú elhallgattatás állt ekkor mögötte. Idézzek valahai monográfiámból csak néhány jellegzetes mozzanatot? Maga a példa-költő magyarázza barátainak levelében mellőzését: „Csak fordításból
élek, bár privát irodalmam – versek – is létezik az íróasztal számára, mivel ma nincs még
szükség individuális művekre... Most voltam március 31-én 50 éves. Az Írószövetség kisikerített egy pár soros üdvözlő irományt. Ma már ez is nagy szó. De: »Igazán te vagy csak az oka,
hogy a mai napon nincs országos ünneplés« mondta sajnálkozva egy elég bennfentes és számító szakember…”. És amikor végre újra megszólalhat, akkor is kifogás-kifogás hátán. Halott
szerelmének elsiratása? Országos eső az árvízzel teljes idényben? „Az árvíz, sajnos, olyan
irányban köti le, olyan irányba terelte az eső-hangulatot, hogy nagyon tartok tőle: Zelk még
közli az Országos esőt, de a M. Nemzet már nem fogja. (Ez nemcsak anyagilag nagy kár!) Újság nem igen közölhet egy nem aktuális tárgyú, kedvesen megtárgyalt témát, mikor a téma
igen kevéssé kedves következménye ilyen erőteljesen aktuális.” – idézhető a feleségéhez, július 24-én írt leveléből. Poliarthritis? Betegségről, fájdalomról beszélni a versben? Az utóbb
Sokizületi gyulladás címen közismertté vált verset a szenvedésre utaló komor témája miatt
fektetik el a szerkesztőségben, amint erről szintén panaszkodva jegyzi meg: „A Csillag-féle
Ungvári szerkesztő hogy lapul a Polyarthritis c. vers közlésével! Komikus ez a »pesszimista«
babona!”
Mégis, ekkor, két fiatal költő vállalja magáévá ezt a költői hagyományt. A megszólalásnak
személyes módozatát. Csoóri Sándor Felröppen a madár kötete hőstett volt a maga idejében.
Egy költő elkezdett szenvedő önmagáról beszélni, amikor a stilizált (akkor úgy mondták:
„sematikus”) közösség volt a kötelező téma. Megidézte az élő szegénységet, ami annak deklarált megszűnte után még fájóbb maradt. Szenvedni mert betegségében, amikor ez hanyagolható magánügynek számított, a természetet a maga veszélyeivel és szépségeivel csodálni
akarta, és nem a „közösségi gazdálkodás” terepeként szemlélte. Örülni (örülni?) és borongani
mert, önmaga hangulatainak kifejezéseként. Szóval mindazt megismételte, amit a verseivel
visszatérő Szabó Lőrinc oly nehezen tudott a maga számára elfogadtatni. Keservesen élhető
életet élt a verseiben, amikor a szövegekben csak az idill hangjait engedték szóhoz jutni.
Persze felfigyeltek szokatlanságára. Éppen amit Parádfürdőn írt, dorgálni is kezdték. Bár
ő sikeresen kifogott szerkesztőin, kritikusain. Magára húzta Petőfi vándorköpenyét is, védőöltözetül. A fiatal Petőfi reményeit is meg-megismételte, higgyék, nem a lobogó alól dezertált,
legfeljebb valamelyik szabadcsapatba igazolt át. Öröme-bánata-betegsége már a Sztálin halála előtti pillanatokban is közölhetően hangzott. Ezért lehetett ütemelőző, amikor az „olvadás”
megindult. Üde hangja olyan fájdalmasan szól mai fülnek, mintha A tékozló ország siratóját
hallaná.
Lehetett mindezt egy-két pillanatig egyszerre hivatalosan elfogadottan és őszintén fogalmazni. Olyan volt a politikai konstelláció. De a valóságban mindez csak a pályakezdés egy
szerencsés felütése maradhatott. Folytatni nem lehetett. Éppen a pillanat okán kellene az
utólagos figyelemnek értenie, és értékelnie ezt a Szabó Lőrinchez kapcsolódást, a parádfürdői pillanatot.
Nem figyelünk rá, mert utóbb költője meg is tagadta: egyetlen gyűjteményébe se válogatta. Persze nem tematikája, de poétikája okán tagadta ki. A kötet után ugyanis nem a tematikával szakított, hanem a megszólalás módozatával. Alapvetően, létét meghatározóan. Mert
láthatta a másik Szabó Lőrincet követő költő ellaposodását. Szeme láttára szakad le Simon

2017. április

65

„

István, a triásznak kikiáltott csoportból (csak az emlékezés kedvéért: Juhász Ferenc, Nagy
László mellől). Simon István vállalta a magánszféra témává emelését, a nem közösségi jelenetek verset kiváltó indítását. De hozzátársította azt, amitől Csoóri visszarettent, a magánszféra
átpolitizálását. (Bár ne legyünk teljesen igazságtalanok, Simon István is beledöbbent egy pillanatra útja veszélyeibe, a Szőlő és gesztenye kötet kiemelkedik, felidézi benne a magánember döbbenetét sivárosodását érzékelve – reménytelenül, sajnos folytathatatlanul.) De csoda
nyílott maga a mester, Szabó Lőrinc számára is, sikerült pályája utolsó perceiben poétikai
fordulatot kezdeményezni, megérezve a világszintet, a személyiség modern ellentmondásainak, szakítópróbáinak mesterműveit két nagy ciklusa (a Tücsökzene és A huszonhatodik év)
zárásakor még létrehoznia, és elkezdeni a Káprázat ciklust, ezzel majd affelé a poétikai tájékozódás felé nyitva meg költészetét, amelyet utóbb Orbán Ottó vagy Petri György vállal pályafeladatává (ennek poétikai következményeire pedig Titkok egy élet/műben című könyvemben mutattam rá).
Csoóri talán erre is ráérzett? Vagy csak azt értette meg, hogy az oly igen üdvözölt, sőt hivatalosan is el-elfogadott útja tovább praktikus okokból járhatatlan. Ha magáról akar beszélni, akkor következetesen át kell állnia a látásból a látomásba, a leírásból a képbe, a jelenetből
a mágiába, az elbeszélésből a balladába. Miként ezt a spanyol nyelven szólaló kortárs költők
teszik, vagy másutt a beat-nemzedék. Itthon pedig más-másképpen Weöres Sándor vagy Sinka István valósította meg korábbról. És ha ezt a figyelésmódot sajátjává formálhatja, akkor
mindenről tud beszélni a versben. És ahol a vers megszakad, ott az esszé tájékozódási módja
majd korszakot formáló személyiséggé nevelheti. Ekként lehetett második kötete, az Ördögpille a magyar líra egyik nagy szakítási pillanata. És némi retusálása után – ma olvasva –
1956 egyik fontos látomása. Hogy kortársai ezt nem vették észre? Éppen ebben volt a szakítás lényege. Megtalálni a kimondhatás személyre szabott módozatát. És ennyiben, amint lehetett, még a hivatalos irodalomtörténet is elfogadta – igaz baráti rávezetéssel: „Ami első nézésre szembetűnik, a politikai szándék lehorgadása, tárgyiasulásának rejtőzködő, közvetett
jellege. Pedig Csoóri Sándor politikus természet, s az 1956-os rengés létében rázta meg. Ezt a
drámai hangoltságot azonban, a konkrét eseményektől elszakítva, politikailag indifferensnek
tetsző közegbe oltja.” – így fogalmaz a csodálatos versértő Kiss Ferenc (a „spenót”-ban és külön is megjelent kis füzetében), és máig érvényesen segít kimazsolázni „ahol a rejtett szándék
beleitatódik a közegbe. A Falusi délután faluja például »rokkant« és »elnehezült«, fölötte bogárként mászik a Nap, a riadt tyúkok lába »széttört csillag«, a trombitálni igyekvő kakas »leszédül« a dúcról, a kidöfött szemmel futó tehén »szeméből rémület leng, hosszúkás vérszalag«. Aztán az emberek is megjelennek, beiktatódik a faluvégi Krisztus is, s végül egy kószáló
gyerek, aki semmit sem ért az egészből, rejtelmes indulattal követ vág a Szenvedőhöz. A vers
tehát hagyományosan fejlődik a közvetlen szemlélet anyagából, a tényleges s Juhász Gyula
óta ismert falukép elemeiből, csak az indulat sötét tüze s a véresre stilizált cselekménysor
jelzi, hogy a formáló ösztön tájon túli szörnyűségekkel tölti fel a képeket.” „Morbidnak minősíthető” falusi és emberi képek, jelenetek sorjáznak, és ezt már magam, mostanról teszem
hozzá: mintha spanyol vagy szicíliai falvakban járnánk, vagy a „rózsák harca” Angliájában,
amikor ’56 magyar valóságát szenvedjük a „lenyakazások” ismételt megjelenítése során. Soroljam mellé az én találataimat is, ma már megtehetem. A Motyogók, benne az öreg színészszel:

„

66

tiszatáj

S a nagy szinész, ki tegnap este
fölzaklatta a közönséget,
magátfeledve, utcahosszat
valami titkot kibeszélget.
--------------Mit beszéltek ki, motyogók?
Miket motyogsz ki nagy szinész?
A rég megirt tragédiák
időzitett döbbenetét?
Vagy a Halál és zuhanás fölé:
Megkínzott idegemben
annyi halál és zuhanás
látványát viselem:
kivánni már csak azt tudom,
ne lássak soha többet.
A Kórházi naplótöredékről, meg az Altatópor mögötteséről is a kor nagy ideggyógyász
orvosai tudtak beszélni – nagyritkán, miként feleségemnek egy vizsgálat közben Ambrózy
György emlékezett ’56 utáni mentő tevékenységükről. Nekem pedig egy másik sérült, Orbán
Ottó, Csoóri akkori barátja beszélt saját szerelemmel összefonódó kórházi kálváriájáról, múzeumi beszélgetéseink során. Miként Orbán Ottó, Csoóri is saját idegrendszerét viszi végveszélybe, amint magánélményévé fogadja, magára véve környező világa szenvedéseit. Egy életen át meditáló verssorainak monológját ekkor indítja, talán éppen ezzel a versszakkal: ahol
a magány egyben a világmindenség fájdalma. De ekkor már csak így mondható ki a konkrét
történelmi veszteség:
Sebzett a világ fája,
én vagyok egyik ága:
s életét élve rejtem
baját az idegekben?
A természet így lesz a mindenkori jelen metaforája szertelen rapszodikus képeivel. A Záporban is arra figyel, amint „menedékhelyet hajszol / minden ég alatt élő.” A vers kísértetiesen vadromantikus balladává alakul, aminek a visszáját kell érteni, értelmezni. A Szél a
Balatonparton színe és visszája egymást egészíti a veszélyekben élés kidalolásává:
Futkos a parton a szél,
tombol a parton a szél,
s borzas Absolon-haja
fönnakad a fán.
Reccsen s lezuhan az ág,
holtan terül el a szél,
s halottnézni a Nagy Víz
medréből kilép.

2017. április

67

„

A Karácsonyi készülődés az áldozatok leltározása, a fa ünnepi díszítése – a veszteség groteszk visszaidézése:
S alárakom a kerek Földet,
ajándékként ígért jövőnket,
kicsomagolt, vad álmainkat,
értük vérző halottainkat,
lemondásaink jaj-nyugalmát,
mint horpadt, sápadt aranyalmát.
A betlehemesek Torz áradattá látomásosodnak, őrültek hadaként, a várakozás pedig:
„Meggyötört ajtók sírnak, /kilincs kilincsre csattan”. A Cseresznye-ballada ennek képi megjelenítése:
Kicsattantál, meggömbölyödtél,
akartál lenni piros kedvem
s lenyakaztak: most véres fej vagy,
barbár jelkép balladás versben.
Barbár őszi verssel búcsúzik a nemrég még költő-példa Szabó Lőrinctől, világlátomássá
felemelt háromrészes ciklusban fordít hátat a nagyra becsült mesternek: új poétikai világával
egyszerre siratva a költőt és korábbi tematikáját a kötet zárásában. Mert ekkor már egy másik poétikai világban él, ugyanis csak ezzel mutathatja fel ország-világnak közösségével közös
személyes bánatát. Ezeket a példákat akkor már barátja sem sorolhatta fel, el nem árulhatta,
de úgysem közölték volna a konszolidációt váró, eltorzuló reményt mondó-publikáló világban. Csoóri pedig éppen ennek ellenében vezette fel kétségbeesését, „halál és zuhanás fölé”
vonva az elérhetetlenül vágyott derűt. Új poétikával sejteti a hagyományos tematikát, személy és közösség közös veszteségének átélését, kimondását. Nem valódi derűt, csak a kimondhatás örömét. A kötetet éltető poétikai találat vigaszát:
Szomorú a Mindenség rendje:
dac itt csak a derű lehet,
a kiharcolható öröm, mely
a halál és a zuhanás fölé
emeli életünket.
És ahogy a „lobogós Petőfi” idején a Felhők és a vándorszínész költője poétikájának kétféleképpen is érvényes maszkja lehetett, akként lett éppen 1956 idején – Radnóti utalásai okán
– García Lorca is egyfajta látszólagos kapcsolódás, és ugyanakkor az az alól felszabadulás
példázata is egyben. Miként azt éppen e kötet egyik versének, még az „ántivilágban” (a „felszabadulás” évfordulójára készülő reprezentatív sorozat 1979-es Csoóri-kötetében, a Jóslás a
te idődről címűben már daccal ekként szereplő Zavaros délutánban) tematikailag és poétikailag pontosított szövegváltozata is bizonyítja:
Számláim félrelökve bolond verseket mondtam,
hogy ami megtörténik, ne történjen meg szótlan,
soha tanútlanul, a tanút irtó korban – –

„

68

tiszatáj

Ez már a Petőfi-maszkot drámaian váltó Lorca-maszk, amely a magyar tudatban Radnótival kapcsolódik, és ezáltal – biztosíték gyanánt – a kísérteties század személyre osztódó pillanatainak „antifasiszta” jellegét jelöli. Persze, megint nem csak ennyit! Koronatanúként állíthatom, az „antifasiszta” minősítettség az ’56-ról beszélés fedezőjeként legalizálhatott egyfajta jelent gyászoló beszédmódot. Ugyanakkor mai olvasatban ismét összezár a század:
minden szélsőség, náci és bolsi rémtettek összeolvasása egészíti ki egymást. Ami mára már
nyilvánvalóan 1956 emlékezete, az egyben lehet hitelesen a múlt század rémség-leltárának
kiegészítője, a teljes embertelenség rémképeinek felidézése. Ha poétikailag sikeres volt a
megoldás, az mára már megemelt értékűként hathat irodalomtörténeti emlékként. Sőt válhat
eligazító személyiségrajzzá, és a személyiség veszélyeztetettségének megjelenítésévé.
Ekként Csoóri szinte egyetlen emblematikus verse, az ország- és időszerte szavalt Anyám
fekete rózsa nemcsak a szegénység végérvényes jelképpé fogalmazása a József Attila-i „Mama”-kép rögzítésével és a sinkai asszonykép-ballada felújításával, de – az emlékezetben megrögzülő záró képével – egyben a lorcai balladás gyászszerkezetté transzformálása is, akkor
„modernné” újítása. Mely szememben, ha melléírom a vers megjelenését közlő kötet évszámát, az asszonytüntetéses nemzet elgyászolása is. Ezt jelképezhette utóbb a költő temetését
szervező nemzeti ünnepi gesztus, a fekete rózsával jelzett gyász, mely a Csoóri-kultusz kiépülésével egyben visszamenőleges igazolása lett a költő 1957-es kötetbeli gyászának.
1956-ban a történelmi magaslat a külső élet, a szenvedő ember versbe vonásához, a modellek, maszkok szerencsés feltalálása pedig a megszólalást lehetővé tevő mágikus balladához segítette (miként vele egy időben Jánosy Istvánt a kollektív tudatalattiból átvett álomversei – ő maga mondta! – „koholásához” igazította). Mindez megemelte versei önbecsét. Az
azt követő ellenzéki, majd hatalmi pozíciókban való ténykedés idején ugyanez a versbe zárt
ember végtelenül megcsömörlött saját korának összefüggéseitől, a külső élet csapdáitól. A
gyászolót felváltja a moralista.
Ünnepek után
Enyhe kocsmaszag
a száguldó földalattin
s karácsony ezüst rongyai a lucskos járdán.
Földig lelógó vörös sál a fiúk nyakában,
mintha a torkuk vérzene –
Ó, békebeli szép haldoklások hótalan harcmezőkön!
Valaki Mozartot fütyöl, fönt magasan
a város fölött,
de az is lehet, hogy csak én emlékezem
havazó, tágas ünnepekre,
amikor még a harangszó elé is
galambok fogták be magukat nagy csapatban
és suhogtak vele hosszan, amerre fújt a szél.
Ó, másnapos világ, dobhártya-emlékezés,
micsoda üresség fölé

2017. április

69

„

nyomulna most is a zene, a hó, a megizzadt galambcsapat,
itt forog, itt röpdös,
itt hánykolódik a bőröm alatt,
mintha minden múlt, amit szerettetek és minden sajgás
bennem adott volna találkozót az égnek.
A versben a nemrég feltalált képek önmaguk ellentétébe csapnak át, a motívumok keserves értékvesztésekről adnak híradást. Parádfürdőre Gallya válaszol, a Tücsökszó a régi példának üzen vissza 1982 tájáról:
Mi van köztem s a tücsökszó között?
Csak ez az elhanyatló délután?
Kerítések, fák limlomja? A csönd önkívülete?
Vagy tán ott van minden
tömegpusztító sejtelem
beágyazódva, förtelmesen?
a halál széljárta csigaháza?
az idő Szabó Lőrinc-i bűne s jajdulása?
semmibe hulló válla és haja?
És a versében fát vágó apa valahai biztonságérzete, mely a balladát erővel és konoksággal
tölthette ki, meg a „lefejezések” mártíriuma rekvizitummá dermed, – a megjelenítő műfaj pedig a balladából „románccá” fokozódik. Le? Vagy fel? Ha kiválik a versben életbeli környezetéből, nem a vezérszerepet hangsúlyozza, hanem éppen ennek az értékvesztésnek auráját jelentheti. A magányos meditálás a nem magányban élő ember önvizsgálata, a környezet bizonytalanságának felmérése, a csapdában vergődés vállalása, hogy „a megromlott / igazságokat porba köpjem”:
Ma még én látok tisztán helyettetek,
mert én magamat látom: fegyverek
s rideg városok kölcsönfényében csatangolok,
ujjaim közt elvérző diólevél.
Remélem jól olvasom: nem a személyes szerep felmagasztalása, hanem éppen a vállalható szerepek leértékelése. Az „élni s félni kell” leckéje.
Versében ez az álvilág fonja körül kétségbeejtően az ifjúságában valaha büszkén, a tragikus szembesülést és világnagynak látott nemzeti gyászt felvállalót:
Románc
Erősen fúj a szél,
a palánk recseg.
Mintha üldözött vadkölök volnék, megborzongok.
Félve sandítok ki az ablakon: a Hold, ez a régi,
májbajos végrehajtó
ott oltárkodik a körtefánál.
Apám védelmező kezét keresem,

„

70

tiszatáj

nincs már sehol.
A tuskója áll csak a favágítón fölmagzott gazban
egy elhanyagolt vérpad, fölhintve
dermedt fűrészporral.
Hátrébb húzódom, hűvös a szoba fala,
erősen fúj a szél,
a palánk recseg.
És ezzel rátalál saját, önmaga külső szerepvállalásait felülíró elevenboncoló versszövegeinek hangjára, belépve költészetében a Férfikorba, megformálva Rejtett önarcképét. Ekkortól
költészetében már nemcsak a külső világ történelmileg és kultikusan jogos, ekkor is továbbélő fájdalmát veszi magára, hanem elkezdi önmaga külső létezésének belső megvitatását. Éli,
küzdi, gondolkozza, magyarázza verseiben saját (és vállalt közössége) külső életét. Verseibe
egy vacogó magányos ember tart – Pilinszky szavával – különítéletet. De – Pilinszkyvel ellentétben – nem metafizikai távlatokra, hanem egyszerűen elfogadhatóbb környezetre, és – nevezzük nevén – boldogságra vágyva. Vágyhat? Ebben a környezetben, ebben a létezésben? A
versekben, a létezés csapdájába záródó ember, önmagát buktatva újra meg újra bízva bízik.
Poétikai pozíciója: a talán. Verseiben minduntalan végiggondolja tetteinek sok szempontú
visszhangját. Vigasztalanul.
Találhat mégis vigasztalást? Társat a szerelemben, aki haldoklásával erősíti a keseredett
embert: erőt sugárzó jelenlétet jelent még búcsúzásával is. Mint valaha Elza szeme erősítette
Aragont az ellenállás idejében, akként Csoóri önmagában beszélő monológjaiban a vacogtató
világ, a társadalmi lét hidegében a teljesnek megélt szerelem felmelegítő erejét biztosíthatja.
Életében is, sőt még elmúlásával is. A mérték beidézésévé válik a versben.
A kezed nyoma
Teli van hóval a szám,
megint teli van hóval –
Kinek mondhatnám el, hogy már halott vagy két órája?
Magamnak mondhatom csak: az első idegennek.
Itt van egy sál a nyakamban,
mintha öltöznék s mennék hozzád,
pedig csak állok egy megbillent lámpa alatt
a kihalt hegyen,
sálamon még itt van a kezed nyoma.
Az ekként verseiben életre keltett emberben benne él egy öntudatos költő, aki élete minden szavának, tettének, látványának és viszonyainak egyrészt kommentálója, de keserű bírája is. És ez a bíró: mindennek nemcsak a színét meg a visszáját, de minden színárnyalatát is
újra átéleti a tőle függetlenül önmagát elmondó versben. Ítél, hogy ítéltessék, ítélete fellebbezésre szorul, ismét megítéli az átélt helyzeteket. Monológjai: véget nem érhető fellebbviteli
tárgyalások sorozata. Mert ez az ember dideregve, vacogva, kétségbeesve, magára maradva
nemcsak önmagát, de egész világát ismét és ismét szemlére bocsájtja. Ez a világ és benne ez a
magányos ember képtelen összetartozni, összetartani önmagát. Boldogságra vágyna, de a
boldogtalanság erősebb aurája fogja körbe. Valaha, 1956-ban a huszadik század még kiirtan-

2017. április

71

„

dó tanújaként látta az embert, és felvállalta a tanú értéktudatos szerepét. Vállalta élethivatásul akár! A Felnőttkorban aztán valóban azt akarná, Hogy ma se légy tanú?
Semmi, csak egy fáradt szemhúnyás,
félrenézés,
…...hanyag oldalpillantás felhőkre, orgonákra
elég ahhoz, hogy ma se légy tanú,
ne lásd meg a szobádon átröpülő, fásult
golyókat,
hernyók zöld istállóját asszonyod arca mellett,
ne lásd meg magad másban
s magadban sem;
elég egy kis szem-tangó kékben,
ravaszdi pupilla-táncoltatás,
amitől kertek,
oromzatok,
háztetők megbillennek,
vibrál a cserép vörösen
s a megvénült múmiák bőrét is remegni látod,
mintha élnének,
mintha futkározna rajtuk a fény
s az üvegkoporsókból is hozzád szónokolnának
hosszan,
ki már magad se tudod: hallod-e még a hangot
s emléked-e a kezed,
a szél,
ez a nyár, a hosszúra nyúlt fák remegésével?
vagy te lettél-e romló emléke a világnak,
zavaros test, gerendák közt, gazban
és szíved helyén
sajog csak baloldalad – –
Pedig a tanú-lét poétikai megméretése a tét. Sikerül-e ebben a versben egyszerre megtagadni és felvállalni a jelenlétet ebben a világban. Érdemes-e vállalni a benne-létet, meg tudjae tartani a cselekvő ember értelmes lehetőségét – versébe kivonulva folyamatosan ezt mérlegeli.
A történelmi szereplő, vagy a mindezt szkeptikusan kommentáló költő esélye: képes-e
önmagával szembenézni. Tud-e egyszerre boldog és boldogtalan lenni ebben a versben az
ember? Az értelmetlen széthullást képes-e ellensúlyozni, a létével számot vetni a huszonegyedik századba lépve? Ez már nem Csoóri Sándor, hanem a vers képeiben kétségbeesetten a
létével számot vető „globális” ember kérdése is.
Valaha a Belvárosi Kávéházban a század második felének legokosabb művészei összejöttek, együtt vitatkoztak, mintha Noé bárkája előtt állott volna az emberiség, bárha őket már el
is öntötte a vízözön. És most itt állok én, olvasva Csoóri verseit, és visszakérdezem tőlük,

„

72

tiszatáj

vesszek a zivatarba (mint Kodolányi Vízözönében a jobbat akarók és jobbra várók), avagy
lépjek a bárkába, mert Új ég új föld köszönthet rám.
’56-ban a tragikus képek ellenében a kimondás derűjének örömét tudta megtalálni versében Csoóri Sándor, egyfajta „tragic joy”-t, az azt követő sok évtizedes mindennapjainkban
versmonológjainak a sorában a tragédiát követően az elégiát érzékelem csomagolva. Hol felemelkedve a ballada magasába, hol kétségbeesve a románcba kényszerülés állóvizében. Ne
én mérlegeljem jelenlétüket, hiszen hallhatom – éppen a meditációba fogva magának a kérdést szervező költőnek – egyszerre műfaji tájékozódását és egyben a létezésében megjelenő
ember körülírását:
Talán az elégiák
Talán az elégiák rontottak meg,
s a lassan lebegő, céda madarak,
mert elhittem nekik, hogy a nevemmel terhes égbolt alatt is
hosszan élhetek, hosszan.
A lusta, nagy vizeket is ezért szerettem mindig,
rönköt cipeltek, öngyilkos lepkét, vitték aznapi életemet,
de tudtam: marad még másik tíz arcom az éjszakának,
tíz halálom a másnapi földnek.
Az éjféli villanyoltások után
a végtelent még ma is elérem,
el a kezemmel is, de mintha már csak elszállni készülő
diólevelet érintenék;
egy nő hideg combját, aki hétköznap is
szemfedőbe öltözne föl.
Időtlen órák s időtlen évek közül
így csúszok vissza újra a testem idejébe
s oly üdvözülten, mint aki álmában vérzik el
s még mosolyog is, fél arca takarásban.
Pécsi Györgyi szerint Csoórinak nem meghatározó nagy versei vannak, szerintem monológokat variáló korszerűen tájékozódó költészete van. Amely mindegyik pillanatában ellene
mond viszonyainak. Azért, hogy aztán ennek is ellene mondjon. Valójában önmagával került
a tisztázás reményében állandó ellentmondásba. Elnyugodhatatlanul. És mindent állandóan
elölről kezdve. A bizonytalanság lett verseinek tartósító szere. Én látom a versek kalickájában, minden pillanatában a megváltó bizalomra váró, boldogságra vágyó, kétségbeesett embert. Aki ha viszonyai hálójából a versébe vonul meditálni, akkor találja magát szembe a legveszélyesebb ellenféllel, a kérdéssel, amelyre a választ hiába várja: mi lesz veled ember, mi
lesz veled magyar, mi lesz veled férfi (illetőleg: nő), találkozol-e valaha az Édentől Keletre a
boldogsággal. Pontosabban: találkozhatsz-e.

2017. április

73

„

SOLTÉSZ MÁRTON

A „magyar Provence” kettős öröksége
KÖZELÍTÉSEK A CSOÓRI –KIRÁLY -VONALHOZ
„Azok közé a magyarok közé tartoztam, akik népüket
bomló, veszendő népnek érezték.”
(Illyés Gyula, 1956. október 31.)1
„A fegyvert le nem rakók közé tartozom. El kell viselnem
tehát sorsomat. Szeretném, ha lenne hozzá erőm.”
(Király István, 1989. május 28.)2

Emlékszem, Csoóri Sándor temetéséről hazafelé jövet Bertha Zoli barátom Illyés 1983. áprilisi búcsúztatását mesélte. Feleltképp előadtam: épp a minap szerkesztettem-jegyzeteltem Király István naplójának vonatkozó szakaszát. S mint oly sokan, Király is leírta, amit most Zoli
hangsúlyoz: Illyés temetése a maga korában társadalmi tiltakozássá nőtt. Hogy aztán az a bizonyos Szózat-éneklés a végén vajon valóban spontán gesztus volt-e, amint azt ősz mesterem
állítja, a Király-szöveg nem erősíti meg – igaz, meg sem cáfolja. De hogy a népi írók elkötelezettjének lelke mélyéig hatoló élmény volt a nemzeti sors e keserédes époszának nagy, közös
megszólaltatása, az feketén-fehéren ott áll a napló lapjain. És persze ott vonul, ott sürögforog, szervezkedik az Illyés-temetés Király-narratívájában Juhász Ferenc és Fekete Gyula
mellett a pályája csúcsához közelítő Csoóri Sándor is, a Haza a magasban költőjének választott utódja,3 kinek minapi temetésén – Tornai József után, s Kósa Ferenc előtt – Illyés Mária
mondott búcsúztatót.4
Itt jut eszembe: vajon az egykori barát és harcostárs, Konrád György eljött-e? Ott volt-e?
Nem komiszkodásból, nem is provokatív éllel kérdezem, hiszen olvastam szép nekrológját az
ÉS-ben5 – inkább csak abbéli reménnyel telve, hogy a világ rendje, a nemzet lelkének, megbomlott identitásának békéje, az irodalom felbillent belső egyensúlya végre helyreáll. Nem

1

2

3
4

5

ILLYÉS Gyula, Atlantisz sorsára jutottunk: Naplójegyzetek 1956–1957, szerk. ILLYÉS Mária, HORVÁTH
István, Bp., Magyar Művészeti Akadémia – Magyar Szemle, 2016, 33.
KIRÁLY István, Napló 1956–1989, szerk. SOLTÉSZ Márton, s. a. r., jegyz., KATONA Ferenc, SOLTÉSZ Márton, TÓTH Tünde, ford. KATONA Ferenc, bev. KIRÁLY Júlia, KIRÁLY Katalin, SOLTÉSZ Márton, utószó BABUS
Antal, Bp., Magvető Kiadó, 2017 (Tények és Tanúk), in print.
Lásd erről: PÁLFY G. István, Kapitány! Vezényszót! Merre ezután?, Tiszatáj, 1983/6., 10–11.
Csoóri Sándort 2016. szeptember 21-én helyezték örök nyugalomra az Óbudai Temetőben. Tornai
József és Kósa Ferenc sírbeszédét a Hitel 2016/11., Illyés Máriáét a Magyar Szemle 2016/9–10. száma közölte.
„Sanyikám, örömmel tudósítalak arról, hogy a Túlvilág Zrt. Igazgatósága megértően válaszolt kérésemre: a mennyei ebédlő kerekasztalánál egymás közelségében étkezhetünk.” – KONRÁD György, Három villanás: Csoóri Sándor (1930–2016), Élet és Irodalom, 2016. szeptember 16., 9.

„

74

tiszatáj

kerülgetem tovább: a Nappali holdról van szó. A huszadik századi irodalom egyik legszebb
esszéjéről, melynek megjelenése ugyanakkor mégis betagozódott legnagyobb nemzeti tragédiáink sorába. Csalog Zsolt 1985-ben még megküldte a Parasztregény kongeniálissá bővített
második kiadását Csoórinak, majd 1990 tavaszán ő is megtagadta írótársát – dühödten követelvén Jókai Annától, az Írószövetség akkori elnökétől a dicstelen szerző azonnali kizárását,
fölfüggesztését. Nem tagadom meg Zsoltról írott könyvem vonatkozó kitételét, hiszen ma
sem gondolom másként: „maga is letette [ezzel] névjegyét az új, szabadnak és demokratikusnak hazudott kultúra asztalára”.6
*
E percben pedig már itt fekszik előttem a 168 Óra friss száma, benne Lengyel László megrendült írásával (Láttam arcodat).7 Szép nekrológ, ki is vágnám, el is tenném – egyetlen
mondata miatt mégsem tehetem. Egyetlen sora még e kései órán is elszomorít szimplifikáló
értékelésével. Csoóri – Lengyel szerint – nem állított kevesebbet ’90 nyarán, mint hogy „a
zsidóknak a holokauszt után magyarrá válni lehetetlenség, […] nincs és nem is lehet asszimiláció”. Ismerem természetesen a szóban forgó passzust – jó pár éve forgatom magamban
óvatlan mondatait. S noha itt hever íróasztalomon Kertész Imre hagyatékának vonatkozó
dossziéja (benne a Magyar Hírlapban közölt kilépési nyilatkozattal,8 Rózsa György hurrázva
gratuláló levelével9 stb.), tovább is azt kell higgyem: az ügy lényegében tévedéseken alapult.
Bár Csoóri óvatlan mondatai – s kivált a sajtóbotrány, mely szállóigévé emelte őket! –
óhatatlan muníciót adott a szélsőjobbnak, e hatás köszönő viszonyban sincs a költő eredeti
szándékával. Anélkül tehát, hogy bárkit sérteni, vagy kimondott s leírt gondolatokat, véleményeket utólag hatálytalanítani kívánnék, kimondom: bízom benne – mert életműve abszolút
följogosít e bizalomra –, hogy Csoóri nem azt akarta mondani, amit szavaiból Lengyel ma is
kihallani vél. A Nappali hold vallomásos lírai énje szerint a Tanácsköztársaság, a Horthykorszak és a Vészkorszak ellehetetlenítette zsidóság és magyarság eladdig problémátlan (az
Ady–Hatvany–Révész–Jászi–Ignotus-vonal által jelölt) lelki-szellemi összefonódását.10 Ami
pedig, tekintetbe véve, hogy a jelzett történelmi tragédiasorozat következményeként a „fordulat éve” környékén maga a nemzet (az osztályok és országhatárok felett álló lelkikulturális nemzet) szűnt meg létezni, bizony tény és való.11 Nem a nacionális (a népi) hova6
7
8

9

10

11

SOLTÉSZ Márton, Csalog Zsolt, Bp., Argumentum Kiadó, 2015, 128.
LENGYEL László, Láttam arcodat, 168 Óra, 2016/38. (szeptember 22.), 49–50.
KERTÉSZ Imre, Nem tűröm, hogy kirekesszenek: Levél az Írószövetség elnökségéhez, Magyar Hírlap,
1990. szeptember 25., 4.
Rózsa György levele Kertész Imrének, Budapest, 1990. október 2. (A hagyaték feldolgozása folyamatban.)
„A Tanácsköztársasággal, a Horthy-korszakkal, de különösen a Vészkorszakkal a szellemi-lelki összeforradás lehetősége megszűnt.” – CSOÓRI Sándor, Nappali hold, Bp., Püski Kiadó, 1991, 225.
A költő szavaival: „a Vészkorszak után nem azért szűnt meg az asszimiláció mindkét felet gazdagító
lehetősége, mert a »mélymagyar« vagy a »mélybesenyő« Csoóri ezt sokaktól önkényesen megtagadja, hanem azért, mert a két-három koalíciós év nyűglődései után hosszú időre maga a nemzet is megszűnt. Elveszítette tudatát, ellenálló reflexeit. Ugyan mihez lehetett volna itt jó lélekkel asszimilálódni? Az internacionalizmushoz? A Párthoz? Rákosiékhoz? Az ÁVO félelmet keltő szelleméhez? Mihez?
A bűnösnek nyilvánított magyar néphez?” – CSOÓRI Sándor, A mélypont: Válasz Kertész Ákos nyílt levelére = UŐ., Nappali hold… i. m., 335.

2017. április

75

„

tartozás ellehetetlenüléséről volt tehát szó, „csupán” a kulturális-közösségi összetartozás
csatornáinak elzáródásáról. Mely utóbbiban (keserű bizonyítéka ennek sok egyéb mellett
Zimándi Pius István nemrég megjelent, 1944–45-ös naplója12) a sárga csillag által nem érintett többségi társadalom arcpirító arroganciájának elsődleges szerepe volt.
Mindez természetesen nem tudományos tény, pusztán magánvélemény. De hadd tegyem
hozzá: hogy ki a felelős a rendszerváltás körül kialakult feszült helyzetért – a fasiszták vagy a
kommunisták –, Csoóri 1990 júliusában nem foglal állást. Nem támad tehát – csupán szomorkodik és vizionál. Nem kétlem, hogy ez utóbbi terén egy kissé messzire megy; a magam
részéről mégis inkább Orbán Ottóval értenék egyet, aki a Kortárs 1991. januári számában a
Nappali hold vitájához az alábbi megjegyzést fűzte: „Csoóri Sándor természetesen nem antiszemita, nem pogromokra bujtogató igric. Nemzedékem és a kortárs költészet egyik legtisztább költője ő, jó szándékú, közérdekű gondolkodó” – noha „közreadott egy rosszul fölépített
gondolatsort, fontos közügyben, érzékeny terepen hibásan érvelt”.13
A denunciatív gesztus azonban jellemző. Mikor Csalog-könyvem kiadója, Láng Jóska – Isten nyugosztalja – elolvasta Lengyel Péter fülszövegtervét, elszörnyülködve hívott fel. „Minek
egy ajánlóba ez a vitázó mondat a Csalog–Csurka-levélváltás kapcsán?” Elmosolyodtam. Péter ugyanis, párszáz leütéses offrant-jában külön bekezdést szentelvén a kérdésnek, leszögezte: „Világlátásom a szerzőétől eltérő. Azt a következtetését például, mely Zsoltot a szélsőjobboldalivá torzult egykori írónak szinte ikertestvéreként mutatja be, tiszta lelkiismerettel
nem hagyhatom szó nélkül. Nem úgy van.” (Én persze még véletlenül sem szuggeráltam testvéri viszonyt a két író között; épp ellenkezőleg: arra próbáltam felhívni a figyelmet a Csurkatemetés kapcsán, hogy a két életpálya minden tekintetben eltérő kifutása fényében alig hinnénk, hogy egykor közös volt a cél, közös az ellenség, és baráti-kollegiális a pályatársi viszony.) Mégse húzzuk ki – mondtam Jóskának. Mégpedig azért ne, mert ez a harag, ez az eleven ellenérzés maga is dokumentum: a magyar irodalom kettészakadásának gyászos emlékműve. S én talán éppen azt szeretem ma is e fülszövegben, ami Jóskát akkor megzavarta: azt
a belső küzdelmet, amely a fiatal kolléga iránt érzett baráti szeretet és a „nyilvánvalóan fasisztoid” (Németh László-i) népi vonalnak kijáró köteles ellenérzés ütközéséből fakadt. Mert
ugyanakkor – s talán erre kéne a hangsúlyt fektetnünk – Péter azt is leírta könyvem szerzőjéről: „Nem fogadja el irodalmunk – s vele hazánk – kettévágását”. Ami így is van.
Egyébként, eltekintve a két írót egyidejűleg sújtó 1983-as publikációs tilalomtól, s attól,
hogy a Duray-előszó14 ügyében Csoórit ért támadások miatt Csurka ki akart lépni az Írószövetségből,15 e minden vonatkozásban különböző karaktereket említeni sem lehet egy lapon.
Hiszen Csurka – ékes példáit nyújtják ennek az elmúlt évek egyik legnagyobb könyvsikerének számító Réz Pál-memoár Csurka-vonatkozásai16 – a rendszerváltozásként csúfolt káosz

12

13
14
15

16

Különösen szégyenletes Zimándi Pius azon igyekezete, mellyel lépten nyomon kicsinyíteni igyekszik
a zsidóüldözés tragédiáját. – ZIMÁNDI Pius István, Egy év története naplójegyzetekben (1944. március
19 – 1945. március 17.), kiad., bev. ESCHBACH-SZABÓ Viktória, utószó UNGVÁRY Krisztián, Bp., Magvető
Kiadó, 2015 (Tények és Tanúk).
ORBÁN Ottó, Napfogyatkozás: Rapszódia a közös jövőről, Kortárs, 1991/1., 94.
CSOÓRI Sándor, Kapaszkodás a megmaradásért: Duray Miklós könyvének előszava = Uo., 21–31.
VÖRÖS László, Szigorúan ellenőrzött mondatok: A főszerkesztői értekezletek történetéből 1975–1986,
Szeged, Tiszatáj Könyvek, 2004, 159, 267.
RÉZ Pál, Bokáig pezsgőben: Hangos memoár, Bp., Magvető Kiadó, 2015 (Tények és Tanúk).

„

76

tiszatáj

idején kétségkívül kifordult magából, míg Csoóri megmaradt annak, ami mindig is volt: magyar költőnek. A bélyeg mégis rajta maradt holtáig, s tán eztán is rajta marad – a humanista, a
demokrata Csoórin az antiszemitizmus bélyege. (Hadd tegyem hozzá: nem kisebb elkeseredést okozott néhány nappal később a Magyar Hírlapban Czakó Gábor különös nekrológja Esterházyról, melyben ugyan egyszer sem írta le pályatársa nevét, e finomkodó gesztusban mégis több volt a kegyetlenség, mint a kegyelet. „Az Eszdéesz holdudvarához csatlakozott, mert
ott volt a pénz, a paripa meg a fegyver, vele együtt a rádió, a tévé, a sajtó” – írja a Duna Televízió, a Hír TV és a Magyar Hírlap celebritását élvező író egykori „barátjáról”.17 Inadekvát
hang ez, de főként méltatlan e történelmi pillanathoz. Czakó karcolata pont olyan kíméletlen
és elhibázott, mint annak idején Papp Endre Egy ürge lelkiismerete című, a Csoóri-életművet
az Esterházy-œuvre ellenében kijátszó írása volt a Hitel egyik 2012-es számában.18)
*
Különben én – történetesen – Csoórit is, Esterházyt is olvasom, szeretem, s hálás vagyok a
sorsnak, amiért mindkettőjükkel megadatott a személyes találkozás, a baráti ismeretség
öröme. Sándor bátyám verseiről-esszéiről írtam is egyszer-kétszer, Péter a Csalog-könyv első
olvasója és lelkes kritikusa volt. Igaz: én Király Istvánban sem látok patás ördögöt – jóllehet
nem engem bírált, leckéztetett lázas ifjú kritikusként,19 nem engem bélyegzett renegátnak a
népi írói határozat vitájában,20 és nem engem zavart el tűzoltónak ’56 után.21 Csoórival pedig
kifejezetten méltányos volt. Viszonyuk, túl a kollegialitáson, a hetvenes évek elejétőlközepétől már barátinak mondható. A költő – bő négy évtizeden keresztül – küldözgette verses- és esszéköteteit Királynak,22 aki – cserébe – figyelmes levelek sorában méltatta az újabb
és újabb könyvműveket. Levelezésüknek az a része, mely fönnmaradt az irodalomtörténész
hagyatékában, egy atyai barátság képét tárja elénk. „Mindig jólesik a figyelem azok részéről,
17
18

19

20

21

22

CZAKÓ Gábor, Egy baráti simogatás, Magyar Hírlap, 2016. szeptember 5., 7.
PAPP Endre, Egy ürge lelkiismerete, Hitel, 2012/1., 76–85. Kötetben: P. E., Azonos önmagával, Bp.,
Nemzeti Kultúráért Alapítvány – Hitel Könyvműhely, 2013, 144–161.
Helyszűkében csupán egyetlen, azóta is emlegetett példa: KIRÁLY István, Három regény – három kórtünet, Csillag, 1948/5.
A népi írói állásfoglalásról az MTA Irodalomtörténeti Intézetében rendezett, 1958. júliusi vitában Király „renegátoknak bélyegezte” a tervezet ellen érvelő kollégákat – köztük Czine Mihályt, Bodnár
Györgyöt, Fekete Sándort, Oltványi Ambrust és Németh G. Bélát is. – A népi írók között levő helyzet a
párt állásfoglalása után: Jelentés, Budapest, 1958. december 11., Állambiztonsági Szolgálatok Történeti Levéltára, O-11803/2.
Az ’56 utáni időkről szólva mesélte el Király István a következő történetet: „egyszer éjszakába nyúlóan vitáztunk Karinthyéknál; ott volt Nemes Nagy, Karinthy Cini, Lengyel Balázs és én. A vita hevében Ágnes megkérdi, de hát mondja meg, mit csináljak én most, menjek el tűzoltónak? Erre rávágtam, igen, menjen el tűzoltónak.” – Rejtőzködő legendárium: Fejezetek egy kultúrpolitikus sorstörténetéből, szerk. CSÁKI Judit, KOVÁCS Dezső, Bp., Szépirodalmi Kiadó – Szemtanú Kiadó, 1990, 62.
A Sárospataki Református Kollégium Tudományos Gyűjteményébe került Király-könyvtár katalógusa szerint az alábbi műveket: Forradás (Kósa Ferenccel), 1972.; A félig bevallott élet, 1982.; A költő és
a majompofa, 1966.; A látogató emlékei, 1977.; A tizedik este, 1980.; Breviárium, 1988.; Elmaradt lázálom, 1982.; Faltól falig, 1969.; Felröppen a madár, 1954.; Iszapeső, 1981.; Jóslás a te idődről, 1979.;
Készülődés a számadásra, 1987.; Kezemben zöld ág, 1985.; Kubai napló, 1965.; Második születésem,
1967.; Menekülés a magányból, 1962.; Nomád napló, 1978.; Párbeszéd, sötétben, 1973.; Tudósítás a
toronyból, 1963.; Utazás, félálomban, 1974.; Várakozás a tavaszban, 1983.

2017. április

77

„

akiket az ember becsül és szeret – írja Király a Párbeszéd, sötétben kézhezvételét követően,
1973 júliusában. – S Te azok közé tartozol.”23
Nemrég megjelent könyvében Pálfy G. István külön bekezdést szentelt annak méltatására, milyen páratlan érzékenységgel elemezte az idősebb pályatárs az új nemzeti költő művészetét, s ugyanakkor milyen pontosan érzékelte a közösségi ügyekben fáradó esszéistát fenyegető ideológiai veszélyeket. Így lássa Csoóri Sándort – aki látni akarja című kötetében
Pálfy hosszan idézi Király 1979. augusztus 24-i levelét, majd hozzáteszi: „Csoóri Sándornak a
»sajátjaival« történő későbbi különbözései többek között épp a népiségnek abban a felfogásában mutatkoznak, amelyre itt Király István sok mindent és sok mindenkit megelőzően hivatkozik”. „Király […] épp arra figyelmeztetett, hogy Csoóri népisége nem a szokványnépiség.
Ő mindig a »lentiekkel« tart. […] Az a népiség, az a nemzetfelfogás, amelyet ő vall és folytat,
magában hordja azt a magatartást, amit ’56 Németh Lászlója, Veres Pétere, Illyése, Tamási
Áronja – különböző árnyalatokban, de egylényegűen – képviselt.”24 Tegyük hozzá: a Királyéletmű (az exegéta, a naplóíró és a kiterjedt levelezést bonyolító tanár személye) felől tekintve nem csoda, hogy a Ragályban született, majd a „fent” és „lent” dichotómiáját művészi
szintre emelő Adyról négykötetes monográfiát jegyző irodalomtörténész éppen a saját értelmezői stratégiáját is átható-meghatározó „alvégélmény”-t ragadta meg a költő-esszéista
lelki-szellemi alkatában.
A „pesti professzor” egy másik, 1983. júniusi levelének fölvetései már a Csoóri–Királyviszony központi kérdése, az ellenzékiség körül forognak. Ez volt ugyanis az a kázus, melyben a főszerkesztői értekezleteket hivatalból látogató Király rendre kiállt a költőért. Mielőtt
azonban a szövegre térnék, szükségesnek látszik egy rövid kitérő. A történeti források tükrében ma már nem vitás, hogy a nyolcvanas évek elejére Csoóri neve szinte teljesen összefonódott az ellenzékiséggel – Szeredi Pál kifejezését kölcsönvéve: a „nemzetépítő demokratikus
ellenállás” vezéralakjává vált. Mindez persze korántsem olyan egyértelmű és problémátlan,
mint amilyennek elsőre ránézésre tűnik. Hiszen nemcsak az Élet és Irodalom kritikusa, Hajdú
János,25 de maga Csoóri is többször, több helyütt reflektált az alkatában megbúvó költő és
közéleti ember viszonyának (ha nem is összeférhetetlenségére, de legalábbis) problematikus
voltára. Úgy tűnik, az ellenzéki címkét sokkal inkább az ellenségkép kidolgozásán fáradozó
hatalom ragasztotta a költőre. Az 1981. novemberi 2-i kommunista aktíván Jovánovics Miklós a „Csoóri-kérdést” egyenesen a „lehet-e ellenzék a szocializmusban?” kérdésével kötötte
össze. Ugyanezen alkalommal Óvári Miklós leszögezte: „Aktívatéma lehetne az ellenzékiség
értelmezése is”, majd a probléma lényegére térve kifejtette: „Csoórival nincs olyan szövetség,
mint volt Illyéssel, Veres Péterrel, Németh Lászlóval; példa erre Csoórinak az a törekvése,
hogy az értelmiség mondja fel a kompromisszumot a hatalommal, vagy a nemzeti és a szocialista szembefordítása.”26
Király következetesen vitázott e leegyszerűsítő ítéletekkel. „Nem tartja ellenzékinek
[Csoórit], [hiszen] a rendszer alapjait nem kérdőjelezi meg” – jegyezte föl az aktíván elhang23
24
25

26

Király István levele Csoóri Sándornak, Budapest, 1973. július 17., MTA KIK Kt. Ms 2187/540.
PÁLFY G. István, Így lássa Csoóri Sándort – aki látni akarja, Bp., Noran Libro Kiadó, 2016, 91, 258–259.
„Költészete és közéleti szerepvállalása két, egymással közös nevezőre nem hozható szférába távolodott” – írja Csoóriról Hajdú János. – HAJDÚ János, Utószó egy előszóhoz, Élet és Irodalom, 1983/37.
(szeptember 16.), 3.
VÖRÖS, I. m., 246–247. (Kiemelések tőlem – S. M.)

„

78

tiszatáj

zott szavait Vörös László.27 S ha megnézzük a költő saját nyilatkozatait, meg kell állapítanunk: azok bizony a Szovjet Irodalom főszerkesztőjének kijelentését támasztják alá. Az Írószövetség 1986. novemberi közgyűlésének jegyzőkönyve szerint Csoóri még ekkor is azt vallotta: „ha kibontakozhatott volna Magyarországon a reform – akkor bizonyos, hogy én most a
reformisták között vagyok, és nem sodródom bele semmilyen ellenzékbe, illetőleg »minthaellenzékbe«.”28 Mindezek figyelembevételével olvassuk most Királynak az Elmaradt lázálom
című kötet felett meditáló levelét:
Mint barátod, tartozom azzal az őszinteséggel, hogy megírjam: a Senkid, barátod című versed közléséről lebeszéltelek volna. Nem azért, mintha a vers nem lenne szép. A vers szép. S meggyőződésem: a
vers, mint esztétikum, igaz. Egyszer majd eltűnnek a konkrét politikai belehallások, s mindenki azt
az értékigényt fogja látni, amelyet a vers hord, és az a szocializmus értékigénye. De jelenleg (főleg,
mivel előzőleg külföldön közölték), mindenféle aktuálpolitikai feszültségeknek, s a legkülönfélébb,
esetleg külpolitikai belemagyarázásoknak kerül […] gyújtópontjába. Talán ezért kellett volna gondolkodni a kötetbe való felvételén. Nagyon nehéz helyzetben, nehéz körülmények között megyünk
előre. (A többes számon itt „magunkat” értem: Téged és minket, azokat, akik egy „magyar Provence-t”,29 egy példának szép szocialista Magyarországot akarnak.) Ilyen körülmények között jobban kellene tán vigyázni arra, hogy napi politikai ellentétek ne állítsák szembe egymással azokat,
akik történelmileg egy úton, egy cél felé mennek.30

Király e baráti jovialitása azután a későbbiekben is rendre megnyilvánult. 1983-ban például, a Duray-előszó nyomán támadt vihar idején őt is fölkérték: írja meg az MSZMP KB által
tervezett hivatalos kontroverziát. Az irodalomtörténész azonban – Pethő Tiborhoz hasonlóan – visszautasította a fölkérést, s csupán a Várakozás a tavaszban című kötet kapcsán kelt
köszönőlevelében fogalmazott meg néhány óvó-védelmező (a Nappali hold körül utóbb kipattant botrány felől nézve keserűn aktuális) jó-tanácsot: „Egy jelentős, a magyar irodalomtörténetben rangot kivívott ember költészete ez. Éppen ezért kérlek, Sanyi, nagyon vigyázz
Magadra! Te már azok közé az emberek közé tartozol (ez számomra régóta bizonyosság volt,
de most, köteted után kiváltképp érzem), akik nemcsak magukért felelnek, de egy nemzetért
is, kiknek mindig tudnia kell: egy nemzet is téved az ő tévedéseikkel. Nagyon kérlek, Sanyi,
érezd ezt a felelősséget.”31
A bizalom ráadásul kölcsönös volt: Csoóri éppoly nyíltan és dacosan vállalta a hatalom
soraiban ülő barátját, mint az őt. 1986-os írószövetségi kirohanásában (a Tiszatáj főszerkesztőjét, Ilia Mihályt védelmezve) is elsősorban Királyra hivatkozott, Királyba kapaszkodott.32
De túl a bizalmon, a baráti viszonyon, nem kétséges: annak a fiatal népi szárnynak, amellyel –
27
28
29

30
31
32

Uo., 246.
A Magyar Írók Szövetsége közgyűlése 1986. november 29–30. Jegyzőkönyv, Évszak, 1988/1–2., 103.
A gondolat részletes kifejtését lásd: KIRÁLY István, Magyar Provence? Levél az ideológiáról és a történetírásról, Napjaink, 1989/4., 4–7.
Király István levele Csoóri Sándornak, Budapest, 1982. december 20., MTA KIK Kt. Ms 2187/545.
Király István levele Csoóri Sándornak, Budapest, 1983. június 8., MTA KIK Kt. Ms 2187/546.
„Itt ül Boldizsár Iván, itt ül Király István s itt ülnek mások is, akik tudják, hogy engem sokan megtámadtak: miért írtam alá egy olyan finom – már-már főhajtással felérő – levelet, amely elment az illetékes szerveknek.” – VÖRÖS, I. m., 145. A Tiszatáj-ügy kapcsán a párbeszéd fölvételére tanácskozótestületet jelöltek ki – ennek tagja volt Boldizsár Iván, Mezei András és Szederkényi Ervin mellett Csoóri Sándor és Király István is. Bővebben lásd: SZEREDI Pál, Nemzeti demokratikus ellenállás a Kádárkorban 1956–1987, Pilisszentkereszt, Barangoló Kiadó, 2015, 378.)

2017. április

79

„

mint Óvári hangsúlyozta – már nem köttetett a hatalomnak olyan magánpaktuma, amilyen
annak idején (többek közt éppen Király jóvoltából33) Illyéssel és Németh Lászlóval köttetett,
égető szüksége volt egy „belső” szimpatizánsra, aki legalább vezetőinek, hangadóinak legitimitását szavatolhatja. Király (egyébként nem csupán Csoóri, de Czine vonatkozásában is34)
tökéletesen alkalmasnak látszott erre a szerepre, noha – s erről szeretünk megfeledkezni –
éppen olyan alkati feszültséget indukált benne a közvetítő kettős funkciója, mint Csoóriban.
Elkötelezettsége, megőrzött ambíciója mégis űzte, vitte. Vitte akkor is, amikor a Németh
László Társaság elnöki posztján – melyet ugyancsak kettős szituáltsága okán vállalt el ’87-ben –
mind a népiek, mind a hatalom irányából növekvő bizalmatlanságot kellett tapasztalnia.35
Pálfy G. István jegyezte föl a kevesek által ismert tényt, mely szerint „Király István professzor rendszeresen szervezett találkozókat Aczél részvételével, s ezeket népi szimpátiái
alapján arra hasznosította, hogy a politikus a népi oldal Illyéséknél fiatalabb prominenseivel
is vitatkozhasson.”36 S Király erőfeszítései nem is voltak hiábavalók, ha figyelembe vesszük
Aczél 1983. szeptember 22-i kijelentését, mely szerint „Csoóri sarmőr, kedves ember, így
nincs vitánk vele, s mint költővel sincs.”37 Vajon, ha nincs az atyai barát bábáskodása, nem
került volna Csoóri első pillanattól az Aczél által üldözött Czinével egy kalap alá? A kérdés jogos – találgatásokba bocsátkozni azonban felelőtlenség volna. Tény viszont, hogy a hatalom
felé játszott közvetítői szerep mellett Király irodalmárként is vállalta Csoóri irodalom- és
nemzetfelfogását. 1988 augusztusában, a Tiszatáj hasábjain megjelent, Németh László gondolatvilága című tanulmányában az egyik legzűrösebb honi értelmiséginek számító költő sorait-gondolatait idézte.38 Nem véletlenül, hiszen ekkor – amint az 1985. június 4-i leveléből kiderül – a Kezemben zöld ág szerzőjét már „az egyik legigazabb nemzeti költőnek” tartotta.39
33

34

35

36
37
38
39

Lásd erről: Király István feljegyzése az Illyés Gyulával és Németh Lászlóval folytatott megbeszéléseiről:
Feljegyzés, Budapest, 1959. június 5. = Zárt, bizalmas számozott: Tájékoztatáspolitika és cenzúra
1956–1963, szerk. CSEH Gergő Bendegúz, KALMÁR Melinda, PÓR Edit, Bp., Osiris Kiadó, 1999, I, 139–141.
Az Aczél által támadott Czine legfőbb védelmezője, előmenetelének, nagydoktori fokozatszerzésének
motorja szintén Király István volt. Minderről azonban majd a jelenleg megjelenés előtt álló napló ad
részletes fölvilágosítást.
„Király a többlelkűségének egyikét kétségkívül Németh László védelmére, »megmentésére« szentelte (egész életében ezt óhajtotta tenni). Ezt le kell szögeznünk, a javára kell írnunk.” –hangsúlyozta
Monostori Imre a Németh László Társaság első húsz évét összegző tanulmányában: MONOSTORI Imre,
Érezni lehetett az együvé tartozást: Gondolatok a Németh László Társaság első húsz évéről, Tiszatáj,
2009/4., 69. Naplójának 1989. február 21-i bejegyzésében Király ekképp indokolta az elnöki posztról történő lemondását: „túlzottan »átpolitizált« a nevem, nem alkalmas arra, hogy összefogja a Németh Lászlót szerető embereket. Korábban szükség volt reám, kellett a nevem mint áruvédjegy. Kellett ahhoz, hogy a Társaság egyáltalán megszülethessék. Ma már erre nincs szükség. Funkcióvesztetté váltam. Használni többé nem tudok. Feltett szándékom, hogy visszalépek.” – KIRÁLY, Napló 1956–
1989… i. m.
PÁLFY, I. m., 171.
VÖRÖS, I. m., 267.
KIRÁLY István, Németh László gondolatvilága, Tiszatáj, 1988/8., 75.
„Jól választottad meg a címet – Kezemben zöld ág –: valóban a reménytelenben is reményt tud adni,
villantani ez a kötet, így illeszkedik be a nagy hagyománysorba: a magyar költészetbe, amelynek kezében ott volt mindig az a bizonyos »zöld ág«, talán ezért tudott átélni mindent ez a nemzet, s ezért
érezlek Téged az egyik legigazabb nemzeti költőnek.” – Király István levele Csoóri Sándornak, Budapest, 1985. június 4., MTA KIK Kt. Ms 2187/547.

„

80

tiszatáj
*

Mindezek fényében szomorú tény, hogy e különös barátság 1989-ben, Király halálával végül
is megszakadt. Másfelől: talán jó is, hogy így történt; hogy a költő patrónusának nem kellett
megérnie, mi valósult meg a rendszerváltozás Magyarországán a kettejük által – bizonyára
más-más hangsúlyokkal, de egyforma lelkesedéssel – elképzelt-megálmodott „magyar Provence” helyett. Kíméletlen pontossággal értékelte a helyzetet egy nemrég megjelent cikkében
György Péter, amikor rámutatott: „a neoliberális globális kapitalizmus restauratív ellenforradalma […], amelyet mindközönségesen »rendszerváltás«-nak hívunk, felismerhetően közömbös volt az autonóm nemzeti kultúrák tételével szemben”.40
Csakhogy nem állhatunk meg itt. A rendszerváltozás óta ugyanis több mint egy negyedszázad telt el – s az a néhány alapvető kérdés, amely a Csoóri–Király-tengely vázlatos áttekintése során fölmerült, mintha ma is kínosan aktuális volna. Csoóri Sándor, Esterházy Péter,
Juhász Ferenc, Kertész Imre és Réz Pál halála, a világméretű migráció jelensége, valamint az
egyesek által diktatórikusnak tekintett, magát ugyanakkor nemzeti kormányként definiáló
politikai vezetés viszonyulása a világpolitika eseményeihez nem csupán kulturális életünk
térképét rajzolta át, de új fénytörésbe helyezte a népi–urbánus ellentét mellett a nemzeti és
egyéni felelősség kérdését is. E traumatikus jelenségek valamennyiünket számvetésre késztetnek, s a közelmúlt történelmének átpörgetett lapjairól mindannyiszor roppant kolosszusként mered ránk a Nagy Magyar Összeférhetetlenség Emlékműve. A Nappali hold ügyében
Csoórit följelentő Csalog, akit aztán Pető Iván a cigányprogram miatt elsőként üldöz ki az
(egykor általa kezdeményezett) SZDSZ-ből; az Antall–Csoóri-kötélhúzástól hangos MDF41 helyett az SZDSZ-hez csatlakozó, mert valódi – locke-i, montesquieu-i, Stuart Mill-i – szabadelvűségről álmodó Bertha Zoli, akit még barátja, Görömbei András is félreért,42 s akit frakciótársa, Eörsi István köszönésre sem méltat a parlament üléstermében; a Nagy Imre újratemetése felett hőbörgő, ’56-ot utolsó leheletéig ellenforradalomként aposztrofáló Király István –
aki évtizedeken át hordozza lelkében a magyarság és a világszocializmus iránti elkötelezettség kettős béklyóját…43 A rendszerváltozás boszorkányszombati kavargása ez – melyet a Kezemben zöld ág költője már egy 1985-ös költeményében megidéz:

40

41
42

43

GYÖRGY Péter, A tágasság iskolája – egy cikk ára (Csoóri Sándor 1930–2016), Élet és Irodalom,
2016/51–52. (december 21.), 14.
Lásd erről: KISS Gy. Csaba, Csoóri Sándor és Antall József: Első közelítés, Hitel, 2016/11., 157–161.
Görömbei András írja Márkus Bélának és Cs. Nagy Ibolyának 1990. április 4-én a következőket:
„Bertha Zoli képviselőjelölti majdnem-győzelemre állása teljesen elképeszt. Azt hiszem, óriási demagógia folyik ott. El is keserít, hogy Debrecenben az MDF nem tudott evidens jelölteket állítani, vagy
nem tudta jelöltjeit megfelelően népszerűsíteni, hiszen mégis képtelenség, hogy Zoli az MDF elnökénél is jobb szavazatarányt kapott. Sokat tűnődöm rajta, hiszen ő még Picurnál [értsd: Pálfy G. Istvánnál] is százszor élesebb megfogalmazója volt bizonyos ellenérzéseinek, őrá rá lehetett volna fogni,
hogy antiszemita és hogy kommunistaellenes. S most exkommunista és nagyon határozottan nemzetellenes törekvések képviselőjelöltje (a nemzetellenességet az SZDSZ viselt dolgaira értem természetesen).” – MÁRKUS Béla, Feladó: Görömbei András: Levelek Helsinkiből, Hitel, 2014/6., 125–126.
A Király-napló vonatkozó része (a szöveg sajtó alá rendezését és jegyzetelését végző munkacsoport
tudta és ellenőrzése nélkül, ebből következően számos értelemzavaró sajtóhibával) megjelent a Vasárnapi Hírek hasábjain: „Ebben benne van az ember” [Király István naplója, 1989. június 11–25.],
Vasárnapi Hírek, 2017. január 7., 18–19.

2017. április

81

„

Földrésznyi disznóólakat, romokat s földrésznyi
kaszárnyákat avatnak a nevünkben folyton.
Felcsattan az ünnepi zene mindig, de a tamburmajorok
már derékig vérben állva csontváz-trombitásoknak
vezényelnek. Hát mért ne pukkadozhatnánk mi is, mi
felnőtt senkik a bordák mögött suppogó tüdőkön?
Mért ne göcöghetnénk kéjesen, mint a
Századvég Vidám Kocája, aki rohamsisakban ül
egy cirkuszi selyemágyon s tapsok és lámpák fényporában
kifent henteskésekkel csiklandoztatja magát.44
A nyolcvanas évek pokoli fiesztahangulata, a rendszerváltozás eseményeinek bizarr sorozata a kortárs szemlélő számára persze már csak a történeti tény érdekességével szolgál.
Amit viszont, ha öntudatlanul is, de saját bőrén kell érezzen, az a huszadik század második
felének ambivalens lelki-szellemi öröksége. A „Csoóri–Király-vonal” a példa rá, hogy a Kádárhű s a Kádár-ellenzéki népiek egykor ugyan mind szocializmusvágyók voltak, ma mindkét tábor (veteránjaival, elvtársaival és utódjaival együtt) mélyen rendszerváltás-szkeptikus és
kapitalizmusellenes – amellett heves ellenérzéseket táplál a ’89-es eszményeket és reményeket idéző nyugati demokráciafelfogással szemben is. Mely utóbbinak – hadd tegyem sietve
hozzá – egyik legnagyobb érdeme és ajándéka éppen a nyitottság, a közbeszéd terének demokratizálása volt.
De ha ezen a ponton egy pillanatra föltekintünk a magyar történelem nagykönyvéből,
egyvalami azért kétségkívül reményekre jogosít – és ez a valami nem más, mint a múlt megértésének, tisztázásának várva várt szabadsága. Az a tény, hogy 2017 januárjában egy 29
éves irodalomtörténész nyugodtan dolgozhat a Nobel-díjas magyar író, Kertész Imre hagyatékának rendezésén, szerkesztheti a Kossuth-díjas kommunista irodalomtörténész, Király
István naplóját, kötetbe rendezheti a Tolerancia- és Pulitzer-díjas ellenzéki polihisztor,
Csalog Zsolt publikálatlan műveit, s közben esszét közölhet a Nemzet Művésze-díjas Csoóri
Sándor személyét övező politikai-kulturális erővonalakról a nyolcvanas évek viharait túlélt
Tiszatáj hasábjain. Ha úgy nézzük – márpedig én úgy nézem –, ez azért nem kevés.
Nyitott sebemmel ott fekszem most én is azon a mezőn.
Felhők jönnek rám és vágtázó, idegen lovasok.
Hányadik testemet tapossák újra bele
hazai földbe? Sár, ganyé, keserű fű a számban.
S édes hazám földjétől öklendezem.
De érzem s tudom: rám talál majd a szél,
hajammal elszalad s holtak kezét
érintve visszatér újra.
S ez az érintés élni kényszerít engem minden időkben,
mint titkos megbízatás a gyöngéd vértanúkat.45

44
45

CSOÓRI Sándor, Tapsok és lámpák fényporában = Cs. S., Kezemben zöld ág, Bp., Magvető Kiadó, 1985, 74.
CSOÓRI Sándor, Mint titkos megbízatás = Uo., 54.

„

82

tiszatáj

FÜZI PÉTER

A sakkírás mechanikája
Tandori Dezső második, 1973-ban megjelent Egy talált tárgy megtisztítása című kötete harmadik, Az amatőrség elvesztése című ciklusának a középpontjában a nyelv, valamint a költészet lehetőségeinek megkérdőjelezése áll.1 „Tandori verseivel a non-art […] első kötete jelent
meg Magyarországon”,2 olvashatjuk már a kötettel foglalkozó legelső recenziók egyikében. A
kötet által kiváltott visszhang egyik jellemző vonása annak kiemelése, hogy a technika a kötet
egyik központi kérdésévé vált, legyen az a „költői technika”, mely „a versek anyagává lett”,3
vagy pedig magának a szövegnek a technikai környezet által diktált megalkotása, mely így
már nem csak a hagyományos költészet, hanem a technicizálódott nyelveszmény kontextusába is kerül.4
Ezek a kijelentések hangsúlyozottan igazak az úgynevezett sakktrilógia5 esetében. A betlehemi istállóból egy kis jószág kinéz, a Táj két figurával, valamint A gyalog lépésének jelölhetetlensége osztatlan mezőn valóban rendhagyó versek, amennyiben egyáltalán versekről beszélhetünk itt, hiszen, ahogy azt az értelmezéstörténetüket összefoglaló Bedecs László megjegyzi, a körülöttük kialakuló polémia néhány résztvevője kérdésessé teszi a vers voltukat.6
Bár a versek körül bonyolódó diskurzus számos értelmezési kísérlete „jelversként”
aposztrofálja a műveket, azokat mégis egy narratív séma mentén, a sakkjátszmák célelvűségét hasznosítva próbálja dekódolni, a bennük található „rejtett” üzenetet feltárni – az üzenet
valahol az értelmezés két véglete, Tarján Tamás Krisztus-metaforája7 és Fogarassy Miklós
szerelmes története8 között helyezkedik el. Ezzel azonban, ha némileg sarkítva is, de nem a
versek szövegét, hanem a versek által ábrázolt „játszmát”, lépéssorozatokat helyezik előtérbe. Bár nem beszélhetünk olyan szintű értelmetlenségről, mint mondjuk az említett versek
kapcsán is gyakran emlegetett A hal éji éneke kapcsán, mely a hagyományos értelmezési sémák kizárásával az értelmezőt a verset létrehozó módszer vizsgálatára kényszeríti, hisz itt a
betűk és a számok strukturált, szabályok által előírt rendszerbe szerveződnek. Ez a rendszer
azonban nem a nyelvi megértést hivatott elősegíteni, ám az, hogy a versek a sakk kódrend-

1

2
3

4
5

6
7
8

IZSÁK Gábor, A játszma vége (?)= Novum, szerk.: HOVÁNYI Márton, Bp., Eötvös József Collegium, 2009,
213.
ACZÉL Géza, Talált tárgy – elveszett poézis, Alföld 1974/5, 72.
RADNÓTI SÁNDOR, Talált tárgyak költészete (Tandori Dezső: Egy talált tárgy megtisztítása), Új Írás
1974/4, 123.
Ez a törekvés a későbbi Koppar köldüs (1991) kötetben tovább erősödik.
Ez a kifejezés Tarján Tamás 1993-as tanulmányából származik. Tarján Tamás, Matt három lépésben
= UŐ, Egy tiszta tárgy találgatása, Bp., Orpeusz, 1994, 9.
BEDECS László, Sötétben is világos= UŐ, Beszélni nehéz, Bp., Kijárat kiadó, 2006, 82.
TARJÁN, i.m., 27.
FOGARASSY Miklós, Tandori-kalauz, Bp., Balassi, 1996, 41.

2017. április

83

„

szerén belül értelmesek, nem feltételezi szükségszerűen, hogy nyelvileg, vagy akár egy célelvű narratívában értelmezhetők.
Az úgynevezett algebrai lejegyzésnek9, a sakktrilógiában megjelenő rendszernek a szabályai, szintakszisa egyszerű, az elterjedtebb egyszerű írásmódot felhasználva minden lépés leírása három egységből áll: a figura nagybetűs jelöléséből, kivéve a gyalog esetében, ahol azt
csupán egy zéró morféma jelöli, kisbetűvel szerepel, hogy a figura melyik oszlopba érkezik, a
sort pedig számmal adjuk meg. A világos és sötét játékos lépései egymás mellett helyezkednek el, egy sorban tehát mindkét játékos egy-egy lépését megtaláljuk. A lejegyzés legfontosabb szabálya azonban az, hogy a leírt lépéseknek minden esetben követniük kell a sakk szabályait, hisz ellenkező esetben értelmetlenné és érvénytelenné válna a leírás. A logikailag felfejthető érvényesség, az, hogy egy állítás igaz vagy hamis, abból következik, hogy végrehajtható-e az adott kijelentés az adott környezetben. Nem egy hagyományos nyelvfelfogás szerint szerveződő nyelvi rendszerrel, hanem egy programnyelvvel van tehát dolgunk, melyet
elsősorban performativitása jellemez, amennyiben ez sérül, minden kijelentése értelmét
veszti. A programnyelvek esetében minden sor egy (jelen esetben két) utasítás, és amennyiben valamely állítás végrehajthatósága sérül, úgy a többi hitelessége is csorbát szenved.
Ám ehhez egyúttal azt is tisztáznunk kell, hogy az adott esetben mit értünk program alatt.
Ennek a legáltalánosabb definíciója a következőképp hangzik: az utasításoknak olyan gyűjteménye, melyek egy meghatározott feladatot végeznek el végrehajtásuk során. A program
elsősorban működése közben mutatható ki, „ha egy számítógépen egy program »fut«, az abban jelentkezik, hogy a számítógép memóriájának tartalma folyamatosan változik. Itt most a
»memóriát« általánosan értelmezzük, beleértünk a szűken vett memóriától, a regisztereken
keresztül, a képernyőig mindent, ami információt hordoz.”10 Azt, hogy az algebrai lejegyzést
programnyelvként fogjuk fel és ekként viszonyuljunk hozzá, ennek számos jellegzetessége
megerősíti. Egyrészt a kétdimenziós sakktáblát egydimenziós írássá redukálja,11 másrészt a
két résztvevőt is egyetlen regisztráló mechanizmus helyettesíti. A mechanizmust egy előre
rögzített szabályrendszer vezérli, ez meghatározza a kinyerhető eredményeket és a tevékenyen jelenlévő embert csak abban az esetben tudjuk tetten érni, ha a leírt állapotok eltérnek
a szabályrendszer által lehetővé tett állapotoktól.
A sakkversek esetében tehát rendelkezésünkre áll a szűken vett memória és kikövetkeztethető a forráskód is, az, hogy melyek voltak azok a pontos szabályok, melyek révén a memória írása megtörtént – azok a sakkjáték szabályai. A képernyő, a tényleges megjelenési
forma aktuális állapotai nem ismertek, hiszen mi csak a változásokat ismerjük, ezekből következtetni tudunk a táblán lévő tényleges állapotokra, már csak azért is, mert a sakkversek
9

10
11

Az algebrai lejegyzés az úgynevezett leíró lejegyzéssel áll szemben, melyet ma már egyáltalán nem
használnak. A bonyolultabb leíró lejegyzés példának okáért nem egy egységes perspektívát alkalmazott a táblára, hanem mindkét játékos másként jelölte a mezőket, és kiindulási pontként a királynő,
illetve a király mezőit használta.
FÓTHI Ákos, Bevezetés a programozásba, Bp., ELTE Eötvös, 2005, 32. (kiemelés tőlem)
Technikailag a tábla kétdimenziós terét, amely kiegészül a figurák által jelentett további dimenzióval, redukálja egy lineárisan feldolgozható sorrá, ahol a jelentés már nem a dimenziókból fakad, hanem az elemek által elfoglalt pozícióból. A beszélt nyelv linearitása ütközik itt az írás térbeliségével,
mely a Tandori-életműben már a kezdetektől jelen volt, „a papír síkján nála sem csak lineárisan rendeződnek az írásjegyek”, ezzel lehetővé téve az írásjelek párhuzamos értelmezésének lehetőségét.
DOBOSS Gyula, Nyelv és kép, Jelenkor 1985/808.

„

84

tiszatáj

minden kijelentése végrehajtható az előzőek ismeretében, ezek tehát érvényes és szabályos
kijelentések.
Ám a sakktrilógia versei kreált jellegüket ott árulják el, hogy a versek szövege mindenképpen csak részletei egy érvényes utasítássorozatnak, tehát egy partinak. Ezt elsősorban a
trilógia második darabjánál érhetjük tetten, ahol az első 4 sorból hiányzik a sötét lépésének
párjaként funkcionáló világos lépés. A versek tehát a programnyelv működtetése mellett lezajló szelekciós és szerkesztési eljárás eredményeként jöttek létre. A szerkesztői eljárás itt
nem elsősorban a lépések minőségi voltára koncentrált, ahogy koncentrálna akkor, amikor
önmagát a programnak alárendelve működik, például a sakkrejtvények esetén, hanem egy
külső, esztétikai kód nyomán próbálja érvényesíteni magát.
A sakkversek „szövegét” alkotó algebrai lejegyzésen túl azonban a versek másik jelentésalkotó eleme a versek címe. A három sakkvers közül az első kettő esetében egyértelműen eldönthető, hogy összetartoznak, a szemmel láthatólag közös nyelv összeköti őket. Ám a harmadik vers, A gyalog lépésének jelölhetetlensége osztatlan mezőn esetében a cím alatt egy
üres lap következik, itt nincs semmilyen információ, amiből bármire következtetni lehetne.
Az elemzések csupán a cím egy szavára, a gyalogra fókuszálva jelentik ki, hogy ez az előző két
vershez tartozik.12 Ennek fényében mindhárom vers esetében a törzsszöveghez képest legalább ugyanolyan arányban figyelembe kell venni magát a címet is, amennyiben ténylegesen
egy korpuszról óhajtunk beszélni, melyek, értelmezéstörténetüket is figyelembe véve, gyakorlatilag egyetlen műnek számítanak, hisz nem találni olyan megszólalást valamelyikről,
mely ne térne ki a másik kettőre, és a későbbi gyűjteményekbe is mindhárom egyetlen entitásként került be.
A legelső sakkversben, A betlehemi istállóból egy kis jószág kinéz című versben, minden
szövegelem hangsúlyosan tűnik fel. A vers szövege mindössze: Hc3, mely a huszár c3-as mezőre való lépését jelöli. A verscím látszólag összhangban áll a vers szövegével, hisz ez, ahogy
azt Domokos Mátyás révén tudjuk, az istálló a pesti sakk szlengben a kezdő állapotban felállított bábukat jelenti.13 A huszár c3-ra való helyezése egy lehetséges nyitólépés, ám Izsák Gábor megjegyzi, hogy elsősorban az amatőr sakkozók kedvelik, profi partikon alig fordul elő.14
Tarján Tamás értelmezése szerint a vers a betlehemi istálló és a játszmát nyitó lépés öszszecsengése nem kevesebbet, mint egy világtörténelmi kezdetet jelöl, ezt az értelmezést
megerősíti egy Krisztus-szimbólum, a kis jószág megjelenése, valamint a jószág és a huszár,
nem hivatalos nevén ló lehetséges egymásra vonatkoztatása. Ez az értelmezés rendkívül erősen körül van bástyázva, konzisztens módon végigvihető a sakkversek mindhárom darabján,
alapvetően épít a cím és a szöveg közti analógiákra.15 Az istálló a kezdőállás, a jószág a huszár figurája, a kinéz a lépés aktusa. Lehetséges azonban, igaz hasonló logikát követve, a cím
és törzsszöveg közti párhuzamokat kilátásba helyezni, mégpedig a (nyelv)alapítás, az idő-

12

13

14
15

Maguknak a címeknek az elemzése is nagy múltra tekint vissza a sakkversek recepciótörténetében,
melyet már Tarján Tamás vitaindító tanulmánya is megalapoz. Kijelentése, miszerint „hagyományosan strukturált cím” található mindegyik vers élén, vitatható, amennyiben a címek strukturáltsága
túlságosan is a sakkversek és a címek egymásból való dekódolásához vezetne. TARJÁN, i.m., 23.
DOMOKOS Mátyás, Zwischenzug, Holmi, 1995, 730. A kitűnően sakkozó Domokos egyébként a vers értelmezéséhez számos, a sakk játékvoltának szempontjából fontos részletet tárt fel.
IZSÁK, i.m., 215–216.
TARJÁN, i.m., 29.

2017. április

85

„

számítás létrehozását kiemelni, ez egyrészt vonatkozik egy világtörténelmi nulla pontra, a
Krisztus születése által kijelölt origóra, másrészt pedig a játszma kezdetére, az összes többi
lépést lehetővé tevő nyitólépésre is. A kettő ilyen viszonyban már nem egy világosan levezethető analogikus kapcsolatban áll, tehát a cím nem teszi lehetővé a törzsszöveg „dekódolását”,16 hanem kontextusba helyezi azt, az alapítás aktusára helyezve a hangsúlyt.
A nyitóvers ugyanakkor nem csak saját magát értelmezi, hanem az őt követő verseket is
kontextualizálja, éppen úgy, ahogy a nyitólépés is a többi lépést.
A következő versben, a Táj két figurával címűben Tandori ezt a nyelvet használja, ám felhasználja az előző versben kialakított illúziót is, mégpedig azt, hogy a versszöveg történései
másodlagosak az általa ábrázolt, táblán történő lépésekhez képest. Ugyanakkor mindkét ábrázolási lehetőség, az egymással egyenértékűnek tűnő, ám valójában nem megfeleltethető algebrai lejegyzés és a sakktáblán történő események figyelembevétele szükséges. A vers szövege két egymás mellett elhelyezkedő oszlopban szerepel,17 ugyanakkor a vers szerkezete,
az, hogy a sötét első négy lépése egymagában szerepel, jelzi a mű fikciós vagy szelektív voltát,
mintegy figyelmeztetve, hogy bár a vers tökéletesen követi az algebrai lejegyzés szabályait,
olyannyira, hogy minden kijelentése érvényes, mégsem tekinthető hagyományos játszmalejegyzésnek. A vers ezzel is a szövegiségre tereli a figyelmet, szemben a táblával.
Az a kijelentés, hogy a sakkversek, mivel a jelversek közé tartoznak, nélkülözik a hagyományos költői eszközöket, „nem beszélhetünk […] rímekről, verssorokról, - legalábbis a
klasszikus értelemben nem”18, egyben ezen eszközök definícióját is megadja. Amennyiben a
rímet elsősorban hangzó entitásként képzeljük el, melyet az egyes, sorvégen elhelyezkedő
fonémasorok összecsengése eredményez, úgy valóban nem találkozunk ilyennel, lévén hogy
ezek a versek szóban nem, vagy csak rendkívül nehezen interpretálhatók. Azonban, ha a rímet a sorvégen elhelyezkedő grafémák ismétlődéseként fogjuk fel, úgy feltűnő, hogy a ’6’
grafémája háromszor is visszatér a sorok végén, ahogy az első két sorban is, ahol a világos és
a sötét lépése is szerepel, mindkettő ugyanabba a sorba lép, a soron belül belső rímet hozva
létre, ahol a cezúra szerepét a két játékos lépéseit elválasztó szóköz tölti be. Kétségtelen,
hogy durva rímek ezek, ám az adott nyelven csupán ezek lehetségesek.
Hasonlóképpen a lépések fikciós voltát jelzik a huszár lépéseiben felfedezhető mintázatok, a második és ötödik, valamint a harmadik és a hetedik lépés ugyanazt az utat követi,
technikailag ugyanazt a vektort írják le, tánclépéseket idézve fel.
A legfinomabb és leghangsúlyosabb, a vers műjellegét hangsúlyozó sor a „Hh7”. A lépés
leírva kétszer tartalmazza a h betű két alakváltozatát, kiejtve: huszár a há hétre!, pedig már
szabályosan alliterálnak a szókezdő h hangok. Ez a sor önmagában, illetve a fontossága, melyet azáltal nyer, hogy erre válaszul találkozunk először a világos lépésével, hangsúlyozza,
hogy a sakktrilógia elsősorban nyelvi produktum, mely így a hagyományos közegétől, a sakktáblától elszakadva jelenik meg, és sokkal inkább versként és nem lejegyzésként működik.

16
17

18

Uo., 30.o.
HITES Sándor, Megjegyzések a Tandori-sakkversek értelmezéséhez, Holmi, 1995, 727. Hites Sándor
Tarján Tamás értelmezésével szembehelyezkedve a nyelvet a sakk leírására használt nyelv tiszta
megfelelőjeként értelmezi. Tarján a két tömböt két versszakként „olvassa”, s ezzel egy kronológiai
sort is feltételez a szakaszok egymásra következésében.
BEDECS, i.m. 90.

„

86

tiszatáj

Erre a látszólagos „művészi túlkapásra” jelenik meg a világos gyalog, amely egyenletesen
tör a huszárral való azonosulás felé, ennek során az eddigi jelölhetetlen, pontosabban zéró
morfémával jelölt gyalogból az érzékelhetően jelölt, névvel rendelkező19 huszárrá változik. A
huszár nem csak a ló alakjának az egyetemes és a magyar irodalomtörténet által is terhelt
motívumát hordozza magában,20 hanem „nyelvi” leképzése, a „H” is kitüntetett pozíciót foglal
el. Egyrészt ennek révén képes létrehozni a hármas alliterrációt,21 ám a „H” betű a Tandoriéletművön belül kiemelt szerepet tölt be, erre Tarján Tamás hívta fel a figyelmet tanulmányában.22 Az életmű egészét átszelik a „H” betű hangsúlyozásai és értelmezései. A sakkversekkel kapcsolatban leggyakrabban az előző kötetben címszerepet kapott Hamletet emlegetik, valamint az annak a kötetnek az élén álló Hommage-t, melynek szétírása, dekonstruálása
a későbbiekben is számos helyen megjelenik, mindig kiemelt pozícióban tüntetve fel a „H”
betűt, mint például az „Itt nyugszik, kinek vízre írták a nevét”, vagy a Gauguin a Hérakleitoszhajóstársaságnál művek esetében. Utóbbi rögtön invitálja a versek egy újabb csoportját, a
Hérakleitosz-verseket (Hérakleitosz-emlékoszlop,23 Hérakleitosz-értelmezés, Hérakleitosz állapothatározása, Hérakleitosz utóidényben).24 A „H” betű tehát nemcsak a verseken belül foglal el kitüntetett pozíciót, amennyiben a versek „főszereplőjének” neve, hanem a verseket körülölelő metanyelvi síkon is, ezt már csak azért is figyelembe kell vennünk, mert a versek címei is ebből szólalnak meg. Itt egyszerre töltik be az aláírás szerepét, utalva a Tandoriéletműre, valamint egyben az elvi szinten nyelvfüggetlen médium, az algebrai lejegyzés programnyelvi jellege ellen is hat, amennyiben deklarálja az egyetlenegy olyan nyelvet, a magyart,
melyben létrejöhetnek a fentebb már taglalt művészi effektusok.
A következő vers ennek a nyelvnek a berekesztése. A gyalog lépésének jelölhetetlensége
osztatlan mezőn üres oldala a címbéli kijelentés kifejtése. Az a paradoxon, hogy jelölni kell a
jelölhetetlent, az előző vers révén áll elő, hisz ott már kimerültek az algebrai lejegyzés művészileg is értékelhető lehetőségei, elhasználódott a grafémák ríme, a mozgások összecsengése
és a figurák és a mezők nevének alliterációja. A nyelv bevezetése, lehetőségeinek feltárása
után szükségszerűen következne annak továbbfejlesztése, ám az algebrai lejegyzés esetében
ez annak digitális természete ellen hatna, ami egyúttal azt is jelenti, hogy ez a nyelv berekesztődik, csupán kívülről, egy másik nyelvi közegből lehet megközelíteni, paradoxonok segítsége révén.
A gyalog lépésének jelölhetetlensége osztatlan mezőn két okból is paradox kijelentés.
Egyrészt a gyalog jelölése már önmagában is a jelölhetetlen, a figurát képviselő zéró morféma csak további jelekkel szemben válhatna érzékelhetővé, ám ezek a jelek abból fakadóan,
hogy nincs érzékelhető mozgás a tábla által diktált koordinátarendszerben, elmaradnak. A

19

20
21

22
23

24

MENYHÉRT Anna, A kortárs olvasás és az újraolvasás alakzatai a Tandori-recepcióban, Irodalomtörténet 1997/4, 554.
Ezt a lehető legteljeskörűbben Izsák Gábor foglalta össze. IZSÁK, i.m., 198–200.
Rajta kívül egyedül a bástya és futó alliterál egy-egy sorjelölő betűvel, ám ezek híján vannak az öszszecsengő számnak, míg a huszár egyből kettővel is rendelkezik, a héttel és a hárommal.
TARJÁN, A néma H, Parnasszus, 1995/2, 58–64.
Erre a címre két vers is hallgat a Tandori-életműben. Először A feltételes megállóban szerepel, később pedig a szonettmánia időszakából származó Még így sem kötetben találkozunk a 1976714/o2 –
Hérakleitosz-emlékoszlop című verssel.
Uo., 62–63.

2017. április

87

„

program nem képes működni a meglévő adatokkal, így azokat nem is képes regisztrálni. A
sakktáblán nem következik be tényleges állapotváltoztatás, csupán a cím implikálja, hogy a
gyalog valamilyen mértékben helyet változtatott. Ám mivel a két nyelv nem feleltethető meg
egymásnak, így lehetséges olyan kijelentés, amely egyik vagy másik nyelven értelmetlen, miközben az eredeti közegében tökéletesen értelmes.
A „sakktrilógia” nem csak a nyelvkritika színrevitele, amennyiben eltávolítja magát a
klasszikus líra- és nyelvfelfogástól, hanem ennek a nyelvkritikának érvekkel alátámasztott
védelme is. Ám még ebben az anti-lírában is megtalálja azokat a hatásmechanizmusokat, melyek alkalmasak az önkifejezésre, miközben felismeri azt is, hogy ez a folyamat szükségszerűen véges. A kritika ugyanakkor önmagára vonatkoztatva szükségszerűen paródiává is válik, mivel képtelen kiszabadulni a körkörös érvelés logikai útvesztőjéből. Ennek a berekesztésnek az egyetlen lehetséges módja a jelölhetetlenség jelölése, mely így nemcsak a nyelvkritikai álláspontot, hanem magát a nyelvet is, annak használhatatlanságát realizálva, berekeszti, véglegesen.
A három vers elsősorban egy mechanikus írási gyakorlat eredménye, ami az algebrai lejegyzés programnyelv-szerű konvencióiban nyilvánul meg. Ám emellett a versek hatásmechanizmusait vizsgálva tetten érhető egy szelekciós-fikciós eljárás is, ez teszi lehetővé, hogy a
hagyományos líra nyelvétől eltérő nyelvi létmód is versként tudjon hatni, amelyben tetten
érhető a szerzőiség megnyilvánulása. Ám mivel mind a szelekció, mind pedig a mechanika
erősen korlátolt lehetőségeiben, így ez a nyelv e kettő törvényszerűségeinek engedelmeskedve zárja le önmagát a lehető leghamarabb, és vonul vissza a jelölhetetlenbe.

„

88

tiszatáj

RADICS VIKTÓRIA

Kísérlet versértésre
Marno seregnyi versformában jártas, az egysorostól a könyvnyi hosszú versig, a daltól a ciklusokon át az elbeszélő költeményig keresztbe-kasul szelte a poétikát, és mindegyik formában valami mást csinált, újat, saját változatot, hiszen ez a krédója, amint erről esszékötetének
címe árulkodik: Kezünk idegen formákba kezd. Hogy mit akar, azt tehát nem tudhatja, korábbi
esszékötetének címe szerint A vers akarata annak megmondhatója. Ez a nyitottság (nyíltság)
a terepe, kedvence mégis egy zárt forma, a régi jó szonett, amit megnyit: szereti variálni, beoltani, kioltani, keresztezni; számtalan változatban szaporította, és mindegyik kicsit vagy nagyon más.
Rózsaszerkezetű szonettnek nevezném az egyik sajátos Marno-szonettformát, mikor a
költő összeölti a versszakokat, néha meg is karcsúsítja őket, megváltoztatja a rímképletet és
a nem-tiszta, de annál izgalmasabb rímek mellett vagy helyett a szintén sajátosnak mondható
Marno-asszonáncot, a fonetikusan egymáshoz simuló vagy összedörgölődző, egymást invokáló szavakat fűzi fel változékony dallamokra, amelyeknek szemantikailag is keresnivalójuk
lesz egymással. Ezek a szonettek úgy bomlanak ki, mint a rózsa, az ismeretlen bensőből, az
olvasó elméjében, amit a vers beoltott; általában koncentrikusan redőzöttek és körkörösen
nyiladoznak, nem lineáris szerkezetűek. A gondolat és az érzékelés különböző szintjei metszik egymást bennük, úgy ahogy a rózsaszirmok is sok kört, fodrot alkotva veszik körül – a
mit? Természetesen Rilkére és Celanra gondolunk itt. Hogy (a) senkit. Dehát a senki gazdag
fogalom. A költői gondolat s fogalom másmilyen, mint a filozófiai vagy a fizikai, egyszerre
idegenszerűbb és ismerősebb – valóban tiszta (vagy talán: maró) ellentmondás, és érzékletes
is; a gondolat öle, mondhatni, mert még van benne valami az ősmelegből (vagy épp a kék ősjégből), és a filozófiai gondolathoz mérten nedves (~humoros). Akár sáros is, a költői gondolatot a poésie pure esetében sem a logikai feddhetetlenség jellemzi, ellenkezőleg, az átfedések, érthetetlen sugallatok, ráhibázások, hiányjelek, amelyeket Svetlana Boym offoknak nevez. Az autopoetikus versgondolat különböző regisztereket és elvontsági fokokat hajtogat
össze és felcsigázza a metaforizációs folyamatokat, a szürreálistól a reálison, közönségesen át
az illó transzcendentálisig tekereg, és ez a bonyolult rétegzettség úgy hajlik, görbül s metszi
egymást, akár a szirmok struktúrája. Hajoljunk közel az egyik ilyen szonetthez, melynek címe
zenei műfajt jelöl.
Pastorale
Füvet nyír a nyáj a domboldalon
és a völgyben, az égen paplanfehér
bárányfelhők mentén tűz a napgolyó;
a nyáj olvadt faggyúfolt gyanánt terjeng
a tájban, a lány ölében a fiú

2017. április

89

„

gyapjas feje a deszkastégen,
lévén a nyár heve delelőn éppen,
és a tó, vize legelevenében,
magától borzong, lázcsillapító –
a fákról azonban ne essék itt szó;
sűrűjébe csalná be az embert,
elég, hogy ha egynek nekivetjük
a hátunk, szemünket meglegeltetve,
mit, hol rejt még az eseményhorizont.
Az "eseményhorizont" domináns szó (utolsó szó) a versben, elüt tőle, lévén szakszó, mégis olybá tűnik, mintha értenénk. Pedig nem, még a csillagászok sem értik teljesen. Az eseményhorizont ugyanis a fekete lyuk határa, határfelülete. Egy szigorú határ, mert ami mögötte történik, az állítólag sohasem lépheti át a (tudat)küszöböt. (Ámbár a tudomány is folyton
módosítja a határokat, a sajátjait is.) A megfigyelő semmilyen körülmények közt sem láthatja,
hogy az eseményhorizonton túl mi van, és az „ottani” események nincsenek hatással a megfigyelőre. Olyan lenne ez, mint a vasfüggöny? Vagy a halál? Vagy mint az ember óriásira kiterjesztett vakfoltja? A fény sem jut át rajta. Az eseményhorizont a fekete lyuk – akár valami seb
vagy kráter – pereme. „Az eseményhorizonton belül rekedt testek örökre a fekete lyuk foglyai maradnak”, olvasom egy szakcikkben, mintha bibliai prófécia volna.
Sose tudhatja meg tehát a potenciális szemlélő, aki egy bizonyos pontból figyel, hogy „mit,
hol rejt még az eseményhorizont”? Azt legalábbis nem, hogy mit. Csak azt, hogy rejt, érzi. Az
egyéni szemlélettől, mármint. Azt, hogy hol, talán megtudhatja, ha feltérképezi a „fekete zónát” vagy zónákat, és ha el tudná képzelni a fantasztikus méreteket, léptékeket. A csillagászok is tudnak a fekete lyukak létezéséről (noha ez sem teljesen bizonyított), fölfoghatatlan
léptékben lokalizálják is őket.
Az „eseményhorizont” a rejtelem modern neve. A titoknak mindig vannak szökésvonalai
– a csillagászatban is –, ezeket lesi talán a lírai alany. A költészetben pedig képek milliói foglalkoznak a titokkal.
A szemlélő (a versíró), aki egy fának vetette a hátát, oda van szögezve egy helyre, a testébe, onnan néz (kukkol, mint egy szatír?), semmiképp sem tudhatja pontosan, hogy a völgyben
mi zajlik, kívül rekedt a körön, az együttléten, vagy a pereméhez tapadt, mint akit kicentrifugázott a dob. (A versben a táj kerek, ilyen benyomást kelt, a gömbölyű formák, a jambusok, az
idill és a sok o, ő hatására.) Fölmérné pedig, hogy mi történik a világban, a természetben, közelebbről: a szerelemben, a fiú és a lány között, az épp aktuális (és egyúttal „örök”, örökkön
ismétlődő) par excellence életaktusban, a termékenység tövében.
A fiú vagy a lány ölébe hajtja a fejét, vagy az ölében van benne, beléhatolt, és a feje a
deszkastégre hanyatlik. (Akárha vágódeszkára, vagy más emlékezetes – világot jelentő? –
deszkára. Most is az olvasó variál.) A szerelmi jelenetet bukolikusnak, érzelmesnek, akár
pornográfnak is el lehet képzelni, ez tényleg a versolvasó ízlésén múlik. A népi „fejbenézés”jelenetváltozat, a rokokó, a romantikus, szentimentális meg a vulgarizáló változat is felmerülhet, modern vagy posztmodern gyűrődésben. Nem kell választani, a variációk – kinyitott
vagy összecsukott legyező gyanánt – elférnek mind az olvasatban, most nem oltják ki egymást.

„

90

tiszatáj

A versben csönd van. Gyönyörű, festői nyári tájképet látunk – a leírás minimalizmusa ellenére színes, mély táj nyílik meg előttünk, és mi más tenné ezt velünk, ha nem a költői
nyelvhasználat, az eufónia, a versmérték, a szóképek és azok ütközései, simulásai. A „nyár” és
a „nyáj” (meg a „lány”) szavak a kimondatlan nyálban futnak össze, akárha összefutna a
szánkban, csorogna a nyálunk… A táj kívánatos. A vers megindítja a szerelmi és az erotikus
képzeletet. Amit a szemlélő lát, az az olvasó képzeletének műve, s ő színezi ki. A versben csak
egyetlen szín-név szerepel, a „fehér”, és mégis „plein air” koloritot látunk. Ezeket a színeket a
szavak termik. A nyári káprázatos tájélmény érzéki, a víz úgy borzong, mint a bőr, „lúdbőrzik”, mondjuk – ami az erős erotikus, érzelmi és esztétikai élmény közös szimptómája. Az
idillt egy hajszál választja el a megrendüléstől.
Az első rejtett varrású quartinában olyan ég-föld tükröződést látunk, ami a teljességet –
az elvesztettnek hittet – varázsolja elő az égi és a földi bárányok tükröztetésével, a színharmóniával, középpontban a nappal – a „delelőn” szó a második quartinában a vers közepén
látható(!), ráadásul az „ölében” szóra zeng, ami a természeti-humán viszonylat szempontjából is harmonikus. A szerelem teljességgel kecsegtet. Igaz, a nyári bukolika szépségébe egy
picit belenyes, hogy a bárányokra a fűnyírógép (Tandori!) képzete tép rá, a faggyúfolt pedig
ezeknek a barmoknak a majdani kivégzését is bejelzi. S a birkaszagú templomi vagy gyászgyertyát. A pár puhán bele van ágyazódva a tájba, csakhogy a „gyapjas feje a deszkastégen” a
tűző nap alatt mégis valami megeshető kivérzésre, kivégzésre (végzetre) kifutó versmondatrész.
A terjengő, olvadt faggyúfolt és az eleven víz a magömlésre is asszociálni engedhetnek.
Azonban a ki nem mondott teológiai „bárány” is benn van a versben, és a folyadékok, a hő, a
„tűz” ige révén (ami főnevesülhet az olvasatban) akár még a vér is. És ha bárány, ha deszka,
ha fa, akkor messziről a szenvedéstörténet (a krisztusi vagy a dionüszoszi, Nietzsche megfeszített Dionüszoszára hajazó) is belopakszik a napos tájba.
A tájélmény elragadó, a nyári nap heve és a vágy egyaránt lobog, a szemlélő azonban viszszafogja magát, visszavonul, hátrál, őt a hűvös és a verssűrű csalja. Az „erdő” szó sem szerepel a versben, mégis előhívódik, akárcsak a „nem látni a fáktól az erdőt” szólás. Nem látjuk
tehát a fogalmat, hanem csak a konkrétumokat, a dús életanyagot. A szemlélő viszont egy pillanatban, melyet letilt („ne essék itt szó”), látja az érzéki rengeteget is, ami csalogatja, no de
csak egy fa árnyékában (hangsúly esik az egyre) lelheti hűsét, ott, ahonnét még tág szögű látvány kínálkozik.
Az egy és a sok filozófiai dichotómiája és oda-vissza dinamikája lép életbe a vers második
terzinájában. Szerepel azonban egy kiválasztott Egy is – a fiúnak a lány és a lánynak a fiú, nekünk pedig az a fa, amelyre támaszkodunk, ami fix pontot jelenthet számunkra, és ami a
szenvedés, a tudás és a vágy fája is lehet. Ez az egy, ez mi magunk is lehetünk, elválasztva a
párosodóktól, a zsibongó öntestünk, melyből kinéz – legel birkaként – a két szemünk. Egészen csodálatos a birkák és a szem legeltetésének összefutása itt a versben, a magyar nyelv
etimológiai erezetének hála. De bárányok a szeretők is, akikre nem tudni, mily sors vár. Most,
az idilli, bár ahhoz talán túl forró versidőben nekik lakájos a világ(mindenség), a fűnyírás, a
paplan, a gyertya (~faggyúfolt), a szerelmespár meghittsége otthonosságot involválnak, a
borzongás azonban nyugtalanító mélységet is sejtet: „a víz legelevene” – ami nagyon szép
szintagma, és biblikus előképe is van, az élő víz – a mélység, a hidegség, a lerántó örvény aszszociációit váltja ki.

2017. április

91

„

Az egymásba merült szeretőkkel ellentétben a magányos szemlélőnek van távlata, belátja
az egész domboldalt és a völgyet, a tópartot, a tó vizét, a tavon a stéget, azon a párt, az eget.
Mögötte az erdő. Marad a határsávban, ahonnan mindent lát, ami az eseményhorizonton innen van, ami pedig túl van rajta, azt a versszavak és a képek keltette képzettársítások, a szómozgások sugallják.
Ő, a szemlélő nem része a bukolikának, maga van (hiába a többes szám), ő is magától
borzong (önmagától), de örömét leli a feltárulóban (hiszen amikor a szemünket legeltetjük,
az jóleső). Elméletileg ő, a szemlélődő költő lehetne a pásztor. Csak kissé eltávolodott a nyájtól, mely a déli napon szédeleg – „olvadt faggyúfolt gyanánt terjeng” –, vagyis a szemében
szétfolyik, elfoltosodik a valóság, ami olyan, mint a délibáb.
A fiú gyapjas feje a bárányra hajaz. Erre a főre mindenféle várhat, hiszen a nap veszélyesen tűz. A napgolyóra, vagy pedig attól el, szemgolyók ugrálnak és mélyednek egymásba: tekintetek kereszttüzét is láthatjuk a versben, sőt háromszögét. (A fiú a lányra néz, a szemlélő
kettejükre.) A mi perspektívánk a fához dőlőé, aki nem tudja, mi lesz itt még. Az eseményhorizonton túl – most úgy tűnik, hogy nagyon messze – a halál leskel megközelíthetetlenül; az
az, amiről mit sem tudni.
De vegyünk szemügyre egy zaklatott téli verset is, azt, amelyik a Hideghullám című kötetet zárja. A Februári fohász nem szonett, hiszen 17 soros, és jambikus lejtésű drámai monológot formáz, melynek a belső rendje architektonikusan pontos (noha a szöveg mély indulatot
lök ki), négy kb. négy és fél soros, egymásba ékelődő jelöletlen szakaszból áll. Ahogy a címe is
mondja, ez egy ima. A mennyei Úrhoz szóló zsidó-keresztény fohász, egy miatyánk, mely
azonban meglepő módon, úgy tűnik, totemisztikus szemémáktól izzik, és destruktív
(dekonstruktív) szándék fűti. A népi hiedelem szerint február 2-án, gyertyaszentelő napján
bújik ki a medve a barlangjából, és ha meglátja az árnyékát, tehát ha kisütött a nap, akkor
már nem ballag vissza aludni; fölelevenedik. Már csak ez a nap is keresztény és pogány elemeket ötvöz.
Februári fohász
Dávidnak
A költő szőrcsuhába bújik, medve
barlangjába, ahol a téli álmát
alvó állatot megölte. Majd ledőlt
melléje a vértől sáros földre, s
maga is elaludt. Ó, Uram, fent
az égben, vagy ha ott már rég nem, hanem
befészkelődve a dolgok lelkébe
a mélyben, honnan ki nem bányász téged
többé semmilyen figyelem, add, hogy
így végezzem én is, tíz körmömmel és
néhány fogammal meg fogcsonkommal
magam tépjem-marjam szét álomszuszék
medvémet, mely ha megmordulni talál,
összetévesztem őt a szabadban
szakadó éggel, vagy üszkösre égett

„

92

tiszatáj

belemmel, melyben a halál most réved
el. S még nekem ront, midőn felriad.
A vers két beszédmódot kombinál, előbb higgadtan, lassan referál a költő és a medve
egyszer már eldőlt viadaláról, majd hirtelen indulatos, egyre hevesebb szavú könyörgésre
vált, magára veszi, animálja a fentebbi, régebbi, gyilkos szituációt – belebújik –, és képzeletben lejátssza a tusakodást. Aztán megint lelassul a ritmus, és végül nyitva marad a költő és a
vad sorsa, mely a haláltusát vetíti előre, és úgy rémlik, hogy a költő pusztulásával, roncsolódásával fog végződni. Ez ellen a „rontás” ellen – ami egyúttal a halál rettegett evidenciája –
emel szót a versfohász.
Hogyan olvassuk, minek lássuk a versbéli medvét? Mit értsünk alatta? A gyereknyelvben
és a gyerekirodalomban szereplő szelíd dédelgetőbábu, a domesztikált maci helyett a medve
itt, a sárban-vérben, úgy látszik, az elemi vadság holt, mindazonáltal a vers hevében bemozduló metaforája, akivel birokra kel a bátor. Vagy nem is olyan bátor, hiszen csak a tetszhalott
– ahogy hízelegve mondja: álomszuszék – medvéhez merészkedik oda. Talán ősi totemállat
gyanánt jelenik meg itt ez a versjátékmedve? Ám a vers csak egy picit archaizáló1 – amennyiben a fohász mint műfaj, mint retorika az –, nem idézi fel a régmúltat, és a primitívből sem
kreál modern nyelvjátékot, ahogy az avantgárdok tették előszeretettel. A medveölés motívuma mégis valami homályba veszett ősi rítus felé terel. Az az érzésem támadt, hogy a vers
egy pillanat alatt tíz-húszezer évet szakít át, foghatjuk a fejünk, hogy kerültünk egyszeriben
olyan időbe, az őskőkorba, ahol látni se látunk szinte semmit, a történelmi „eseményhorizont”-ba ütközve.
Mentális korszakok sziklahegyén keresztül keresztül metsz a vers. Mily intuíció vitte a
költőt – én úgy olvasom: az obi-ugor medvekultusz közelébe? Mely kultusz nem érthető a
mai ember számára, ahogy az egyiptomi állatkultuszok sem, hiszen kultúra, jobban mondva
kultúrtörténet lett belőlük. Egy másodperc töredékére bevillan a sámánizmus is, ami ma,
művelődéstörténeti adalék-voltán túl, az ezoterikus kavarást leszámítva, szintúgy fölfoghatatlan. A vers első szavának költője akár sámán is lehet, de a csuha miatt azonnal remetévé és
középkori aszkéta szerzetesköltővé változik át, aztán vissza ismét ősi emberré. A vers első
négy és fél sora asszociációk, képzetek kavalkádját ébresztheti fel az odaadó olvasóban. Felgyorsítva, egy pillanat alatt lejátszódik egy ősi rítus költői változatban, metaforikus cselekménnyé átalakulóban. A testet fedő szőrcsuha, a medvebunda és a barlang összeérnek.
A hantiknál csak a téli álmát alvó medvét volt szabad megölni, amit aztán több napon át
tartó, „összművészeti jellegű” kiengesztelő szertartás követett. A medve nyelvrokonaink, a
hantik (nem csak a hantiké, de most erre az olvasmányomra gondolok) szent állata, az ÉgAtya gyermeke (Freud azt mondaná, a helyettesítője, tehát metaforája), aki halála – meggyilkolása – után visszamegy az Atyjához (restituálódik), és fölviszi neki az üzeneteket, amelyeket különféle szertartásokkal közöltek az állattal (az istennel), miután elpusztították. Azért,
hogy bocsánatot nyerjenek, és holtában a közvetítőjükké váljon. Reanimálják a halott animát,
a medve lelkét. Lévi-Strauss szerint azonban a totemizmus az etnológusok illúziója, az etnológia teoretikus önbecsapása. Eszerint a totemnek nincs vallási-rituális funkciója, ahogy azt
Freud vélte, csupán „doctrine of naming”. Rendkívül izgalmas filozófiai kérdés ez, a költészetre is vonatkoztatható: lehet-e a költészetnek, ma, rituális/kultikus funkciója, vagy „csu1

Az utolsó sor „amint” szavát a költő a megjelenés után „midőn”-re cserélte.

2017. április

93

„

pán” szemiotikai akcióként (ami nem kevés, hiszen a megnevezésről van szó) és nyelvjátékként értelmezendő? Hiszen ez a vers is problematizálja, hogy megszólítható-e az Úr. A metaforikus, világnyivá táguló és féregnyivé szűkülő „medve”, a totem által, akit már nem tudunk
azonosítani.
Vissza a szöveghez! A vers idejében először, mindenek előtt volt az ölés. Aztán következik, már a véres versbarlangban, a vezeklés. De közben van még egy azonosulási, mondjuk
úgy, samanisztikus fázis; ha így vesszük, akkor, a vers utolsó előtti soráról visszaugorva, révület az, ami a versben egyszerűen alvás a vértől sáros földön. Ami történt – medveölés, lerogyás, azonosulás, álom –, az előkészület a sámánisztikus transzra. Az ősök szellemével valamilyen – hajdanán evidens – összeköttetésben álló jóslásra (~költésre). Georg Hamann mondása merül fel a régmúltból: „Mély alvás volt őseink pihenése; és mozgásuk mámoros tánc”.
Vissza kell azonban váltanunk azonnal a költőre, mely szón mi nem sámánt, sem aszkétát,
istenemberét, hanem polgári személyt értünk, és így hallgatjuk a hangos, teátrális drámai fohászt, amit pattanásig feszült, éppen hogy csak ki nem szakadó istenhit hevít, mely azonban
mégis olyan, mint valami kutatási láz, mert a szem mintha pásztázna, mint a Pastoraléban,
eget, földet, földmélyet, hogy beszélhessen az istenével, akit nem lel föl sehol. Az istennek ez
az „exodusa” (vagy feláldozása?) olyan téma, melybe az egész újkor belefér. Nyugodtan elmondhatjuk, hogy a vers második szakasza, az ima első fele mentálisan végigszánt az egész
újkoron. Még mielőtt azonban teológiai kérdésekbe bocsátkoznánk, magához ragad bennünket az ima igéje, logosza, lényege, ami a legvadabb agressziót óhajtja, a „tíz körömmel” és a
„foggal-körömmel” szólásokat bontja fel, fordítja át ragaszkodás helyett erőszakba, mely a saját medve(isten) ellen fenekedik. Ehhez a végső támadáshoz, ami egyúttal ragaszkodás és a
vereség előérzete, kér a kétségbeesett imádkozó többleterőt. A haláltusához.
A megszólított Úr „deus abscondicus”, akinek a transzcendencia vesztén az immanenciát
tartották fenn a kései évszázadok bölcselői, költői és misztikusai, s már nem a hit, hanem a
(Pilinszky szerint vadászó!) figyelem és a reflexió vált azzá az eszközzé, amivel a transzcendencia nyomaira lehet, ha lehet, bukkanni az immanenciában, az evilágban, a dolgok lelkében. A magas átfordult a mélybe. Ehhez járult a mélység-kultusz, hogy az elmélyülés elvezethet bennünket az elbújt szakrális tartalmakhoz. A versben imádkozó költő szerint azonban
ez az istenkeresés is reménytelenné vált, a mélység misztikája („a mélypont ünnepélye”) sem
tartható, s a bányászás romantikus metaforája is kihunyt. A költő számára ennél fontosabb a
„saját medve”, a saját (totem)állat, az emberi animalitás-isten, ami az individualizmus korában a sajátélet-isten, mondhatni. A totemizmus kollektivitásban létezhet csupán, törzsben; a
magányos költő a versben nem tudja, hogy ki ez, mi ez a medvém, hiszen bevallottan összetéveszti őt. (A tévedés, tévesztés a későújkori elme egyik alapművelete, a magára hagyatott intellektus dezorientáltságának, az elme elégtelenségének és a szükségszerű illúzórikusságnak
a jele.) Mégpedig a mindenséggel téveszti össze, vagy a saját kiterjesztett testiségével, a bensőjével téveszti össze (a kettő összefordul), ami itt határozottan nem romantikus bensőségesség – ahova a spirituális érzések menekülnek –, hanem testbenső. Korgó gyomor, üszkösre
égett belek, melyek akár a viharfelhők Lear király felett. Belső mint belsőség, zsiger, égés,
égetés – az a magam, mely kiterjed a világra és elborítja azt, hisz ez a magányos magam a világnak a szinekdochéja. A gyomorkorgás, bélmunkazaj a mennydörgéssel kerül összecsúszó
párhuzamba a tévesztés, az illúziók szintjén. Ami lehet kivetítés vagy belevetítés, a testmély
(testbarlang) mint dörgő ég az üszkösre égett bél villámával olyan tükröződés-játék, amit az

„

94

tiszatáj

a bizonyos eltévedt, eltévesztett vagy elvesztett „medve” (a medve mint vakfolt? mint nagymetafora? egy metaforikus folyamat rándulása?) okoz2.
A vers eleji ölésre a vers végén szemantikailag a halál rímel; a totemállat megölésére az a
halál, amely mibennünk, a saját testünk barlangjában, az énünkben alszik, szuszog, morog,
ragadozóként várja a megfelelő pillanatot a mi vadunk. A halál immanenciája ez, mely azonban az idővel mint égszakadással3 is kapcsolatban áll. Az alvó vagy révedő halál olyan funkcióban van a vers végén, mint a vers elején a téli álmát alvó medve a barlangjában, ami a belek tekervényévé alakul át. Ami a kalóriaégetéstől válhatott üszkössé, tönkremenőben van
tehát a test, önmagát emészti fel, és a bele izzó szálként köti a halálhoz.
A medveölés ez esetben a halál megölésével kerül egy sorba. „Halál, meg fogsz halni!” –
idézte Marno Átalakulatok című versének mottójaként John Donne-t, majd roppant kiazmust
robbantva rácáfol: „Donne tévedett: a Halál örök- / életű, meghalni egyedül mi, / életre keltek vagyunk képesek”. A halál mint személyes esemény kerül így a rejtőzködő isten funkciójába; fordult a kocka, és a belsőségességbe száműzött, ott befészkelő és onnan támadó halál
mint ige belülről arat diadalt. A donne-i lírai fenyegetés az önagressziót vagy az önfölemésztődést idézi elő most. A most szó hangsúlyos a vers utolsó előtti sorában. A vers hangsúlyosan jelen idejű (az ima mindig jelen a jövő küszöbén, az ideje egészen speciális4, hiszen az
örökkévalót varázsolja), amibe be van fészkelődve az ősmúlt. A halálos transz áll küszöbön, a
„sajátmedvével” való viaskodás az agónia rettegett már-már ideje, amit egyszerűen hinni
nem akarunk.
A medve azonban nem ugyanaz, mint a halál, hanem talán annak álarca. A saját medve itt
talán az „én”, vagy a perszóna, a modern totem, melynek meggyilkolása a költő vad vágya. Az
„én” szétmarcangolása a felszabadulás és a vezeklés cselekedete, ahogy a totemlakoma Freud
szerint a kiengesztelődés, az atyagyilkosság bűnének terhe alóli felszabadulás cselekménye
volt. Eszünkbe juthat Dionüszosz és Orpheusz szétszaggattatásának mítosza is. A köntös
megszaggatása a bűntudat, a vezeklés rítusa. De miért e furor: „... tíz körmömmel és / néhány
fogammal meg fogcsonkommal / magam tépjem-marjam szét...” A „magam” itt a sor elején én
magam és önmagam is lehet. Talán azt az összetévesztést akarja így elkerülni a költő, ami a
medvéje hangján játszik vele? Az „én”, az önszubjektum a tévesztések forrpontja: nem azonos a testtel, a bensőséggel, sem a mindenséggel, aminek látszik. A medve sem azonos a
medvével, hanem talpra nem állt, vagy már eleve kiégett, illetve domesztikált metafora, jobban mondva olyan költői processzus neve most itt ebben a versben, amilyenekre Deleuze
Kafkánál talált, ezért írhatta le vele kapcsolatban: „Megölni a metaforát”.
Az individualizmus korszakában – a vers ide hajít, a mostba –, a totem helyett az „én” van
a megnevezés funkciójában, és az „én neve” ki-kinek a „totemállata”. Miért is mondja az ő metafora-medvéjét a költő álomszuszéknak? Mert nincs ön-tudatában? Nincs fölébredve? Alvómackó? Minden vallás „ébredésnek” szokta nevezni a transzcendencia feltárulásának fordu2

3

4

Eszünkbe jut Marno Ha gyufaszál lobban című, David Lynchnek ajánlott másfélsorosa: „ Uram, / a te
házad egyetlen lángemlék!”, melyben a lángelme, az égő csipkebokor, az apokaliptikus tűz is világít a
révült múltban egy pillanat erejéig a két ujjunk között.
A „szabadban / szakadó ég” gyönyörű metafora, és megfelel Démokritosz időszemléletének, aki szerint a világ olyan, mint a szakadó eső, és az esőcseppek találkozása az esemény.
Eliotnál a Négy kvartettben így áll: „Jelen idő és múlt idő / A jövő időben talán jelen van, / S a jövő
idő ott a múlt időben.” (Vas István fordítása)

2017. április

95

„

lópontját. A „felvilágosodottak” számára azonban nem létezhet „megvilágosodás”, és aligha
vannak szertartások, melyek felélénkítenék, felfüggesztenék, megölnék és feltámasztanák a
perszónát, mely így sötét és meredt, mint egy maszk, mint egy bábu.
Hajdanán „a költőnek” volt szerepruhája; a szőrcsuha az istennek alárendelt helyzet
szimbolikus jele, de sámánöltözet is lehet. Marnónak azonban nincs aktuális költői szerepe,
és ebben a versben csak a bennalvó anima a társa a félelemben. A fohász a retorikája, melynek ezúttal a költői cselekmény végigvitele az intenciója, a félig üres ikonikus nyelvi jel szétszaggatása a destruktív szándéka. Magának a költeménynek mint fétistárgynak, esztétikai
tárgynak a megbontása, hogy lássuk, mi van belül.
Ha most egy pillanatra visszatérünk a nyári Pastoraléhoz, a magától borzongó eleven tóhoz, a fához, a tűző napsugarakhoz, a párhoz, akkor a természeti idill fölhasad. Én – magam –
nekem: ezek a télvégi, tavaszváró könyörgés nyomatékos névmásai. Mintha az (ön)agresszió
vágya elébe akarna vágni a pusztulásnak, hogy a halál fölött uralkodjék, mint a szerelem a
szerelmi képzeletben. De a medvével való képzelt tusakodásban ki, melyik az élet-, és melyik
a halálösztön vagy -vágy? Alighanem a kettő szoros kiazmusának, az indulat medvetáncának
lehetünk részesei az őskőkorig szakadó versidőre.
Pormutáció
Kedvencek maradnak ki, szavak,
melyek megvetve mondatukat
mondanak maguknak éjszaka
felsírva ellent, vagy álmunkban
haza tartva bekiabálnak
hozzánk az ablakon, úgyszólván
idegenek, s haladnak tovább
a dombnak, nyelvükkel csiszolva
hátát és nyelve a lenge port,
s loholva máris a nyomukban
magunk, ágyból kiverten s vízzel
a homlokunkon, a vonathoz,
mely átvisz még egy alagúton,
mielőtt szép lesz kihajolnunk.
A „medve” az előző versben természetesen csak egy szó, mely a különleges verstérben,
mint egy lombikban, metaforikus folyamatokon esik át, és ez elindíthatja olvasói fantáziánkat; de nemigen tudjuk már hozzárendelni a szóhoz a valódi nagyvadat, sem a medveistent,
talán még leginkább a játékmedvét sikerül. A vers szóra bírja a szót, beleköt, faggatja, töri és
csiszolja a nyelvet. „Ma minden megismerésnél megkövült szavakba botlunk, és inkább a lábunkat törjük ki, semmint egy szót törnénk föl”, írta volt Nietzsche. Ezt a mulasztást hozza be
a költészet. A vers játék a szavakkal, betű-vetés és szó-forgatás, nyelv-művelés és szószaggatás, olykor, mint fentebb, veszélyes játék, máskor gondolatébresztő vagy élénken láttató erejű, mint a Pastoraléban. Nem egyszerűen gyerekjáték, hanem a megismerés végett zajlik, és
etikai engagement is fűti, tudniillik az igazságkeresés kockázatos etikája. Legalábbis a
Marnónál. Aki azért faggatja a nyelvet, hogy kicsikarja, előcsalogassa, megénekelje a benne

„

96

tiszatáj

rejlő tudást, fölhozza, föllazítsa a leülepedett, megaludt rétegeket, valóban mintha követ törne (szóbányászna), noha látszatra mi sem áll távolabb a fluid nyelvtől ennél a hasonlatnál. A
költő nem linguista, számára a szó teremtmény; anyag, eszköz, tárgy, téma, élvezet és kísérlet; elem, mint az embernek, sőt az istennek (Szentírás).
A Pormutáció cím: játék, hiszen a „permutáció” mutációja, elváltoztatása, egy magyar szó
becsempészése az idegenbe. A „permutáció” nem átváltozás, hanem elváltozás, más sorba
rendeződés, mely magán az állagon nem változtat; megkeverés, helycsere. A vers maga, mely
sűrített szonett, egy nyitott végű folyamatot ír le, s kérdés, hogy mi történik: transzformáció
vagy permutáció? Vagy egyik sem, hanem az, amit a költői neologizmus egy csöpp humorral
pormutációnak hív, mintha csak a zsoltárt idézné: „Emlékezz, hisz porból vagyunk” (103.)
A lírai én, aki mi magunk vagyunk, szavak után lohol, szavakat kerget, forgat ki önmagából, szavakon lovagol5 – a költő megszemélyesítve, jobban mondva megtestesítve ábrázolja
ezt a szólást, mintha a szavak sírni, kiabálni, haladni tudnának – dehát vajon nem ezt teszik
gyakran? A szavaknak ne lenne testük? Álmuk? Különösen a „kimaradt” – mellőzött, elfojtott,
elnémított – szavak lehetnek ilyen „hisztérikusak” (a vers eredetileg az Enigma folyóirat hisztéria-számában jelent meg 2012-ben, majd a Kairos című kötetben). Vagy a fontos szavak,
amelyeket egy közösség vagy egyént szentnek vesz, és ezért nem vesz a szájára (ahogy a magyarok a „medvé”-t, ami szláv szó, és ott is körülírás: mézevőt jelent), nehogy beszennyezze
vagy elkoptassa őket, nehogy visszaéljen velük. Ezért nem bírják sokan kimondani azt, példának okáért, hogy „szeretlek”. A kimondott szónak ez a mágikus jelentősége a mai hangszennyezettségben, lármában veszendőbe ment, mégis akadnak ki-kinek ilyen szent vagy
trágár, szentségtörő szavai, vagyis, ahogy Marno írja közönségesebben, „kedvencei”.
A szavak paronomázisával, kétértelműségével és többértelműségével Marno mindig eljátszadozik a versekben, nem naivan, hanem azzal a tudatossággal, ami a szavak mivoltára és eredetére, rejtélyes anyagára, hangtestük teltségére való ráébredés pillanatában villan fel. A „megvetve” szó két értelme – valakit lenézni, dacolni vele, vagy az ágyat megvetni –, és a „vetés”, „betűvetés” asszociációi egyaránt megélednek, a szavak bevackolódnak a mondatba, de nem vetik
meg a lábukat benne, mert valami mást is akarnak, valami történik bennük, akár az éjszaka felsíró csecsemő álmában. És máris peregni kezd egy képsor, a költőt látjuk éjszaka virrasztani, ő
az a mondat, aki ellen szót emelnek, zendülnek a szavak, ő az a szintaktikai képződmény, aki a
nyitott ablakú éjszakai műhelyében hangokat hall. Számára a szavak képesek elidegenedett
(avagy eredendő) formájukban mutatkozni, nem szokványosan, hanem a megszokottsággal dacolva. Az „elidegenítési effektus” szinte mindegyik versében ott van, a versek ezért nehezítettek
az olvasó számára, nem lehetséges futtában értekezni velük, róluk, mert lépten-nyomon felhívják a figyelmet nyelvi (fiktív) karakterükre, a nyelv fonetikai, szemantikai, grammatikai minőségeire, amiről az anyanyelvi szóbeszéd során, a zavartalan kommunikáció vágyáramában elfeledkezünk. Marno a nyelvfeledéssel dacol, ami a létfeledés másik neve, ezért játszik olyan nagy
szerepet nála a nyelvi önreferencialitás és a nyelvkutatás.
„Minden nyelv, legyen szegény vagy gazdag, deterritorializálja a szájat, a nyelvet és a fogakat. A száj, a nyelv és a fogak a táplálékban lelnek eredendő territóriumukra. A hangképzési feladatok révén a száj, a nyelv és a fogak deterritorializálódnak”, írja Deleuze és Guattari,
és Marno kezdettől fogva ezt a antropológiai jegyet hangsúlyozza a költészetében, ezért sze5

Lásd Marno Szóhalálában c. versét: „Szavakon lovagolsz, falfehéren, / mint akit gyomorszájon vágtak,
s mást nem érzel / álomnak se, nemhogy valóságnak.”

2017. április

97

„

repel nála oly gyakran a száj, a nyelv, a fogak, a torok és a tüdő. A magyar „nyelv” szó kétértelműsége a kezére játszik, sőt három értelemről beszélhetünk, ha a „nyel” igét is hozzáveszszük, ami az étkezés/beszéd deleuzi ellentéte nyomán oda is tartozik. De a fog~fogalom kapcsolatot is megemlíthetjük, tekintettel a medvés versre, melyben a medve fogalmát a fogaival
kezdi ki.
Ebben az antropológiai környezetben a domb háta, amit a szavak csiszolnak, persze a
nyelvé, mint húsé és mint szellemi fenoméné, a por pedig, amit a szavak fölvernek és lenyelnek, a porhüvelyé, a testé, az ember ősmetaforájáé. A por mint elem egyúttal a földi élet szinekdochéja és metaforája is. A szó pedig a földi lét aurája és sugara, lámpása6, amit a költő
kerget, akit a szavak s a szóálmok ébresztenek fel, nem pedig fordítva.
A szó-képek a vers végére életképpé változnak át, az életkép halálképpé – gondolok itt az
alagútra –, a vers utolsó sora pedig utalás Pilinszkyre, amint az Apokrifban kikönyököl a szeles csillagokra. A marnói „szép lesz” azonban nem esztétikus, hanem ironikus, kétértelmű,
mint a köznyelvben gyakran. A címbéli „por” megakadályozza a transzformációt, és már a
Genezisben megmondatott „porból lettél és porrá leszel” asszociációt erősíti (1 Móz 3,19). A
közben zajló nyelvi játék így „pormutációnak” minősül.
Én a saját tévedésem vagyok, és ezt szét akarom tépni. A medvés versben a száj, kafkaian
a fogakra koncentrálva, a harapás orgánuma – pedig imaszavak hagyják el –, ahogy azt Francis Bacon festményein látni néha, itt viszont a nyelv finom csiszolómunkát végez, políroz, miközben az alany pánikba esik. Az ő verejtékvize és a szavak pora, a nyelv háta lovakra engednek asszociálni, egy Pegazusra, azonban azonnal vonat kerül a helyébe és a József Attila-i fülkefények, amelyeket elnyel az alagút sötétsége. Ezen a ponton a költő feltételesen áthágja a
banális tilalmat, mely szerint „kihajolni veszélyes”, és széttörik a fülke; Pilinszky és József Attila könyöklése az éjszakában kétes virradatot ér meg. A versolvasó az, aki nem hisz, vagy
hisz a szép hajnalhasadásban, az alagút végi látomás rá tartozik, a szószökevényekből ő képez mondatot.
Ezt a három verset véletlenszerűen hozta össze az olvasási láz cikázó önkénye. Más darabok is összekombinálhatók a nagy opusból, mely időben is kiterjedt. Az életmű titka, hogy
bármely darabja összefüggésbe hozható egy másikkal és egy harmadikkal, ami szervességre
enged következtetni, egy olyan elmélyült kutatásra, alkotásra, mely szövevényes belső erezettel, szinapszisokkal rendelkezik, amitől a mű él, van keringése. Nem szereti, ha elméletekkel feszülünk neki, hanem behív a húsfalú labirintusba. A vörös fonal a nyelv, úgy, ahogy a
költő él vele – mert nem csak használja, hanem indulattal, érzéssel, gondolattal működteti,
ettől lírikus. Hogy mit művel vele, azt fürkészi a versértelmező, aki eljátszhat a szónoki kérdéssel: „Mi keresnivalója itt a földön / ennyi elveszett alaknak?”, amit költőien magára is vonatkoztat,7 saját magát is kénytelen lesz megvizsgálni: csak nem magamat keresem itt?
6

7

Figyelemre méltő részlet olvasható erről a Zóhárban: „Ó [föld] pora, föld pora, mennyire makacs
vagy, és milyen orcátlan, hisz a szemnek minden gyönyörűsége benned porlad el. A világ minden
fényoszlopa széthullik benned és elenyész.” Később ennek ellenkezőjét állítja a szerző, hogy mégsem, „a lámpás fénye nem enyészik el”. (Uri Asaf fordítása)
A Hideghullám című kötet hátlapjára is rákerült a verspár: Egy költői kérdés a címe az egyiknek: Mi
keresnivalója itt a földön / ennek az elveszett alaknak? és Egy szónoki kérdés a másiknak: Mi keresnivalója itt a földön / ennyi elveszett alaknak? A költői verzió tehát egészen személyes és unikális,
szubjektíven kérdőjelezi meg a szubjektumot, a szociális verzió pedig retorikus, a válasz mindkét
esetben a kérdés.

mérleg

KOVÁCS KRISZTINA

Túl a transzközépen
FEKETE VINCE: VAK VISSZHANG

Sétatér könyvek
Kolozsvár, 2015
80 oldal, 3400 Ft

Fekete Vince legfrissebb kötete válogatott gyűjteményei közül sem az első a sorban. A válogatások, a reprezentatívnak
szánt életmű jellegű kiadások, ha számuk és sűrűségük nem
lép át egy ésszerű határt, mindenképpen érdekes pillanatai
egy életműnek. Az újrarendezés, a csiszolás, a „szöszmötölés”, a rostálás a poéta legfontosabb önreflexív feladatai közé
tartozik, arról nem is beszélve, hogy az egyébként sem hatalmas olvasótábort megmozgató lírakötetek „újrakevert
verziói” a kiadás származási helyétől függően is az olvasóközönség különböző rétegeit szólaltathatják meg.
Fekete Vince a ’90-es évek elején a romániai, nem sokkal
később a magyarországi magyar irodalomba is berobbanó
transzközép irányzat, csoport, szellemi közösség formátumos képviselője. A kánonokat lebontó, az irodalmat az önirónia, a stílusparódia, a travesztia, a persziflázs, az hommage
felől is újragondoló kör új, fiatalos, ám annak mindenkori illékonyságával számot vető kánont teremtett. Blöff volt vagy
sem, csoportosulásként volt-e csak jelentős, nemzedéki öszszefogásként, egységében értelmezhető-e igazán a többek
között Sántha Attila, Bréda Ferenc, Orbán János Dénes,
Lövétei Lázár László, László Noémi, Farkas Wellmann Endre,
Kelemen Hunor, György Attila és Fekete Vince által összetartott szellemi közösség, hatásuk a kortárs magyar nyelvű irodalomra egyenként sem elhanyagolható.
A folyóiratként majd könyvkiadó cégként is prosperáló
Előretolt Helyőrség ízlésformáló szerepe, szellemi nyitottsága, a vagányságot, a formai és/vagy esztétika alázatot szimbiózisban őrző etikai irányelvei a projekt valamennyi alkotója, elsősorban pedig fő motorja, a fiatal tehetségek felfedezésében valós érdemeket szerző Orbán János Dénes fontos vállalkozásaként kerül be majd joggal az irodalomtörténeti kézikönyvekbe. Igaz ez akkor is, ha OJD jelenlegi, sok sebből
vérző, megkérdőjelezhető, e sorok írója számára legalábbis
elfogadhatatlan morális választásai, szakmailag is vállalhatatlan kultúrfinanszírozó, tehetséggondozó ténykedése talán

2017. április

99

„

árnyékot vet majd az egész csoportosulás és kvalitásos figurái kétségtelen jelentőségére.
Mindettől elemelkedve vitathatatlan tény, hogy a Helyőrség tagjainak a költészet autonómiáját megvalósító életművei külön-külön is fontos tétjeit emelgették a romániai (erdélyi,
partiumi, bánáti stb.) magyar irodalomnak. A transzilvanizmus Trianon után fokozottan fontos, ám a kilencvenes évekre már megfáradt, kiszámítható esztétikai légkörébe fújtak friss
szelet, nem mellékesen úgy, hogy lázadásukban a tradíciók hangsúlyozása is szerepet játszott. Megtanították, és – bár törekvéseiktől a vátesz szerepkörénél akkor még talán semmi
sem állt távolabb – újra eszünkbe idézték, hogy a szépirodalom az író és az olvasó közös szórakoztatására szánt életforma, amelyet nem árt, ha valóban mindketten élveznek.
Eközben a kisebbségi léthelyzet, a marginalizáció, a minoritás állandó határszituációiból,
azokkal számot vetve az egyik legnyomasztóbb és legridegebb kelet-európai diktatúra romjain a kisebbségi irodalmi tér sokszor kényszerpályákat eredményező bilincseit is lerázták
magukról, a minoritásbeli irodalmi létezés esetleges biztonsági játékai helyett a multikulturális szituációk legjobb oldalát igyekeztek kidomborítani.
Saját hagyományaikat jól ismerve, tisztelve és szeretve tudták, elődeik, akár a Gaál Gábor
irányította legendás Korunk-nemzedék, a Bartha Miklós-féle Ellenzék vagy a Bánffy Miklós
főszerkesztésében készülő Erdélyi Helikon gárdájának Aradon, Kolozsváron vagy akár Budapesten született tagjai is megharcolták a határokat átlépők többszöri pályakezdésének csatáit. Az említett lapok körének a trianoni békeszerződés után a Nyugat nemzedékeihez csatlakozó, a békediktátum után az új országok közt vándorló szépíró hősei (pl. Hunyady Sándor,
Kuncz Aladár, Laczkó Géza) is megfutották a másik ország másik közönsége és kiadója előtti
újrakezdés, újraszerkesztés, válogatás köreit.
Fekete Vince vers- és prózakötetei ebből a belátásból indulva is reflektálnak tradícióra és
progresszióra, formai és egzisztenciális kérdésekre. A Vak visszhang a korábbi lírai gyűjtemények kronológiáját követve mértéktartóan és higgadtan gondolja újra a saját életmű produktumait. Teszi ezt úgy, hogy a szerző szépírói tevékenységének önálló kötetei jórészt az
ismert és kultikus partiumi és erdélyi kiadóknál jelentek meg, és bár alkotójuk jelenléte a
magyarországi magyar folyóiratokban is folyamatos, reprezentatív volt, tudjuk, a széles közönséghez eljutás nehézségeivel a 21. századi „dalnoknak” számot kell vetnie. Különösen akkor, ha ráadásul a földrajzi, a nyelvi és a kulturális köztesség poézist ugyan inspiráló, az egzisztenciális és a személyes biztonságot, kényelmet viszont nem garantáló helyzetében kell
poétának lennie.
Fried István irodalomtörténész, a Helyőrség talán legelkötelezettebb magyarországi recenzense és értő befogadója a transzközépről szóló több részes tanulmányának egy passzusában az akkor első kötetes Fekete Vince lírájáról így ír: „Az általam a leginkább ismert ifjú
erdélyi poéták közül az ő kötete mutatja a legváltozatosabb formákat, műfajokat, mindazonáltal nyelvileg Orbán János Dénes kísérletezőbbnek tűnik. Nála található a legnagyobb változatosság a hangnemet illetőleg (a komor-tragikustól a persziflázsig, a szatirikusig), ám
minthogy istenkeresése nem oly mélyről jövő (legalábbis én így olvasom), a blaszfémiának
sem jut el addig a határáig, mint Sántha Attila.” (Fried István: A transzközép keresés lírikusai,
I.-II. Helikon, 1996, 17., 19. sz.)
Mindez az azóta eltelt időben, a változó, formálódó lírai teljesítményben mérve még izgalmasabbnak tűnik. A Vak visszhang valamennyi versét, öt korábbi lírakötet és egy új ciklus
darabjait végigolvasva még mindig igazak Fried állításai, hozzátéve azt, hogy Fekete Vince

„

100

tiszatáj

költeményei a poétikai karakter természetes változásában is önazonosak maradtak. Költészetét valóban kevésbé jellemzi a nyelvi szubverzivitás mint OJD líráját, a klasszikus, „nyugatos” esztétika atmoszférája összességében erőteljesebben nyomot hagyott rajta. Persze az első kötet, az 1995-ös a Parázskönyv e válogatásban is megjelenő darabjai ugyanúgy deklaratívak, mint az EH többi szerzőjének első jelentkezései. Nem meglepő hát, hogy a csoport több
tagja által irodalmi apának választott Faludy György Villon-travesztiáival indul Fekete Vince
első kötete is. A Kilakoltatottak rondóiból F. Gy. emlékére mottót viselő Invokáció a Faludyféle Villon-átköltéseket indító, Feleky Géza író, irodalomtudós emléke előtt tisztelgő ajánlást
idézi. A transzközép indulásához méltó szituáció, a még élő példaképet, Faludyt ”hunyt mesterként” megszólítani. Ez most, húsz év távlatából is ütős kezdése a Parázskönyvnek, amely
persze a szonettformát is szabadon kezeli.
Az első kötet szerelmes versei a klasszikus modernség tradícióit követve teszik meg a
könnyed ujjgyakorlatnak tűnő, ám mégis briliáns gesztust, amelyben a szexuális aktus képei
nemcsak önmagukért valók, látható céljuk, hogy a költészetet és a formát is erotizálják. Így
teljesül a líra mindenkori fontos tapasztalata, a mindenestül érzékivé tett nyelv középpontba
helyezése. A Parázskönyvben a kapcsolatok kezdete és vége valóban sokszor a vágánsköltészet és Villon modorában és képeiből fejlődve ábrázolódik, ám ez nem kelti az öncélú allúzió
érzetét: „nem illeti mohón izzó pihéim/szád nyelved lázasan sietve nem kutat/forró völgy
legmélyén eredő sós kutat” (8.) (Térden-könyökön, A Kilakoltatottak rondóiból) „Verset írok!
A vékony paneleken áthallatszik./Mit nem adnék most ázott-szamóca melledért!” (14.) (Hétvége)
Nem beszélve arról, hogy a Múzsával való folyamatos és intenzív kapcsolattartás mennyire fontos az egész EH-körnek, mindez Fekete Vince verseiben is erőteljesen reflektált probléma, ahogy ebben a kis négysorosban is olvasható: „Három konyak, s két üveg/vörösbor
után/verset írtunk./Ő fogta/ceruzám.” (20.) (Szerelem)
A Parázskönyv Vak visszhangba válogatott darabjai közül a vonatút, vasúti sín motívumait
használók az elválás, a magány képei mellett a 20. századi történelem kataklizmáit is idézik,
”lebegve a víz színén míg eljő/érted zakatolván fehér dagadt/vitorláival a halál maga/mit
számít akkor kinek volt igaza” (10.) (K-vers) A versek a modernség esztétikai iránytűjét követve a váltók, vasúti elágazások világába finom József Attila-allúziókkal vezetik be az olvasót: „Hagytad gyáván (betartottad szavad?)/rajtad kerekek zakatoljanak,” (11.) (A.)
A játék és a költészet, köztük a sakktábla és a világ határainak immanenciája, a variabilitás, a kombinatorika mindig is, de Mallarmé Kockadobás című költeménye óta fokozottan sokat használt inverzei egymásnak. A sakkban is jeleskedő Vladimir Nabokov egy sakkozóról
szóló, az őrület és a normalitás határait kutató, formájában megoldásaiban is a rejtvények, a
feladványok logikája mentén szerveződő regénye (Zascsita Luzsina, 1929) a tárgya Fekete
Vince Végzetes végjáték című versének. A magyarul Horváth Sz. István fordításában Végzetes
végjáték majd Luzsin-védelem címmel olvasható regény reminiszcenciák és vendégszövegek
tárháza. Nabokov könyvét Dosztojevszkij, Csehov, Flaubert, Verne, Conan Doyle műveire, figuráira való utalások népesítik be, ahogy az EH lírája úgy általában, és közte Fekete Vince
költészete sem értelmezhető e formai és textuális gazdagság nélkül. Az őrület előszobájában
tébláboló Luzsin e versbeli víziója mintha az egész alkotói oeuvre kicsinyítő tükre lenne:
„A mélyben tarka négyzetek, fénykockák,/kószáló figurák./Új kombináció!/Tán rótta volna
még ingón körbe a szobát./De dörömböltek homlokán.” (12.) (Végzetes végjáték)

2017. április

101

„

Az Ütköző (1996) című második lírakötetből a friss gyűjteménybe válogatott versek (Ütköző, Ahogy a vonat) a vonatos tematikát a határnyitás, a diktatúrák bukása, az utána következő csendes, a nosztalgiát, a csalódás lehetőségét és már megélt élményét is hordozó érzést
sűrítik. Mindez a legerőteljesebben talán az S egy utolsó kattanás című opuszban jelenik meg:
„Aztán a határon át: udvarias/katonák, győzelmet jelző/V betűk. S az öröm, mikor/a sok házat, tanyát; a szürke/után a kéket, a sárgát, a lilát./A polcok roskatagát!” (25.)
Az Ütköző-ciklus utolsó verse a Csütörtök Dsida Jenő talán legismertebb, leegyszerűsítő
olvasatokra is alkalmas, közhelyes emblémaként is működtetett fontos versét, a Nagycsütörtököt parafrazeálja. A Nagycsütörtök intertextuális hálója Ottliktól Páll Lajosig, Tandoritól
Gerevich Andrásig húzódhat. Orbán János Dénes például Verecke híres útján, át Kocsárdon
című pastichával mutatott fityiszt a patetikus nemzeti költészet toposzának.
Fekete Vince költészetében, ahogy Vincze Ferenc is írja remek Dsida-tanulmányában, hasonlóan központi darab ez a vers, a kisebbségi dimenziót áttranszformáló beszédmód végpontja, fontos önmeghatározó gesztusa. Vincze Ferenc Csütörtökről szóló elemzésének különösen tanulságos sorai szerint: „A Dsidánál még implicit kisebbségi helyzetre való utalás itt
explicitté válik, a helységnév (Székelykocsárd) már nem magyarul, hanem románul (Rázboieni) jelenik meg, mintegy utalva a kisebbségi lét folyamatos felszámolódására. Ezzel az
utalással leszűkítette az értelmezési tartományt, ez a pár sor a továbbiakban meghatározza a
befogadó lehetőségeit” (Vincze Ferenc: Volt csatlakozás: Gondolatok Nagycsütörtök r(l)évén,
Kortárs, 2004, 12. sz. 117-122, 121.)
Mindez ismét a sematikus értelmezési kánonoknak, amelyeket Dsida esetében is sokszor
hiba volt alkalmazni, mond ellent, olyan leheletfinom iróniával, amely ismét a paródia felemelésével, az irónia tiszteletadássá emelésével von aurát a mesterek feje fölé.
A harmadik lírakötet, a Jóisten a hintaszékből (2002) verseiből a leginkább az ontológiai
és egzisztencialista bíbelődések erősödésének karaktere emelhető ki. A forma iránti játékosság továbbra is jelen van, de a hang, erősebben artikulálva a már említett klasszikus és késő
modern esztétikai kánont, a korábbiaknál talán erőteljesebben foglalkozik az élet elmúlásának problémájával. Ezzel párhuzamosan, ezt erősítve, a természeti környezetbe vetett én dilemmái, szemlélődései is egyre nagyobb hangsúlyt kapnak. A peripatetikus dinamika a szókratészi hagyományt idézi, az antik költészetben elmerülő szerzők (Babits, Kovács András Ferenc) szövegeinek vagy csak egy-egy momentumuknak verstémává tétele is mintha ezt a törekvést erősítené.
Érett, fontos versek A gazda bekeríti, az Áram vagy a Hondáját ugratja. A Babits-parafrázis halállal higgadtan számot vető elbeszélője így mesél a deheroizáló vátesz szerepről,
melyben a haláltánc motivika is felbukkan egy-egy pillanatra: „S mindegy bolond vagy hamar
vátesz/Vagy bármire mire csak szó van/Kantár és hám s a Gazda rád tesz/(A vers is csak olcsó szólam)//Nem örültem hogy vendéged voltam” (34.) (A gazda bekeríti) Eközben a vágáns
dalnok megnyilvánulásai továbbra is markáns karaktert adnak a verseknek: „Nyalják az égen
a fékvizet/kecses pitbullok, vérebek,” (39.) (Hondáját ugratja)
Az EH direktívái között, a Jóisten a hintaszékből több darabjában is, a mester-tanítvány
viszony folyamatos újraértelmezése a téma, a sorok mögött valóban elsősorban Faludy
György árnyképe sejlik fel: „Komisz légy, becsvágyó, rideg,/kaparj, kapaszkodj száz körömmel,” (41.) (A Mester. Fiaihoz) A Jóisten a hintaszékből fontos ciklusa, a Leveleskönyv az élet
elfogyásával könnyedén számot vető sorai mellett a szerelmi tematika elmélyültebbé válásá-

„

102

tiszatáj

val kelt figyelmet: „pörög tovább a filmünk/a mindennapi beidegződéseink/a megszokások
rendje hogy/felkelünk hogy kávét főzöl” (47.) (Na igen hát igen)
A Piros autó lábnyomai a hóban, a költő negyedik kötete egy kislány nézőpontjából, nyelvi
eszközkészletével beszéli el a szülők megismerkedésének történetét. A gyerek narrátor a
megcsalást, a szerelmi sokszögeket, a kapcsolatok bonyolultságát csak látszólag redukált, valójában nagyon is bonyolult nyelven beszéli el, tapasztalatai a vonzalmak, kötődések genealógiájáról nem kevesebbek, mint a felnőtt létben tévelygő családtagjaié.
A válogatott versek utolsó két egysége a Védett vidék és az új, könyvben még nem olvasható költeményeket tartalmazó Vargaváros minőségi és esztétikai esszenciája az eddigi alkotói pályának. El is szakad talán a korai versek szókimondásától, a poétikai univerzum legjobb
értelmében vett pimaszságtól, de a nemzeti tradícióra való reflektálás, amely imponáló formában jelenik meg bennük, nem válik kárára az újabb verseknek
Az erdélyi magyar irodalomtörténetben a 19. század, a kiegyezés óta folyamatosan dinamikus mozgásban lévő transzilvanizmus fogalma a két világháború között, Trianon után vagy
akár az 1960-as, ’70-es években is a folyamatos újradefiniálás állapotában volt. Jeney Éva legutóbb A magyar irodalom történetei III. kötetében olvasható alapvető tanulmánya a kulturális terrénumok, a kulturális identitást hordozó földrajzi terek szembenállásaként is jellemzi a
transzilvanizmus és bírálói harcát. Fekete Vince költészete nem áll ebben sem egyedül az
egykori „EH-klub” tagjai között, utolsó két ciklusában olyan pátoszmentes tisztelettel ragadja
meg a szülőföld iránti szeretetet, ami a sokszor szerény elvárásoknak is megfelelő, a legkevésbé jó értelemben vett nacionalista alapú poétikai esztétikák igényeinek is megfelelne. Ám
kulturális antropológiai modellje, amely a közép-európaiságot a „geokulturális tériesség”
(Faragó Kornélia) progresszív fogalmai felől közelíti meg, a kortárs magyar irodalom regionális hangjainak legjobb hagyományaihoz (pl. vajdasági magyar irodalom, a Bánát kortárs
szerbiai szerb és magyar; romániai román és magyar alkotóit; vagy a magyarországi mikrorégiók tájkultúráját szépirodalmi témává tevő csoportosulások irodalmi szövegei), legerősebb és legautentikusabb hangjaihoz csatlakozik. A Vargaváros Századelő szabad versének
sorai ezzel az elmélyültséggel mutatják fel a monarchikus atmoszféra soknemzetiségű világának auráját: „Aztán a piac kiürül, az akasztószegekről eltűnnek a/csizmák, fazekak, cipők,
már fut is a kicsi inas bőrös/húsért Györffihez. Bindernél ma friss csapolás lesz./Az öregsegéd megkezdi a hazapakolást.” (89.)
Az Óda a holnapi asszonyokhoz Vas Istvánt meg is nevező mottója nemcsak a költő ismert
versének (Óda a tegnapi asszonyokhoz) folytatása. Vas versvilágában éppen ennek az eltűnő
kettős monarchiának az árnyéka látszódott, az aranykorba kapaszkodó nemzedék és életforma elfogyása, nosztalgikus hangulatai is tematizálódtak. Miközben a klasszikus modernség költőinek múzsái meg is neveződnek a versben, a mindenkori poétai magatartás, a pályakezdés forrongó hevülete, a verscsinálás érzelmi állapota idéződik fel, a lírikus pályájának íve
az emberi életszakaszok, a test megromlásának képeivel párhuzamosan fut.
A Vak visszhang vagy a Védett vidék című versek fejezetekre tagolódó fragmentumai,
ahogy az Egy hajó barázdái folyóval egybesimuló hajóteste, a határok elmosódása a természetet megfigyelő higgadt krónikás pozíciójából írt szerelmes versek, melyeknek tárgya ez a
pátosztól mentesen is megragadható és leírható haza. A kötődés, a szülőföld lírai megközelítései ezek a versek, így állításaik egy része a transzilvanizmus leegyszerűsítő olvasatának
természetábrázolása ellenében halad, ám itt látszik igazán, hogyan jeleníthető meg egy sok-

2017. április

103

„

színű nyelvi és kulturális közeg egy olyan poétikai modellben ahol a hagyomány megfricskázása, kritikája és a benne való elmerülés egyszerre működtethető.
A Vargavárosnak, a könyv utolsó egységének versei (pl. A szülőhely kartotékai) ezt a lajstromozást erősítik. Lehetne még beszélni a Radnóti hommageok-ról (Tajtékos még), a Tóth
Árpád-allúziókról, a Kosztolányi előtt tisztelgő Kérdésről, a nemzedéktársaknak írt dialógusteremtő darabokról (Film. Lövétei Lázár Lászlónak) vagy a késő modernségben is olyan fontos városi tranzitzóna (L. Petri György költészete) kiemelt helyszíneit bejáró versről, a címében rockzenei klasszikust (Led Zeppelin) idéző darabról (Stairway to Heaven). Mindegyik
fontos kérdést válaszol meg, a hagyománnyal és a megújulással együtt élni tudó lírikus alázatának versei.
Fekete Vince válogatott kötete izgalmas gyűjtemény, amellett, hogy helyzetjelentés egy lírai pálya pillanatnyi állapotáról, ajánlatokat is tesz az olvasónak. Elsősorban azt, hogy a közép-kelet-európai kulturális táj, amiben létezünk organikus környezet, amellyel tisztelettel is
bánhatunk. A nemzedéki összetartás, kánonok és irányzatok pedig, amelyek az irodalmi közösségeket is mozgatják, nemcsak a követhető és támogatható, meghaladható és elutasítható
dimenziókban, hanem a kettő közötti képlékeny mezsgyén, az elfogadás, a kritika és az önkritika immanenciájában is értelmezhetőek korábbi alakítóik számára.

„

104

tiszatáj

CSEHY ZOLTÁN

A szorongás olimpiai
bajnoka
SOPOTNIK ZOLTÁN: MOSZKVICS

Kalligram Kiadó
Budapest, 2016
80 oldal, 2000 Ft

Sopotnik Zoltán új verskötete egy nemzedék mentális térképének megrajzolásához kínál biztos tájékozódási pontokat. A hajdani államszocializmusba beleszületett generáció
nevelődési regényéből kapunk látványos, harsány mozaikdarabokat, miközben paradox módon éppen a kelet-európai létezés esztétikájának színtelen összképe rajzolódik elénk. E
létesztétika alapérzete a hiánytudat, mely a viszonylagosság
intézményesülésének éppúgy következménye, mint az árnyékkultúra kontúrtalanságának. „Vegyünk fel két tetszőleges pontot / a világban: hogy melyik a kelet-európai, / azt a
hiányérzet mondja meg” – ebből a szakaszból Sopotnik Zoltán három verset is kibontakoztat. Ezek a textuális cölöpök
jelzik a kipányvázott szövegteret, melyben mozogni lehet.
Különösen fontos a kötet számos pontján hangsúlyossá
tett ismétlésalakzatok tömbszerűsége, mivel egyszerre modellálja a beszűkülő mozgásteret, és egyszerre jelöli ki a gondolati tájékozódási pontokat. Az így kialakított hierarchikus
viszonyok (az ismétlés akusztikája az ismerősség benyomását kelti, s ennek rendelődik fokozatosan alá a más, az idegen) többféleképpen is jelzik a metapoétikus tehetetlenséget: leírható-e egyáltalán bármi is anélkül, hogy ne szembesüljünk az agresszív jelen analógiáival? Nem igazán: a történelem, a magánélet történései épp a jelenkori impulzusokra
való ráismerés révén válnak izgalmasan elbeszélhetővé.
Sopotnik könyvében se a rekonstrukciót keressük, hanem az
áthallásokat, az átsejléseket: kétségtelen, hogy ebben nagy
része van az értelmező olvasó otthonkereső igényének. Egy
ilyen mondat, pl.: „Cenzúra van, ha nem is olyan, mint régen”
Közép-Kelet-Európában szinte mindig érvényes. A „rövid távú memória” kigyomlálása is szimptóma. Épp ezért válik a
Sopotnik-vers időnként radikális rekonstrukcióvá, tünetleírássá, máskor pedig látványosan kozmikus „fikcióvá” („Este,
mikor el tudok mászni az ablakig, / a Tejúttal beszélgetek.”),

2017. április

105

„

mely elbizonytalanítja a beszélő elmeállapotát vagy legalábbis józanságát („Én nem, nem vagyok bolond.”).
A versek fölé fikcionált világ azonban általában nem a Tejút, sokkal inkább a „szocialista
mennyezet”, mely „később természetesen leszakad”. Ez a rom- és látványkörnyezet minden
szegmensre kiterjed a léttér szociokulturális dimenzióitól kezdve egészen a csipkelekvár „tetejéig”, mely „a párttitkár lehelete miatt penészes”. Ennek a romlást és összeomlást önmagába
kódoló univerzumnak a jelképe a Moszkvics, a túlélő szovjet gépkocsi egy „kiégett fantasztikus
filmben”, mely történetesen a folytatásos közép-európai valóság. Ebbe a fantasztikus filmbe
csöppen bele Kafka is: a tudatalatti és az objektív élmény viszonyrendszere nem tisztázódhat,
Kafka neve egyszerű mantrává degradálódik, miközben a biztos pont látszatát kelti. A Kafkás
című Sopotnik-vers narratív szempontból is figyelemreméltó: a belső és nyilvános monológok
öszvérszerkezetei helyett Sopotnik itt az interakciót jeleníti meg. A beszélgetés közben formálódó vélemény képlékenységét és vergődését az uralkodó beszéd agressziójával szemben. Ez a
korlátok, reakciók és ellenreakciók közti mozgás többszólamúvá teszi a verset. A nyelvkeresés
mint tipikusan posztmodern problémázás is más értelmet nyer: Sopotnik nem elégszik meg a
nyelvben létezés klasszikus és örökletes problematizálásával. Először is alkalmi, performatív,
pillanatnyi érvényű nyelvekről beszél („mániákusan a nyelvet keresi, minden / reggel egy másikat”), másodszor pedig nem maga a meglelés vagy a nyelvi-megismerési korlátok tudatosítása
érdekli, hanem az, hogy a nyelv mennyire képes kijátszani vagy kiszolgálni a mindenkori besúgót. Ez a nyelv egy kiismerhetetlen instancia kiszolgáltatottja, melynek valóságát mi csak a ránk
mért szerepeknek megfelelően ismerhetjük fel.
A kötet záró ciklusában a nyelv kérdése újra feltör: itt nem a nyelv létkényszere, hanem a
nyelv elfogadása válik kulcskérdéssé. A Központi fa című versben a beszéden való túllépésként, univerzálisan vagy csak szubjektíven értelmezhető gesztusok rendszereként érzékeli a
nyelvet. A fa metaforikus-szimbolikus létezőként (a lent és a fönt világát összekötő szimbolikus kozmikus kapocsként) nem pusztán a növényi, vegetatív lét megértése miatt válik fontossá (a természeti tér és a civilizált tér viszonya Sopotnik költészetében mindig is hangsúlyosan volt jelen), hanem az átmenetek kiterebélyesítése miatt is. Az egyik legfontosabb átmenet a nyelv és a tér közt rajzolódik ki: „Elfogadni egy helyet, ráírni, hogy város, / beleírni,
hogy az enyém, a nyelvét tanulni”. Sopotnik nem teremti a képzelet tereit, hanem „elfogadja”
azokat, és az írás aktusa révén próbálja meg magáévá tenni. A memóriába (a virtuális gépibe
vagy a testi-szubjektívba) így beíródó terek azonban korántsem jelentenek egyúttal szabad
mozgásteret az életre keltett én számára: a mesterségesen, kitartó munkával betáplált bűntudat minden idill lehetőségét ellehetetleníti („mintha üldözne valami, egy rossz gondolat,
vagy sok / rossz gondolat összessége, érvényes bérletem / van, mégis működik bennem a
bűntudat, ez a hely / működteti”). Ezt az alapérzést folytonosan tovább fokozza a virtuális és
a valóságos közti stabil elhatárolhatóság teljes hiánya („beleírom, hogy város, de csak / elnyeli a betűimet, tócsaszerű fekete lyuk, ez / Dogville, egy film”). Ez a lebegtetés a megelevenített alakokat is illuzórikus terekbe helyezi, sőt, ami költőileg is izgalmas felismerés, egyes
cselekedetek és tettek mögül kicsúszik az idő, egymásra íródnak. Egy gépírónő (a kötet egyik
emblematikus tevékenysége a gépírás) pl. „papirusztekercsekről gépel / át szent szöveget,
morbid ujjai vannak, közben / a szerelmének szóló levelét is írja”), miközben nyilvánvalóan
ugyanez történik a fenti szférákban is („Erika-írógépek csattognak / a Tejúton”).

„

106

tiszatáj

A kötet sajátos topográfiája és térgeometriája hívja életre a világok találkozásának poétikáját, mely azonban nem csak a fenn említett hol fiktív, hol historikus terek kapcsolódására
tekint regiszterkeverő kihívásként, hanem az emlékezés mechanizmusait is leképezi vagy
felnagyítja, s a legtöbbször egy apokaliptikus, a leginkább talán Krasznahorkai László látomásosságával rokonítható univerzumba vezet át bennünket. Ezt a hermészi bűvészkedést
nagyfokú nyelvi tudatossággal teszi: Sopotnik mozgó, kanyargós, a lényegi pontokhoz visszavisszatérő versnyelve úgy keresi az objektívet, hogy nem veti meg a látomásost. Feltűnően
gyakori a személytelen főnévi igenév használata: a cselekvés ténye így nem kötődik konkrét
vagy grammatikailag azonosítható, meghatározható személyhez. Ez az igenév-ráma segít ráhangolódni az „emberinek” nevezett minőség és létforma egységként, konstrukcióként való
érzékelésére; (Ha ember), speciális, kozmikus anatómiájára. Ezt a „minimumot” Sopotnik különös erővel hozza közelbe: épp a Koppannak az angyalok című versben megfogalmazott
„természet-minimum”, az „alázat-minimum” és a „fantázia-minimum” hármasa határozza
meg az „ember-minimum” mozgásterét. Az „ember-minimum” érdekessége, hogy nem feltétlenül antropológiai beágyazottságú („A zegernyés medve taxiba száll”, vagy: „A nyolcadik
emeletről ugrik egy medve / a Dunába”), szabadon fellelhető növényben, állatban, tárgyban,
angyalban, ahogy a megfigyelő és a megfigyelt pozíciója is változhat. Sopotnik Vesztett tárgy
című, a kötet talán legjobb versciklusa ezt kiválóan példázza. A tárgy lehet egyszerre materiális és élő is (poloska), testbe íródó (anyajegy), antropomorfizált (álmos pad), elállatiasodott (bútortáncoltatók): Sopotnik megnyitja a szereplehetőségek tárházát, ám gondosan vigyáz arra, hogy mit mivel helyettesít. E szerepjáték fontos összetevője a panell-létbe dobozolt, bomló és átszerkeszthető tudat, mely szintúgy jól körvonalazható Sopotnik korábbi kötetei alapján is.
Úgy tűnik, Sopotnik Zoltán Moszkvics című kötete az egyre jelentősebbé váló költői életmű fordulópontja: legfőbb újítása talán, hogy megragadja az idő (a történeti tudat) kiiktatása
révén reménytelenül egymásra kopírozott, nehezen átlátható, de igencsak jellegzetes (középeurópai) terek archeológiájának eleven költészetét.

2017. április

107

„

FÖRKÖLI GÁBOR

Metafizikai üzelmeink
TŐZSÉR Á RPÁD, IMÁGÓK: Ú J VERSEK 2012–2016

Kalligram Kiadó
Pozsony, 2016
128 oldal, 2800 Ft

Tőzsér Árpád nem éri be kevéssel. Tudja, vallja, hogy a költészetnek a lényegről kell beszélnie. Nincs ez másképp az Imágók c. új verseskötetében sem. Anélkül, hogy a költészet
mindenhatóságába vetett naiv hitet táplálná az olvasójában,
nem fél visszatérni olyan alapkérdésekhez, amelyeket a bölcselet és az esztétika látszólag már réges-rég kimerített. Kötetének gondolatvilága olyan klasszikus filozófiai, ismeretelméleti struktúrák köré épül, mint amilyen az elvont (általános) és konkrét (egyedi) közötti megkülönböztetés. A jól
ismert képlet szerint a művészi ábrázolás lényege a kettő
egysége lenne: az egyedi révén felmutatott általános, univerzális érték. A könyv nyitódarabjait az ezzel kapcsolatos kétségek, töprengések hatják át. Egy gyermekkori ugróiskolázás
(Tőzsér szavával ickezés) emléke ennek az archaikus egységnek a jelképévé avatja az ugróiskola négyzeteit: az elvont,
geometrikus formák és a húsbavágó, elemi élményt jelentő
dolgok elválaszthatatlanságát fejezik ki (Icek). Egy másik
szövegben az emlékezés folyamatát platóni kategóriákkal
jellemzi Tőzsér, de az alapszerkezet változatlan: a platóni
idea, a valódi létező az univerzális őskép, miközben mindaz,
amit mi látunk és érzékelünk, vagy ahogy minket, egyéni létezőket érzékelnek, azok az árnyak, vagyis a konkrét dolgok.
Így ír a költő a gyermekkorának helyszínét, a Nagyjászolt
benépesítő szereplőkről: „Mint Platón barlangjában: árnyak
nyüzsögnek a Nagyjászolban, s talán épp azért vannak olyan
sokan, mert nem képes kimeríteni ideája gazdagságát” (Platón barlangjában). A kötet címében szereplő fogalom, az
imágó először is arra utal, hogy a személyiség örökké mozgásban van, csak a másokkal való viszony révén képződik
meg újra és újra, vagyis a belülről megélt és a kívülről ránk
ruházott szerepekből áll össze. Abból, ahogy mi magunkat
látjuk, és ahogy minket látnak mások. Ám ahogy a fenti idézet mutatja, ennek a gondolatnak a mélyén szintén ismeretelméleti probléma van: az általános (a platóni értelemben

„

108

tiszatáj

vett valódi) és a konkrétan adott (a platóni árny) kettőssége. Azért fogja fel Tőzsér az emlékezés és az önértelmezés folyamatát az általános és a konkrét játékaként, mert az elvesztett,
idealizált múlt mint univerzális élmény csak pótlékok – a szerző saját szavával: imágók – partikuláris sokaságával nyerhető legalábbis részben vissza. Ez az imágó lehet szerep, kép, képzelgés, ábrázolás, idol. Az emlékezés tehát imágók révén történik, és itt el is mosódik, lényegtelenné válik a határ a megtörtént és a meg nem történt között, ahogy azt A pipázó bicikli c.
költemény is mutatja: „Nem, én közönséges / biciklit tulajdonképpen / képen sem láttam, /
bár mintha Léger / pipázó katonája / egy darabokra hullott / eocén-kori biciklin ülne.” Imágó
a műalkotás, a vers is. Imágóink révén igyekszünk birtokba venni a magában valót, és ez a törekvés ott van alapvető emberi cselekvéseink mélyén: nemcsak az emlékezésben, hanem a
megismerésben és birtoklásban is, amely utóbbi Tőzsér metaforavilágában akár szexuális és
művészi, vagy a versírás révén történő hódítást is jelölhet.
Tőzsér persze a tőle megszokott módon nem csak a személyes múlt kedves maszkjait ölti
magára, szerepjátékai ugyanis kiterjednek a történelmi terheket hordozó, példázaterejű archetípusokra is. A kötet egyik monumentális költeményében a vak Milton lányának bőrébe
bújva beszél költészet és hatalom, megalkuvás és elvhűség viszonyáról. A Deborah, avagy az
Éden szíve a Szenci Molnár Albert megkísértéséről szóló dráma, a Faustus Prágában méltó
folytatása. A történelmi alakoskodás legradikálisabb terepe azonban a karnevál, a tragikus
helyzetek és műfajok komikus travesztiája. A Fogadó az utolsó szóhoz c. rövid drámai költemény Hieronymus Bosch-díszletek és Joyce-féle kulisszák közé helyezett haláltánc, amelyben
a huszadik század legvéresebb diktátorai bohóckodnak. A magasztos helyzetek vásári lefokozása, az elvont ideák alantas eredetének leleplezése magától értetődően társul Tőzsér műveltségéhez, kifinomultságához. Az Adalék a püthagoraszi etika történetéhez c. versben például arra a legendára játszik rá, amely szerint az éteri gondolatairól híres Püthagorasz kifejezetten tiltotta a lóbab fogyasztását: míg az olvasóban maga a növény a kínzó szelek problémáját idézheti fel, addig Tőzsér Püthagorasz averziója köré homoerotikus eredetmítoszt költ,
amelyben a bab a here alakját idézi fel. Mindkét értelmezés megmosolyogtató kontrasztot
képez a végül babmező szélén elföldelt matematikus fennköltségével: „Siratóéneket fölötte
az / Egyetem szférái s a prímszámok énekelnek.” Ezt a groteszk minőséget a szó eredeti értelmében is tetten érhetjük: a groteszknek az itáliai reneszánsz idejéből eredő fogalma először az állati, emberi és növényi formák ornamentális vegyítésére utalt, Tőzsér prózaverseiben pedig maguk az elmesélt epizódok alakulnak át egymásba, lesznek hibrid történetekké a
szabad asszociációk révén. A Phelegetón avagy 8 és ½ csapósügér c. szöveg így egyszerre beszéli el egy pecázás, egy Fellini-film és egy szexuális beavatás élményét, összekötve mindezt
a huszadik századi ideológiai csapongások történetével. Talán csak Tolnai Ottó szövegei tudnak még ilyen szabadon mesélni.
Az elvont és a konkrét karneváli házassága mellett ez a bölcseleti alapstruktúra egy másik fontos területen is jelen van a kötetben. Összefoglalva: az ember és a föld viszonyának kiüresedésében. Tőzsér egyik nagy témájáról, a falu világának a pusztulásáról van szó. Az erről
való beszédre a magyar irodalomban egy nagy hagyományú diskurzus rendezkedett be. Tőzsér annyiban különleges, hogy nála ennek a jelenségnek a tárgyalása is az elvont és a közvetlen filozófiai kettősségéből indul ki. Az Úton c. szövegben ez a pusztulás egyfajta isteni
büntetés, amely a falu egykor volt világát „az anyagidegenség bűne”, a Teremtés „hűtlen ke-

2017. április

109

„

zelése” miatt éri utol. Azoknak a tereknek az elhagyását gyászolja Tőzsér, amelyekben az
ember az anyagi léttel közvetlenül érintkezhetett: ez a falu és a föld szférája.
Márpedig a falusi táj, az attól való elszakadásból fakadó kozmikus otthontalanság vagy
éppen a kisebbségi lét a nemrég elhunyt Juhász Ferenc és Csoóri Sándor, illetve még sok más,
népi költőként kategorizált szerző témája. Tőzsér költői pályája szintén a népiek ízlésvilága
felől indult. Nem voltak ezek élvonalbeli versek. Később azonban ugyanezeket a tapasztalatokat sikerült egy mélyen átgondolt és számára sokkal otthonosabb ismeretelméleti keretbe
ágyaznia, sőt költői önreflexió tárgyává tennie. Nála a falu elhagyása nemcsak térbeli exodus,
hanem poétikai is: maga a költészet hagyja el azokat a témákat, amelyek korábban a nyers
élethez való kapcsolatát biztosították. A szerző az expresszionizmussal és szürrealizmussal
átitatott népies poétikákat nem megtagadva, de azok helyett már más nyelven beszél azoknak a kötelékeknek a meglazulásáról, amelyek a faluhoz – a gyermekkor Tőzsér lírájában is
felidézett helyszínéhez – kapcsolják őt és civilizációnkat. A képies sűrítés helyett jobbára tárgyilagos, dísztelen nyelven beszél, irodalmi látóterét mégis elképesztően tágra nyitja: folytonos gyanakvással bár, de a posztmodern nyelv- és szerepjátékokban is megmerítkezik, ám
mindig megmarad a költői mesterség alapkérdéseinél. A poézis legarchaikusabb, szinte vallásos értelmezésével is számot vet. Nem lelkesedik naivan, de nem is akarja megspórolni magának a keserű illúziótlanságot, amely e számvetés egyedüli eredménye lehet. A költészet –
állapítja meg – nemcsak az anyagi valóság közvetlenségéhez, hanem legősibb tárgyához, a
transzcendenshez, a mítoszhoz is hűtlen lett. Nem véletlen, hogy Orpheusz és Hölderlin viszszatérő igazodási pontok a kötetben. A számukra még elérhető „források”, ahol ugyebár istenek laknak, immár beláthatatlan messzeségbe kerültek; „bizony mondom, elhagy minket a
vers, mert elhagytuk orfikus emlékeinket” – kiált fel Ó, Orpheusz c. szövegében, majd később
hozzáteszi: „mi már, Hölderlin tengerészei, félünk a forráshoz hatolni”.
De hogy jön a mítosz kérdéséhez a falu, a földművelés elhagyott valósága? A helyzet az,
hogy az éterien elvont mítosz és az anyagiság Tőzsérnél két egymástól el nem választható
minőség. Hogy ezt megértsük, érdemes visszakanyarodni egy korábbi nagy, ars poetica-szerű
verséhez, amelyet Duba Gyula írónak, a csehszlovákiai magyar falu krónikásának címzett
Mittelszolipszizmus c. 1995-ös kötetében: Történet egy kripta lakóiról és a mítoszról. Tőzsér
szerint Duba prózaművészetének az az érdeme, hogy elemi erővel szólaltatja meg a falusi világ tárgyait, vagyis „[e]gy nyelv előtti állapot torokhangjai”-t. A fogalmi nyelv eltávolít a tapintható, alakítható valóságtól, amelyet a földműves életforma jelent. „De azt a létet még közösen éltük meg, olyan / közel az erdőhöz, földhöz, fákhoz, / hogy szinte szavak, fogalmak
nélkül” – írja Tőzsér. A versben elbeszélt történet szerint a falun született költő lakótelepen
él, ahol hirtelen a panellakásokat ellátó vízvezetékekbe szennyezőanyag kerül, ezért a lakók
kénytelenek – mint egykor falun – lemenni az ideiglenes „kútra”, vagyis a lajtoskocsihoz. Ez a
mesterséges forrás természetesen már költői toposz, olyan hely, ahol az emberek ismét értik
és meghallgatják egymás szavát, ahol újjáéled a kollektív tapasztalás rituális élménye. A mítosz a vers szavai szerint ezt a közvetlen, közös tapasztalatot hivatott újrateremteni. A nyelv
fogalmi elvontságát leküzdeni képes költészet visszavezet abba az állapotba, ahol „a természet, s benne a közös munka” határozzák meg az emberek létét.
A nyelv előtti tapasztalás egymással összefüggő formái tehát a föld megművelése – az
anyagi világ közvetlen alakítása – és a mítosz átélése. És éppen a kettő közötti folytonosság
veszélyeztetettsége sarkallja Tőzsért versírásra. A beszédes Virágpedofília címet viselő vers a

„

110

tiszatáj

gyász rítusait és szakrális tárgyait vizsgálva elmélkedik azon, hogy lehetséges-e ezek révén
valamifajta kapcsolatot létesíteni az ittlét és a túlvilág, anyagi és spirituális létezés között. És
persze keserűen veszi szemügyre azokat a pótlékokat, amelyek e jelentésteli tárgyak és szertartások helyén még megmaradtak: „A régi perzsák / még a keselyűkre bízták halottaikat, én
az éppen csak kinyílt, / zsenge kankalint rángatom bele metafizikus üzelmeimbe.” Ahonnan
az orpheuszi, halottakat is feltámasztó költészet kivonult, ott a giccs lett az úr. Nem véletlenül jelentkezik Tőzsérben a nosztalgia egy olyan költészet iránt, amely a nagy kérdésekkel
foglalkozik, és amely egész emberi létünket igyekszik magasabb minőségbe emelni. Ezért
olyan fájó számára a metafizika kilúgozása az egyre inkább a technológiára leszűkülő emberi
tudásból: „Az elaggott Föld arcán az ember műve / – ipar, űrprogram – májfolt, szeplő, / besorolhatatlan, fölös szereplő, / űrgebére szerszámolt gyeplő” (Világügyek).
Ha már mítoszról beszéltünk, meg kell említeni, hogy a falusi gyermekkor mellett ennek a
nosztalgiának van egy másik fontos tárgya ebben a költészetben: az ókor. Egy tanulmányában Csehy Zoltán találóan jegyzi meg, hogy Tőzsér a Winckelmann-féle antikvitásképzetet
folytatja. Viszont meg is újítja azt. A mitikus idők földművelő élete nem az ovidiusi aranykor
és nem is a vergiliusi pásztoridill, hanem a munka, a világ formálásának, a földből és a földön
végzett munkából teremtett élet egy közvetlen, őseredeti viszonya – ha úgy tetszik, a marxi
elidegenedés előtti állapot. Nem idill, hiszen helye van benne a fájdalomnak, a tragédiának,
ugyanakkor a winckelmanni elképzeléshez hasonlóan ez is egy absztrakt rekonstrukció. A
költészet tétje tehát az Tőzsérnél, hogy joga van-e megragadni, megteremteni vagy védelmébe venni egy eszményt, etikus-e elszakadnia a megtapasztalható konkréttól. Illetve fordítva:
mit ér, ha megmarad a konkrétnál, az empirikusan igazolható tényállásoknál?
Éppen ezért a vulgárisan a posztmodern sajátjának tekintett poétikai és nyelvi öntükrözésnek Tőzsér esetében nemcsak az elmosódó identitások és kulturális krízisek szempontjából van jelentősége, és főleg nem merül ki valamifajta felszabadult játékban. Az ő posztmodernje, ha lehet így hívni, etikai és filozófiai mélységű: arra kérdez rá, hogy van-e morális,
metafizikai jelentősége a költészetnek? Tőzsérrel kapcsolatban azonnal szemet szúr a tény,
hogy mennyi stílushatás, irodalmi áramlat és szerep keveredik verseiben, ő ugyanis szenvedélyesen, de mégis nagyon tudatosan igyekezett az elmúlt ötven-hatvan év minden irodalmi
jelenségéből tanulni, és felépíteni belőlük saját magát. Mivel azonban a maszkok és szerepek
váltakozása nála nem öncél, nem nehéz észrevenni az állandó elégedetlenséget Tőzsér lírájában. Amikor filozófiáról, irodalomról és történelmi tapasztalatról beszél, akkor képtelen elfojtani az érzést, hogy már mindent kipróbáltunk, és mégsem lett jobb: „2013 (plusz a Krisztus előtti évek) már elég nagy számtest ahhoz, hogy a valószínűségi változók eleget tegyenek
a nagy számok erős törvényének, s a »fej vagy írás«-t játszó Ormuzd és Ahriman párbajában
végre Ormuzd (a jóság tutymutty istene) a mi tévedésszerű jótetteink nélkül is megkapja a
neki kijáró ötvenegy százalékot, s nyerjen” – írja a Ricorso: Jelentés az EU és a hon állásáról,
2013-ban c. szövegben a fény és a sötétség zoroasztriánus isteneire utalva.
Tőzsér költészete, amely a kortárs gondolati líra csúcsteljesítménye, világosan bizonyítja,
hogy bár lehet, hogy néha már unalmas a posztmodern metapoétikai témaválasztása, olykor
igenis hitelesebb, erkölcsösebb versekről írni verset, mint úgy tenni, mintha az irodalmon kívülről és az irodalom előttről mindig méltóbb tárgyat lehetne találni a költészethez. Persze,
lehetne. De az Imágók éppen arról szól, hogy ez az áhított tisztaság milyen ritkán adatik meg.

2017. április

111

„

PUSKÁS DÁNIEL

„[M]últ időben mesélem el
magam”
FENYVESI O RSOLYA: O STROM

Kalligram Kiadó
Budapest, 2015
80 oldal, 2000 Ft

Fenyvesi Orsolya második kötetében érettebb hangot szólaltat
meg. Már az első kötetében is egyedi hangot talált, az ott lévő
játékosabb és a nonsense költészetet imitáló hangnemet az
Ostromban egy meditatívabb, elmélyültebb hang váltotta fel.
Nem olyan könnyű elhelyezni Fenyvesi Orsolya nyelvét a mai
magyar költészetben, többnyire olyan hagyományokra épít,
melyeknek nincs igazán magyar előzménye. Sokszor mintha az
angol nonsense irodalom és a szürrealista automatikus írás
eszközei keverednének, helyenként mintha Borges verseinek,
novelláinak hatását éreznénk, de a képzőművészeti utalásokkal átszőtt nyelv és az álomszerű légkör mintha Ashberyt
idézné, ugyanakkor a szentenciaszerűség és a biblikus nyelv
nyomai is felfedezhetők a versekben. Költészetének legfőbb
ereje a szövegek nyelvében volt, a naiv, mitikus nyelvben,
mely sokat merít a középkori bestiáriumokból, érdekes egybeesés, hogy pont az izlandi Sjón A cethal gyomrában című regényének magyar fordításával és Borges Képzelt lények könyvének újrakiadásával egy évben jelent meg.
Már az első kötet szerkesztésében is szembetűnő volt,
hogy a versekben a motívumok szintjén milyen finom volt az
átmenet, mintha egy verset daraboltak volna szét kötetté. Ezt
részben az Ostromról is el lehet mondani, sőt maga a kötet
első verse is folytatja az első kötet utolsó versében lévő
fényképezés motívumát, ahogy a Fotográfia című utolsó
versben van: „a blendével készenlétben / vártam”, majd az
Ostrom első, címadó versében az szerepel: „Én vagyok, akit a
blende elfog. / Én vagyok, aki nincs a képen.” (7.)
Az első kötetben is fontos volt a tükör motívuma (a címben is benne volt: Tükrök állatai), ami nem mellesleg a Borges-életműnek is központi eleme, az új kötetben ezt az önelemzés váltotta fel. A kötetben sokszor szerepel a név szó:
„Nevem lehetséges, nevem mártír.”, (11.) „Nevem meztelen
combomon csorog.” (Ua.), „A következő széllökésre / meg-

„

112

tiszatáj

hallottam a nevem, / és a torkolatig ért, mint egy üzenet.” (38.). Ezek a megoldások hasonlítanak a korai Kemény István verseire, például a Haláldalra: „Édes nevem, Kemény István /
menekülj, menekülj, / a csupasz emberről / szállj el, szállj el”, „Semminek nincs már neve / a
nevek szabadok / édes nevem, okos nevem / menj a tieid közé” (a témában lásd még Szávai
Dorottya tanulmányát A „Te” alakzatai című kötetében). A közelmúltbeli külföldi példák közül lehetne említeni még Borgest, az angol Simon Armitage Learning by Rote (Magolás) című
versét (a vers tükörírással jelent meg, mint az Alice Tükörországban című könyvben lévő A
Gruffacsór című vers, egyedül a szerző neve olvasható tükör nélkül), az amerikai Charles
Simic Charles Simic című versét, vagy a néhai orosz Lev Loszev Левлосев (Levloszev) és Нет
(Nem) című versét („Вы Лосев? Нет, скорее Лифшиц”: Ön Loszev? Nem, inkább Lifschitz [a
szerző születési vezetékneve]).
A képzőművészeti utalásokat tekintve az előző kötethez képest lényegesebben kevesebbet
találhatunk az Ostromban, egyedül a fényképezés motívuma maradt meg. A nyelvet illetően
rengeteg metanyelvi és metafikciós utalás van, ami a kötet fele után elég zavaró tud lenni,
ahogy az egyik versben írja: olyan, mint amikor „A kamera működésjelzője tükröződött az ablaküvegen.” (46.). A papírhasadékban mintha Ted Hughes A gondolat-róka című versének csattanóját ismételné meg azzal, hogy az utolsó sor a lap beteléséről, a vers elkészüléséről szól:
„hogy megtöltsék az üres lapokat.” (12.) Fenyvesi Orsolya nyelvében számomra pont az volt a
különleges, hogy nem a Telep-csoport követői által használt rengeteg metanyelvi és írásra utaló
szöveghelyeket halmozta, hanem egy újabb nyelven próbált meg megszólalni, bár a metafikciós
utalások valószínűleg az angol nyelvű irodalmak iránti érdeklődéséből fakadnak.
A szerző fordítóként is tevékenykedik, Anne Sexton Öreg törpeszív című versének fordításáért 2015-ben Versum-díjat kapott, jelenleg pedig Ginsberg prózai írásait fordítja, rá utalhat az Önarckép üveggolyóval című versben az „Igazi oroszlán bújik a kőoroszlánhoz” (11.)
sor, ami Ginsberg A valóságos oroszlán című versét juttatja eszünkbe. A verseken lehet érezni
a XX. századi angol nyelvű költészet hatását, de sajnos néha az anglicizmusokat is: ilyen sor a
Télben az „ami angyali, ez a jellegtelenség” (14.) (kiemelések tőlem), vagy az „A vadállatok
bátorsága / lakott.” (18.) sorok.
A képek szintjén ingadozik a felhozatal, találhatunk példát ötletesekre és kevésbé sikerültekre egyaránt. A szerencsés képek közé tartozik a „nem a csigolyák csorognak hátamon”
(21.), az „Én is arra vágyom, hogy egy forró test / omló architektúrája temessen maga alá”
(37.), a „kövekkel a zsebedben fekszel le aludni” (45.), vagy a „Nézd, hogy rángatja, színezi,
cirógatja / a fát a távolság.” (42.). Azonban, sajnos az első kötethez hasonlóan, itt is maradtak
elkoptatott, közhelyszerű és zavaros képek, mondatok: „Tudtam, hogy többen haltak meg,
mint ahányan élnek” (75.), „A jövőmbe néztem a google street view-val.” (39.), „Nem hullik
idő lábad elé.” (35.).
Sajnos az Ostrom nem képes sokkal többet nyújtani, mint a Tükrök állatai, ugyanazok a hibák fordulnak elő, a túlírt, helyenként giccsbe hajló képek, melyeket egy első kötet esetén még
el lehetett nézni. A kiemelkedőbb versek közé tartoznak a Kalendárium, a Mintha, a Gravitáció
télen, A világítótorony, Az utazó rózsák és az Esse est percipi, de a kötetben nagyon ingadozik a
minőségbeli színvonal. A kötet első felét leszámítva nem igazán érezni, hogy a versek között
lenne valami összetartó erő, a versek sokszor azt a hatást keltik, mintha szétszórt mondattöredékekből összeállított szerkezetek lennének, ami önmagában nem lenne baj, de ezt az Ostromban sajnos az álomszerű légkör sem tudja mindig egyben tartani.

2017. április

113

„

P. SIMON ATTILA

Nedvek, érintések, üresség
ZÁVADA PÉTER: MÉSZ
„… aztán sajgott a tudatom, akkora űr támadt benne…”
Esterházy Péter: A szív segédigéi

Jelenkor Kiadó
Pécs, 2015
72 oldal, 1490 Ft

Závada Péter második, Mész című kötete rendkívül egységes,
feszes szerkesztésű. A személyes megszólalás újabb lehetőségeit kereső versbeszéd középpontjában a beszélő édesanyja elvesztése miatti gyásza, valamint az önkéntelenül feltörő
emlékekkel és a nyomukban létrejövő hiánytapasztalattal
zajló küzdelem áll.
Závada előző, Ahol megszakad című kötetében a versformák és a megszólalásmódok tekintetében eleven sokféleség érvényesült: a Boldog óra nyolc szótagos, jambikus soraitól a szonettformán keresztül a szabadversig terjedt a skála.
A szövegköztiség alakzatai – ezek közül is leginkább az imitáció – nyújtotta lehetőségeket kihasználva pedig főként a
nyugatos versnyelv felé nyitott – gondolhatunk itt a Pesti
samponra, amely Babits Messze, messze… című költeményének átirata. A Mész egytónusú, a különböző beszédmódokat
kevésbé vegyíti vagy váltogatja, emiatt – és a címadási gyakorlat miatt is – köthetők egyetlen, ám bizonytalan körvonalú szubjektumhoz a különböző megszólalások. A későbbiekben több alkalommal is visszatérek majd arra, hogy mit is jelent ebben az esetben a szubjektum határainak elmosódottsága, ugyanis ezt tartom a kötet központi kérdésének.
A testi tapasztalat, a testhez kapcsolódó különböző jelenségek alkotják a verseken végigvonuló metaforika alapját. Az
olyan időbeli általánosra utaló kifejezések is, mint az este
vagy a délelőtt, az azonosítások rendszerében eleven testiségre, érzéki minőségekre tesznek szert. A Tabu (3)-ban a
beszélő két ujjal nyúl a kopoltyúba, „az éjszaka húsos redői
közé”, a Testtáj (2)-ben pedig az ütemesen összehúzódó délelőtt a „torok perisztaltikájához” válik hasonlóvá. A versekről való beszédet épp emiatt érdemes a testtel, és különösen
a nedvekkel kezdeni. Ezzel nem áll szándékomban azt sugallni, hogy az előző kötet esetleg száraz lett volna – bizo-

„

114

tiszatáj

nyos értelemben épp az ellenkezője igaz –, inkább arról van szó, hogy az Ahol megszakadban
jóval kisebb, sőt szinte semmilyen szerepet sem játszott a testi tapasztalatok versbéli megjelenítése. Emiatt a már említett formai kérdéseken túl a testi jelenlét hangsúlyozásának fölerősödése tekinthető a legnagyobb változásnak a költő első kötetéhez képest, hiszen a jobbára kedvesen zenélő verseket tartalmazó gyűjteményt olvasva a Bontás ritmikus megszorításain („Megmarkolod a farkam. / Együtt szorongunk halkan.” 11.) kívül leginkább némi por
borzolhatta a jámbor olvasó kedélyeit. A Csak addig a beatköltők stílusát és témáit idézni
igyekvő, diákcsínyként ható alaptörténete szerint a beszélő egyesült államokbeli vendéglátói
jogosítványukkal igazgatnak el némi kokaint egy tükrön, majd a maradékot egy naivitást
színlelő rendőr fújja le a laminált kártyáról egy igazoltatás során.
Ezzel szemben a beszélő közvetlen környezetét átható nedvesség vagy valamilyen nedvhez kapcsolódó érzet több versben is központi kép, a kötetet átitató metaforahálózat fontos
és visszatérő eleme. A Bűnjel (1)-ben a meghittség formáinak ismeretéhez szükséges feltételek egyike az ondószag: „Nem ismerjük / a meghittség formáit, bár / elméletileg minden
adott: […] érezni / a szomszédos hársfák émelyítő / ondószagát.” De nem csak a személyközi
kapcsolatok metaforikájában jut szerep a nedves, folyékony, esetenként masszaszerű anyagoknak. A Vakforma egy szobrászműhelyt idéz, amely – amint az a vers utolsó szakaszában
kiderül – az anya elvesztésének színhelye, és ahol a beszélő mélyen hatol a hűvös agyagba:
„könyékig bele”. És ez a „könyékig bele” mintha kijelölné a beszélő köteten átívelő szándékát
is: a dolgokon keresztül előbb teljesen elmerülni a múltban („Ha hozzád akarok érni, / át kell
nyúlnom az idő tükrén”, 7.), majd az ott találtakból a gyászmunka során újra kiküzdeni az
azonosság lehetőségét, hogy az „üres egyes szám, / első személy” (14.) helyett valami más
jöjjön létre.
A több ciklus címe által is sugallt eseményre, a bűntettre – szinte már megszokott módon
– nem derül fény, így a beszédmód néhol az Angyalosi Gergely által is elemzett József Attila-i
bűntelen bűnösséget idézi azzal a különbséggel, hogy ez a tapasztalat nem morális dilemmák
eluralkodásához, hanem egyfajta rezignáltsághoz vezet. A Bűnjel (2)-ben a beszélő váltakozó
szerepeit – hol elkövető, hol pedig áldozat – a testi jelenlét minősége jelöli ki. Előbb a krimikből is ismert kliséből építkezve, de eredeti képpel kerül elénk a tettes, majd a hangokat elnyelő test ellene fordul, és az elkövető áldozattá válik: „A bőröm hangszigetelő szivacs / elnyeli az üvöltésedet […] Feleslegesen próbálom túlordítani / a húst: ennyi hallatszik át a
testből / egy tagadáson” (9). A beszélő szerepe épp annyira bizonytalan, mint a bűntett megtörténte, és ezt erősíti a szubjektum és a világ határainak elmosása: „azt találgattam, átfolyhat-e rajtam / az eső, elképzelhető-e, hogy felszívódjon / az ereimbe.” (9.) A szubjektum abszolút önazonossága fel sem merül, ám úgy tűnik, a szerep biztosította azonosság is csak pillanatokra: „Hajnalban / a csapágy-nagykereskedés / kirakata előtt fogott el az a jóleső / izgalom, hogy milyen lehet egy zárt / rendszerben kenőanyagnak lenni. / Aztán persze semmi…”
(13.). Az ondó, az eső és a kenőanyag a szubjektum önmagához, a világhoz és más szubjektumokhoz való viszonyának általános keretében értelmezhető metafora-rendszerbe illeszkedik.
A kötet más helyein – a feszes szerkesztettséget is bizonyítva – a testnedvek szintén bűnre és a bűnt követő szégyenre utalnak. Az Escape (3) egy disznóvágás és az erotikus fantázia
képeit játszatja egybe:

2017. április

115

„

„De miféle sikítás ez, gondoltam,
mikor először hallottalak – fejemre
húztam a dunyhát, mint januári
disznóvágások idején, és a kérdés,
hogy vajon bocsánatos bűn-e,
ha zihálásodról egy állat hörgése,
fehér húsáról izzadt öled jut eszembe,
mint a szög, mikor elsőre nem üti át
a fejzsírt, halántékcsontomban félúton
megrekedt: hogy a vér melyik kútfejére
gondolnom gyalázatosabb: a lavór
zománcán dobolóra, vagy a kihűlt
combodon maszatolóra – miközben
hajnalban belőlem is távoztak a nedvek.”
Az idézett sorok különösen zavarba ejtők, ha figyelembe vesszük Bihary Gábornak a kötet
anya-képéről tett, általam is érvényesnek tekintett megállapítását. A Műútban megjelent kritikájában A zúgás ciklus darabjairól szólva az Oidipusz-mítosszal vonható párhuzamot említ,
s következtetése szerint „egymásba olvad tehát az anya és a szerető képe”. Ugyanez figyelhető meg a Virályok sijjogásában is: „A fürdőkádban ülsz […] nem tudom/ levenni a szemem a
fejed fölött lógó / fregoli zsinórjáról: ahogy tengelyesen / tükröződik a vízfelületre, lehetne
akár / köldökzsinór is.”
A kötet metaforáit és beszédhelyzeteit uraló testiség, s főként a testnedvek gyakori megjelenítése a szubjektivitás már említett problematikája, határainak elmosódottsága mentén
értelmezhető. Ebben a tekintetben közelebb visz a versek megértéséhez Lyn Marven néhány,
Julia Kristeva és Judith Butler elméletein alapuló kijelentése. Lyn szerint „a test átjárható határai, és főként a liminális testnedvek fenyegetést jelentenek a szelf stabilitására nézvést”. Ez
utóbbi létrejöttének, a Másiktól való elkülönítésének egyik alapja a test határainak kijelölése,
viszont – teszi hozzá Lyn – „a trauma megfordítja ezt a folyamatot, destabilizálja a szubjektum testképét és nyelvhasználatát is”. A Mész esetében az ellentétek mozgása áll előttünk:
bár a szubjektum egész köteten át követhető, főként az emlékezés aktusaiban lezajló, stabilitásért folytatott küzdelme a kibomló traumatapasztalat meghatározó eleme, a versek metaforahálózata épp az elbizonytalanodást, a határok elmosódottságát mutatja fel.
Szintén a versekben munkáló paradoxonra utal, hogy, bár részben a testiségre utaló metaforákban jelenik meg a szubjektum elbizonytalanodása, mégis úgy tűnhet, hogy az érzékelés vagy az észlelés felé vezethet kiút ebből a bizonytalanságból, hogy a különböző érzéki minőségek egymás mellé állítása feltöltheti a már említett, üres egyes szám első személyt: „hideg voltál, mint a krémek” (7) vagy „a satuk hidege […], / a munkapad megnyugtató vastagsága” (56.). Erre lehet még példa a Bűnjel (4) egyébként ironikusan is olvasható zárlata, ami
szerint „… csak annyi biztos, hogy ha egy pad / még meleg, arról most álltak föl” (11.). Az érzékek összezavarodása, a minőségek elbizonytalanodása azonban több helyen tetten érhető,
a kötetben hangsúlyosan jelen lévő hasonlatokban pedig épp az érzékiséget meghaladó területekkel találkozunk. A már említett Bűnjel (3)-ban az emlékezés egy ilyen, az érzékelés és
észlelés határozott minőségeit, sőt általában az észlelés folyamatában való bizonyosságot ki-

„

116

tiszatáj

kezdő eseményt hoz felszínre: „emlékszel, / amikor az építkezésen üveggyapotba / tenyereltem, napokig nem tudtam / eldönteni, hogy egy szilánk szúr-e, / vagy már csak a helye.” A
vers zárlatában olvasható azonosítás mindezt az én és a másik viszonyának problémakörébe
helyezi: „Mélyen a bőröm alatt viszketsz. / Üveggyapotba törülközni.” (10.) A Bűnjel (2) a látás és a hallás kapcsán mutat fel hasonló bizonytalanságokat: „Egész délelőtt / egy festékcsepp megdermedt / zuhanását figyeltem egy zár üregében / […] Könnyű / összetéveszteni
két hasonló szerkezetű / csöndet” (9.). A „megdermedt” befejezettségre, egy lezajlott folyamatra utal, ami ellentétben áll a jelzett szóval, a „zuhanás”-sal. Az időben állandó lényeg instabilitására utal a szerkezetükre egyszerűsített létezők, a hasonló szerkezetű csöndek összekeverhetősége, azonosításuk esetlegessége. Hasonló tér vissza a Zúgás (3)-ban: „ki tudná elválasztani egymástól / a csönd jelentésszintjeit ott, ahol minden / döntés egy elhallgatott
igenlés / szerkezetébe vonul vissza.” (44.)
Látható, hogy az én (az üres „egyes szám, első személy”, „egy alany általánossága” [64.])
és a másik viszonyával, s általában a szubjektivitással kapcsolatban felmerülő problémák nagyon hasonlóak azokhoz, melyek már a klasszikus modernség lírájának horizontján is jelen
voltak. Elég csak Rimbaudnak a látnok levelekként ismert írásaiban szereplő híres kijelentésére gondolni: „Je est un autre.”, vagyis „Az én mindig egy másik”. A mondat értelmezhető
úgy, mint az imént vázolt probléma tömör és kiélezett felvetése. Az én és a másik közötti
mozgást, a kettő egyenlő fontosságát hangsúlyozza, melyben az én és a másik (egy másik)
egyaránt általános. A fiatal Rimbaud azonban egy másik, 1871. május 15-én kelt, Paul
Pemenyhez írott levelében az érzékek összezavarásától várta a valamiféle mélyebb igazsághoz való hozzáférés lehetőségét, s ezen keresztül a szerep biztosította önazonosság megtalálását: „A Költő azzal válik látnokká, hogy hosszú, roppant, meggondolt munkával összezavarja összes érzékeit. […]Mert elérkezik az ismeretlenhez!”. Závadánál ettől eltérően sokkal inkább az érzékek összezavarodásáról van szó, ami mindenféle értelem elbizonytalanodásához
vezet.
Závada előző kötetét több helyről is az a bírálat érte, hogy a versek legnagyobb részében
csak használja a nyugatos versnyelvet, és valójában nem kezd vele semmit. Főként a kötött
formában írt darabokra vonatkoztak a kifogások. A Mész nyelvhez fűződő viszonya jelentős
változásokat hozott ebből a szempontból, és a szabadversek jelenléte is fölerősödött. A költői
nyelv kettős játékának lehetünk tanúi: az egyértelműségre és rendszerszerűségre törekvő
természettudományok nyelvi készletét és folyamatleírásait (például a címadó Mészben) építi
be a kifejezések eredeti értelmét részben felszámoló, részben viszont megtartó költői nyelvbe. Ami az előző kötetben néhol keresettnek hatott („szökhessen a hormonszint egyre feljebb
/ a prepubertásban a neurózis” Még ma velem leszel, 29.), most a költői nyelv konstitutív
elemévé válik. Így lesznek az árnyalatnyi, csak az éles megfigyelés számára hozzáférhető különbségek jelentéses, minőségi változásokká, így emelkedhet ki a reflexszerű testi működések halmazából „a nyomáskülönbség, / amitől a lélegzetből sóhajtás lesz” (7). Erre épül például a Mész sajátos allegóriája, amelyben a mészkő képződésével és felhasználásával összefüggő folyamatok (kicsapódás, kiválasztódás, oldódás, hevítés, összetevőkre bomlás) megfeleltethetőségi viszonyba kerülnek az anyára emlékezéssel, valamint az anya elvesztésének
feldolgozásával. Azért sajátos ez az allegória, mert végig a figurativitás és a szószerintiség
között oszcillál a versbeszéd. Ez leglátványosabb formájában a zárlatban figyelhető meg, ahol
az anya hamvai a mészhabarcsba kerülnek, ám az utolsó mondat már allúzió, ami a Kőmíves

2017. április

117

„

Kelemen történetével állítja párhuzamba a verset: „Apával úgy döntöttünk, hogy / szép gyöngén megfogjuk az elégett csontjaidat, / az elégett véredet, / és a mészhabarcs közé keverünk,
/ noha már abban is te voltál. Aztán amit estig raktunk, / leomlott reggelre.” (71.)
Nem minden esetben tekinthető sikeresnek a tudományos nyelv elemeinek költői nyelvbe integrálása. Azon szöveghelyek esetében, melyekre érvényes a megállapítás, a sikertelenség oka a beszélő szerepétől való idegenségben keresendő. Ilyen a Genitivus, ami leginkább
az irodalomelméleti szókincset igyekszik mozgásba hozni, de nem használja ki olyan dinamikusan a különböző jelentésrétegek egymásra játszatásában rejlő lehetőségeket, mint ahogyan ez a Mész esetében történt, és az irónia vagy az önreflexió sem mozdítja ki a megmerevedett jelentéseket: „Nem voltál megfelelő kontextus / az őszinteséghez […] az a reggeltől estig / nyitva tartó, mindkét irányból / könnyedén megközelíthető / elbeszélői pozíció […] / A
groteszk / nem egy romantikus minőség, / hanem az, ahogy föntről lefelé, / keresztbe beszéltünk egymáshoz / két összetolt emeletes ágyon”.
Mivel a Mész verseinek jelentős része a beszélőnek az anyához fűződő viszonyát bontja
ki, ezért a központi, a szubjektum önazonosságát érintő probléma értelmezhető a kötődésre
irányuló vágyból és az elszakadás munkájából kialakuló dinamikus feszültségként, a kötet
egésze pedig ezzel a feszültséggel való megküzdés történeteként. A történetszerűség itt nem
jelent linearitást, vagyis nem arról van szó, hogy a kötet elején megszólaló szubjektum elbeszélné egy trauma történetét, amely véget is érne az utolsó sorral. Sokkal inkább a probléma
számtalan árnyalatával, ezek jelenlétének felerősödésével és elhalványodásával találkozhatunk. Nem véletlen, hogy itt a kötetre mint egészre kell hivatkozni, mivel a rendkívül feszes
kötetkompozícióban szinte elmosódnak az egyes versek határai, amit a címek fölött található,
csomópontokként funkcionáló szavak mellett a címadási gyakorlat (Bűnjel 1–7, Tabu 1–4
stb.) is alátámaszt. Így a szövegek és motívumok egymással érintkezésbe lépve kölcsönviszonyok szövevényét hozzák létre, s emiatt jó értelemben vett izgalmakat tartogat a Mész olvasása: a figyelem szétszórásának és fókuszálásának váltakozásait végigkövetve jelentős lírai
teljesítményt kísérhetünk figyelemmel.

„

118

tiszatáj

LAPIS JÓZSEF

Átlépni az árnyékon
PAPP-FÜR JÁNOS: ÁRNYÉKAPA

Magyar Napló Kiadó
Budapest, 2016
80 oldal, 2800 Ft

Kétségtelen, hogy a 2016-os év legigényesebb verseskönyveinek egyike az Árnyékapa, köszönhetően a szerző következetes elképzeléseinek. A fölkért könyvtervező, tördelő, Szabó
Imola Julianna a tőle megszokott igen magas színvonalú
munkát nyújtja, s mivel láthatóan források is voltak a megvalósításra, valóban szép, jó lapminőségű, tekintetet vonzó
könyvtárgy született. De mindez valójában nem sokat számítana, ha a beltartalom nem harmonizálna a külcsínnel.
Azt kell mondjam azonban, hogy Papp-Für János remek
szöveganyagot tett le az asztalra, számomra ezzel a kötetével
lépte át, stílszerűen, a saját árnyékát – s ezzel nem a korábbi
műveit szeretném lebecsülni, hanem a mostani nagyszerűségét kiemelni. A hajdúböszörményi költő-dalszerző-kultúraszervező nevéhez 2016-ban két könyv is fűződik, mindkettő a Magyar Napló kiadónál jelent meg. Nagyon fontos törekvések eredménye volt az Akik gyerekek maradnak című
„koprodukciós” vállalkozás, a Mészöly Ágnes meséjét, Bódi
Kati rajzait, Gerendás Péter zenei anyagát és Papp-Für János
verseit, koncepcióját tartalmazó, oktatási segédanyagként is
forgalomba került kötet (melyet szintén Szabó Imola Julianna tervezett). Nehéz volna túlbecsülni az értelmileg (máskor
fizikailag) akadályozott gyermekek számára tartott rendhagyó irodalomórák jelentőségét, amelyek „partitúrája” immár
nyomtatásban is hozzáférhető. Ha valaki látta, hallotta a
szerzőt a gyerekekről vagy a gyerekekkel (szeretetteljesen,
lelkesen) beszélni, akkor sok minden érthetővé válik számára az Árnyékapa ihletettségével kapcsolatban is, amely verseskönyvben – az alkotói oldal felől közelítve – Papp-Für János saját gyermekkorának – az édesapával kapcsolatos –
árnyoldalaiból, szorongásaiból építkezik.
Egy debreceni író-olvasó találkozó alkalmával a szerző
elmondta, hogy egyfelől annál nehezebben tud megbocsátani
apjának, minél inkább megtapasztalja maga is a szülői felelősséget, másfelől, hogy ebben a kötetben igyekezett olyan
versnyelvet kidolgozni, amely minimálisan artisztikus, szinte

2017. április

119

„

közvetlenül követi az élőbeszéd retorikáját. Mindezt csak azért említem, mert a versek az
elmondottakat csak részben, valójában kevéssé igazolják vissza, de ez a részlegesség beszédes a szövegek működésmódjára vonatkozóan. Nem is elsőskorban a kötet apaképe szempontjából (amely meglehetősen összetett, sokféle indulatból, érzésből, értelmezésből összerakott), hanem a versekben megteremtődő hang és perspektíva okán. A szabad versek egy
része úgy követi a beszédszerűség retorikáját, hogy közben nagyon is poétikus marad. Nem
lehet azt sem mondani, hogy a könyvet végig a „gyerekbeszéd” uralná: vannak versek, amelyekben jól érzékelhető a gyermeki megszólalás és logika retorikai utánképzésének szándéka
(érdekes módon legjellemzőbben a versek közötti rövid, egy-kétsoros szövegtöredékekben,
például: „nagymama szerint az életünk végén semmit nem viszünk magunkkal. mi lesz így
anyával?”), sok esetben azonban nincs ilyen jel, hanem a felnőtthöz köthető visszatekintő beszéd alakzatáról beszélhetünk (például az egy búcsúzás margójára).
S a két, nevezzük így, véglet között nagyon sokféle átmeneti szerkezet, hang- és távlatkontamináció figyelhető meg: a gyermeki megszólalást illuzionáló hangsáv hol fölerősödik,
hol elhalkul, a nézőpont hol visszahelyezkedő egy korábbi állapotba, hol a jelen perspektívájaként értelmezhető (s hogy belehelyezkedésről van szó, azt onnan tudjuk, hogy különböző
nyelvi jelekben rendre fölfedezhető a „nem-gyermeki”, az a távlat, ahonnan nézve a gyermekkor valamilyenként megjelenik). Esetenként az igeidő változása is jelzi az egy versen belüli távlatváltást. Mindezzel összefüggésben a versek szókincse, mondatformálása, retorikája
is alakul, olyan eklektikát hozva ezáltal létre, amelyet nem képes közrefogni valamiféle közvetlenebb beszédszerűség retorikája. Ez a többhangúság, úgy vélem, bizonyos szempontból
dicsérhető, ugyanis összetettebb, izgalmas, változatosabb nyelvi anyagot eredményez, más
szempontból viszont oka is a könyv enyhe színvonalbeli hullámzásának – arról van szó ugyanis, hogy a kötet stilárisan és modálisan viszont meglehetősen homogénnek mutatkozik, s
egészen egyszerűen nem áll ugyanolyan jól például a patetikus megszólalás egy gyermeki és
egy (a korábbi Papp-Für-köteteket idéző módon) felnőtt énhez rendelve. Vagy a rendre viszszatérő motívumok némelyike (angyal, sírás stb.) egyik esetben autentikus és különleges,
másik esetben inkább túlérzelgő, s kicsit unalmas hatású. Azonban ez is fontos eleme a kötetkompozíciónak, s ha én problémásnak is érzékelek egy-egy megoldást, magát az elgondolást, a „rendezést” sikeresnek gondolom, mert az olvasói játékteret növeli, olyan amplitúdót
eredményezve, amely izgalmasabbá teszi a mű befogadását. (S ha már a hullámzást említettem, meglepő és nem várt kisiklások is találhatók a könyvben, mint például az írhatatlan című vers vége: „majd csak befejez egyszer valaki. / majd csak befejez egyszer vala. ki?”)
Ami a kötet szövegeit mindenekelőtt egységbe rendezi, az egyfelől a narratíva, másfelől a
már említett motivikus lánc. E tekintetben az Árnyékapa azon kortárs verseskönyvekhez
csatlakozik, amelyek koncepcióját valamilyen figura (vagy figurák) megteremtése jelenti, s a
szövegek egy központi alak, s annak élettörténete köré rendeződnek. A közelmúltból a szintén hajdúböszörményi Áfra János Glaukómáját említhetjük (amelyben a nézőpontok és a
versbéli beszélők ugyan megsokszorozódnak, de egy középponti figura mégis megrajzolódik
általuk), avagy 2016-ból Balogh Ádám Nyers című apakönyvét – a gyermeki megszólalás
mindegyik mű esetben meghatározó. Az Árnyékapa nem teljesen apakönyv abban a tekintetben, hogy legalább annyira fontos benne a nagymama és az édesanya is (több nagyszerű, a
gyermeki féltést, gondoskodó vágyat is megjelenítő anyaverset találunk benne), s valójában
az apa figurája kevésbé árnyalódik, nem válik plasztikus karakterré. Ami elsősorban jelen-

„

120

tiszatáj

tőssé válik belőle, az a gyermekre, annak mindennapjaira, világfelfogására gyakorolt hatás.
Személetes példa lehet az a kétsoros, amely a maga tömörségében megmutatja, hogy miként
szervezi alapvetően egy – alkoholizmusával a családot és a gyermekkort roncsoló, fölemésztő
– apa életmódja a gyermeke világrendjét (s ezen túl további rétegei is vannak a szövegrésznek): „sokáig csak hittem, hogy vannak angyalok. már tudom. / apa ma korán hazajött.” (Érdemes e ponton megemlíteni, hogy Szabó Imola Julianna hogyan játszik a tipográfiával: a dinamikusan változó betűméret és -tónus nagyon érdekes hatáseffektus mind érzéki szempontból, mind a szöveg jelentésalakulásával kapcsolatban.)
A könyv „antinosztalgikus”, hiszen nyomaiban sem utal a gyermekkor boldogságára, vagy
valamilyen elveszett világ, otthon utáni vágyra. A gyermeki beszélő több ízben épp a feledést
óhajtja: „most tanulni vágyom / és felejteni. főleg felejteni”. Sajátos az a feszültség, hogy a kötet
maga mégis az emlékezés (s tulajdonképpen az emlékállítás) gesztusával bír, miközben megidézi azt a gyermeki ént, amely épp az emlékek eltörlésében találná meg a biztonságot. Az már a
visszatekintő állapot része, hogy a magam és a másik, illetve a kettő kapcsolatában – utólagos
távlatból történő – megértéséhez szükséges a régebbi állapotokba történő belehelyezkedés,
ennek megkísérlése. A könyv kerete nagyon szépen megmutatja ennek a kísérletnek az alakulását: a nyitó- és zárószöveg az ismert gyermekmondókát idézi, s egyben a figurateremtés, megrajzolás szándékát is bemutatja. „pont, pont, vesszőcske, / itt kezdődik minden.” A család pálcikaalakos képe e pillanatban még nem utal a szomorúság, a szétesés, az elmúlás és a szorongás
későbbi tapasztalataira, a gyermek még nyitott a világra, bizakodó – most még bármi lehet
(„rövidnadrág, göndör haj, / egyik lábam egy pöttyös labdán”). A legutolsó szöveg ennek párdarabja, amely viszont már – némi kétségkívüli, de nem túlzó didaktikussággal, hatásos módon – a
hanyatlás és elromlás állapotát jeleníti meg: „lógó pálcikakezek, / anyán nadrág, haja a mellkasára lóg. / apán atléta, kezében sörösüveg. / mindenkinél alacsonyabb. / […] / és a labda legurul
a rajzpapírról.” A könyvet ennek megfelelően eluralják a szomorúság és bánat motívumai: a sírás, a hátat fordítás, a magány, a múlás, a nyomszerűség. Nagyon izgalmas, s külön tanulmányt
érdemelne az, ahogy az „arc” szerepel a költeményekben: remek példa ez arra is, hogy a szó
alapvető túlterheltsége azért nem okoz redundanciát, mert rendkívül változatos, poétikus elrendezésben és értelem-összefüggésben jelenik meg („de az arcát mindig nyitva felejti”; „megengedi, / hogy átrepüljek az arcán”; „olyan lettem, mint nagymama arca” stb.). A „sírás” és az
„angyal” motívumainak esetében ugyanakkor – a könyvet folyamatában olvasva – bizonyos
(nem is túlzottan hosszú) idő után már éreztem a kifáradást és túlírást. Emiatt, valamint azért,
mert a gyermeki távlatot megteremtő szövegeket gondolom izgalmasabbnak, számomra a
könyv első hányadának költeményei lettek igazán emlékezetesek (csak két példát említve, ilyen
volt az egy este margójára vagy a szem tükre).
Az Árnyékapához CD-melléklet is jár, melyen Bezerédi Zoltán és Bezerédi Bendegúz adják
elő a kötet néhány versét. Az ötletet és az igényes kivitelezését méltányolni érdemes, még ha
számomra nehezen belátható ennek hozzáadott értéke. Különösen azért, mert Papp-Für János újabb verseinek összetett volta a néma olvasásban érvényesül legjobban, a szövegek nem
homogén hangkaraktere pedig belesimul a felnőtt és a gyermek versmondó egynemű hangjába. Az ízléses könyvtárgy, a mellékelt CD is jelzik ugyanakkor a szerző fokozódó összművészeti érdeklődését, s hogy a Papp-Für-könyvek egyre inkább többalkotós projektumokként értelmezhetők. Mindennek azonban valóban csak akkor van bármi értéke, ha a könyvben tényleg jó versek találhatóak. Az Árnyékapában azok vannak.

művészet

VIZI E. SZILVESZTER

Egy természettudós gondolatai
Apáti-Tóth Sándor fotóművész alkotásairól

*

Hölgyeim és Uraim! Egy természettudós nyitja meg Apáti-Tóth Sándor, egy művész ember
„Atlantisz” című fotókiállítását. Egy tudós, aki a világ titkait akarja feltárni, tesz kísérletet,
hogy bevezesse Önöket egy olyan világba, ahol a művész, az alkotó környezetünkben olyan
jelenségeket is észrevesz, amit más földi halandó már nem érzékel. „… jól csak a szívével lát
az ember. Ami igazán lényeges az a szemnek láthatatlan.” A mű, itt a fotográfia által megörökített képek azonban csak akkor válnak igazi művészi alkotássá, ha azok a szemlélőben, a nézőben érzéseket, érzelmeket, gondolatokat keltenek. Az emberi agy tulajdonsága, hogy a múlt
és a jelen jelenségeit tárolni tudja, sőt, a múltban látottakkal, hallottakkal társítva, érzelmekkel tölti meg, és ha kell, az elraktározott emlékképeket elő is tudja hívni felidézve a múltat.
Így kimondhatjuk, hogy minden művészi alkotásnak két szerzője van, a művész és a mű pillanatnyi, az alkotásban elmélyült élvezője.
Apáti-Tóth Sándor fotográfusok, képek között nőtt föl, fényképezni hatéves korában kezdett. Édesapja világhírű művésze a fotográfiának, a portréfotózás mestere. Ezt a súlyos örökséget cipeli éveken keresztül. Bizonyítani akar és bizonyít. Más úton halad. Sikerrel. Megtalálja saját képi világát: amelynek már semmi köze az atyai örökséghez. Munkáival tizenhárom
éves korában szerepelt először országos fotókiállításon. Alig lett nagykorú, s már Tokió,
Brüsszel, Párizs, Bordeaux, London kiállítótermeiben kerültek falra képei. Jól emlékszem,
majd tíz évvel ezelőtt „Csöndek” címmel a Magyar Nemzeti Galériában közel kétszáz képből
álló, addigi munkáit összefoglaló – és ami legalább annyira fontos – azt lezáró és új munkáknak utat nyitó kiállítással lepte meg a közönségét. Ekkor hatvan éves a művész. Hatvan év az
a kor, amely méltán arra kötelez mindenkit, Apáti-Tóth Sándort is, hogy visszatekintsen a
megtett és a meg nem tett útra, a vállalt és nem vállalt cselekedetekre.
Végig nézve az Atlantiszról elnevezett kiállítás képeit Apáti-Tóth célja most nem a számvetés, és nem is akarja ránk kényszeríteni gondolatait, érzelmeit. Apáti arra képes, hogy a
másodperc ezredrésze alatt készült egyetlen felvételbe sűrítsen egy történelmi időszakot,
egy eseménysort, egy gondolatot, egy érzést, és ezeket úgy osztja meg velünk, hogy mi, a nézők, úgy érezzük, hogy részesei vagyunk az alkotásnak. Ö csupán felmutat valamit, egy sajátosan megformált részt az egészből, jelenetet a múltból, jelenből, a jövőt, és a befogadóra, a
nézőre bízza a látottak értelmezését. Így keletkezik az igazi csoda: egy képnek két alkotója,
sőt sok alkotója van. A fotográfia a jelen egy-egy pillanatának megörökítésével múlttá teszi a
jelent. Halhatatlanná tudja tenni az embert és környezetét, a szépet, a jót és az igazat, azaz a
teremtett világ esztétikumát osztja meg velünk, mutatja be nekünk. Ennek mestere ApátiTóth, ez teszi ezt a kiállítást különlegessé.
*

Elhangzott 2017. április 6-án, a Szegedi Akadémiai Bizottság székházában.

„

122

tiszatáj

A kiállítást megnyitó természettudós bizonyos fokig rokonságot érez a művész néha nehezen megfogalmazható alkotásaival, hiszen a rész és az egész, a jelen és a múlt konfliktusának feloldási kísérlete a kiállításon látható képeken is tetten érhető. Hiszen a tudomány is
egy-egy felismert részigazságból szeretné megragadni az általánost, felismerni a közel teljes
igazságot. Ez a kiállítás – és ezt nyugodtan kimondhatjuk – már nem a szerzőről szól, nem
számadás, ez több: a világról szól, amelyben élünk, Atlantiszról, Platón megálmodta ideális
földrészről, a tökéletes államról, annak lakóiról, az erkölcsileg teljesen tiszta emberekről. Arról a világról szól, amelyet nem a pesszimizmus, a sötétség ural, a környezetünkben fellelhető
apró dolgokról, a környezetünk sugallta evangéliumról, örömhírről, hogy még mindig van
remény itt az Atlantiszon, a még mindig csodaszép földgolyónkon, amelyet előbb, vagy utóbb
el kell hagynunk, és amely a számunkra Platón által felrajzolt képben a tengerbe süllyed, és
örökre eltűnik.
Apáti-Tóth, a művész, nem búcsúzik, csak sajnálja, hogy a világ, az egész nem olyan, mint
a művész által felmutatott rész, nem olyan szép, nem olyan igaz, de lehetne az. Ezért lengi át
a falon függő képeket a szomorúság. A művész felfedezi a szépet a lába alá került kövekben,
egy emberi lábnyomban, a széken felejtett kalapban, a földre dobott báli cipőben, a minket
körbe vevő természetben, világban. Így válik a szerző a bonum commune a közjó szolgájává,
és végső soron a veritatis diaconia, az igazság szolgálójává, a szép hírnökévé. És itt fogadja a
művészet a tudományt saját testvérévé, így ad helyet a Szegedi Akadémiai Székház, a tudomány háza a szépnek. Ezt Keats a költő így fogalmazta meg: „A Szép: igaz s az Igaz: szép!” Talán ez angolul szebben hangzik: „Beauty is truth, truth beauty,” Így egész a világ, amelyben a
szerzővel egyet értve mi is élni szeretnénk. Lehet, hogy az egész csak utópia, de olyan jó róla
legalább beszélni.
Köszönöm a szerzőnek, a rendezőnek és a Szegedi Akadémiai Székház igazgatójának,
hogy ezt lehetővé tették, Önöknek pedig, hogy meghallgattak.

70 éves a Tiszatáj

TANDORI DEZSŐ*

Persely-Kokszpor-Árbockeresztrúd
Minden hasonlat: … (kb Goethe).
Heaney – verslétezése nekem ma hasonlat; egykor, hogy az EURÓPA KÖNYVKIADÓ egyik
pompás költészeti felfedezés-sorozatába (akár pl. Michael Krügert) válogathattam önszántamból egy kötetnyit az akkor még nem Nobel-díjas ír költőtől. Sokat jártam aztán, ahogy
már lehetett, ír földre, de a poétával nem találkoztam; a táj, a települések stb. sora idézte őt.
(Ld. pl. a nyírfa-motívum itt.) A mai fordítócsapatot – Mesterházi Mónika, Imreh András,
Gerevich András etc. – lelkesen becsülöm. (Többször is beválogatták munkáimat Heaneypublikációikba.)
A hasonlat: elő-utó teljesség és csonkaság. Ugrás a sötétbe. Szabadságot jelent nekem,
hogy a kis mai Heaney-együttest1** önkifejezési célra használhatom, mintegy „rászűkített
szemmel”.
Van is így egyenes (íves, cakkos) megfelelés, meg nincs is. Hetekig irkálgattam kis terjedelmű munkákat, s egy különösen elmúlás-érzékeny délelőttömön meglett a szellemiek párosítása. (Erőltetve – ism. – semmi sincs.) Verseimet ld. alább.
Szellemi lakomák
I.

(Jégről.)
Várom, engedjen fel szívem.

II. (Szívből.)
…Véresen…?!
Nyelvemlék
Kezdetben: vala… (mi?)
(Költészet, mely tartalmi esztetizálás.)

1* 1947 márciusában indult útjára a Tiszatáj folyóirat. Története, e küzdelmekkel és eredményekkel teli 70 év nemcsak a mindenkori szerkesztőség históriája, de főképpen a lapot írással, gondolattal és
élettel megtöltő szerzők, barátok és kollégák története. Közülük kértünk meg néhányat, hogy az ünnep alkalmából válasszák ki az elmúlt évtizedek Tiszatájban megjelent anyagai közül a számukra
legkedvesebbet, melyet köszöntő soraik kíséretében ez alkalomból újra közreadunk. A 70 éves
Tiszatájat köszöntő ünnepi sorokat, valamint a lap archívumából kiválasztott régi-új szövegeket következő számainkban mutatjuk be.
** Utalás Seamus Heaney a Tiszatáj 2016. július-augusztusi számában megjelent verseire. A szövegek
újraolvashatók az alábbi internetes elérhetőségen: http://tiszatajonline.hu/?p=102791

„

124

tiszatáj

Két tenyér, ha
Nem értek egyet.
De mi az, hogy
értek? nem értek?
Csak értekezés.
Hasonlat „B terv”
…S: Ha végül kiderül,
hogy mégse (annyira)?
Hát akkor mennyire?
És melyik tenyéré
(a „mi is”)?
Borzasztó az egész.
Nem oly borzasztó, és nem oly egész.
(Túl sokat hallom…)
Itt nagyon „élet-halál” volt a kérdés. Arany János Hamletjének okán. (Hatása „rám”, is.)
Így nem lehetne élni.
Csak hát meghalni meg
sehogyan se lehetne.
(Aktív félelmeim)
Zúgás agyi ereimben.*
„Agyő, Uramisten,
csak mingyár’!”
*(Zúgás a zugokban)
Kísértetes
Míg ő engem huzamosan gondol
ki-tudja-milyen XY-nak,
én őt azonnalian*
akarnám
özv. XY-nének!
*(Méltóbb életszerelem.)
Kis komponálódásom: bef.
Össz-vegy XY. (Én = mindenféle.)
Özvegy XY-né. (Már nem tudom.)
Lejegyezve: 2017. II. 2/3.

