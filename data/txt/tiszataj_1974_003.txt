3

tiszatáj

I R O D A L M I ÉS K U L T U R Á L I S

FOLYÓIRAT

A M a g y a r írók S z ö v e t s é g e
D é l - m a g y a r o r s z á g i Csoportjának
lapja
Megjelenik

havonként

F ő s z e r k e s z t ő : ILIA M I H Á L Y
Főszerkesztő-helyettes: A N N U S

JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
Szerkesztőség: 6740 Szeged, Magyar Tanácsköztársaság ú t j a 10. Táviratcím: Tiszatáj
Szeged, Sajtóház. Telefon: 12-330. Postafiók: 153. Terjeszti a Magyar Posta. Előfizethető bármely postahivatalnál, a kézbesítőknél, a posta hírlapüzleteiben és a
Posta Központi Hírlap Irodánál (KHI 1900 Budapest, József nádor tér 1. sz.) közvetlenül vagy postautalványon, valamint átutalással a KHI 215-96162 pénzforgalmi
jelzőszámra. Egyes szám ára 6 f o r i n t Előfizetési díj: negyedévre 18, fél évre 36,
egy évre 72 forint. Kéziratot nem őrzünk meg és nem adunk vissza. Indexszám: 25 916.
74-5546 — Szegedi Nyomda

Tartalom

t

if?-

XXVIII. ÉVFOLYAM, 3. SZÁM
1974. MÁRCIUS
NÉMETH LÁSZLÓ: Magam helyett (II.)

3

SIMÁI MIHÁLY: Találkozások (vers)

17

RAFFAI SAROLTA: Á pizsama (elbeszélés)

24

FARKAS ÁRPÁD: Körhinta (vers)

30

BARI KÁROLY: Motyogva (vers)

30

MAGYARI LAJOS: Kötések (vers)

32

CSÍKI LÁSZLÓ: Színészeim. A jövő boldog magánya
(vers)
32
KODOLÁNYI GYULA versei: Mala Strana, Serikova,
A limeszen, A lakoma, Lélektérkiképzés
34
CSOÓRI SÁNDOR: Az abszurditások zöld mohája (jegyzet)
36

TANULMÁNY
VASY GÉZA: Sánta Ferenc novellái
SZÉKELYHÍDI ÁGOSTON: Paraszti Színjáték
István: Szigetek könyve)

38
(Sinka

47

FERENCZI IMRE: Nemzetiségeink és nemzetiségi magyarok
53
FODOR ISTVÁN: Néhány szó „sumér eleink"-ről

59

KELET-EURÓPAI NÉZŐ
Csehszlovákia (Kiss Gy. Csaba)

63

Jugoszlávia (Spiró György)

65

Lengyelország (Kovács István)

67

Szovjetunió (Benedek András)

70
1

KRITIKA
SZAKOLCZAY LAJOS: Sütő András: Istenek és falovacskák
OLASZ SÁNDOR: Déry Tibor: Kedves b ó p e e r . . . !
TÜSKÉS TIBOR: Bata Imre: Képek és vonulatok
GREZSA FERENC: Kiss Dénes: Kék kék kék
POMOGÁTS BÉLA: Szentimrei Jenő: Városok, emberek
TORDAI ZÁDOR: Itt és mást (Bretter György: Párbeszéd a jelennel)
BÁLINT SÁNDOR: P. Brestyánszky Ilona: Csongrád
megye iparművészeti kincsei
TEMESI FERENC: Vámos Miklós: Jelenleg tizenharmadik a listán

72
75
77
81
82
84
87
88

MŰVÉSZET
Képzőművészet
TANDI LAJOS: Lakótelepi esztétika
HUSZÁR SÁNDOR: Balla József

(Szeged-Tarján)

Szerkesztői asztal

90
94
95

ILLUSZTRÁCIÓ
Fodor József rajzai a 16., 23., 31., 37., 46., 71., 89., 93.
és a 96. oldalon
Műmelléklet I—II.: Balla József képei; III—IV.: a lakótelepi pályázat szobraiból
Kallós Zoltán arcképe (Horváth Dezső felv.) a 95. oldalon

NÉMETH

LÁSZLÓ

Magam helyett
ii.
TELEMACHOS
Korányi Sándor előadásában különösen megragadtak azok, amelyekben
az élet circulus vitiosusairól beszélt. A szív gyengesége miatt szénsav halmozódik föl a szervezetben, a szénsav érszűkületet' okoz, a szűk ereken a szív nehezebben nyomja át a vért; a nagyobb szívmunka tovább tágítja a szívrostokat. Ö mutatott példákat arra is, hogy e circulus vitiosusok, ha elég mélyre
vágtak a szervezet érdekeibe, ellenkező köröket, mondhatnám circulus pretiosusokat indítanak meg: a szénsav például a légző központot erősebb munkára
izgatja; a szervezet több levegőt vesz föl, az oxigén lazít az erek tónusán. Nos,
engem is az életnek egy ilyen circulus vitiosusa vitt lefelé. Kezdetben csak
önérzetem és alkatom érettsége közt volt egy csekélyke hézag. Innét indult ki
a baj: a hiúság mind nehezebb helyzetbe sodorta természetem, annak a bokrosodása mind elviselhetetlenebbé tette az önérzet szenvedéseit, s ez a szenvedés már-már idegbaj szerű tünetekben ütött ki az amúgy is hőkölő szervezeten. Az élet rugalmas visszaütése azonban ebben a korképben sem maradt
el. A tűrhetetlen szenvedés megsokszorozta bennem a problémákat; a folytonos vívódás olyan szellemi potenciált halmozott föl bennem, amelynek egy fiatal, alapjában egészséges szervezetről előbb-utóbb le kellett pattintania a
gúzsokat.. .
Ahogy életemnek ezekre a sötét éveire gondolok, különös képekben látom
magam viszont. Reggel fél nyolc van, február elején a fejemre fagyott hajjal
sietek az Erzsébet-hídon, a Duna jégtáblái fölött süvöltő szélben a Rudas uszodából az Üllői útra. Húsvét hete, a vonatok már nem tudom miért (tán a király tért vissza?) nem járnak, s én gyalog törtetek Gödöllő és Hatvan közt az
aszódi erdőn, legátusnak ígérkeztem el Hatvanba, hétfőn én prédikálok. Fönn
a várban, egy kaszárnya egyik helyiségében vagyunk. Előttünk a gépfegyver:
a kiképző altiszt szétszedi s jó falusi, iskolás hangon leírja egy-egy részét.
Aztán minden jelenlevőnek el kell ismételnie a leckét. Én a sor végén vagyok.
Előttem hat-hét Toldy realista, kisebb fiúk is, akik előtt szégyen lenne a géprészekbe belekavarodni. Ahogy az emlékezet önmagam bámulatára kidobja
tartalmát, egy percig nem tudok mit kezdeni velük. Hogy függ össze ez mindazzal, amivel életemnek ezt a korszakát számon tartom? De csakhamar mégértem, hogy ezek s az ehhez hasonló jelenetek mind egy szívós pozícióharcnak
az emlékei, amelyet életakaratom folytat az idegbajjal. Ügy körül voltam
fogva: egy kis elernyedés, egy-két roppantás s a használhatatlan emberi roncsok, a bolondok vagy az öngyilkosok számát gyarapítóm. De épp ezért: nem
engedtem és nem is engedtem sehol; a fölzaklatott képzelet erejével küzdtem
parányi dolgokért, amelyek a gyógyult szemében nevetségesek, az én életemben azonban vívmányok, vagy legalább megőrzött szabadságok voltak. E rán-

gatózások, fészkelődések, ha önmagukban nevetségesek voltak is (mint ahogy
a gúzsban vergődő ember ficamkodásai is azok), akkori állapotomban megvolt
az értelmük, s az önmagáért küzdő fiatal szervezet szívósságát és túlérzékenységét bizonyítják.
A reggeli uszoda csak egy volt testjavító találmányaim közül. Életemnek
ez volt az egyetlen korszaka, melyben a higiéné iránt némi fogékonyság mutatkozott bennem, s bár tudtam, hogy bajom nem testi baj, legfölebb néhány
idegen át rezeg bele abba, amit testnek szokás nevezni (alkati alapjaiba meg
úgy sem lehet holmi Müller-tornákkal leérni); mégis keményíteni, inasítani
igyekeztem magam: hisz az életben minden tovább rezeg, s valami esztelen
remény is volt bennem, hogy akarattal minden megy — még az alkatomat is
fölrobbanthatom vagy eldurvíthatom, jobban, mint mások. Apám ruháiba most
már teljesen belenőttem, 178 centiméter voltam; a súlyom menzakoszt mellett
is hetven-hetvenkét kiló: testem tömegén nem volt javítanivaló, inkább inasabbá, rostosabbá kellett tenni, megterhelni, kiszikkasztani, ledurvítani. Amit
másoknál a kiképző végez el: arra vezényeltem rá magam. Ekkor lettem fáradhatatlan talpalóvá, Szilasra, Bogárdra most már sosem kértem kocsit; ez a
vendégi terhességen is könnyített, de én magam is büszke voltam, ha Lepsényből, mely Bogárdtól 25—26 kilométer, három óra alatt, átlucskosodott inggel
lerohantam. S nem kellett ahhoz a vonatnak leállnia, hogy egy harminc-negyven kilométeres útnak a Pilisben például nekivágjak; a lábamra szerelt kilométeróra Pesten is lemérte volna a napi tíz-tizenöt kilométert. Az uszodától
különösen sokat vártam. Már uszodanyitásra ott voltam, s mellúszó tempókkal
egész ottlétem alatt mértem le-föl az uszodát. Maga a meztelenség is edzés
volt: rászorítottam magam, hogy csupaszságomat a szőrös poszeidonok szemének ki tegyem. A jeges szél utána, melytől a hajam is hullani kezdett, mintha
maga lett volna a kovács, amely vedrét rámloccsintva acéllá edz. Volt valami
rugóm is, amelyet számtalanszor tudtam széjjelhúzni, sőt az Egyetemi Klub
vívótanfolyamára is beiratkoztam. A vívás különösen kívánatos sportnak tűnt
föl, hisz akinek nem párbaj előtt kell vívóleckét vennie, egy lábrahágásnál is
jobban visszaordíthat, esetleg egész rabiátus fickóvá lehet. Azonban a tanfolyam volt-e a túl olcsó (amolyan hivatalosan hirdetett dolog, amelyre nem
illik eljárni), vagy a tanár nem találta az inaimat az öt állásnál elég szilárdnak (én persze ezt hittem), vagy a vívótanároknak egyszerűen ez a modoruk:
engem az első órák úgy megaláztak, hogy nem jártam el többet. Azoknak az
edzéseknek, amelyekhez pénz vagy mások részvétele is kellett: általában ez
lett a végük.
A legátusság az önfegyelmező gyakorlatok másik csoportjába tartozott:
ezzel a nyilvánosságot gyakoroltam. Mint középiskolás megszoktam a szereplést, úgy, hogy itt inkább egy meglevő képesség védelméről volt szó, amelyet,
mint szigorlataim mutatják, omlani éreztem magamban. A szószékre, éppúgy,
mint arra a másik helyre, a nagybányai fiúk segédletével kerültem. Gábor a
gödöllői pap mellett segédlelkészkedett, s ő ajánlott be délutáni hitszónoknak.
Ez a Szabó Aladár, a pestinek a fia, királygyűrűs doktor is volt; a komoly,
természetes, egyszerű modora azonban még feltűnőbb volt, mint a képzettsége.
Akkor már volt egy kis családja; egy második Izsák Ferencnek indult (s éppúgy korai árvaságra hagyta soktagú családjá't), a gyülekezetét pedig olyanformán fogta föl, mint apám a katedrát. Legalább tíz-tizenkét délután prédikáltam a nénikéinek. Hogy tisztára lélek jelenlét-gyakorlat volt-e ez, vagy későbbi „vallásosságom" is ott rezgett benne, nem tudnám megmondani. Az
olyanféle magány, mint amilyenbe én süllyedtem: a vallásos érzéseknek nem
volt rossz hajtatója. Mibe is kapaszkodjék, aki úgy érzi, hogy épp jó törekvései csináltak a világból börtönt, mint a nagy Sarjasztóba, aki azt, amit az
emberek normája elítél, azzal, hogy belénk ültette s követeli: egyben igazolja.
Az ellenforradalmi fordulat is ott volt nemcsak az utcák, a szellem levegőjében
is: a Dante-fordítás olvasói már nem gondolkozhattak úgy az egyházak tör4

téneti szerepéről, mint egy Népszava-cikk. Bizonyos fokig én is föl lehettem
hát puhulva a vallás irányában, azonban épp az éberség, amely a szószékre
vitt, kizárta, hogy az egyház Istenének megadjam magam. Szenteskedni, mert
nem tudok mást; szüzességnek fogni fel, ami gúzsbakötés; erre s minden hasonló „megoldásra" azonnal működésbe léptek volna az öngúny vészcsengői.
Az ember vallásos természetét én csak akkor mertem fölfedezni magamban
(az Emberi Színjáték éveiben), amikor ilyesmivel nem gyanúsíthattam többé
magam. Beszédeim is arra vallanak, hogy minél kevésbé akartam pap lenni —
hadifoglyokról, a világbékéről beszéltem. Volt olyan beszédem, amelyben Isten
neve elő sem fordult; imáim ellen pedig az volt Szabó Aladár kifogása, hogy
leckéket írok a Mindenható elé.
Ismeretségeim fönntartása, újak szerzése is inkább edzés volt, mint valódi
szükséglet. Ahhoz, hogy énnekem valódi, lélekkönnyítő barátom lehessen, nagyon is össze volt szorulva a lelkem nyílása. Bajom meggyónása mindenhogy
újabb bajt hozott volna rám; aki hasonlón nem ment át, nem érti; aki átment vagy benne van, vérmérséklete szerint megmerevedik, fölényeskedni
kezd, csakhogy elterelje magáról a gyanút. A vallomást pedig, ha nem is szó
szerint, de célzásokban, viselkedésben föltétlen továbbadja. Még a körúti orvosnak sem beszéltem róla, aki a kisebbik bajomból, diákáron, nagy alapossággal kikezelt. De hát mit is ér ilyen esetekben a gyónás? Csak kiemeli az
egészet abból a félhomályos állapotából, ahol van is, meg nincs is, az egyik
percben öngyilkossági ok, a másikban múló zavar; míg a beszédben van valami rögzítő és torzító: a szó mindig diagnózis, s akinek diagnózisa van, az
már visszavonhatatlanul beteg. A barátságaimban nem gyóntató papot kerestem, csak teret, némi helyet a mozgásra, hogy el ne szokjam az embertől.
Iskolatársaimmal újra bogoztam a barátságot. Lózsi Károly, akivel a szanatóriumba leveleztem (miután a Kmetty utcai lakásban zongorázni is kellett) —
bevonult a Korányi-klinikára, s nem is jött ki többé. Egy este megivott a bátyjával egy üveg sört, aszott testét becsomagolták a priznitzbe, s szelíd szeme
nem nyílt föl többet. Oszoly azonban meggyógyult a második tüdővérzésből is,
s utókurául kávéházi zenekarokban zongorázott. Akkor már elképzelhetetlen
volt a tisztviselői nyomor: egy tanári fizetésen egy nadrágot lehetett venni;
az igazgató fia abból élt, amit tőzsdéző ifjak vetettek neki. Később az olasz—
magyar bankba került, s én a kávéházak élete után most az egymást gázoló
udvarias és mosolygó bankfiúk küzdelmeit, intrikáit hallgattam az élettől borzadó ember mély respektusával. Oszolyék egy műkedvelő estét s utána bált
rendeztek a budai Katolikus Körben (Kálmán a saját keringőjét vezényelte a
zenekar élén); mint különösen edző műveleten, azon is részt vettem! S ha egyfelvonásosom, majd a prológusom le is csúszott a műsorról: a mozdulatművésznőnek, aki fantasztikus szökésekkel verseket táncolt, (ha emlékezetem nem
csal) az előadáson is én. szavaltam drámai hangon a Sírni, sírni-t a táncai alá.
A várbeli kaszárnyába is Fényesék jóvoltából kerültem: Ö ajánlhatott be
valami Trianon utáni, orvkiképző mozgalomnak (hogy mért gépfegyveren s
mért nem a puskán kezdték: arról fogalmam sincs már). Itt azonban a felelés,
a lecke felmondása meg a dolog butasága is idegesített.
Az egyetemen összekollégauraskodtam egy csomó emberrel. Az egyetlen
föltétel az volt, hogy ne legyen pimasz; azaz, ne utazzék a másik halandó vékonyára. A diósgyőri fiún kívül, akinek csak konoksága volt nagyobb szűkfejűségénél, a grázi nagynénit emlegető kollégával, egy orrhangon elmorfondírozó nagy, csontos sváb fiúval lógtam a legtöbbet órák előtt, vagy egyik klinikáról a másikra loholva az Üllői úton. A főbarátom azonban az az Ilona
utcai fiú volt, akivel annak idején egy hittanra jártunk, s mint direktóriumtagok a pesti diáktanácsban is együtt voltunk delegálva. Egy iskolaszolgának
a fia, akinek a vidámsága s szakmai igyekezete mögött a magaméval rokon
idegrendszert, sőt hasonló bajt is gyanítottam, ö sok mindent tudott, amit én
nem. Mint bonctani tanársegéd: többnyire a mikrotonnál találtam, amint soro5

zatos metszeteket készít; szegény fiúként az egyetemi zászlóaljba is be kellett
lépnie; ott volt, amikor a király Budaörsig bejött, s mi, hogy részt vegyünk a
dologban, a szüleihez futkostunk hírért. Mindez nekem is imponált; ő viszont
tán az egyetlen volt az egész orvoskaron, aki hitt a tehetségemben. A Pipacs
és búzát már neki mutattam meg; s azt a két pályamunkát is hozzá vittem
ki a Szent László úti kórházba, mielőtt (a szerinte is jelentéktelenebbel) az
irodalomba belovagoltam. Egy ideig a nagybányai fiúk mellett is kitartottam:
Gábor a gödöllői pap után a hatvanihoz is elszerzett, Laci a kitűnő szigorlataival és cinizmusával a jó orvos jellemképét rajzolta elém, Tóni, a jogász pedig
annak a bizonyos ingplasztronnak szerzett hitelt, amely ing nélkül, madzaggal
felköthető a kölcsönszmokingra. Szilason a gazdásszá átvedlett Pétert kísértem
újabb szerelmeibe: míg ő az ablaknál duruzsolt, én a holdas sürgönydúcának
támaszkodva tünekedtem a magam ártatlanságán. Bogárdon Béla bátyámnak
voltam az almaőrzésben beavatottja. A bogárdi bérlőnél egyszer — az én kívánságomra lumpoltunk is. Hogy gyorsabban menjen, a béres töltötte belém
vizespohárral a bort. Béla bátyám elbeszélő művészetének máig is kedvelt darabja az én rosszullétem. Délután sült kukoricát ettem. Egyszer csak elkiáltja
magát a Rosenthal: Meneküljön, aki tud! — Később keresnek, nem vagyok
sehol. A bérlő lovai ott voltak az udvaron befogva; azoknak a lábánál feküdtem, kómában inkább, mint álomban.
A legfontosabb természetesen a nők megszokása lett volna. Annak, aki
szinte gyerekkorától elfogyasztotta asszonyban az ebédjét, vacsoráját, sőt a
zóna pörköltjeit is, fogalma sem lehet arról, milyen ragyogásban áll az aszszonyvilág egy olyan férfi előtt, akit az asszonyokhoz a rendesnél nagyobb
vágy, a képzelet, fogékonyság húz, s egy tévedés, egy szemverés, a maga hibája vagy a kor torzulása elzárja előle őket. Énelőttem, egész ifjúságomon át,
ebben az édenkerti fényben állottak a nők. Persze inkább csak azok a nők,
akiket a villamoson láttam, lányiskolák lépcsőin jöttek le, hibanémító egyenruhákban a kereskedésből léptek ki a kirakatból árut kivenni, vagy a tanársegéd menyasszonyaként ültek ki Vámosinál a hallgatóság elé. — Akiket megismerhettem: azokból, sajnos hiányzott ez a ragyogás. Nemcsak azért, mert
mindjárt mondtak is valamit s attól rögtön csorbája támadt a zománcnak,
melyet szomjúságom s a távolság közösen vontak rájuk; hanem mert valóban
gyengécske lányok voltak, olyasfélék, mint az egyetemi ismerőseim. Én azonban tőlük sem akartam elszokni. A Démusz lányok már eltűntek Gödöllőről;
az apjuk Haller Istvántól, aki a Katolikus Legényegyletben volt ifjúkori cimborája, Győrben nagyobb restit kapott. Gaáléknál azonban most is föl-föltűnt
egy-egy unokahúg, a legációt is egy ilyennek a kedvéért vállaltam; a Kmetty
utcai lakásunk emeletén, kedves, de kissé termetes zsidó lány lopatta el
anyámmal a verseimet; Szilason a Mariska cseperedett föl izmos, lópecér hajadonná, egy időben annyit sétáltunk, birkóztunk, hogy már a vőlegényeként is
emlegettek. A medikáktól még jobban húzódoztam, mint a többi kolléga. Még
a legnagyobb nőpecéreknek is vad fogalmaik voltak ezekről a hölgyekről, akik
annyi meztelen férfihullát láttak nap nap után; a szépeknek az erkölcsére, a
tanulásban elnyűtteknek a képzeletére gyanakodtak. No, én meg éppen nem
kívántam egy olyan lánnyal szerelmeskedni, aki közben az .alkati képletemet
is mérlegeli. De a budaörsi csata izgalmai révén bekerültem a várbeli kolléga
intellektuális háremébe, s attól fogva ezekkel a lányokkal is elüldögéltem, a
kicsit fuzsitus, édesen kóválygó Mária szeme ma is előttem van, ahogy az
enyhe klinikakerti tavaszban a filozopteri járásával s nagy boldog szemekkel
felém jön. Amióta a Kmetty utcában lakunk, megint sokat járok az Állatkertbe. A tó mellett az estében hangversenyek vannak, a háttérben a páva szól
időnként, elöl Beethoven. Egyik este egy kicsit dekadens zenekedvelő lány
mellett látom magamat. Egész másként borzong a zenére, s mintha engem is
jobban értene másoknál. Hogy maradtunk el egymástól? Egy másik, még különösebb estében Kőbányáról jövünk haza; mellettem Gábor húga és Krécsy
6

tanár .úr felesége. Kőbányán jártunk, táncmozdulatokkal edződni. Mért épp a
tisztviselőtelepre — s mért épp mi hárman? Aztán megint Hatvanon vagyok
bálban, a legációs kislányért mentem; de egy csizmadia lányába bolondulok
bele. Reggel már találkozónk is van a templomnál. Ő sem merül föl t ö b b e t . . .
Ilyen távolról egy tűzrőlpattant lány mellett úgysem lehetett vona tartanom
magam. Csak bámulok — mennyit voltam én ebben a sötét anachoréta koromban nőfélével. A modorom nem is fagyott be köztük; sőt! túlságosan is pazarló, gúnyos és léha volt, mint Béla bátyám, ha egyszer bekerül Szilasra.
A hiba csak az volt, hogy ezeket a nőket, akik a közelembe kerültek, mind
csak selejtjének éreztem a távoli asszonyvilágnak, melyből minden hibájuk
ellenére idáig csak a két Démusz lány vált délibábból igazán emberré. A legtermészetesebb az lett volna, ha közvetlen csapok rá a ragyogóbb női világra,
azaz, ahogyan Pesten mondják, leszólítom őket. Ehhez azonban az első harminc szó hiányzott, berekedt torok s az ismerősökkel megszokott elevenség
közt. Csak néztem hát a Városliget, a Múzeum kert padjaira tapadtan a legalkalmasabbat; megszólításra azonban kétszer került sor. Egyikkel a Halászbástyán kerülgettük egymást, s egyszer-kétszer utóbb is találkoztunk. Ennek
a vörösségéhez azonban a halászbástyái alkony kellett: nappal kiderült, hogy
rövidlátó, s valami vörös fény ült rajta, arca csaknem hogy visszataszító.
A másik, a Múzeum kerti, viszont csúnyán fizetett ki. Oly kedvesen léháskodott egy csomó fiúval, én is valami hasonlót próbáltam meg, ahogy odamentem. De vagy az ő erkölcsei voltak szigorúbbak, mint hittem, vágy az én
arcomra kiült elszánás adott más értelmet az ajánlatomnak, mert jónak látta,
hogy egy állatnévvel védekezzen. Erre én is dühbe jöttem, s jó gorombán
feleltem meg neki. Ez a jogosulatlan harag, melyben egész megvetésem és kiszolgáltatottságom benne volt, úgy látszik, jobban illett az arcomhoz, mint az
előbbi léhaság. Én azonban megfordultam és elmentem, és soha többé nem
szólítottam meg ismeretlen nőket.
Ma már persze nevetségesnek tűnnek fel ezek a műveletek és mesterkedések (melyeknél egyetlen .hozzámvaló nő többet ért volna): akkor mégis életmentők voltak, a betegség kínosan tartott frontja mögött a fejlődő testben és
lélekben lassan beérkeztek a tartalékok. Mint egy béna tag, amelyben közben
összeforrt az ideg, a bénaság tudata s az erő érzete már együtt volt bennem.
Mielőtt azonban az egész kinőtt állapotot így vagy úgy lerúghattam volna, még
egy új csapást kellett feldolgoznom. Közel négy év telt el azóta, hogy BresztLitovszkban az orosz békét megkötötték; másfél év, hogy Apponyi szónoki
mutatványa is lezajlott Trianonban: s az apám még mindig nem volt itthon.
Az 1919-i levele, az altaji expedíció terve óta egyetlen szóbeli hírünk volt: egy
fogolytranszportot vezetett Omszkból Pétervárra. Az, hogy egyszer hazaérjen,
most már az én számomra is túl szép ábránddá vált, amellyel ébren játszani
sem mertem. Huszonegy őszén azonban megint megmocorodott sajtóban, országgyűlésen a visszatartott fogolytisztek ügye; a kormány is rászánja magát,
hogy a halálra ítélt népbiztosokat odaadja értük; most tárgyal az ügyükben
Junkert Mihály. Persze az én lelkem is oda volt függesztve Rigára, ahol az
első csoport a Szovjetből kilépett. Nagy átalakulásaimban a hadba szállt apa
emléke körül érintetlen maradt egy darab gyerekkor. Később is megvolt az a
hibám, hogy az ember körvonalait, akinek betoppanása az életembe kedvező
volt, a lelkem igényei szerint egészítsem ki, s a barát, a vezér, a hivő alakját,
úgy ahogy bennem élt — beléjük költsem. Ök természetesen hamar fölébresztettek öncsalásomból; az apám iránti rajongásomat azonban az ő mintaszerű
életéről, nyelvész fölfedezéséről szóló szibériai beszámolók szították csak. Az
altaji expedíció, amely anyámat úgy felháborította, engem csodálattal töltött
el. Egy öreg Körösi Csorna, cseh, fehér, vörös légiók, megtizedelés és kiütéses
tífusz közt is az őshazára gondol. Meg voltam győződve, hogy ha ez a tornászturista apa itthon marad, sosem szőhetem bele ebbe a boldogtalanságba magam,
s bár nem tudtam megmagyarázni, hogyan — a hazatérésétől, a sétáinktól, a
7

kölcsönbe fölolvasott munkáinkból is valami hirtelen változást vártam, ha
mást nem: a boldogság lesz az az alkatrobbantó szer, aminek a Rudas fürdőnek kellett volna lennie.
A féken tartott reménykedés s a hirtelen kitört, minden percet lefoglaló
szorongó várakozás közt az átmenet olyan gyors volt, hogy a mi otthoni helyzetünkről nem is értem rá gondolkodni. Oly semmiségnek tűnt fel ahhoz képest, aminek egy pár órán belül ki kell derülnie; ha az én nap-apám fölsüt,
annak a vasutaskölyöknek egyszerűen el kell olvadnia. Reggel, amikor hazulról elmentem, még csak a rigai hir volt bennem: az első fogolyszállítmány már
Rigában van, a nevük pedig már fut előttük a lengyel vagy a német sürgönyoszlopokon. így néztem a kavernás tüdőket, a tífuszos beleket, az echinococcusos
májat — amelyekből a kórbonctani gyakorlatokat vezető tanársegéd minden
órán szétnyitott előttünk egyet-kettőt a gumikesztyűjével. A kórbonctani intézet a dekanátus épületében volt, óra után ott állok a lépcsőházban a táblánál, amikor az anyám egyszer csak mellettem van. A városban járt, és be-.
nézett az ismeretlen épületbe, hátha ott megtalál. A délelőtti újságban csakugyan ott volt már a kicserélt hadifoglyok névjegyzéke — s a parányi helyen,
amennyit tizenkét apróval nyomott betű elfoglalhat: az én életem csodája is.
Az anyám arca, amellyel boldogságomat nézte, előttem van; de csak most jut
eszembe, huszonkét év múlva, eltöprengeni rajta. Elsősorban az a respektus
volt rajta, amivel ő azt tudta mondani, hogy az „uram". Ez gyerekkoromban
is feltűnt: dührohamában minden jelzőjét kiöntötte rá; de ha mások előtt kellett hivatkozni rá, akkor mégis szinte áhítattal mondta: Mert az uram nem az
a férfi volt, aki a cukorborsót cukorbabnak mondja, hanem egy intézmény,
amely őt asszonnyá tette s asszonyságában oltalmazta. Nos, most ez a szent
intézmény tért vissza, ennek a fennhatósága volt ott arca ünnepélyességében.
Ebben az árnyalati ünnepélyességben azonban még az is ott volt, hogy neki
most örülni muszáj a fia örömével. Ö tudta, hogy én mostanában hozzá képest
is nagyon boldogtalan vagyok, s valami titkos protoplazma folytán, amellyel
az anyáknak számon kell tartaniok gyermekeik állapotát, őneki is el kellett
lágyulnia legalább az én fellobbanásomra. De a legfeltűnőbb árnyalat e huszonkét éves pszichológiai képen: a távolság. Mi közöm nekem ehhez a hazajövetelhez; az én sorsom független a ti örömötöktől. Egy kicsit hideg, de nemes
volt ez az arc, klytemnesztrai indulatok nyoma nélkül. Az egész beszélgetés
csak néhány percig tartott; ő ment tovább, úgy rémlik,, hogy már az apám
körül talált valami elintéznivalót; én pedig rohantam vissza az utolsó órára,
de csak azért, hogy a kezemben maradt újságot fűnek-fának megmutassam.
A tiszteket Pápa mellé hozták, a volt csóti fogolytáborba, amelyet most
antibolsevista vesztegzártáborrá rendeztek át. Az újságban volt valami, hogy
a hozzátartozóknak sem szabad odautazniuk. Anyám ezt szigorúan vette, én
is csak levelekben bukhattam ki a mámoros boldog várakozásom. Anyám gondosan beszámolt, mint egy házvezető — háziasszonyi betűivel —r- a házeladásról, a tisztviselői fizetésviszonyokról, a maga sáfárkodásairól. Apám persze
mindent helybenhagyott. Ö egy évig ült a moszkvai börtönben, aztán skorbuttal a német kórházban. Ügy kellett megtanulnia járni; s most itthon tájékozódni. Neki egy álom, hogy hazajött. Én néztem a betűit: ugyanaz a gyönyörű, világos írás, amelybe a jellemét láttam bele. A fogalmazásán sem vettem észre különös bágyadtságot. Ajánlkozásaimat nem viszonozta, de hát ő
nem Béla bátyám, aki egy kis lírára azonnal felindul. A levél végén leírta,
hogy mi kár esett hét év alatt a szervezetében. Ütér-elmeszesedése van, öt
foga hiányzik. Boldogan tettem el ezt a diagnózist; az öt foghíjat alig értettem meg. Lehetséges, hogy Odysseus az öt fog híját mint veszteséget számon
tartsa? De aztán eszembe jutott az első foghúzása, a háború előtt. A Zugligetben voltunk, s egyszer, életében először, lüktetni kezdett a foga. Hála isten, az
ő vasszervezetének öt fog is veszteség. Én egy ölben hozott aggastyánban is
kiegyeztem volna. Most már csak Odysseus tűzhelyfoglalásán essünk túl. Ben8

nem ehhez biztos Telemachost talál: védeni fogom őt — hallgatással. A kérdés
csak az volt, hogy anyám igényt tart-e a lovagiasságunkra. Apám nagy szakállal jött haza. Erélyesen ráüzent, hogy azt levetesse; ez a régi családias hang
volt, ebben bízni lehetett. Péter bátyám mégiscsak leutazott az öccséhez Csótra,
s átutazóban hozzánk is feljött; mit üzenünk. Az anyám mindenáron le akarta
beszélni: úgy sem engedik be. S amikor mégis elment, s be is jutott, nem
győzte szidni őt. Ebben az átlátszó fölháborodásban is volt valami megható:
az asszonyi színlelést nem az ő egyenes természetének találták ki. Látszott,
hogy a sógora besúgásától fél s a maga itthonmaradását röstelli, de a rendeletekről pattog. — Egy összecsapásunk is volt már a hazajövetel előtt. A tanári
fizetésből nem lehet megélni, apámnak kereset után kell néznie. Én túl hevesen csaptam rá a gondolatra is. S ebből aztán minden kijött: eleget nyomorgott hét éven át, most már tessék, teremtse elő a pénzt az apám. De hát, az ő
szája, mindig kegyetlenebb volt, mint ő maga. Az azonban már határozottan
bántó volt, hogy a Keleti pályaudvari fogadtatáson a kis fiatalember is ott
sürgött, forgott, kotyogott a legnagyobb izgalommal. Tartani kellett tőle, hogy
anyám nagyon is naivan akarja elhitetni a világgal, hogy itt nincs titkolnivaló.
A csóti vonatot Pesten zászlókkal és szónoklatokkal fogadták. Ez volt az
első szállítmány, s Magyarország akkori miniszterelnöke, apósom legényegylet!
barátja is kijött; a peronon apám budai dalostársai énekeltek, az indulási
oldalon valami barakkok voltak, abban honleányok készítették a tormás virslit.
Mi benn vártuk a peronon a vonat érkezését, a peron, amelyen a kintebb
megálló mozdony felé siettem, eléggé üres volt, úgy látszik, a rokonok tömegeit kivülrekesztették, s mi a vasutasprotekció jóvoltából lehettünk csak kinn.
Kálmán Kelenföldig elébe ment a sógorának, s most az ő közeledő sapkájáról
és mosolyáról láttuk, hol kell apámnak is lenni. Én hét év alatt annyiszor
képzeltem el ezt a percet, hogy most, természetes boldogságomon túl, a perc
ideájához is méltó akartam lenni. Szótalanul toporogtam á várakozók közt,
majd a többiektől elválva nyargaltam előre. Anyám, hogy a maga állapotával
ne kelljen foglalkoznia s e pillanatban szinte mögém húzódjék: engem kezdett
az örömtől félteni. .— Az első hang, ami a vonatról leszálló öreg ember (ugyanazon a helyen, ahol hét és negyed éve eltűntünk előle) fülébe ért, így lett egy
„Laci, ne izgasd föl magad . . . " Egy nagy fiatalember siet felé, s mögötte egy
hang: Laci, ne izgasd föl magad. Ez még kábulatából is oly furcsának tűnt
fel, hogy később is gyakran emlegette. Az egzaltált, furcsa, tán nemes, de
pihent érzelmek s az ő tompasága közt ebben mérhettem föl a távolságot.
Bajsza, melynek a kipödrött végét elvitték az évek, végigjárta egy-egy szilasi
csókkal az arcunkat; míg mi mindnyájan beszéltünk, ő tétován figyelt bennünket, ismerőst, ismeretlent, anyámat a legtöbbet s a legkíváncsibban. Közben megkezdődtek a szónoklatok, anyám, mintha csak az lett volna itt a legfontosabb, hogy apám az ünneplésből ki ne maradjon, az egész vasutas őrséget
mozgósította, hogy a miniszterelnök beszédét jó helyről halhassa — aztán a
dalárdához vitte a tétova embert (aki a nemzeti szónoklatokat igyekezett a
régi dísztermi áhítattal hallgatni). — A dalárdisták közül többen érdeklődtek
maga után, menjen csak oda hozzájuk. — Még a tízóraiból is etetett vele
(noha otthon jó ebéd várta). — Azt se hagyja bennük, a fene egye meg, enynyit csak megérdemel hét év hadifogság után. — Apám pedig engedelmesen
csoszogott mellette, s egy-egy hálás pillantással próbálta csodálatát kifejezni,
a könyökét megérinteni. — Hiába, mamuka még mindig a régi, hogy rendezkedik. — Éti meg az apámat méricskéltem hasonlóformán. Az, hogy megvolt a feje, a saját lábán járt, kissé rekedtes, aggastyán hangon, de azért
mondatokat is tudott csinálni; az én számomra hallatlan egészség volt. Egyáltalán nem látszott meg apukán a hét év. Én sokkal rosszabbra voltam elkészülve, mondtam hol neki, hol másoknak. Fiatal Péter, akinek szintén valami
eszményképféléje volt a nagybátyja, erre az alkalomra külön fölutazott. Végre,
fölkerültünk egy negyvenhatosra: a szüleim, én, Péter — s az ötödik, akire
9

apám, mint valami fontos hivatalbeli, de az ő ködös tudatában még kellően
el nem helyezett úrra csicsogott a szeme sarkából.
Otthon anyám nem engedte meg, hogy asztalhoz üljünk, amíg a gyűlölt
katonaruha apámról le nem kerül. A fürdőszobában ott volt tetőtől talpig egy
öltözet. Apám meghatva tapogatta a régi szövetet; fölvevéséhez azonban segítség kellett. Hét éve nem kötött nyakkendőt, s nem volt kézelőgombja. Péter
és én öltöztettük meghatott kacagások közt.' Ot egy kicsit fölizgatta az öltözködés. Ilyen butaságot, pirult neki, a nyakkendő szárait a ledurvult ujjai közt
ide-oda forgatva. Annál jobban tetszett neki az ebéd. — Mit nem adtunk
volna mi a Butirka börtönben egy ilyen velős csontért — mondta a levesre
mosolyogva. Ezt ebéd közben többször is elmondta: legfölebb a hely változott.
Omszkban, amikor az Ob mellett jártunk, vagy Acsinszkban, amikor egy papucsért egy negyed kiló vajat kaptunk. — Jól van, de most nincs Szibériában —
szólt rá anyám —, az kell, hogy minden falatnál Szibériát emlegessük. — Én
fenyegetőn anyámra néztem, s aztán tovább lelkesedtem apám étvágyáért. —
Az étvágyam, hála isten, kitartott a hét év alatt — örült ennek a fogoly. —
Lejön Jóska bátyám egy hónapra Szilasra, s teljesen rendbe jön — biztatgatta
Péter is. A régi, Bajnok utcai házfelügyelőnénk azonban másképp látta. Az ő
ura már réges-rég otthon volt (volt is valami cemendéje a hajdani mintaférjnek), s most átjött megnézni egykori gazdáját — akivel mintha a régi jó idők
tértek volna vissza. Ö csodálkozva nézte apámat, s aztán azt mondta:'— Olyan
a nagyságos úr, mintha hülye volna. — Ezt valahogy apám is meghallotta,
vagy megtudta, mert szibériai naplója, amelyet tíz évvel később írt, Bölcskeyné mondatával ér véget. Utána már csak egy rövid bekezdés van nagyanyám öröméről s a szilasiak vendéglátásáról.
A következő hónapok szenvedésprogramja ebben az ünnepi ebédben már
benne volt. Egy fél évre a magam baja is eltűnt mögöttük; az a passzió,
amelynek a hősévé gyermekkoromban tettem meg apámat, most kiújult, s
nemcsak a magam tehetetlen fiúságáért szenvedtem benne, de a visszatért s
megkínzott fogolyét is, aki maga csak fokról fokra ocsúdott, gyűjtött össze
annyi erőt, tájékozódást, önérzetet, hogy a magáét szenvedhesse. A legelső
természetesen az lett volna, hogy a magam rajongásából vonjak védelmet
apám köré, s mi ketten igazán összemelegedjünk, ő még csak félig volt köztünk: a tudata tele volt az elmúlt évek emlékeivel — hogy sütkérezett s tanult
a rossz, skorbutos lábaira állni a német kórházban, hogy kezdtek el dörömbölni a szobatársai, amikor egy szomszéd helyiségből a poloskairtó cián átszivárgott hozzájuk, hogy vallatták őt valami lengyel miatt, Psikovban; ön
vallani fog, mondta egy magyar; ő ránézett az öreg, ártatlan arcával, aztán
visszavitték a cellájába; s mint hajdan otthon, mosdás közben, el kezdett
énekelni, s azon megvigasztalódott. Még az én arcomon is egy emléket keresett. Azt mondták, hogy egy Németh László nevű embert fogtak el az orosz
határon, ö azt hitte, hogy én hatoltam be Szovjet-Oroszországba a kiszabadítására. Szinte szégyellnem kellett, hogy hiába tételezett föl ilyesmit felőlem.
A szilasi testvérek, sógorok egy-egy vacsorán elhallgatták az emlékeket,
melyekből összefüggő elbeszélés nemigen alakult ki, huzamosabban követni
azonban nehéz volt, különösen, amikor a mesékbe szibériai nyelvészfelfedezései belekerültek. Később ő maga nagyon szépen írta le naplójában, hogy
tört ki rajta ez a nyelvész plennitisz. Plenni, oroszul hadifogoly, s a plennitisz
a foglyokon kitörő enyhébb zavarodottságnak volt a neve. Az egyik egy ketrecet csinált magának a közös teremben, ő egy nap összegyűjtötte a tábor
tisztjeit, s közölte, hogy mongol és burját szótáraiban megtalálta az özönvízkori ősnyelvet, mely Belső-Ázsia platóján alakult ki, és jelentkezőket keresett
a hadifogoly tisztek közt, akik kisebb részkutatásokat vállalnának. (Akadt is
köztük, aki máig is azon nyargal, amit apám a fejébe ültetett.) Egy óriási néprajzi és nyelvészeti ismeretkincs volt az, ami összekavarodott benne; a köny10

veit lassan elhagyta, elvették tőle; ennek a fölfedezésnek a tudata s részletei
azonban ott kóvályogtak benne a börtönben, kórházban is, itthon meg, ahogy
a gémberesedése engedett, s akadt aki tisztelettel hallgatta, a beszélgetéseibe'
is bekerültek. Sokszor a legegyszerűbb emberek, Marekkel bácsi, vagy Bölcskey előtt is belékavarodott a nyelvészkedésbe. Elég volt, hogy egy olyan szót
mondjanak előtte, mint tengeri, vagy kék, ami a mongolban is az, ami a magyarban, ilyenkor megállt egy percre, mosolygó szája körül egy kis habozás
látszott, aztán megkérdezte: — tudja-e, hogy mongolul hogy mondják: korong.
Ugyanúgy: korong. Elképzelhető, hogy mekkora szöget ütött ez az én fejembe,
amikor kinn Mandzsúria határán ezt olvasom. — Én megpróbáltam a meginduló magyarázatokból sámánszertartásokból, mongol fehér hercegekből, sumér szavakból a fölfedezés lényegét kiszedni. De csak részleteket értettem
meg. Ilyeneket, hogy a mongolok egy-egy határőrvidék telepítésénél nem egyegy törzsből küldtek ki megszállókat, hanem az összes törzsekből kisebb csoportokat. Magyarország gyepűvidékein is ezért találni tán tíz helyen is egy
bokorban a Kürt, Gyarmat, Keszi stb. neveket. Hogy a sumér nyelvben az égi
dolgoknak magas hangú, a földieknek mély hangú nevük volt, s hogy ilyesmi
a turáni nyelvben is észrevehető. Vagy, hogy a német ochs és a török guz
azonos szó; éppúgy, mint Wasser és a víz i s . . . Ha a lényeg felé nyomultam,
apám rejtélyesen mosolygott, s néhány általános szó után már megint benne
voltunk a mongol hercegekben, vagy a különféle orosz törzsekben, amelyek
normán telepek voltak. Máskor azt mondta: Mindez egyelőre csak föltevés.
Itt persze rengeteg kikutatnivaló van. —. Ha sétálni mentünk, vagy otthon
anyám híre nélkül lehettünk együtt (ő hamar lehurrogta örökös nyelvészkedéseiért), többnyire a mongol dolgokról folyt köztünk a szó. Az én agyamat
persze rettenetesen izgatta, hogy az egészből semmit sem értek; a szívem
azonban mély áhítattal vezettette magát a mongol labirintokban. Lassan majdcsak kitisztul benne is s bennem is, amit ott a Bajkálontúl gondolt, s ha nem,
akkor is önérzetet ad neki, hogy valaki hallgatja...
Cserébe én is megpróbáltam az írói dolgaimmal előhozakodni. Egyelőre ő
sem ért meg mindent: de lassan belemelegszünk egymás tébolyába. Egy apának mégiscsak öröm lehet a • fia írásait olvasni. Béla bátyámnak meg sem
mutattam soha, mégis hogy hitt bennük s milyen büszke rájuk. Apám azonban szemmel láthatóan másképp volt az én irodalmárságommal, ö a versírást
valami fiatalkori gyengeségnek, egzaltáltságnak tartotta, aminek az én koromban már illene elmúlni, s mint ilyen, nagyon beleillett abba a vázlatba, amelyet anyám rajzolt rólam, a ,,ne izgasd föl magad" kiáltással. Ez volt az, ami
ellen ő már a Fazekas utcában is sétáltatott. Annál szelídebb volt, hogy ezt a
szemembe mondja, de minden szaván áttetszett a véleménye. íróságomról
szinte szabályszerűen az ő pápai diákkora jutott az eszébe. Pápán ő is írt
verseket. Egyik Heine-fordítását a képzőtársulat az emlékkönyvben is megörökítette. Nekik akkor Lampért Géza volt az ideáljuk. Egyik hatsoros versét
még most is tudja. Hanem, amikor az egyetemre került, eszébe sem jutott
többet verset írni. Egy kicsit le is nézte a költőket. Adyt is csak a fogságban
kezdte becsülni. Általában miféle fiatal ember lett belőlem? Egy orvostanhallgató, aki verseket ír, s félni kell, hogy fölizgatja magát. Az idegenkedése valahogy éppúgy az egész lényemet támadta meg, csak még fájdalmasabban, mint
a Rózsa utcai eset vagy az én alkati formuláim. Mindazt, ami az ő számára
csak sok, vagy különös volt bennem, én csalódásra, elégedetlenségre magyaráztam. Pedig hát őt csak a kifárasztott agyvelők védekezése fogta a bevált
emlékek könnyű kosztjára. Szilason a testvérei közt volt legkönnyebb élnie,
azokat már ötven éve ismerte; aztán jött az anyám elviselése, az is megszokott,
beidegzett dolog volt, a kifakadásait könnyebben tűrte, mint az én szeretetem.
Amit én tizenhárom és húszéves korom közt éltem és szereztem, az ő számára
új, szokatlan s még ezután megemésztendő, s amellett tényleg gyanús ízű is
volt, az ellen csak védekezni lehetett, mint gyomorbetegnek a k betűs főzelé11

kek ellen. Amivel a segítségére próbáltam sietni, abban is valami terhest és
nyugtalanítót látott. S a jószándéknak ez a tehetetlensége volt (mint később
annyi helyzetben) tán a legterhesebb az egész állapotban.
Az a nap, amelyen helyzetével kábulata ellenére is meg kellett mérkőznie,
kikerülhetetlenül közeledett. Az ő mostani állapota egy másik férfi nélkül is
nagy próba lett volna anyám idegrendszerének. Apám még Szibériában megszokta a gyűjtögetést, aminek egy plenniéletben valami haszna lehetett, azt ő
itthon is fölszedte: a zsebe tele volt gombokkal, hajtűvel, néha még színes kaviccsal is. Ha anyám eltűnt, ezeket rendezgette. Ez a gyűjtögetés és dugdosgatás anyámat mérhetetlenül bőszítette, önkéntelen kifakadása: — mit adtunk
volna mi ezért a börtönben — szinte minden jobb falatnál megismétlődött.
Apám nem tudta megtanulni, hogy nem szabad, anyám pedig úgy érezte, hogy
az ő szibériai tengődését akarja életünk mértékévé tenni. Az öltözködéssel is
baj volt; apám dühös volt az európai öltözködésre — Szibériában hét év.alatt
nem fázott annyit, mint itt az első télen. Apró balesetei is voltak, amiből
'anyám megint csak azt vonta le, hogy neki egy bárgyú, öreg ember mellett
kell ezután élnie. A kórházba ment, a fogait csináltatta, az órája ott volt békebeliesen a derekán, s a zsúfolt villamoson leszakították. Nagyon szép aranyóra volt, még keresztpapáról került a családba. Még most is emlékszem az
arcára, amivel hazajött. Az eset izgalma, a kikapás félelme, a düh a maga
tehetetlensége, az európai viszonyok s minden óra ellen: egyszerre löttyent ki
rá. Nos, keresztpapa nyugodtan alhatott a Jókai mellett a Kerepesiben —
ereklyéje megbosszultatott.
Apám igen hamar beállt az iskolába. Az iskola megint egy régi réteg volt:
új lakásunkból megint az Andrássy úton kellett odasétálnia, mint a Bajnok
utcai időkben; ez jót tett neki, s skorbutos lábai is visszakapták az önbizalmat. Arra is büszke volt, hogy a tanári szobában most is ő volt az első, mint
békében. Egyelőre a fiúktól sem kellett szenvednie, inkább csak az irodában
foglalkoztatták. Anyám azonban igen hamar megérttette vele, hogy az iskolai
tanítás a tanároknak most csak mellékfoglalkozásuk, nem lehet belőle megélni.
Az ő pénze, a disznóhizlaldába és a kosztba 'adottak, ekkorra már nagyon
megfogyatkoztak, s ami volt, másra kellett, nem a hasunkba tömni. Az iskola
legöregebb tanára, aki egykor büszkén küldte vissza a jeles tanulók tortáját,,
új mesterséget tanult: a tanári vadászterületen tájékozódni. Ennek.az erkölcsi
része a szibériai évek után nem is volt olyan elviselhetetlen. A középiskola
különös intézmény volt abban az időben. A tanárok névnapjain például likőrösüvegek, cukorsüvegek, liszteszacskók, kandírozott gyümölcsök, szövetek lepték el a tanári'asztalt; a jobb módú diákok, akiknek a szülei többnyire kitűnően kerestek, úgy jutalmazták az állam helyett fiaik preceptorát. Azok
természetesen, akiknek a fiaik gyengébbek voltak, házitanítás formájában
még súlyosabb adóra voltak kötelezve. Volt olyan virulens matematikatanár,
aki egy osztályból húsz-huszonöt jómódú fiút is beleszorított a tanítandók
csoportjába. A rossz tanulókkal aztán burkolt cserekereskedés is folyt, aki
matematikát adott, németet kapott; így aztán elég szorgalmasan tanulták egymás tantárgyát is. Némelyik tanár lakásán egész kis tanfolyam verődött össze;
különösen nagy becsben voltak a tanárok, akik a konferencián is hatalmas
ütőkártyát tartogattak és az igazságszeretőbb kollégákkal könnyen megérttették, hogy átengedést csak átengedésért várhatnak. E félelmetes vadászok voltak annyira jó fiúk, hogy öreg kollégájuknak is hullattak le tanítványt. Ott
lakott a fiú a Déli vasút mögött, a szép kapaszkodón; apám délután két-három
órát is eltöltött vele. Az ebédje rendesen egy magával vitt vajas kenyér volt,
ott ette meg az iskolában; s délután zsemle s meleg kávé mellett, az otthoni
pörpatvar helyett a szülőktől becézve gyakorolta magát s a fiút a szokatlan
tárgyakban. Néha én mentem el helyette a délutáni gyógyszertanom után; a
következő tanári értekezlet után pedig már nekem is csöppent egy tanítvány,
12

egy vékony fiú volt, akinek a nagynénjénél orvosi tanácsadóként is tekintélyben álltam, amíg csak influenzának nem néztem el a gyerek kanyaróját.
Nagyobb baj volt, hogy anyámmal szemben éppolyan tehetetlen voltam,
mint apám. Ha anyámban, amikor ott a dekanátusban mellém állt, volt is
valami jó szándék, hogy .mindent fölbont és helyreállít, most honnét vett volna
erőt hozzá? Negyven évet kellett volna zuhannia. Ha csatangolásaiban húszévesnek érezhette magát, apám rokkantsága mellett egy hatvanéves asszony
élete várt rá. Apám november végén jött haza, s karácsonykor már oly tűrhetetlen volt az otthoni pokol, hogy szinte jólesett megbetegedni, a halál lehetőségébe beleringatózni. Megint előjött a spanyol, tán egy kis tüdőgyulladásom is volt — s ekkor éreztem először a halálnak azt a vonzását, amely azóta
is mindig föllép, ha a magas láz s életem rendkívüli keserűsége összetalálkoznak. (Tán ez az oka, hogy a halálnemek közül egyik sem tűnik olyan kívánatosnak számomra, mint a fertőző hiperpirézis). Hát így sült el a csoda, amelyet életem fordulataként vártam! Nem az volna legjobb, ezen a lázon, ebből
a csapdából s a magaméból is szépen kievezni. Elérzékenyülésemben valámi
szépen akartam az élettől búcsúzni. Ady verseit hozattam az ágyamhoz, aztán
a magamét. Órák hosszat olvastam őket, elébb elérzékenyülve, aztán fölbuzdulva. A költészet káprázattá tette mindazt, ami körülöttem volt: az én bajomat, apám hazatérését, az influenzát, amelyet szét kell csak verni. Az életösztön hatalmas hulláma emelkedett föl bennem, s amikorra a versek az éjjeliszekrényre kerültek: nem volt lázam. Tudom persze, hogy épp a tüdőgyulladás
ilyen kritikusan szokott lezuhanni: énbennem mégis akkor kapott belém a
gyanú, ami azóta meggyőződésemmé vált, hogy amit a beteg érez, gondol,
sokkal mélyebben ér a szervezetbe, mint az orvostudomány gondolja, a magamféle emberből lázat tud kihozni, elnyomni, gyulladásokat likvidálni.
Még a tél folyamán apám is előállt a maga kínos fölfedezésével. Anyám
még a titkolódzást is úgy csinálta, hogy az kikiabálás volt, s lehet, hogy mások is szóltak — az irigység anyám jódolga iránt megért egy-két célzást, apám
védtelensége mellett. Aznap épp egyedül voltunk otthon; éjjel is magunk
aludtunk a két diófa ágyban. Apám földrajztanári képpel kezdte: Ha a csillagászati konstellációkban valami szokatlan, számításellenes tűnik fel, akkor a
csillagász arra gondol, hogy egy új égitest okozza a zavarokat. — Amióta hazajött, ő is ilyen zavarokat észlel, s akármilyen kábult volt, meg kellett találnia
a zavart hozó égitestet. Én meghatottan hallgattam ez a vallomást. Ha a testemben mindig is maradt valami lányos, az érzéseim most a szüleim közt
hasonlítottak leginkább egy magános, egyenes fiatal lányéhoz. Nem ok nélkül
osztottam ki tervbe vett regényemben, az Irgalomban is egy öntudatos, magános egyetemi hallgatónőre az ekkori állapotomat. Nem hazudtam a homályt, a
gyanút legjobbnak láttam világossággal gyógyítani. Ha apám csakugyan válásra gondol, ahogy azt szavából kiveszem, vele megyek. Ez az egyetlen mód
arra is, hogy anyámat megtörjük. Apám azonban észre sem vette az én ajánlkozásimat. Ügy járt, mint a gyenge emberek, akik tudják, mit kíván tőlük a
becsület; bele-bele is lendülnek az absztrakt szerepbe, amelyet elébük ír, de
aztán kitörnek a valóságos érzéseik. Ö azt hitte, neki kell engem kíméletesen
fölvilágosítani. A felvilágosításomon inkább megütődött. Ha tudtam, mért nem
védtem meg tőle én. Nemcsak hogy az elfogott Németh nevű fogoly nem én
voltam, de az anyámra sem tudtam vigyázni. Aztán egészen belecsúszott a
féltékeny emberek állapotába: már nem a tennivalók érdekelték, az elköltözés,
a mi közös fellépésünk; a részletekbe akart belelátni. Egyre jobban föltüzelte
magát. — Ezért nem szerettem én azt az örökös színházlátogatást is. Mindig
csak azok a marha háromszöghelyzetek. A mamuka meg védte őket. — S újabb
és újabb kérdéseket tett föl. Egyszer csak kitört. Fölindultán járt föl-alá az
ágyunk előtt, az arca nekipirosodott, s gyalázta anyámat, mint sem azelőtt,
sem azután soha. Volt valami félelmetes a csoszogó, korán elaggott embernek
ebben a föl-le rohanásában. Én a halántékát néztem: azon mintha még jobban
13

kidülledtek s ide-oda vonaglottak volna a kanyargós erek. Attól féltem, hogy
agyvérzés éri. Már rég ott feküdtünk egymás mellett a kettős ágyban, s én
még mindig a horkolását hallgattam. Most még iszonyatosabban horkolt, mint
máskor. A lélegzete el-elállt, végeláthatatlan időkig vártam a párnái fölött,
elállt szívvel a nyakamban, míg egy iszonyú sóhajtással újból megindult a
húzó hang, mintha nem is egy alvó, hanem egy kómába zuhant agyvérzéses
feküdne mellettem. Oly szívesen vettem volna át ennek a horkoló testnek a
kínjait. De teljesen tehetetlen voltam, csak a párnát haraptam kínomban. Azt,
hogy az én szeretetem nem vigasz, inkább nyűg, teher a számára: ez az este
mindennél jobban megmutatta.
így kezdődött el, ezzel az estével az a kínos huzavona, amely a következő
hat-hét évben állandóan ott van az életem hátterében. A két ember, akik közé
be voltam zárva, tehetetlen zsákmánya volt a sejtjeikbe zárt végzetnek, amely
minden végzet közül a legerősebb és legigazibb. Apám számára ez a végzet a
múlt volt, az anyám alakjába ivódott évek és emlékek, a régi reflexek, sőt
civódások; a múlt, amelynek új alakomban már én is egy terhes nóvuma voltam, nemhogy egy egészen új élet. Anyám számára viszont az a kis könnyelmű
ragyogás volt a végzet, amely apám mellett sosem volt egészen zavartalan.
A lovagiasan lesegített kabát, egy étterem, egy kis léha, fiatalos beszéd, egy
villanylámpa fénye a kínosan lefésült haján, mindaz, ami az ő nyers-keserű
természetébe anyja, a bécsi nő léhaságát idézhette fel orvosságul. Akármit
tökélt is el apám a férjkódex alapján, az ő meszes erei nem törekedhettek
másra, minthogy azt az életet, amelynek a képét Szibérián átmelengette, összedrótozza. Egy felelősségre vonásnak, melyben nem egy hazatért fogoly, hanem
az „uram" című intézmény csap le rá, anyámra is meg lett volna a hatása.
Apám azonban a megbocsátáson, a „múlt lezárásán" kezdte, s könyörgésformával végezte. Az „uram" szánalmas figurának bizonyult, akinek sem bevallani, sem ígérni, sem teljesíteni nem kellett semmit sem. Az elmenésből
sem lett akkor még semmi. Elköltözött, amikor anyámnak lett a kívánsága.
Persze nem ajtócsapások, villámlások közt, hanem mint egy öreg, reménykedő
lovag, aki boldogan várja az elsejét, hogy a meglepőn növő pénzeket maga
vihesse föl, s visszadobások ellenére is otthagyja. Egyszer azzal állt elő, hogy
megnősül; öreg barátjának a lánya lett volna a menyasszonya. De az is inkább
a hűség öntudatlan cselének bizonyult. A szegény „menyasszony" anyám
egyetlen engedékenyebb szavára elolvadt. A helyén egy megsértett ház maradt, amelyet kerülni kellett. Az emberek mindezt tudták, és sajnálkoztak
vagy nevettek. De nemcsak anyám hurcolta így apámat szégyenből szégyenbe,
megfizetett ő is. Van néhány jelem rá, hogy a megaláztatást, amelyből mellettünk még csak kóstolót sem kapott, a legdurvább formákban kellett megismernie. Ebben az ügyben láttam igazán, hogy a fiatalabb, lelkiismeretlenebb,
elvetemültebb embereknek az élet milyen iszonyú előnyt biztosít. Amiből szüleim civódásában már mint kisfiú a két ágy közé tolt deszkán szimatot fogtam — az emberi értékrend fonáksága —, most még súlyosabb alakban kínozhatott. S az ifjúságnak több üzemanyaga lévén a szenvedésre, eleinte jobban
szenvedtem tőle, mint apám, aki inkább csak vonszoltatta magát. Szerencsére
az ifjúságnak ösztöne is több van, s ez lassan engem is kivont a nem rám
tartozó huzavonából. A fölháborodás tehetetlenségre, a tehetetlenség csömörre, majd lassan irgalomra fordult. Megértettem s rábíztam őket a démonaikra, s inkább arra vigyáztam, hogy a démonaik kárt ne tehessenek bennük. Azaz: helyet cseréltünk, ők lettek a szememben gyermekek, s magam
lettem az a régebbi alak, aki bennem (gyermekkorom utolsó csökevényeivel
együtt) most foszlott szét, apám csodaként várt hazatértével.
Abból azonban, hogy az apám itthon volt, még így is származott egy és
más öröm. Mint afféle elhagyott, délután is az iskolában hányódó lelket, az
egyik fiatal tanár meghívta: nem jönne-e le velük Pápateszérre, a nyári
cserkésztáborukba. Apám kapott az olcsó nyaraláson, s.régi reflexével, amely14

lyel mint kisfiút a budai hegyekben sétáltatott, engem is magával hívott. Énnekem nem volt valami nagy véleményem a cserkészetről. Mint gyerek, forgattam a lapjuk, a Zászlónkat; s afféle zászlónak szalutáló, fölfelé fésült fiúknak tartottam őket, akik katonásdit játszanak egy-egy pap reverendája körül.
De azért-e, hogy apámmal legyek, vagy otthon ne legyek: mégiscsak elmentem. Szerencsém volt: a legkülönb táborok egyikébe kerültem, amelyben fölgyűrt ingujjú szakácsok valaha tésztát főztek. A vezető tanár határozott, gyerekszórakoztató, a játékot és tekintélyt egyaránt tartó tanár volt, mint apám
fiatal korában. Csak a házasság bánt el gyorsabban vele; a lány, akihez mint
duzzadó, erős fiatalember még tőlünk is elutazott, a schizophréniát hozta
hozományul. Ekkor azonban még a családapának készülő vőlegény jókedvével
és családiasságával kormányzott bennünket. A volt gazdasági iskola körül,,
amelyben szállást kaptunk, egy fél óra sem maradt kihasználatlan. A táborhely is szép volt; mögötte a Bakony erdeje, Zircig, előttünk változatos dombok, a vasúton könnyű volt Gicre ugrani; egy tó is volt, amelyből a szőrös.
Móra, mint egy Neptun merült föl hínárosan és bugyborékolva. Nem én álmodoztam volna a Fazekas utcában, ha ezt az életet meg nem szerettem volna.
A táborban volt még egy egyetemi hallgató, de az nagyon komolyan vette:
vendég voltát. Úszónadrágra vetkőzött, napozott és a szobában hált. Én azonban belevesztem a cserkészéletbe; sátorban háltam, őrséget tartottam, éppen
hogy tésztát nem dagasztottam. Azt a három-négy évet, amivel a többieknél
öregebb voltam, elmosta a hiányzó kamaszkor, amely most igyekezett pótolni
magát. Nemcsak önmagamról feledkeztem meg ebben a naphosszat tartó, versengő játékban s önkéntes szolgálatban, hanem szinte modellt is találtam
benne társas, hogy úgy mondjam gyülekezeti ösztönöm számára. A cserkészcsapatban az vesz részt, aki akar; az általános fegyelem keretein belül abban
képezi magát, amire ösztönei hajtják, a cserkészélet mindenféle kiválóság számára kínál szerepet; az erényeinket sarkallja, nem a lustaságunkat; állandó
verseny és állandó szolgálat, a verseny helyszűke és a szolgálat kényszerenélkül. Ha gyerekek közt is, de végre is csapatban voltam. Az egyik nap azzal
jöttek a táborba, hogy néhány kilométerre fölöttünk kigyulladt a bükkös. Lapátokat ragadtunk, hogy árkot ássunk a tűz elé. Tán egy fél órát tartott a
rohanás a tűzig, de én ritkán voltam annyira boldog, mint akkor, a kis bajtársak dobogását hallva s a zuhanó szálfákat képzelve. A tüzet, amikorra odaérkeztünk, már elnyomták — a rohanás azonban, mint egy hiányérzet, ott
maradt az idegeimben. A cserkészet másik nagy vonzóereje az volt, hogy
versenyben alakította az élet minden mozzanatát. Az iskolában a tantárgyakban inkább hibázni nem volt szabad, az életben pedig nem volt elismerhető
versenytér; hamis kulcsokkal dolgozott az egész társadalom. Itt az érdem
állandóan ott volt, nemcsak a tanárnak a titkos pontozó naplójában, de a.
levegőben is.
A pontjaim nagy részét én íróként szereztem. Hajdan az író, a festő, muzsikus egy-egy embercsoport, udvar, főúr, város, céh íródeákja volt, azt szolgálta a tollával, mint más a gyalujával. Ember volt az emberek társaságában.
Az, hogy az író elbújjék, s mint egy selyembogár vagy egy gyújtogató, elszőjjeés a házfalak alá lopja magát, újabb kor találmánya. Királydrámáim után én
itt kaptam a kóstolót belőle, hogy mi a különbség a kettő közt. A mi tanárunk
egy tábori naplót vezetett a csapatával; mindennap másnak kellett a történtekről beszámolni. Az ebéd után rendesen felolvastunk. Az egyik nap rám
került a sor; akkor már az egész hallgatóságot ismertem, s ismert embereknek
írni külön varázs; soha úgy ki nem tudtam vágni a rezet, mint ilyenkor. Nos,
a napló egy író naplója volt. A fiúk, mintha filmen látták volna maguk: kacagtak, tapsoltak. Ha lehetett volna, az egész naplót velem íratják végig. Kárpótlásul a verseimből olvastam föl nekik, este, a tábortűznél. De ezek sem az:
én selyembogárverseim voltak; ekkor az egyszer csúsztam bele Petőfi leíró
hangjába, még formában is a Tisza és Alföld trocheusára hangolódtam. Bésálí>

néknál, a gici sportversenyen, a prológusomban magában több rím volt, mint
a lírámban azóta. Ö, ha így élhettem volna le az egész életemet, mint egy kis,
országépítő csapat bárdja és katonája. Mindegy, hogy miféle csapat az: végvári vitézek vagy földtörő szerzetesek.
A tábor végén négyen mentünk le Szemesre, az iskola másik csapatába, a
víziekhez. Az út nagy részét gyalog tettük meg. Az első éjjel Zircen háltunk,
a papok bivalyistállójában, a második éjjel Füred fölött egy téglaégetőben, a
harmadik éjjel a tihanyi hegy oldalában, a Balaton sárga hajnalával szemközt,
a negyedik nap — Badacsony megmászása után — Keszthely alatt, egy kazalban. Ezen az úton vettem részt életemben először s utolszor lopásban. A fiúk
krumplit akartak sütni, s az elszenesedett mogyorókkal én is bekormoztam a
számat. A szemesi az már más tábor volt, ott már asszonyok is voltak; itt a
fiúk reggel Müller-tornáztak, aztán csónakoztak. — Én, mintha az életnek egy
boldog szigetéről, ahol a tulajdon gondja sem ér az ember után, vetődtem
volna vissza szorongásaim világába. A sziget képe azonban velem maradt s
tovább nőtt; akik a Cseresznyés-forma műveim olvasták, könnyen ráismernek.
(1944)

16

SIMÁI

MIHÁLY

Találkozások
(RÉSZLET)

Magyarország!

álomi hódítás vagy
Vereckédnél
megállok
Kunhálom szemeid
tekintetében
megállok
rámmosolyogsz
folyóid függőágyán
elnyújtózhatok
pillanatig egy révület
homlokzata
kartávolságnyira
a népvándorlás
kérdőre von egy avar koponya
de csak a sziget
csak ez a zöld vánkos
hajam fűzfaág fűzgyökér a vízben
sodródok
nem
mozdulok.
nézem a kettőzött napot
várom
hogy
megérintsen
fölringatsz
képzelet-hazám
te láthatónál
tágasabb
ragyog az áldozati síkság
mintha lovak-halála ünnepen —
és a sziget a folyókon
és a nagy tó
a füvellőkön
búzaföldeken
lassan sodródik
körbe-körbe
hordozza szédülő fejem
csak dadogni
csak hadarni tudok
csak sírni
történelmedtől
részegen
micsoda

várfalak
kövek

hullnak mintha az ostromlókra —
nádbugák a bujdosók
láthatatlan
sisakja mellett
megűzött
szemük
jelörvénylik
a vízben
a homokban
visszaillesztgetem
a köveket
— mintha testem
építeném
arcokat rajzolok a nádba
a csalitba a nyár kérgébe
— mintha arcomat teremteném
újjá
lépek
térdelek
megfutok
mozgásommal fölszántom a Muhi pusztát
föl az egész
Tiszántúlt
— mintha gázolnék
vérben
vannak itt törött nyílhegyek a rögben
jeleket őriz sombokor akác
hajlítok tavaszi ágat
s egyszerre minden nyíl
fölszegeznek az égre
most ök kezdik a vallatást
ki vagyok? hová megyek?
szememben és szívemben
őrzölc-e sorsos
nyílhegyet
mint fenn az isten
őrzi a rég halott csillagok
sugarát?
megnyílok
szótlanul
fölöttem ligetek
erdők
nyílzápora
hallom az örök suhogást
én uralkodni

jöttem
Magyarország
széttört jogarom:
kéztőcsontok
emberevő gyepűid
mellett
várvesztő
tanácsasztalodnál
jussolt vérmezőiden
megállok
úgy intek v elük
a jövőnek
áhítat és harag ideje ez
Magyarország aj Magyarország
ázsiáidban
megkeresni
őket_
mintha Juliánusz barát
ó te szélpajzsú homokvértű
haza
magad kavartad
viharokban
hová tetted a
legkülönbeket?

kiröppen

folyó imádkozik a kőkeresztnél
szélkápolna
kökénykörmenet
pipacsok
robbanása
bitók csatapiacok sírok felett
a turisták könny nélkül
jölrepültek
a filmfelvevő gép megtelt veled
itt vergölődök
magammal
mit tegyek?
megragadni a búzát tépni a füvet
— maroknyi
emberarc
emberszárak magyari
gyökerek
száz lekaszált sors százezer
göröngyarcú
paraszt
szent föld amely megunta már teremni
a
Mindig-Ugyanazt

áhítat és harag ideje ez —
itthon vagyok a feldúlt sáncokon
itthon az árvízben
itthon a német özönében
a török
tengerárban
a véres kard száguldásában itthon
itthon a
menekülés-éjszakákban

vagyok

mikor gyolcs kell és
patyolathasíték
s hétfájdalmú asszonyok hozzák a pólyát
bedeszkázva

tragédiáidba

itthon vagyok
köldökzsinórral megfojtott
forradalmakért
hétszer siratlak
Magyarország

eszméletlen harag ideje ez
gyújtózsinórral erezett hidak
ideje
romhalmok
lövészárkok
szélütött
bérkaszárnyák
a légnyomás
sötét angyalainak ideje —
a lő és hull és oszlik ideje
— tantárgy-idő
a sorok
bekormoznak
arcomat újjáégetik a fényképekből fölcsapó lángok

zajló folyam
felleghidak és szélpillérek
még egy falat száraz kenyér
— látni az újhodó világot

az

átkeléshez

*

s nőnek mint törött nyílhegyek a földből
ős éhség jelei — jelzőkarók
lenyilazott búzaföldek legelők szőlők
az ekevas villogja
vigasztalódj —
tenyészik

bozsog ágaskodik

az élet

s az ég derül borul
villámlanák a pengék
nézem: most ér véget a parasztháború
a kombájn összerántja a megcsorbult
kaszákat
dübörög
vágja a maga rendjét

Magyarország '
te voltál első
távolaid és gyalogútjaid

szerelmem

bekerítettél
kitörtem
gyalog biciklin
lovaskocsin
motorvonaton hagytalak el
repülővel szálltam a lúdbőrző
dűlők a fölborzolt mezők felett
kitörtem
bekerítettelek
most örökké
jövök-megyek
vén-vén faölű vonaton
visszafelé az időben
s egy csupa üveg vonaton
amely
fölhúz a hegyélre
átlényegül a virradatban
vállak közé
tekintetek kártyalapok
közé
bőröndök batyuk faládák kosarak közé
derű és düh szépség és rútság közé
szorítasz
ablakkeretes
képeimet
szétosztod az
integetőknek

bekerítesz testeddel
Magyarország
hogy lelkedig
kitörjek
szavak
egy nemzet
alapkövei
hazányi
tervrajz
és tégla és vas és kötőanyag
országoljon
vezetgetem
szavak

a

építkezzen
fiamat

vigasztaljatok

keresésiekben

hollétem e térképen mint az esőké
ha ti meg nem jelöltök
engem
ti pontos koordináták fokok és percek

virágzó
[metszéspontok
mint az utak

segítsetek hogy helyemen legyek
a házak és a lombok
helyemen mint a hangok a harangban
s mint késő éjszakában a csend
lágy névelők és gyémánt végszavak
ti
legyetek újjárajzolt
életem
*

nincs kész a térkép
ha egy szót
közületek
valami itt terem
valami épül valamit
lerontok
valaki felhősödik könnyesen
valaki zsémbel
visszapisszeg
vagy ujjongva
üzen

kimondok

hidakat újakat
belőletek
nőjenek otthonos
telepek
villogó
vasútvonalak
omoljanak
válaszfalak
életfa-erdők
nőjenek
belőletek
szavak
új térkép

készül

e hazát
részletesebben
tükröző
révületben
és józanul
egy út egy ház s egy ablak
hívogatón
világosul

amely

21

enyém ez a pillanat
élem
mint hegyek
emelkedését
erdők növését tanyafal megrogyását városok
születését
rakom egymásra a pillanatokat
és máris kész a tízemeletes
Tisza
bástyáin kihajolva néz
a föllármázott
Szegedre
ömlik a víz csak sejteni benne a FehérKörös tartóoszlopait
vizüvegdarábjait de hol van már az az
áradástégla amelyik
tizennégy évesen majd halálba sodort?
rakom egymásra a perceket
mint filmbeli
záporban
ázik
s ragyog az első szerelem
egy ballon a keresetemből
egy kölcsönkapott
bőrkabát
rakom egymásra a ruhákat
mint levált
öleléseket
hány jel hány szó hány mozdulat
sorsolta ki a sorsomat
s állított ide az ősi part
konok kövére
engemet?
Körös-örvények
a
sikongó vízüveg

Tiszában

mint egy sirály fölszáll a napban
történelmem a képzelet
élek és ez az áradás
se nyúlgátakkal se fóliarekesztékekkel
se homokzsákhegyekkel el nem zárható
ostromol egy
csaknem szilárd
s félelmetes és szép
szétporlanak

rajta

folyó
sejtjeim

Magyarország
itthon

mintha
vagyok

állok a szülőszoba előtt
kivárom megtudom a jövendő
nemét súlyát
centimétereit
első
sírását is kivárom
kivárom asszonyom
szájának
felejthetetlen
remegését
töredékszavait
hogy újra megsejtsek valamit a teremtésből
egy másik nemzedék
rivallásából
önmagamból
kiterjedéseidből
Magyarország
te kezemből kiüthető kard
számból ellopható
gyümölcs

álomházamban

elragadható

játék
elvéthető
te fölgyújtható
menedék
ős
csillag
amelynek légköre érik
élet számára
élhetőbb
új életeim csillaga
te első

miccenésemre
utolsó
kívánságomra lenéző
kéksátor otthonom hazám

út

RAFFAI

SAROLTA

A pizsama
Az asszony végigsettenkedett az előszobán. A kora reggeli napfény szelíd
pászmáit megtörte, amint tétovázva hagyta le egyiket a másik után. Megállt
a kétszárnyas ajtó előtt, fejét féloldalt fordította, úgy simult a hűvös deszkalaphoz. Semmit nem hallott.
Lassan vállát is a csukott ajtónak döntötte, s várt. A test pillanatnyi megereszkedését könnyű kábulat követte: az asszony bár fiatalnak tűnt, korán
nyűtt arcán a nyár eleji napfény barna zománca elszürkült s a hajlatokban
viaszossá fakult. Szeme környékén megsüppedt az árok — lila árnyakat növelt.
A test egyszerre megbülent: az asszony tétován nézett körül. Ásítást gyömöszölt vissza óvatlan ajkai közé riadtan, csendesen lépett ki olcsó, kis műanyag papucsából, s félénken nyomta le az ajtó kilincsét.
Néhány másodpercig csak hunyorgott a meleg sötétség küszöbén, időbe
tellett, amíg az ágynemű fehér halmai között felfedezte az urát. A férfi feje
oldalvást pihent a párnán az álombéli nyugalomtól kisimult vonásokkal. Az
asszony elgyönyörködött az enyhén hullámos, gesztenyeszín hajban, a mármár gyermekesen tiszta arc kellemetes látványában, külön az ellazult, puha,
finom ujjak rajzában, a gonddal ápolt körmök egészséges rózsaszínjében.
Tulajdon fiamban sem gyönyörködhetnék jobb szívvel — gondolta az aszszony, s meddő ölét takarni eresztette le karjait. — Tán abban se — sóhajtotta
könnyedén, s nesztelenül közeledett az alvóhoz. Fölébe hajolt: lehelete elvegyült a férfiéval. A fölfele kunkorodó, selyembarna szempillák megrebbentek,
s békésen csukódtak le megint.
— Lajcsi... Lajcsikám . . . — szólongatta gyengéden az asszony. — Ébredj,
fiam, no. Ébredjél hát.
A férfiarc lehunyt szemmel fintorodott el, kelletlenül, a duzzadt ajkak
rajzos szegélye egymást kereste s biggyeszkedett.
— Hmm.
— Lajcsikám . . .
— Ühüm — s a test a másik oldalra fordult.
— Ébredj, no. Igen rosszul van — ejtette rá csüggeteg tenyerét az asszony
a férfi vállára. — Egész éjjel virrasztottam, Lajcsikám.
A férfi végre felült, révetegen dörzsölgette arcát, szeme csak lassan nyílott.
— Hogy? — kérdezte kábán. — Mi a baj?
— Igencsak a végét járja. Látni szeretne.
A férfi sóhajtott, halántékát gyömködte két oldalról, két kézzel.
— Jövök. Már jövök is — mondta.
Az asszony tétovázott.
— Ügy vélem . .. talán a sötét ruhát illenék fölvenned, Lajcsikám.
A férfi félvakon tapogatózott a kispárna után, majd meglelve tarkója alá
gyűrte, s feje újra kábán pihent.
24

— Hiszen még él — erőlködte elő a szavakat —, hozd csak a köpenyem.
— Hozom — lehelte az asszony, s már szaladt kifelé. Az ajtóból megbátorodva szólott vissza még: — Csak ma ne menj be, Lajcsikám.
A férfi ásított, nem válaszolt. Felsőteste újra elnehezedett, s ő maga puhán, észrevétlenül merült az öntudatlanságba. A pehelypaplanról alásiklott a
belopakodott kinti világosság keskeny csíkja, megtört a heverő sarkán, s.akár
egy félredobott, hasznavehetetlen pálcika feküdt a parkettre fakón.
Az öregember szemhéjai már hetekkel korábban megereszkedtek. Csupán
valami embertelen rettegés nyitotta őket résnyire olykor — szorongató iszonyat, amely a test minden porcikáját eszeveszett kapkodással térképezte fel
újra és újra, hogy biztonsággal járja meg, s vegye birtokba végül.
Ezen a reggelen már nem könnyebbült meg. A korai, nyers, éretlen színek elszűkítették szembogarát, mégis beléhatoltak, a gyöngyszürkén közelgő
virradat idejét öntudatlanságban töltötte, s most szívesen pergette volna vissza
az egyre fényesedő perceket. De csak fejét fordíthatta el kínlódva, nehézkesen a ragyogás elől a fal felé.
A tompakék falfesték ecsetvonta redői mintha kisimultak volna, az egyenetlen rovátkákat már nem látta az öregember. Szemhéja észrevétlenül csukódott le — elszenderedett. A valóságból kiszakadni azonban nem tudott már,
tisztán hallotta, mint napok óta, hosszú napok óta folyton, a szomszéd hátsó
udvarában hersegő fűrész egyre rekedtebben akadozó hangját, s ez valamiként a kinti világhoz kötötte még, épületekhez, gyalogjárókhoz, emberekhez
— az élethez.
Arra eszmélt, hogy a reggel ragyogása nem vakítja már — s amint felnézett, az ablakot eltakaró, egészséges test tömegét bámulta értetlenül.
— Hogy van, apám? Jól pihent?
A hang távolinak tűnt, erőtlennek. Az öreg nem felelt.
— Mit hozzon az asszony? Teát? Limonádét?
Az öregember hosszan nyugtatta tekintetét a fia testén. Csak egy embert
látott, minden jellegzetesség nélkül, felismerhető arcvonások nélkül, háttal a
fénynek. Mégis megéledt.
— Fűrészelnek — mondta elégedetten, hosszan elnyújtva a szót, s révedező mosollyal fülelt. — Fűrészelnek odaát.
— Hol? Hol fűrészelnek?
Az öreg hunyorgott.
— Odaát. Antalék.
A férfi megfordult, kihajolt az ablakon.
— Dehogy fűrészelnek — mondta türelmetlenül. — Apám képzelődik.
Senki se fűrészel.
Az öregember szája elnyílt, úgy hallgatózott, szemhéját lassan leengedte.
— Mindig ilyen voltál — mondta szemrehányás nélkül, békésen.
— Milyen? Milyen voltam?
A férfi csak állt ott, mintegy ugrásra készen, de az öreg sokáig nem válaszolt. Már-már úgy tűnt, elaludt megint, amikor újra megszólalt.
— Engem nem bánt. Én szívesen elhallgatom.
A férfi hangját a kifelé igyekvés szándéka élezte kegyetlenné.
— Hát csak hallgassa.
Az öreg mosolygott.
— Nem kell átmenned. Hadd fűrészeljenek. Engem nem b á n t . . . ott még
nem tartok — mozdult keze a takarón, mintha eltávolodó fia után matatna. —
Jólesik hallanom.
A férfi megállt az ajtóban, elnevette magát.
— Tudja, mi fűrészel? A maga tüdeje. Az sípol, apám. Az bizony. Kinyomja a levegőt meg beszívja. Az fűrészel.
25

Az öreg szeme szokatlanul nagyra tágult hirtelen, rémületet tükrözött.
— Nem — mondta kapkodva esdeklő hangon —, ne bolondozz... még
hogy a tüdőm . . .
A férfi indulatosan hajtogatta:
— Ilyen voltam? Mert ugye én mindig ilyen voltam! Talán nem mernék
átmenni, hogy lepisszentsem őket a maga nyugalmáért? — s hogy az öreg
arcát elszürkülni látta, megcsendesedett. — Hát akkor teát hozzon az asszony
vagy limonádét? — kérdezte bizonytalanul.
Az öregember nem válaszolt, már elengedte őt. Feküdt némán, lélegzetét
nagy nehezen visszafogva s a kert süket csendjébe fülelt a kétségbeesett rettegés minden erejével.
A férfi a konyhaasztalnál ült, kedvetlenül csipegette fel a szétszóródott
zsemlemorzsát a virágos abroszról, s rakosgatta őket karikára szép sorjában.
Az asszony sietős léptei hallatán remegni kezdett a gyomra, teljesen váratlanul, csaknem érthetetlennek ítélte maga is a dolgot, s ösztönösen fordult
el a reggeli maradványainak látványától.
— Papot akar — szökkent be a folyosóról az asszony. — Beszélj vele . . .
mégis a te apád. Mindenáron papot követel.
— Papot?
— Azt. Megijedt? Érzi tán, hogy nem húzza soká? Ki tudja. Papot akar.
A férfi elfehéredett, de percnyi töprengés után csak vállát vonta meg, felállt s a fürdőszoba felé tartott.
— Most mi lesz? Beszélj már — nógatta az asszony.
— Mit tudom én! Letusolok, az lesz.
— És az öreg?
— Majd elhívom a papot. Mondd neki, hogy elhívom.
— El? — ütődött meg az asszony.
— Mondd neki, hogy el — szótagolta. — Megnyugszik. — S hogy az aszszony nem mozdult, türelmetlenül szólt rá: — Hallottad, nem? P e r s z e . . . előbb
az orvost.. . no, majd meglátjuk.
— Áthúzom az ágyát, Lajcsikám — buzgólkodott az asszony.
A férfi bólintott, s kényelmesen vetkőzni kezdett.
Amint jó félóra múltán gondosan, ám szerényen öltözve a tornácra lépett,
az asszony éppen az előszoba ajtaját nyitotta óvatosan — az utcai bejárat felől.
Hogy őt megpillantotta, virrasztástól sápadt arca enyhén kipirult.
A férfi magához intette.
— Csak nem — kezdte fennen, s jelentősen hallgatott el.
— Nem, dehogy — pillogott ijedten az asszony. — Az a te dolgod, Lajcsikám.
— A z é r t . . . — sóhajtott a férfi elégedetten, de még mindig némi gyanakvással nézte a másikat. — H a n e m . . . kint jártál, igaz?
Az asszony arca megint elsápadt, tekintete a fekete-fehéren táncoló kőkockákra meredt.
— Pizsamát vettem neki. Üjat — mondta hirtelen elszánással, s fejét a
nyitott ablak felé billentette.
A férfi sarkonfordult, s ment be a konyhába. Az asszony megszeppenve
követte.
— Pizsamát — állt meg a férfi a helyiségbe lépve, felesége mögé hajolt s
behúzta az ajtót. Várt.
— Orvos j ö n . . . pap jön. .. kibeszélnek bennünket. Csupa reves minden
i n g e . . . mosni is alig lehet, Lajcsikám.
— Mutasd — intett a férfi a szatyor felé.
Az átlátszó tasakban finom selyempuplin pompázott galambszürkén, sejtelmesen fénylő kék erezéssel.
26

— Nem mondom, szép darab . . . — húzta félre száját a férfi.
— Lajcsikám . . .
A férfi kezében tartotta a csomagot, lazán lógatta, himbálgatta, s ledobta
a konyhaszékre.
— Na jó — sóhajtott békülékenyen. — Tedd tisztába, öltöztesd fel, ha
u g y a n . . . — s legyintett. Azzal a kijáratnak fordult, s vissza sem nézett
azután.
A szövetkezeti irodába az eladók útján már eljutott a hír — falun ne
jutna el? — s várták őt. Mind a három munkatárs arca fájdalmas együttérzésről tanúskodott. Ő szó nélkül szorította meg a feléje nyújtott kezeket,
majd az ablakhoz lépett s a poros úttestet nézte elmélázva, percekig, csak
azután mondta halkan, visszafogottan, még mindig háttal a várakozóknak:
— Köszönöm, barátaim. — Végre visszafordult, intett: — Folytassátok.
Mintha itt se lennék — s a telefonhoz lépett. Kundecsit kérte, a járási székhelyen saját hivatalát. S míg a készülék sűrű, rikoltozó jelzésekkel nem csörömpölt, újra az ablaknál álldogált.
'
— Halló — emelte meg, s igazította hivatalossá a hangját —, igen, én.
Sittkei Lajos, elnök-igazgató... Jó, megbocsátom. Halló. Ma ne várjanak...
apám rosszabbul van. Igen. Rosz-szab-bul! — Kis szünet után újra megemelte
a hangját. — Maga tudja, maga a főkönyvelő... vagy megkérdezzem, miért
éppen maga? . . . Na ugye. Csak hiba ne legyen. Nem bánom. — S hosszabb
szünet után: — Köszönöm. Most pedig hívja nekem dicső jogászunkat, kérem.
Jó, jó. Annyit várok. — Most kissé oldalvást lépett, hogy látóterébe kerüljenek
a külszín szerint buzgón körmölő, ám voltaképpen rá, csakis rá figyelő alkalmazottak. — Doktor Kerékgyártó? Jó kérdés, szellemes kérdés. Én bizony.
Ide figyelj, te agytröszt. Semmi lógás, érted? Se dumaparti a bíróságon, vagy
ügyészségen... se egyéb. — Megint szünet, megint fensőbbséges mosoly. —
Ismerjük, ismerjük, ismerjük. No és. Vársz vele, a kutyamindenségit! Míg
megkonzultálhatjuk. Egyébként örvendek, ha végre rájöttél, hogy n é l k ü l e m . . .
na persze. Tekintsd utasításnak. Igenis, u-ta-sí-tás-nak! . . . Nem vagyok ideges, eszem ágában sincs. Ne áltassuk egymást. Csak azt ne! — Letette a kagylót, zsebkendőért kotorászott a zsebében, megtörölgette verejtékező homlokát.
— Mert falumbéli, azt hiszi, neki mindent szabad — fordult a lopva fülelőkhöz most már csendesebben. — Ti mind falumbéliek vagytok, mégis tudjátok,
hol a határ. Jogi doktorátus nélkül is.
A három közül a legidősebb, a kopasz most felnézett.
— Kávét, elnök elvtárs? Parancsolsz egy jó e r ő s . . .
Ö fanyalgott.
— Van is most kedvem . . . magam se tudom, mit szeretnék. De azért nem
bánom.
A kopasz a kicsihez fordult:
— Szólj Margitkának.
A kicsi szó nélkül viharzott ki, nagy buzgalommal.
— Hiába.. . nem mindegy — mondta ő nagyon-nagyon csendesen.
A sovány, fakószemű, eddig hallgatag harmadik sóhajtott.
— Nem bizony.
— Meddig rendel az orvos? — kérdezte ő.
— Délig. Ügy tudom, délig — mondta a kopasz.
A férfi lehunyta szemét, majd résnyire nyitotta meg, elmélázott.
— Ez a . .. no, hogy is hívják. Ez a Margitka... felhívhatná a kedvemért.
Beszélhetne vele. Hogy szóljon már ide, ha a többivel végzett. Nem túl sürgős,
de megnézhetné az öregemet. . . mégis inkább itt várakoznék. Barátok között.
A sovány felugrott, kisietett.
— Nehezemre esik még a lélegzetvétel is.
27

A kopasz tollat forgatott tétova ujjai között, s bólogatott megértően. Amazok ketten egyszerre jöttek be, a kicsi hozta a tálcát.
— És ti? — nézett körül a vendég, kávéját kavargatva.
— Túl vagyunk rajta, elnök elvtárs — mondta a kopasz.
— No p e r s z e . . . hol van már a reggel, ugye? Hanem . . . kutya fáradt
vagyok. Nincs valamelyikteknél kártya? Ultizhatnánk egyet, gyorsabban múlna
az idő.
A három férfi kapkodva szabadította fel az asztalokat, s a három szempár
tekintete legfeljebb ha véletlenül akadt össze, körülményeskedő szándékossággal kerülték el egymást.
Az öregember hat óra tájban ébredt — a kertben már megnyúltak az
árnyak. Lassan eszmélt, fejét a szokottnál is nehezebbnek érezte. Félmaroknyi
világa alig-alig tágult, nehézkesen úsztak belé, s rendeződtek a tárgyak: a
szürkébe hajló, halványkék fal, az ablak, ajtó, kisasztal, csésze . . . az egyetlen
szék. Takarója súlyosnak és hidegnek tűnt, paplanon nyugvó keze fázott.
A kinti fény már nem bántotta szembogarát — rőtmeleg árnyalattal világolt,
puhán, elviselhetően.
S hogy akkurátusan, szépen elrendeződtek a dolgok körülötte, már a hangokat is érzékelni tudta újra — a folyton riszáló fűrész rekedt lihegését, s
azon túl valami edénycsörgést, éppen saját konyhájuk felől. Figyelt. Fia monoton beszédmódjára bárhol ráismert volna. A szavak nem jutottak el hozzá
tisztán, érthetően a nyitott ajtón-ablakon át, de a fia itt van azért, itthon,
elérhető közelben.
Hunyorgott. S mintha karnyújtásnyira állott volna előtte az egyetlen, neki
megmaradt emberi lény, fiatalon, karcsún, gyermekien tiszta arcán a régi,
huncutkás mosoly uralkodott összecsippentve mindkét szeme sarkát, s a szemek eggyé olvadtak, nőttek, egyre nőttek, míg a dióbarna irisz betöltötte az
ablak világító négyszögét, s kitartóan sugárzott, aranyosan.
Az asszony riadtan lépett be a konyhába.
— Fölébredt — mondta védekezőn. — Ébren van, Lajcsikám.
A férfi eltolta magától a tányért, sóhajtott.
— Az orvos pedig . . . eh!
— Azt is mondta, hogy a szíve erős.
— No persze. A szíve mindig erős volt.
— Mégis . . . elszaladjak a doktorért?
— Minek — mondta a férfi bizonytalanul. — Ha nem szenved . . .
— Nem, hál' istennek. Nem.
— Eltarthat napokig — mondta a férfi. — Szegény apám — csóválta a
fejét. — Szegény.
— Engem már meg se ismer — suttogta az asszony. — Hiába szólítom . ..
mintha nem hallaná.
A férfi nehézkesen állt fel.
— Megnézem — mondta, s lábujjhegyen óvakodott ki a tornácra. Az
asszony szó nélkül követte.
Éjfélre járt már, amikor az öregember a fűrész hangját halkulni, majd
távolodni hallotta. Nekik is kell a pihenés — gondolta engedékenyen, megbékélt mosolyra húzta még az ajkát, azután minden elcsendesedett.
A férfi elfordult, hogy ne lássa megfakulni az előbb még eleven arcot.
Zsebkendőjét ajkára szorította, s a szélesre tárt ablakhoz lépett.
28

A kert fái összemosódtak, egyetlen sötét, fenyegető tömeggé — percekre
minden összemosódott, azután a holdfény erőszakosan szabdalta föl a világot
újra.
A férfi az ágy mellett üldögélő asszonyhoz fordult.
— És most?
— Áthívom ángyikát — hüppögte az asszony. — Felöltöztetjük. Ángyika
é r t i . . . akár egyedül is elbajlódik vele.
A férfi a testet nézte, az ágyat, a takarót, a csenevész karokat, s maga is
elfehéredett.
— Majd mi levetkőztetjük... inkább csak mi magunk — mondta csendesen.
Az asszony ajka reszketni kezdett.
— Ne h a r a g u d j . . . nem is tudom. Félek.
A férfi arca megkövült.
— Áldott jó ember v o l t . . . életében se bántott soha.
— Jaj, nem is úgy értettem é n . . .
A férfi az összeesett mellkas fölött matatott, a gombokat kereste.
— Nedves szivacsot hozz legalább — mondta összeszorított fogakkal, alig
hallhatóan. — Szivacsot!
Az öregember szobája sötét volt már, az ég éppen csak világosodott. A tornácon le-föl sétálgatott a férfi, sehogyan sem akarózott lefeküdnie. Az asszony
a konyhaszéken ült bóbiskolva, kimerülten, arcát a villanyfény kegyetlenüL
töppedtté nyomorította, testét fázósan fogta össze.
— Hol az a pizsama? — állt meg a férfi a küszöbön.
— Odabe — intett az asszony a fürdőszoba felé.
— Hozd csak ki.
— De Lajcsikéin . . . itt virrad ránk . . .
— Hozzad, ha mondom.
Az asszony kelletlenül tápászkodott fel, s kínlódva indult. Szédült, az ajtófélfába kapaszkodott, csaknem elbotlott a küszöbön.
A férfi a puplinhalomra pillantott.
— Vasald ki szépen. Gondosan — mondta.
— Most? — nézett rá az asszony értetlenül. — Hisz ki se mostam még.
A férfi bágyadtan mosolyodott el.
— Kimosni? Hogy elveszítse a tartását? Különben i s . . . a forró vas biztosabban fertőtlenít. Azután m e g . . . alig használta szegény.
— Mit akarsz vele? — ámult az asszony.
— Ne faggass. Tedd, amit mondtam. Azután majd én összehajtogatom,
becsomagolom. Az már az én szakmám.
Az asszony még mindig értetlenül állott, mint a bálvány, megvastagodott
szemhéja nehézkesen emelkedett.
A férfi elhúzta a száját, amint a délelőtti kártyapartnerekre gondolt, no
meg a hatalmas üzlethálózat képzeletbeli nyilaira, amint összekötik a járás
egész területét, s a láthatatlan bogot tenyerében érezve behajlította gondozott,
rózsaszín körmű, finom ujjait.
— Becserélik, ne félj semmit. Vagy visszaváltják — mondta. Karjait széttárta lazán, föld fele lóbálva, tehetetlenül: — Fájdalom, szükség már aem
volt rá — mondta; arca megnyúlt, szemében fájdalom sötétlett. Azután újra
az asszonyra nézett, ásított. — Mozdulj már. A végén valóban itt virrad ránk
a reggel. Neki meg — intett a sötét kisszoba felé —, neki úgyis mindegy már.
Csak minékünk kell ügyeskednünk ebben a nyomorú világban.
29

FARKAS

ÁRPÁD

Körhinta
Rézerdők rezgése,
lombhavazás
zizzen a kéményre, füstöl a ház;
szigorú szél kél, körhintán száll
szétzilált konttyal körbe a táj.
Süvítő ősz lesz és nyerítenek
jól patkolt kancák,
patkószegek
pengése vásik — szárnyas lovak
nyihogják körbe a Kárpátokat.
Avarban-derékig
Héttörpe-Én,
tűnik, hogy lengek „a mesék tején".
Lehet, csak valaki játszik
velem,
lehet, nem ősz ez, csak
történelem.

BARI

KAROLY

Motyogva
Mintha nem történt volna semmi,
dolgozik szívem: a magánytól
kipirosodott
napszámoskölyök,
erek
nyílvesszőivel
átlőve is, mindhalálomig, ámen, tulipánagancsos
kakasok
káromkodásaival teleirt levelek: zúzos hajnalok
érkeznek, pecsétnek rájuk akasztva
lakatlan
aranybolygó:
sugaras hatalmával
arcomra rárontana, aranykővé
átkozna,
ha észrevenne, ám virágtalan
ablakomat
bolyhos fagy maszatolja: nem lát be rajta
senki, a zúzmaratrónon zuzorgó ősz sem:
rókanyüszítés-körmeivel

hiába karcolgatja, sovány lovat hajkál a kék lábú
cigánylány,
dörejlik ostorától a ködszagú erdő, vad, rekedt torkú
madarak ordítanák föl félelmükben: pillái vastűit
felgyújtott szemén tüzesíti a lány,
hervadhatatlan
hozománya: a szegénység örökzöld
rozmaringága
senkit nem csábít, messzire
kikerülik
az asszonyért nyikorgó
cigányszekerek,
ősz van, őszidő, zúzos hajnalok járnak
csak erre, ébentollú magas éjszakák,
fiatal koldus, ülök szobám földjén,
s réztányéromat
zengetem
elmulatott
verseimet
motyogva.

MAGYARILAJOS

Kötések
Nem térhetek már vissza sehová ...
Nincs visszaút az időben, térben
bánatösvényem,
kíncsapásaim,
örömútjaim
mellékét
a múlóság lészái elkerítik,
sorompó, csapda, tilalomfa állja el őket.
Visszanézvén,
esendő falvaim süllyednek sűrűdő
ködökbe,
arcokat fű be a gyűlő por, homok
(a fogak között
megcsikordul
és nem
segíthetek).
Villámlik mögöttem messze
valahol.
El nem
téríthetem,
s már lángokban áll erdő, ház, kalász. . .
Tikkadt, kiaszott földek maradnak el,
könyörgő, sovány
búzakereszték,
templomos zászlók alatt
egyhangú
éneket mormoló, csüggedt csapat
vonul — vissza, vissza, egyre
messzebb.
Nem térhetek már vissza sehová. . .
Semmit meg nem
változtathatok:
bennem égnek tovább az erdők,
szívemre szárad a fekete
pernye,
áttör alóla a vér:
emberi beszéd.

CSÍKI

LÁSZLÓ

Színészeim. A jövő boldog magánya
1

Miért emlékezni
mindig
erre, arra, arcra, beszédre,
önmagunk
ígéretére?
Miért öregedni, így?

Tépjük szálanként
díszeinket,
míg ceruzás bohócarc
marad.
Mindig csak a váz
az elfelejtett
hús alatt —
tűnő szerelmekben
a képünk.
Látvány a tenger
fenekén.
2
Már öreg színészek
jönnek
a nyelv égő mezején át.
Üres a szájuk; és
visongnak fenn a fecskék.
Üvegtestek.
Nézem, miért mindegy a tűzben,
milyen a ruhád,
milyen a
mezítelenség,
vannak-e
koronák.
Tessék
befáradni:
testbe menekülni a tűz elől.
3
Elképzelem a jelent:
kiabálás közben
hallgatok.
Én látom a legszebb messzi
valaki itt ül, és azt képzeli,
lát engem.
Nem vagyok
elcserélhető.

fogalmat,

De látok. Minden látvány egy részem.
Ez múlik velem, másik
visszakering.
Rendre elcserélem
magamat,
a csecsemőt.
4

Itt vagyok a kimondott szó után: a
Es nem lehet
visszatalálni.
Minden szóval fogy az otthonunk.
Eltanulják
mások.
Hallgathatok, az is hiába.

jövőben.

KODOLÁNYI

GYULA

Mala Strana, Serikova
város, melybe örökre
bezárultál,
nyelv, melyet nem ismerek,
kirekesztettség
jegye
ország, az ablakból
állomások sora,
mögöttük nem találja
más emlékeit a képzelet
mégis morzsolgatom a szavakat,
gyerek, halálig konok,
keresem ismeretlen
életem
város, kirekesztettség
jegye,
ismerés idegen
nyelve,
hazám

A limeszen
Ilyen fekete
fecskefarok
öltönyt manapság ritkán látni,
no és az aranyozott gipszdíszek
—
vajon mint vélekedett a nemes
muzsika jövőjéről az építész?
Nem akart hamarább
elporladni,
mint műve. Sunyi
bosszúnak
tervezte, az aranynak is kilopatta
felét a mázból, nem tudva, hogy
képzeletének
hitetlen formái
nagyobb ítélet részeként
omlanak
majd le. Játszóterek
járdájának
ormótlanul illesztett
terméskövei,
Zsámbék félszeg tornya, mit
mondtok majd rólunk az új birodalom
komor fiának, aki Ma Fen vadludain,
foszlott kottalap
kalligráfiáján
tűnődik népe sorsának
árnyékában?
Mongol ellen a fal nem volt
elég; John Cage ránk,
faragatlan,
fejek fölé révülő
nyirettyűsökre
bízta a csönd dallamát.

A lakoma
Neked kétszer öt lépés is elég —
kényszerítve
vagy önként
önként vagy
kényszerítve.
A falban más életek zaja —
elrévedsz a cigarettafüstben
—
gyermekkorod
élő levél
földsavanyú
rejtezései.
Vitázó társaid körben polcokon
s valahonnan mindig szól zene —
képzelj engem is
abba a csöndbe.
Világítson
szememben
cigarettád
zsarátnoka.
Ünnepélyes
a demizsont

mozdulattal
számhoz
emelem.

Lélektérkiképzés
Ágyad kerete hideg vas; álmodnád
anyaméh melegébe magad.
Szürke ajtó, ablakkeret;
tompított
fekete-fehérben
igaz mozi történik
veled.
Lázálmok csökönyös szarkaláb hada
fakó vakolaton; zugokkal,
repedéssel
ne kacérkodj, színeket, már mondtam, ne
Keskeny falak közt magas
mennyezet;
sokat ne mozgolódj, lábad
megütheted
ebbe-abba, piszkolni sem illendő
sétáló palotádba. De fejed
emelheted
hajadnál fogva, ameddig karod
vagy nyakad bírja. Leülhetsz már,
fentebb légből, kába dünnyögésből
mára elég. Veregesd vállon magad.
Holnap, holnapután
a barátkozást újra kezdheted.
Szobád gondos
majd megérted,

tervezőjét
megszereted.

keress.

CSOÖRI

SÁNDOR

Az abszurditások zöld mohája
1
Nyugalompróba. Csönd. Egy levél pilléz lefelé a jegenyefa tetejéről. Mi
jut eszedbe?
Így semmi. Csak az, hogy kérdezel. Csak az, hogy kíváncsi vagy és erőszakos.
Azt akarom, hogy tanulj meg te is lebegni. Ne mindig csak a csomókat
bogozd, s mások megistenülésének a fészkeit kutasd. Kezdjük elölről?
Ne kezdjük.
Jó, rendben van, hagyjuk a levelet, meg a jegenyéket. Gondolj inkább
egy városra.
Micsoda árvaházi ötleteid vannak! Az ember nem gondol csak úgy egy
városra. Melyikre gondoljak, nem mondanád meg? Olyanra, ahol már jártam?
Vagy ahol csak szerettem volna járni? Az egyiket galambok szórakoztatják, a
másikat bombázó repülőgépek és bevonuló páncélosok. A harmadiknak benzinszaga van, a negyediknek halszaga, az ötödiket meglepik éjszakánként a
kutyák . . .
A tizedikben pedig víz alatt macskák futballoznak, és te gyűlölöd a focit.
Látod, az a baj, hogy rögtön begorombulsz. Megtekered a dolgokat, fölfut az
agyadba a vér, és már röpülsz is fölfelé, mint a rakéta. S isten legyen a talpán, aki megfékez. S mindez azért van, mert zilált vagy belülről és törékeny.
Agyonhajszolt. Kék, sárga, piros idegszálak lógnak ki belőled, mint lelőtt repülő motorházából a drótok.
A rézangyalát! Még te beszélsz nekem? Olyanokat szopsz a kisujjadból —
egy pap se különbeket! Pap? Egy gályarabságra hurcolt prédikátor! Repülő
helyett persze akkor egy földarabolt vízilovat kellett volna mondanod példaképpen.
2
Igyunk inkább egy kávét.
Igyunk . . . És lőn, hogy isznak. És akkor a török császár berendelte magához a mahagónifekete testű néger szeretőjét. A szőnyegekkel beborított sátorban, rögtön a bejárattól jobbra, emberszemekkel teli vesszőkosár állt. A belépő
nő először azt hitte, borostyánkövek; szép, nyers borostyánkövek ... .
Hagyd .abba, mindjárt kibukom a szőnyegedre a kávét. Csak azt tudnám,
hogyan tudsz ilyen képtelenségeket kigondolni?
Ügy, hogy nem gondolkodom. Pontosabban: nem é n gondolkodom.
Hát ki? A Fehér Ló Fia? Ráismerek a fordulataidra, az eszed járására, azt
is tudom, milyen löketekben törnek elő belőled az indulatok; tudom, hogy épp
milyen sebességben tartod a véredet, s hogy két gondolat közt mikor veszel
lélegzetet.
Én, barátom, csak közvetítő vagyok. Állok egy útkereszteződésnél és átengedem magamat tízmillió gondolt gondolatnak vagy ugyanennyi végig nem
futtatottnak, s amelyik abban a pillanatban a legéletképesebb, az mozdítja
meg először a nyelvemet.
Hazudsz! Becsapod magadat is!
Én hazudok? Hogy rángathatsz elő ilyen kisiskolás fogalmakat? -Hazudni
is más és gondolkodni is más. Még akkor is, ha a hazudozásban is fontos szerepe van az értelemnek. Megjegyezhetnéd végre: a gondolat nem erkölcsi
36

érték. Azzá avatható, de nem az. Ha az volna, jelenlegi tapasztalataink bírói
székéből szélhámosságnak kellene tekintenünk a régi-régi filozófiákat, fizikusokat, írókat, bölcselőket. Eukleidészt azért, mert előbb Bolyai, később Einstein
ütötte ki a szorítóból. S ki tudja, maholnap nem bizonyítják-e be az einsteini
tételekről, hogy lángelméjű félreismerések. A gondolat — ismétlem — nem
erkölcsi, hanem természeti jelenség. A világ keresi benne önmaga képét. A változó világ a változó képét. A teljességet ostromló elmék ezért is lógtak ki
mindig és mindenütt az erkölcs kezeslábasából. Szókratész is és Dante is, Hieronymus Bosch és Villon is, Baudelaire és Ady is. S különben is, figyeld meg,
hogy az a gondolat igazi, amely úgy csapódik bele az emberbe, mint a meteorkő. Állsz a Lukács-fürdő zuhanya alatt, ömlik rád a víz, veri az arcodat, a vállad horpadásában tocsog, s máris tapinthatóvá válik egy gondolat: édenkert
nem volt soha, de ki kellett találni, mert a képzete ma is eleven, a helye itt
van a bőrödön, bent a tudatodban. Nagy, nyári záporok ámokfutását látod,
billegő lapuleveleket, föltartott nyakú libákat, szemük karikája piros; ökröket
látsz, fű-körmükig elázva ballagnak hazafelé . . .
3
Hagyjuk abba. Azt hittem, rászedhetlek, hogy ellazítsd magadat legalább
félórára. Hogy kifújj magadból minden szennyet, kénport, napi mérget, tűzláva hamuját. De látom, reménytelen. Mert ha arra kérlek, gondolj egy városra, bontsd ki platánjait a ködből, sirályait az ég és a tenger közös ajándékcsomagjából, te magáról a gondolatról beszélsz. Meg az erkölcsről. Meg kettejük rendhagyó viszonyáról. Ügy látszik, a valószínűség fogalmát kölcsön kell
kérni a matematikusoktól s az észjárásodra is szabadalmaztatni. Mert ha
mindezek után arra kérnélek, beszélj egy madárról, v a l ó s z í n ű l e g te egy
olyan verébről beszélnél, amelyet, mondjuk gyerekkorodban megfogtatok, befestettetek kanárisárgára, s odadobtatok koncul a többi verébnek. Mert e z t
a v e r e b e t a többiek v a l ó s z í n ű l e g darabokra tépték .. . Nem gondolod, hogy örökös kitérőid, cseleid, kibúvóid egyszer halálosan kimerítenek?
Nem gondolom. Sőt! Én akkor pihenek, amikor működésben vagyok. Nem
amikor szabad időm van, hanem amikor szabad vagyok. Hála az égieknek s
a földieknek, szeretem ezt a képességet: nemcsak a zöld füvön tudok elnyújtózni de az abszurditások zöld mohájában is. Próbáltál már halat enni templomban, kanállal? Ugye, nem! Én sem, de ha elképzellek tégedet vagy akár
magamat is az oltáriszentség előtt egy tepsi fölé hajolva — kitör rajtam a
nevetőláz. És pihenek. Isten bizony, pihenek.

37

VASY GÉZA

<

Sánta Ferenc novellái

Kevés írói pálya indult mesébeillőbben Sánta Ferencénél. A Székelyföldről elszármazott legényke a debreceni kollégiumbeli kényszerűen megszakadt tanulmányok után férj, családapa, ipari munkás lett, m a j d egyszerre csak — 1954-ben, talán
még önmaga számára is váratlanul — első novellájával s az ezt követőekkel az
irodalmi élet középpontjába került: íróvá avatták, beszéltek róla, idézték, figyeltek
a szavára. Szabó Pál „fedezte fel", indította el a pályán Sánta Ferencet, akiben hol
tudatosan, hol ösztönösen, de mozgolódott régóta a szándék: íróvá lenni.
Az az első novella — a Sokan voltunk — nemcsak Sánta Ferencnek, egy egész
prózaíró nemzedéknek a belépőjegye volt. Egy-két év eltéréssel ekkor jelentkezett
rajban a felszabadulás után induló prózaíró nemzedékek legtehetségesebbje: Sánta
mellett Csurka István, Kamondy Tóth László, Szabó István, Moldova György, s ide
kell sorolnunk a korábban induló, de későbben kibontakozó Galgóczi Erzsébetet,
Galambos Lajost, valamint az erdélyi Sütő Andrást. Az Emberavatás című antológia
(1955) e nemzedék többségét egybegyűjtötte. A címadó írás Sánta munkája. De
nemcsak így, más módon is kiemelte ez az antológia Sánta Ferencet. Négy írása
volt itt olvasható, míg tizenkét társa egy-két munkával szerepelt. E kiemelés már
az Emberavatás írásai alapján jogosnak tűnt, s azóta művek fedezete tette máig
érvényessé a megállapítást: e nemzedék legjelentősebb írója Sánta Ferenc. Sőt
mindazok közül, akik a felszabadulás után kezdték építeni az életművüket, a
tragikusan félbeszakadt pályájú Sarkadi Imre jelentősége vetekszik egyedül a
Sántáéval.
Sánta eddigi pályája két — elég élesen elkülönülő — szakaszra bontható. Első
korszaka alig több két esztendőnél, s a Téli virágzás című novellás kötet megjelenésével (1956) gyakorlatilag lezárul. Igaz, a Sokan voltunk még 1952-ben keletkezett, de megjelenésének, s így az igazi írói indulásnak az éve 1954.
A pályakezdés novellái egységes írói magatartás és hangnem szülöttei. Sánta
ösztönös íróként indul. Első hősei önmaga és családjának tagjai. Elbeszélései valóságosan is átéltek vagy a hallott történetet átéltté személyesítők. Mindenképp saját
élményvilágát rögzíti. Nem tesz túl sok erőfeszítést, hogy elrejtse ezt a közvetlenséget. Mindegyik történet egyes szám első személyben íródott. Az elbeszélő kisfiút
(később kamaszt, majd családapát) Ferikének, Ferkónak hívják. A szereplők többnyire a család tagjai: az apa (Ferenc), az anya (Anna) és a testvérek. De nemcsak
a család, az élethelyzet és a sors is azonos. A Sokan voltunkban a nagyapa Kácsa
András földjét javasolja kibérleni negyedében, a Kicsi madárban ugyanennek a
Kácsa Andrásnak a földjén dolgozik a család. Az elbeszélések központi motívuma
a szegénység, a nyomorúságnak az a foka, amelyben a betevő falat megszerzése
sem mindig lehetséges. Az éhség, az evés nemcsak motívumként, de sokszor a szerkezetet, a cselekménysort is meghatározóan jelentkezik.
Az elbeszélések önéletrajzisággal átitatottan szólnak arról a szegénységről, amelyik az életet végigküzdendő feladatnak látja, amelyben helyt kell állni, bármi
38

történjék is. Vérbe ivódott, szigorú erkölcsi törvények késztetnek az emberi jóság,
szeretet, nemesség, tisztesség szerinti életre. Ez életnek két tartópillére a munka és
a család. Az irántuk való hűség az emberi lényeg hordozója. Nincs olyan élethelyzet
— sugallja szinte minden írásában Sánta —, amelyben hűtlenek lehetnénk eszményeinkhez, amelyben megfeledkezhetnénk arról, hogy legfőbb kötelességünk az életben: helytállni, embernek maradni.
Innen nézve s így értve, még nemesebb veretet kapnak a novellák. A szegénység fájdalmas sorsának felmutatása csak keret, képi kifejezése az írói mondanivalónak: bármilyen kegyetlennek, ellenségesnek mutatkozik is a külső világ, nem
szabad feladni emberi lényegünket.
Nem véletlen, hogy az önéletrajzi formát választotta Sánta. Nem csupán azért,
mert az ösztönös írói alkatnak, s általában az írói indulásnak ez jobban megfelelő,
szinte természetesen adódó közlésmód. Nem is csupán azért, mert a fikciós alakteremtés, a távolságtartás csak erősebb gondolatiság révén érhető el, s ekkor Sánta
még nem jutott el idáig; hanem azért is, mert így könnyebb volt kifejezni a novellák keletkezésének — a személyi kultusz éveinek — a korát. A képes beszéd, a
múltba helyezés tette lehetővé a teljes őszinteséget. Egy, a realitástól sok vonatkozásban elforduló, azt figyelembe venni nem akaró politika ellen csak így tiltakozhatott a pályakezdő író. Persze korántsem parabolikus novellák ezek. (Effélék majd
a későbbiek között akadnak.) Tehát nem a személyi kultusz kritikája a közvetlen
céljuk. De az írói mondandó értelmezése, gyakorlatra alkalmazása szükségszerűen
e kritikához vezet.
Ezt az értelmezést elősegíti az is, hogy a pályakezdő Sánta általában nem érzi
szükségét — vagy nem látja művészileg hiteles lehetőségét — annak, hogy az ellenséges világot megszemélyesítse, egyedi képviselőin keresztül mutassa be. így kivételes a Kicsi madár, ahol megjelenik a nagygazda is. A Téli virágzásban pedig a
komor téli erdő nő mitikussá: csupasz fái a szegénységet szimbolizálják, a szegénységet, amelyet pusztítani kell.
Az ellenséges külvilág jóvátehetetlen tragédia okozójává egyszer válik: a Sokan
voltunkban a nagyapának meg kell halnia. E novellának két főhőse az apa és a
nagyapa. A nagyapa helytáll, feláldozza saját életét, hogy élhessenek az unokái.
Az apa kutyaszorító helyzetbe került: szülőjét kell halálba küldenie, hogy gyermekei életben maradhassanak. S az apa nem tud nemet mondani. A nagyapa sorsa
tragikus, halála felemelő áldozatvállalás. Az apa sorsa még tragikusabb, mert bármiként választ, vét emberségeszménye ellen. Olyan a helyzete, hogy bizonyos erkölcsi normákat kénytelen elfelejteni ahhoz, hogy gyermekeit megőrizhesse a jövőnek. Igen hasonló ez a drámai szituáció ahhoz, amelyet Gyurica él át Az ötödik
pecsét eímű regényben. Ott egy élőhalott kommunista foglyot kell a főhősnek megpofoznia — s így vétenie az erkölcsi normák ellen —, hogy ő maga életben maradhasson és tovább gondozhassa a rejtegetett zsidó gyermekeket. Mindkét hős iszonyú
kelepcébe kerül, ahonnan csak egy halálig kísértő megbélyegzettségérzés árán tudják kivágni magukat. Nem tehetnek róla: a kegyetlen világ kényszerítette e kelepcébe őket. Ezért nyernek az írótól feloldozást. És még valamiért. Az apa is, Gyurica
is erős jellemek. Mernek és tudnak választani. Nem térnek ki a felelősségteljes
helyzetben, nem hagyják magukat sodortatni a történelemmel, hanem szembeszállnak vele. Még feloldhatatlannak tetsző lelkiismereti dráma árán is.
A fő gondolat: az emberi helytállás a novellák felépítését is meghatározza.
A mondanivalót hangsúlyozandó így születik meg Sánta drámai novellatípusa. E típus lényeges jegye, hogy a főhős kiélezett, sokszor abszurdnak tűnő helyzetbe kerül,
,ahol választania kell az adott lehetőségek közül. Ez a drámai típus mindvégig megtalálható Sánta novellái között, sőt az éles hangváltás után még sűrűbben. A pályakezdő írások közül elsősorban a Sokan voltunk és a Kicsi madár tartozik ide. A választás motívuma még inkább ösztönösen jelenik meg bennük: a vívódás az etikai
kérdéseken szinte magától értetődően határhelyzeteket hozott létre a hősök számára.
,Sánta második pályaszakaszában már tudatosan jelenik meg középponti helyzetben
39

a választás motívuma. Kísérője az írói etika határozott tétele: a választásban az
embernek lelkiismerete parancsát kell követnie, s akkor helyesen fog dönteni.
A tragikum nyomja rá bélyegét a Sokan voltunk és a Kicsi madár világára.
A későbbi elbeszélésekben a családi összetartozás, az egymásrautaltság érzése válik
vezérlő motívummá, olyan erővé, amely olykor-olykor semlegesíteni is t u d j a a kegyetlen világot, s erőt ad a helytálláshoz. A család az emberség megőrzésének
legfőbb biztosítéka lesz.
A családmotívum két okból is előtérbe kerülhet. A társadalmi életből való
kivonulás is lehet a magánéletbe, s ekkor elég egyértelműen a történelemmel való
szembefordulást jelenti: a történelem hiábavalóságát, értelmetlenségét tételezi s a
haladás létét vonja kétségbe. De jelentheti — és Sántánál inkább erről van szó —
az elvont humanizmus elleni művészi tiltakozást az ösztönös-népi humanizmus
nevében. S így nem a történelemmel, hanem egy hibás történelmi gyakorlattal fordul szembe az író. A személyi kultusz humanizmusa ugyanis elvont volt: az emberiség, az ember általánosságban jelentkezett benne, s a humanizmus normái többnyire jövő idejűek voltak. Pedig ezeknek a normáknak a jelenhez is szólniuk kell,
s nemcsak az emberiséget, hanem a körülöttünk élő embereket is szeretnünk kell.
Ennek az ösztönös-népi humanizmusnak a jelentkezése teszi érthetővé a családmotívumot. De a motívum nem egészen tiszta. Sánta szemléletében ekkor még a
konkrétság alapvetően helyes és történelmileg rendkívül jogosult hangsúlyozása
keveredik a kivonulás gondolatával. E motívum letisztult értelmezésével — a h u m a nizmusfogalom módosulásával párhuzamosan — majd néhány évvel később találkozhatunk (A Müller-család halála). Az elvont és a konkrét szintéziseként megszülető humanizmusfogalom pedig még ennél is későbbi (Halálnak halála, Húsz óra).
A sötét tónusú elbeszélések mellett felcsillan egy-egy idilli hang is. A Tündérvilágban a mesélő és táncoló édesanya, a Téli virágzásban a fagyhaláltól megmentett kismadár jelzik: az emberséget el lehet fojtani, de kiölni az emberből nem lehet.
Az Emberavaiás és a Szálmaboldogság már kiegyensúlyozottabb világképet m u tató írások. Mindkét történet egy-egy szép és felemelő győzelmet mesél el s felragyogtatja a szegénység torokszorító létküzdelmében is megőrzött idilli perceket.
Sánta móriczi erővel s a móriczi örökséghez hűen támasztja ú j életre a szegénység
világát. Tragikum és idill váltását, egy történeten belüli egymásnak feszítését korábban Móricz élet- és írásismerete valósította meg a Sántáéhoz leginkább hasonlító
módon. A Móricz-örökséget sokszor csak divatos jelszóként hangoztató esztendőkben
Sánta megmutatta, hogy a lényeget is meg lehet tanulni a nagy elődtől: a magatartást, az írói szemléletet.
Sem Móricznál, sem Sántánál nem tiszták az idillek. A modern művészetben
efféle ábrázolás már nem is lehetne igazán hiteles. A diszharmóniát alapélményként nyújtó huszadik században az idill az élet értelmébe, szépségébe vetett hitet,
a mégis-morált, a rendteremtés igényét fogalmazza meg. Az idilli műalkotások —
inkább műalkotásrészletek — mindig utalnak ezen állapot átmenetiségére, kivételességére, sőt olykor elérhetetlenségére. Az idill nem az élet problémái elől való
meghátrálást jelenti (mint a giccsnél), hanem annak tudomásulvételét, hogy harmonikus időszakok nélkül az élet elviselhetetlen volna, s ezzel a művészetnek számolnia kell.
Móricznál a húszas évektől kezdve lett hangsúlyos a szegénység helytállásának
ábrázolása. E helytállás értelme: emberi értékek őrzése a jövőnek. Sánta pályakezdésekor ez a jövő már jelenné kezdett válni: győzött a népi demokratikus forradalom. A szegénység helytállásának ábrázolása így kettős funkciót nyert. Egyrészt —
Móriczhoz hasonlóan — példa: az emberi nemesség átvészeli a legnagyobb megpróbáltatásokat is, és mementó: innen jött — innen jön — a magyar nép. Másrészt:
figyelmeztetés a konkrét humanizmus szükségességére. S ez a humanizmusigény
nemcsak etikai, hanem szociális is. S ebben szintén rokonítható a két író. A Móriczéletmű utolsó szakaszát is meghatározza a népi humanizmus gondolata. De lényeges különbség, hogy míg Móricz közege egy antagonisztikus ellentétektől végsőkig
feszített társadalom, amelynek problémáira Móricz csak idealisztikus választ tud
40

adni, s ennek megfelelően a hangsúly a szociális mondandón van, addig Sánta közege egy antagonisztikus ellentétektől megszabaduló,, győztes forradalom utáni társadalom, s ezért a hangsúly az etikai mondandón van. De az első pályaszakaszban
még összefonódik a kettő, el nem hanyagolhatóan jelen van a szociális figyelmeztetés.
Ami a módosult írói cél mellett leginkább megkülönbözteti Sánta pályakezdő
novelláit a móriczi világtól, az a megformálás módja. E novellák közös jellemzőjeaz erős népköltészeti ihletettség, az írói nyelv ennek megfelelő kialakítása. Sánta-,
többször is vallott arról, hogy gyermek- és ifjúkorának legnagyobb élménye a n é p balladák, népmesék világa volt. Az erdélyi havasok alján, Sepsibikkszádon a faluszerte híres mesemondó nagyapa indította el a népköltészet felé, majd Marosvásárhely, Kolozsvár s végül a debreceni Kollégium csak növelték vonzódását a
népköltészethez. A székely népmese, népballada, a monda- és hiedelemvilág Sánta
első s meghatározóan jelentős irodalmi élménye, s amikor ő maga is írni kezd, nem
egyik vagy másik nagy elődjétől veszi a példát, hanem a nép művészetétől. A korai
Sánta-novellákra jellemző a népmesei novellakezdés, a népmesei, balladai vagy dalszerű szerkezet átvitele a novellaszerkezetbe, s a nagyfokú líraiság. Egyes novellarészleteit szinte ritmizálni lehetne: a mondatok egymásutánja, a szórend, a tagolás:
költői dikciót jeleznek. Ez a választott művészi forma az, ami Tamási Áronnal
rokonit ja Sántát. Az elbocsátó közösség, az íróvá növesztő élmények azonosságarokonsága tette hasonlóvá a megformálási módot. De csak ezt, az írói szándék mást.
célzott Sántánál. A népköltészet formavilágának felhasználása erősítette s elmélyítette Sánta mondanivalóját. A konkrét humanizmus hitvallását így szemléletesebben, már a forma által is hangsúlyozottan tudta kifejezni.
Az első kötet után többen aggodalmukat fejezték ki: vajon nem fog-e Sánta
túlságosan bezárkózni gyermekkori élményeinek világába, nem marad-e egykönyves
író, lesz-e ereje a megújulásra, a valóság más területeinek a meghódítására. S főképpen az alapvetően érzelmi írói attitűd veszélyeire hívták fel a figyelmet. Az.
aggodalom a teljes novellatermés ismeretében némileg jogosult volt. S egybevágott
az írói törekvésekkel is: rövidesen gyökeresen megváltoztak Sánta írói módszerei.
1956 és az utána következő két-három év Sánta válságos korszaka. A válság
kettős. Van egy írói-mesterségbeli oldala: a régi módon nem tud, nem akar írni, de
az intellektuális prózára való áttérés nem megy máról holnapra. A másik oldal: a
világnézeti-gondolkodói válság, amelyet a személyi kultusz okozta torzulások méreteinek a megismerése, 1956 eseményei és azok következményei okoztak. A két ág
egymást erősítette. Sánta pályájának meredek felívelése azért vált lehetségessé,
mert mindkét válsággal meg tudott küzdeni — s úgy, hogy e küzdelmet művekben
követhetjük nyomon.
A szocialista hatalom torzulásai — nemcsak Sánta számára — izgató problémává tették a hatalom mibenlétének, természetrajzának a vizsgálatát, hatalom és
erkölcs viszonyának a tisztázását. A hatvanas évek első felének legjobb magyarműalkotásai közül jó néhány birkózik ezzel a kérdéssel. Ügy vélik, hogy ha a szocialista államszervezet sem tudta a hatalom demokratikus modelljét megvalósítani,
akkor úgy látszik, hogy van valami közös lényege minden hatalomnak, s ez antidemokratikus, antihumánus erőszakszervezetté változtatja még a szocialista hatalmat is. Ez a gondolatsor Sánta elbeszéléseiben ekkor még egy ehhez kapcsolódómásikkal párosul, s ez a világ elidegenítő kegyetlenségének a tételezése. Nyilvánvaló: az „illúziók elvesztésének", a világnézeti válságnak az időszaka ez — s nemcsak Sántánál. A szocializmusból való kiábrándultság állapotából többfelé lehetett,
elindulni. Válhatott valaki renegáttá — véglegesítve a kiábrándultságot. Meg is
lehetett rekedni ebben az állapotban, s ekkor vagy cinikussá, vagy apolitikussá vált.
a magatartás. S végül: meg is lehetett küzdeni ezzel a válsággal, meg lehetett küzdeni az „újra ezt kezdeném" hitéért. S ez utóbbiak közé tartozik Sánta is.
A válság mélypontján az 1956 előtti novellákhoz képest rendkívül felerősödik s-.
vezérlővé válik a kegyetlen világ motívuma. Ebben a világban az ember h e l y t állásának a lehetősége sokkal korlátozottabb, s a kegyetlen világ a legtöbbször e l 41

pusztítja az emberi értékeket. A hatalomnak védtelenül kiszolgáltatott ember többnyire csak beletörődhet sorsába, küzdelme — még a családjáért való is — eredménytelenné s így értelmetlenné válik. E gondolatsor legszemléletesebb megfogalmazása Az ötödik pecsét példázata a szigetről, ahol csak zsarnok vagy rabszolga,
hatalmon levő vagy kiszolgáltatott lehet az ember. De ez a mű, a regényvilág teljessége már kritikáját is tudja adni ennek az alternatívának, felmutatva a h a t a lommal szembeszegülő kiszolgáltatottak példáját. Az 1958—1959 közötti novellák
zárt világában ez még nem történik meg.
Az ú j írói mondanivaló már nem volt kifejezhető a régi, lírai típusú novellákban. Azok a novellák ugyanis még régibb és ú j a b b élménysíkok egymásra vetítéséből keletkeztek. S népmesei ihletettségük ellenére nagyon is konkrétak voltak helyés időviszonyaik. Az újabb novellák viszont térben és időben általános érvényre
igényt tartó igazságokat kívántak ábrázolni. S míg korábban az emberi helytállás
szépsége, az emberi nemesség győzelme volt — az eredeti népmesék világához h a sonlóan — az elbeszélés szervező középpontja, 1956 után — átmenetileg — éppen
fordítva: a helytállás hiábavalósága, az emberi nemesség bukása kerül a helyébe.
Az első ilyen elbeszélés, Az öreg ember és a fiatal még 1956-ból való. A szocializmus torzulásának megdöbbentő élményét ebben a frissen reagáló írásban sikerült Sántának a leghatásosabban megfogalmazni. A történet fiatalembere Sánta
nemzedékét képviseli, amelynek a szocializmusba vetett hitét, munkaszeretetét az
öregek megcsúfolták, s hóhérmunkára, az emberi tisztesség feladására kényszerítették őket. A parabola feloldatlanul végződik, hasonlóan a valósághoz, amely ekkor
még nem tudta a feloldást meghozni. Ez a feloldhatatlan tragikum Déry ez idő t á j t
keletkezett elbeszéléseiben is megtalálható, de Dérynéi az emberi lényeg megőrződik
és helytáll a kegyetlen világban (A téglafal mögött az emberi szolidaritás, a Szerelem, a Niki a szerelem diadala).
1957-ben Sánta képtelen az eredményes alkotó munkára. Az újrakezdés Az öreg
ember és a fiatal problematikáját viszi tovább. Két novella még a népmesei örök:ség végsőkig finomított felhasználásával, időtlen, balladai környezetben ábrázolja a
világ kegyetlenségét. A Szegény leány, szegény legény ben a tiszta szerelemnek kell
pusztulnia egy farkastörvényű világban, s a tragédiát csak növeli az, hogy a legény
kergeti önnön tisztességének feladásáig s így az öngyilkosságig a lányt. A legény a
szegénység ellen lázadna, de rosszul: a hatalmon levők kegyetlen törvényei szerint
.akar élni, s így feladja emberi tisztességét.
A Bíró Juliban összegződik mindaz, amit Sánta népmesei és népballadai hagyományból felhasznált. Egyik kritikusa igen szerencsés kifejezéssel balladás táncjátéknak nevezte (Kerékgyártó István). Valóban a Székelyfonó hoz hasonló jellegű alkotás ez, szinte zene és koreográfus után kiált. Bíró Juli kegyetlensége megfagyasztja
a körülötte élők vidámságát. Szépsége és fiatalsága hatalmat ad a kezébe: bolondulnak érte a legények. De ez a hatalom csak addig él, míg a közösség erkölcsi
normáinak a rendszerét át nem lépi, s amint kívül helyezi magát e normákon —
csúfosan elbukik. Népmesei feloldással végződik Bíró Juli története: a gonosz elnyeri méltó büntetését. De ekkor csak így, csak népmesei formában tudta Sánta a
kegyetlenség feletti diadalt megjeleníteni, vagyis e diadal elérhetetlenségét kívánta
hangsúlyozni.
Második novellás kötete a Farkasok a küszöbön címet viseli (1961), s ezzel nem
•csupán Bíró Juli történetére utal, hanem központi motívumára: a kegyetlen világéra. E kötet Olasz történet ciklusa: variációk e témára.
A háborúk kiélezett helyzetei tudják a legszemléletesebben példázni a kegyetlen világot, ezért Sánta szívesen helyezi hőseit háborús időkbe. A legreménytelenebb hangot a Tyúk és kakas üti meg. A frontok közötti senki földjén levő tanya
gazdáját mindenéből kifosztják, házát rommá lövik, s ráadásul két fia is meghal a
háborúban. E paraszt szimbóluma az elnyomott, kiszolgáltatott, a hatalom ellen
semmit tenni nem tudó néptömegeknek, akiknek egyetlen lehetősége: fizikai létük e t megmenteni a történelem viharaiban. Sántának kedves gondolata ez jó ideig.
Az druló parasztja ugyanezt a létfilozófiát fogalmazza meg. Ugyanez a nézete Mül42

lernek A Müller-család halálában, s ugyanezt hangoztatja Az ötödik pecsét asztaltársasága. De ami a Tyúk és kakasban még abszolút igazságként jelenik meg, az a
többi történetben fokozatosan részigazsággá alakul. Az elbeszélések közül A Müllercsalád halála tükrözi leginkább ezt a kritikai éllel megfogalmazott azonosulást.
Sánta régi kedves gondolata (az ember feladata a munkáért és a családért való
élet) lesz Müller cselekedeteinek mozgatójává, de úgy, hogy hangsúlyossá, szinte
mániákussá a családért való élet válik. De micsoda felelősség az, amely családján
nem lát túl, nem tud nemzetben és emberiségben gondolkozni? Utódait az állat is
felnevelheti, f a j t á j a folytonosságáról az is gondoskodik. Hiába vállalják Müllerék a
nélkülözést, hiába vonnak meg maguktól minden „fölöslegeset", hogy a gyerekeknek
több legyen, hiába táplálják kalóriatáblázatok segítségével őket, ez kevés. A testi
nevelés mellett elsikkad a lelki. Ezt a legnagyobb fiú, a tizenöt éves Franz már
észreveszi. Igaz, torz módon, téves irányban keresi azt, amit nem kapott meg otthon. De hiszen éppen a szülők felelőtlenségének a következménye ez: ki tanítsa
meg egy hazug világban a helyes emberi magatartásra a fiatalokat, ha nem a szülők? Franz búcsúlevele vádirat. Vádolja a fasizmust, amely ennyire elvakította a
gyermeki világot is, és vádolja a szülőket, akik nem óvták meg gyermeküket ettől
a veszedelemtől. Mindez tehát Sánta önkritikája is. Korábban a konkrét humanizmus nevében bírálta az elvontat, s ehhez használta fel a családmotívumot. Most
már ezt a konkrétat túlzottan előtérbe helyező, s így féloldalas szemléletet is a maga
helyén látja, értékei mellett megmutatja fogyatékosságait. Á dialektikusabbá váló
szemlélet számára a kiélezett történelmi helyzet már nem a dezillúziónak, hanem a
humanizmus- és a történelemfogalom elválaszthatatlanságának a megjelenítési közege.
Müller teljes elkötelezetlensége torz formában s szubjektív szándékától függetlenül valamiféle elkötelezettséggé változik. Müller ugyanis röplapokat terjeszt,
de leleplezik s halálra ítélik. Még ekkor sem döbben rá szemlélete helytelenségére.
Azt, hogy mennyire értelmetlenül élt, a halála előtti jelenet teszi egészen nyilvánvalóvá. Kivégzése előtt találkozik az ugyancsak halálra ítélt Kurt Schmidttel, aki
tudatosan vállalta sorsát. (Tudja, hogy hamarosan hóhérai is lógni fognak. Tizenegygyermeke van, mégis vállalja a harcot.) Müllert csak sajnálja Sánta, részvétet érez
iránta, de nem menti fel. Elítéli: így nem szabad élni.
Az emberi kiszolgáltatottság megmásíthatatlanságának tudatából nem lehet
értelmes létfilozófiát kialakítani. Ez Sánta meditációinak legfőbb tanulsága. S hogy
a kiszolgáltatottság eltűrésének is van határa, van egy pont, ahol a mégis megőrzött emberi tisztesség fellázad és helytáll, azt legszebben Az ötödik
pecsét
példázza.
A Farkasok a küszöbön novelláinak világát nem lehet az eredetükben ugyanerre az időre (1956 válsága) visszanyúló regények nélkül elemezni, mert akkor egyoldalúvá s hamissá válna a kép. Sánta műveinek világképe szervesen összefüggő, a
világkép fejlődését szemléletesen feltáró rendszer. A regények a problémák összetettebb felvetését, gazdagabb kibontását, a távlatosabb válaszadást teszik lehetővé.
De ami a regényekben megjelenik, az csírájában legalábbis, mind megtalálható már
a novellákban.
A regények s főleg a Húsz óra egyértelműen bizonyítják, hogy a kegyetlen világ
vezérmotívumként csak rövid időre jellemző, hogy Sánta a történelem korszakaiban ekkor már nem az azonosat látja lényegesnek, hanem a különbözőt. Vagyis
meg tudott küzdeni a válsággal. De nemcsak a regények oldják föl az Olasz történet ciklus világképét. A novellák egy másik csoportja is felesel velük.
Sánta első novelláiban egy történeten belül keveredhetett idill és tragikum.
A válságkorszak ezt nem teszi lehetővé. A világ elidegenítő kegyetlenségét ábrázoló
írások egyértelműen tragikusak. A dezillúzió mélypontján éppen az élet dialektikus
szemlélete szorul háttérbe: a diszharmónia-élmény abszolúttá válik. S bár először
az idill jelenik meg, ez is ennek a jele. Az idill is abszolútnak tűnik. Mégis ezek
az idillek lesznek a világkép mozdulásának első jelei. A némaság görcsét oldják, s
ez már a tisztulást ígéri. Sánta első nagy győzelme a válság felett: maga a megszólalás.
43

A Sárga virág, kék virág, A csillagokig azért lehetnek tiszta idillek, mert hőseik
gyermekek, a gyermeki világ felhőtlensége és szépsége tükröződik bennük. Ahhoz,
hogy a gyermeki világ igazán idillikus legyen, hozzátartozik a természet idilli volta
is. A Téli virágzás nem lehetett teljes idill: a könyörtelen téli világban fakadt egy
tiszta dallam a kihűlt családi tűzhely körül. Ott a természet még konok ellensége
az embernek, a fiú számára az erdő fái a nyomorúságot szimbolizálják. A második
korszakban az újrakezdés novelláiban a természet idilli volta csak még jobban
hangsúlyozza a teremtett természet, az emberi világ nem idilli voltát. A párhuzamosságnál nagyobb hatásúvá, kiáltóbbá növeszti a mondanivalót az ellentétes szerkesztés. Ezek a tiszta idillek tehát csak a kegyetlen világ tételét legélesebben feltáró novellákkal együtt érthetők igazán. A kapcsolatot jelzi a groteszk halvány
jelenléte is. S bizonyítja, hogy az idill a gyermeki világ felől árad, mint e világ
természetes létezési módja, létfeltétele. A gyermek még tiszta lap: a jóra született
— mondja Sánta —, és tőlünk függ, hogy mivé neveljük ezt a jóságra termettséget.
A legteljesebben Gyurica fogalmazza ezt meg: „Ami ma van a világban, az az
ember ellenére van! Az ember jó! Ezért múlik el tőle minden gonosz!" S ezzel
Sánta etikájának alaptételét mondja ki. Az ember jóságában, tisztességében való
hit végigkíséri Sánta egész pályáját, s ezért lehetséges az, hogy bár átmenetileg
vezérmotívum lesz a kegyetlen világé, Sántát megérinti a nihil, mégsem válik sohasem cinikussá, nem tudja kiégetni magából az emberbe vetett hitet. Ezért t u d j a
elvégezni a dezillúzió kritikáját.
A válogatott novellák kötetének címet adó, s így kiemelt elbeszélés az Isten a
szekéren. Szomorkásán kedves-játékos közegben játszódik le, s finoman keverednek
benne a reális és irreális elemek a népmesei és az idilli hanggal. A kötetbeU. közléskor az első publikáláshoz képest megváltozik a parasztember neve: Sánta Ferencnek hívják. A példázat az emberről szól. Etikájának alaptételét fogalmazza meg itt
is Sánta. Két — egymást kiegészítő — gondolatsort követhetünk végig. Az egyik
szerint — Sophoklest idézve —' „Sok van mi csodálatos, de az embernél nincs csodálatosabb." A másik az esendő embert, a hitetlent, a gyanakvót ábrázolja. Megláttatni az emberben az istenit, az „isten"-ben az emberit — ez Sánta célja. Hogy
az emberi szolidaritásról, a „testvér lészen minden ember" távlatáról beszélhessen.
Az isten és az ember, a szekérutazás és az élet már-már közhelyessé szürkülő
szimbolikus kapcsolata támad ú j életre.
Sánta konok racionalizmusa csodás-misztikus elemekkel békül itt össze. Az elbeszélése nem valamely közismert ősi mítosz újjáteremtése, teljes egészében egyéni
írói lelemény. Analógiát csupán azzal a nagyon elterjedt motívummal mutat, amely
valamely nagy egyéniség álruhás „országjárásáról" számol be. De Sánta történetének nincs csattanója, — s ezzel összefüggésben — nem kíván valamely katekizmusszerű erkölcsi tanulsággal, „parancsolattal" szolgálni. A példázat nem is kerek egész:
életképszerű jelenetsor, amelyben még groteszk elemeket is felfedezhetünk.
Az emberré lényegülő istenről és az emberré lényegülő parasztról szóló példázat nehezebben érthető Sánta más elbeszéléseinél, sőt félre is érthető. Nagyon általánosról nagyon konkrétan beszél itt az író, s a két sík között az átkapcsolás lehetősége kevés.
A kegyetlen világnak különböző fokozatait ábrázolta Sánta. Különösen azután,
hogy leszámol a világnézeti válsággal, s így nagyobb írói távolságtartásra képes. író
és téma kapcsolatának alakulását legszemléletesebben a fasizmus világát ábrázoló
írások mutatják. Sánta azért fordult a fasizmus megjelenítéséhez, mert így még a
háborús helyzeteknél is világosabban tudta problémáit és kétségeit kifejezni. Általában a szocializmusból való kiábrándultságnak, a személyi kultusz torzulásai okozta
lelkiállapotnak a kiélezett megjelenítésére volt alkalmas a fasizmus mint téma.
De a lényeges tartalmi különbségek háttérbe szorultak, s bizonyos formai azonosságok váltak abszolúttá. A nihil gondolata itt lesz leginkább tetten érhető: egyén és
közösség mereven szembeállítódik azáltal, hogy minden közösség hamisnak, embertelennek tételeződik. S ezekkel szemben áll a tehetetlenségre kényszerített egyén.
Sajátos, hogy mire Sánta ráébredt a téma modellvoltában rejlő lehetőségekre, már
44

túljutott a dezillúziós mélyponton. így a fasizmusnovellák már nem a világ elidegenítő kegyetlenségének a kizárólagosságát állítják, mint az Olasz történet, vagy a
Tyúk és kakas. A fasizmus Sántánál nem a szocializmus bírálatának, hanem az
embertelenség elleni tiltakozásnak a témája lesz. így van ez már a korai Nácikban
is, amely A vederrel együtt szinte mérnöki pontossággal megszerkesztett lélektani
tanulmány. A Nácik öregembere és kisfiúja tehetetlen a fasisztákkal szemben.
A veder hőse viszont önszántából illeszkedik be a hatalmi rendszerbe és ezt a beilleszkedést élete értelmének tartja. A Müller-család halálában és Az ötödik pecsétben már háttérbe szorul a modelljelleg. S elsősorban nem az ábrázolt életanyag
gazdagsága miatt, hiszen nyíltan téziseket bemutató művek ezek is, hanem a tézisek írói végiggondolása, a dezillúzió fokozatos szétfoszlása, sőt tudatos kritikája
miatt.
A második korszak összegző elbeszélése, a szintézis és a lezárás a García Lorca
emlékének ajánlott Halálnak halála, Sánta ez ideig utolsónak megjelent novellája
(1963. december). Sánta humanizmusfogalma itt (s a Húsz órában) teljesedik ki, itt
válik egyszerre történelmivé és konkréttá is. Ez az elbeszélés már tagadja a kegyetlen világ győzelmének tartósságát, s az emberi jóságot, a diadalmas humánumot állítja vele szembe. Mindezek a változások nyilván nem a történelem elmélyült
tanulmányozásának köszönhetőek, hanem a szocializmus magyarországi konszolidációjából, a hétköznapi valóság figyelmes írói tanulmányozásából, Sánta józanságra
törekvő gondolkodó racionalizmusából következnek logikusan.
Az elbeszélésben elhagyott tájon kísér egy őr két rabot a városba, ahol ki fogják őket végezni. Az őr a gondolkodni nem tudó kisember típusa. Aki nem született
fasisztának, de azzá nevelték. A fasizmus és minden hasonló diktatórikus rendszer
tömegbázisát: az elnyomorított, félrevezetett kisembert villantja fel az elbeszélés
egyik pólusa. Azt, akiből kioltódik az emberi nemesség, aki „önként, kéjjel öl".
De az elnyomorított ember is ember. A humanista magatartásnak vele is számolnia
kell. S a másik póluson a két halálraítélt Sánta kiteljesedett humánumának megfogalmazója. Nem tudjuk, miért vár rájuk halál. Valószínűleg „csak" azért, mert
gondolkodó fők voltak, s így szükségképpen szembekerültek a fasizmussal. A Lorcának szóló ajánlás is ezt sejteti.
Gondolkodó f ő k . . . s a cselekményszintet elemezve szinte ostobának tűnik a
két rab: megmenekülhetnének, s ők ehelyett a folyóba zuhanó őrt mentik meg. De
gondolati szinten visszájára fordul ez az értelmezés. A két rab a gyakorlatban is
alkalmazza a humanizmus elveit. Életet ment. S önmaga életét feláldozza. A zsarnokság, az elnyomás, az antihumanizmus, a „halál" halála lesz cselekedetük eredménye (B. Nagy László).
Mégis jelez valami problémát a cselekmény írói megoldása. A két rab hisz a
jövendő győzelmében — s ez igen nagy dolog —, de önmaguk képtelenek ezért a
jövendőért egy kiélezett helyzetben szükségszerűen kiélezett eszközökkel küzdeni.
Jósággal akarják megváltani a világot. Bármennyire is művelt emberek — vagy
éppen azért, mert a humanizmus háromezer éves európai hagyományait örök módon értelmezik, nem tesznek különbséget a hétköznapi és a forradalmi, illetve
ellenforradalmi helyzet között. Illetve a különbséget látják, de képtelenek a magatartásukon ennek megfelelően módosítani. A humanizmus, az emberség általános
normái nemcsak az önfeláldozást teszik lehetővé, hanem megengedik, sőt lényegük
szerint meg is követelik az aktív — az erőszak alkalmazásától sem visszariadó harcot. A kiteljesedett humanizmusfogalom így egy kicsit idealisztikus marad: egy
majdani, erőszaktól mentes társadalom normáit állítja a jelen hősei elé. Kétségkívül előremutató s a jelen világhelyzetben igen fontos az erőszak kiküszöbölhetőségének a hirdetése. Ám a huszadik század történelme azt bizonyította, hogy az
erőszak ellen csak erőszakkal lehetett küzdeni. És Sánta konkrét történelmi közegbe
helyezi paraboláját. Ezért nem lehet „tökéletes".
Sánta — vívódó-küszködő évek után — megszabadul a világ kegyetlenségének
mindent elborító látomásától. Meditációi tanulságaként az erőszaktól való tartózkodás elvét hirdeti. Nyilvánvaló, hogy az erőszakprobléma is a dezilluzionizmus
45

miatt került a középpontba. S a humanizmusfogalommal párhuzamosan módosul —
íróilag konkrétabb helyzetekben jelentkezik az erőszak is. Az erőszakhoz való viszony központi probléma Az áruló vitáiban, s lényeges szerepet kap a Húsz órában
is. E regényekben a nepet akarata ellenére boldogítani akaró forradalmi hatalom
erőszakosságáról esik szó. Az árulóban a szintézis lehetőségét éppen ennek az erőszaknak a túlkapásai akadályozzák meg. A Húsz órában viszont Sánta igazolja a
rugalmas, igazságosságra törekvő, túlkapásoktól tartózkodó forradalmi erőszakot.
Mivel belátja, hogy a történelem ezt szinte máról holnapra jóváhagyja. Ugyanezt a
szemléletet észlelhetjük a Húsz órát előkészítő három elbeszélésben is. (Föld, Föld,
csillag, Hold). Középpontjukban a magyar falu nagy életformaváltása, a szövetkezeti gazdálkodásra való tömeges és végleges áttérés áll. Írói megoldásuk szinte azonos a Húsz óráéval: formailag a riporthoz-szociográfiához közel álló módon, az író
hallgató-figyelő, mindent följegyző jelenlétével készültek. A paraszti alakok beszéltetésének, életsorsuk néhány oldalba sűrítésének művészete már az elbeszéléseknek
is egyik erőssége.
Sánta Ferenc második írói korszakát 1956 és 1965 közé tehetjük. E korszak korántsem olyan statikus és egységes, mint az előző. Hirtelen elsötétülő és ellentmondásossá váló világképe fokozatosan tisztult. Megmarad ugyan témaként a világ kegyetlensége, de a későbbi fasizmusnovellák már nem a torzulások okozta személyes
megrázkódtatás közvetlen lecsapódásai, hanem objektívabb hangú, lehiggadtabb
világképet sejtető írások. Sánta világa ekkor fokozatosan kitágul, egyre nyitottabbá
válik, észreveszi az akkori évek egyik legfontosabb kérdését, a paraszti életformaváltást. A valóság mozgásához való közvetlen kapcsolódás nagymértékben elősegíti
a tisztulási folyamatot. A legtökéletesebben, a legteljesebben a Húsz órában tudta
egész eddigi munkásságát összegezni. A magyar történelem felszabadulás utáni húsz
esztendejének ez a nagyszabású tablója a múltat, jelent s jövendőt értő, a szocializmust építő nép mellett elkötelezett alkotás. Nemcsak Sánta, de az egész magyar
irodalom számára korszakos jelentőségű.
Sánta egy évtizede nem publikált elbeszélést. Úgy tűnik, végleg elhódította a
regény. Amit eddig írt — regényeitől függetlenül is —, a magyar próza legjobbjai
közé emelte. S esztendők óta várt ú j regényei fogják eldönteni, tovább emelkedik-e
a pályán Sánta Ferenc a hosszú hallgatás után következő harmadik írói korszakában.

46

SZÉKELYHÍDI

ÁGOSTON

Paraszti Színjáték
SIN KA ISTVÁN: SZIGETEK KÖNYVE

l
Kihívóan merész párhuzamra utal a cím, tudom. Ezért magyarázattal kell kezdenem. Sőt magyarázkodással. Mert ki méltó rá, hogy tehetségét és tudását Dante
lángelméjével mérjék össze? Talán senki. A pásztorból lett költő, aki' inkább szenvedte, mintsem értette és rendbe foglalta a világot, bizonyosan nem.
Utolsó és legnagyobb műve mégis a Színjátékra emlékeztet. Egybegyűjt, összegez és lezár, mint amaz. És nem kívülről, nem utólag, hanem belülről és az élmény
hitelességével. Mintegy megmerevítve őrzi magában annak a világnak végső állapotát, melyből vétetett. Pontos ábrázolás, húsig-vérig hatoló átélés, a gyökeres változások roppant hullámzása találkozik Sinka remekében. A halálra készülődő megteremtette a kisemmizett és kiszolgáltatott magyar parasztság fájdalomban és
reménységben lezárult ezer évének lírai eposzát.
Ezt a különös történelmi helyzetben fogant' különös művet boncolgatják az
alábbi' vázlatos kommentárok.
2

„Valahonnan
az ég végéből
felhő úszott elő,
volt vagy ötven holdnyi.
Merő képe
egy kubikosnak,
ki az égen
indult el vándorolni;
tolta a talyicskát:
az ég belsejébe
akart behatolni."
Könnyen igazolható volna, hogy ebben az egyetlen képben ott rejtezik az eposz
valamennyi lényeges eleme. De mi végre bajlódjunk ilyesmivel? Az egyszerűségében hatalmas kép a költői szemléletet példázza most csupán. Ennek a szemléletnek
szerves belső egységét, tökéletes kiforrottságát.
Bizonyos, hogy a jelentékeny költészetben egy tőről hajt szellem és anyag.
Mennyire tudta ezt József Attila! Milyen aprólékos számítással építette a verseit:
társadalmi, történelmi eszméit mindig a munkásság, a külváros, a munka, az ipari
környezet képi motívumai közvetítik. Mivel a költő ezek nevében s érdekében
beszélt.
így van Sinkánál is. Kevesebb tudatossággal, több ösztönösséggel persze. Motívumait nem egyszerűen a paraszti világból meríti, hiszen ez eddig még külsőség;
képeinek minden részlete a parasztság állapotát, érzületét, látásmódját is tartalmazza. Azzal az önkéntelenséggel, ahogyan a felhőt mindjárt fölbecsüli és holdban
méri meg, mint a szántót vagy a legelőt, s ahogyan a testes és mozgó, haladó alakzatról nem más jut eszébe, mint a paraszt kubikos. Főművének ezer jelenetében,
hömpölygő leírásaiban a paraszti létezésnek szinte minden ízéből, darabjából képet
formál. Ezer jelenetben, ezer színben, tónusban is.
47

Irodalmunkban a Szigetek könyve az első és egyetlen olyan eposz, amelynek
anyaga és képrendszere kizárólag a paraszti életre épül, s amelyben a népi szemlélet nyilatkozik meg egyszersmind.
3
„Péterszeg-sziget
sok kis kegyet
adott nekem:
almát,
tejet,
csuporka újbort,
édesmáiét,
és szalmát
a fejem alá ..

'

Mit mutat meg ez a kilenc sor: a zsellér parasztok vagy a költő életét Péterszegszigeten? Ezt is, azt is. összetartoznak ők. Sinka úgy ábrázolja önmagát, amint —
magára maradt suhanc — faluról falura, tanyáról tanyára vetődik, szegény a szegények közé, s az ételért, a szállásért jószágot legeltet, trágyát villáz, szekeret rak,
szénát gyűjt. Testben, lélekben egy a többivel. Osztozik nemcsak az édesmáiéban s
a földre szórt szalmában, hanem az érzelmekben, a gondolatokban, a nyomorban
meg az örömben is. A sorsban is, a sors magyarázatában is.
A sors! Természetesen Sinka nem vándorlásai közben, nem a bihari pusztákon
írta meg művét. Később, Budapesten, magányosan, hírneve birtokában. Mindezt
azonban nem érezte elválasztó közegnek, még csak eltávolítónak sem. Ügy hiszi és
vallja, hogy őt nem a véletlenek, de a legerősebb törvények fűzik össze a „szigetek"
parasztjaival. Szegénységre, fájdalomra, kiszolgáltatottságra, tűrésre született, mint
ők. Közös sorsukat magában hordozni, folytatni, lezárni: ez az egyéni sorsa. Olykor
a sámánság titokzatos, bűbájos átélései színezik ezt a vallomást és meggyőződést.
Mintha a költő maga sem értené, miképp áramlik át belé mások élete, múltja, láthatatlan lelke.
Ezekről az erős és különös kapcsolatokról a megírás idején beszél a költő. Hogy
annál egyértelműbben hárítsa el az elkülönülést, hogy annál mélyebb és cáfolhatatlanabb bizonyítékát nyújtsa az összetartozásnak, sőt az azonosságnak. Behelyezi magát is az eposz alakjai közé. így teremtvén meg a közösségi költészet lehetőségét,
így az egyszerre meghatározott és meghatározatlan lírai jellemet, aki bár egyedül
beszél, szavait a közös élmény, az együttes tudás vezérli.
4
„Nem testvére ez a regének,
és nem csak az álmok vihara,
hanem, ahogy a szegények
élnek,
a kavargó élet ez maga ..."
Lírai eposznak neveztem a Szigetek könyvét. A műfajok átalakulásának, kölcsönhatásának idején aligha szúr szemet ez az összefonódás, ez a vegyülés. Különben is megszoktuk, hogy a műfajokat már nem meghatározzuk, hanem csupán körvonalazzuk. Ezúttal azonban vállalhatom a meghatározást.
Az elbeszélő, félszáznyi küszködő, robotoló hősének arcát, útját megrajzolva,
ebbe a rossz gúnyás, szomorú seregbe besorozza hajdani önmagát is. Majd szabadj á r a engedi a mindezekre később — a megírás jelenében — emlékező lírai jellem
érzelmeit, látomásait, panaszait, reményeit. így, két időt összevonva, párhuzamos
kompozíciót teremt. Múltat és jelent, történetet és lírát, cselekvő alakot és emlékező
lírai jellemet fog egybe. Innen, hogy műve epika is, líra is. De mi teszi eposszá?
A kétszeresen érvényesülő sors. Külső, eleve ható erők szabják meg mind az alakok
egyformán keserű útját, mind a magát föltáró költő életét. S a költő és hősei nem48

csak hibátlanul elvégzik, amire rendeltettek, hanem tudják és hiszik is — úgy
t u d j á k és úgy hiszik —, hogy amit tesznek, amiképp élnek, az eleve elrendeltetett.
•• Nem egy közös vonást találhatunk itt a naiv eposszal. Érthetően. Sinka művének alakjai zárt, egynemű világban élnek; egy a kötöttségük, egy a kenyerük, egy
a hitük. Vagyis nem a forma, hanem a formát megszabó valóság rokon: a viszonylag egyöntetű emberi közösség.
5
„ ... távolmarad
az emlék, a szülői ház,
a szűr a nagygerenda
alatt,
a füstfogta
kamoraaftó,
a cipókosár,
a kisszakajtó,
apja kaparókései,
a nagy famozsár ..."
Századunk magyar irodalma legnagyobb erővel és legsúlyosabb színekkel alighanem a paraszti nyomorúságot és szegénységet festi. Ehhez a drámai körképhez
Sinka ú j színeket adott. Minden bizonnyal a legkomorabb színeket.
Nem mintha licitálni akart volna. De úgy történt, hogy meghatározó élményei
a pokol legmélyebb bugyrából fakadtak; az élet dolgait és törvényeit a legszegényebb és legkivetettebb paraszti réteg „trágyamelegében" tanulta el. Magányos
tanyákon, szikek, szittyók, rossz földek „szigetein", ahol megfeszített munkával is
csak tengődni lehetett, élni nem. Kisbérlők, kubikosok, cselédek, szegődéses pásztorok közt. Ott, ahol a jobbágyfelszabadítást követő hetven-nyolcvan év mit sem
mozdított a helyzeten, ahol sosem sikerült annyit kuporgatni, amennyiből többre
futotta volna a puszta megmaradásnál, a hajdani futó jobbágy sorsánál. Igazában
ezt á mozdulatlanságot ábrázolja Sinka. Tartózkodik a túlzástól, a dramatizálástól,
a színek halmozásától. Módszerének lényege abban áll, hogy egyszerre ábrázolja a
kezdetlegességet és a mozdulatlanságot. Ez a világ mintha megrekedt volna a teremtés első napján. A tanyák épp csak kiemelkednek a földből, az emberek épp csak
eltartják magukat kezük munkájával. Az elbeszélő részek feszültségét is a mozdulatlanság árasztja: valahány sors, helyzet, „sziget", mind a jobbulásért, az emelkedésért kiált, de sehol semmi sem változik.
Ezt a belső drámai ellentétet fejezik ki és hordozzák a leírások is. Csaknem
mindig rútnak, csupasznak, leplezetlen nyomorúságukban torznak mutatják a „szigeteket", a hajlékokat, még a fákat, a kerítéseket is: a szilva is „sírva terem" itt.
A rútnak és a torznak ezeket a minőségeit a szánalom és az együttérzés járja át
egyúttal. De nem szépül, nem fényesedik meg ettől semmi sem. Az eredmény merőbén más. Sinka épp azáltal emelkedik föl a nagy művészet magasába, hogy végül
egy összegező ellentétbe foglal minden elemet, minden minőséget. A sárnál alig több
viskókat, a természetnél alig kegyelmesebb viszonyokat emberi életre méltó nőkkel
és férfiakkal népesíti be. Nyomorult, ámde bűntelen elítéltek morzsolják napjaikat
ebben a „földi pokolban".
6
„ ... Dobos András elment,
nem suhogott többet,
mellére földet löktek,
s elmúlt."

kaszája

i

Ha igaz, hogy a külső nyomorúság sivár ismétlődése feszültséget teremt, kétszeresen erős a feszültség, mikor emberi sorsokban tér vissza újra és újra a kilátástalanság. Sinka a „szigetek" lakóinak életét nem látványos kudarcokkal, nem tra4 Tiszatáj

49

gikus vereségekkel érzékelteti. Nem az a mérce, hogy mit veszítenek ezek az emberek, hanem, hogy mihez nem volt eleve közük egy életen át.
Egymás után bontakoznak ki az életek. Egymásba fonódva, egymáshoz hasonlítva. Monoton, szürke folyamatuk három alapegységre épül. Születés, munka, h a l á l :
ennyi csak a „boldogtalan kapások" lehetősége és kényszere. „Különösebb életrajza"
— írja a költő — egyik hősnek sincs, „ . . . olyan csak, mint akármelyik szilvafaágnak." A hasonlat nyilván nem véletlen. Mint a körülményekben és a viszonyokban: az életutakban is a csonkaságot, a teljesületlenséget t a r t j a legjellemzőbbnek
Sinka. Emberei, társai alig válnak el a természettől. Személyek ugyan, de nem
személyiségek a szó teljes jelentésében. Lehetőségeikben és vágyaikban emberek
inkább, mintsem létükben. Ezért egyformák. Ezért hasonlítanak a természeti jelenségek módján, mint a szilvafa egyenes vagy görbe, vastag vagy vékony ágai. Sorsuk lezártsága, lehetőségeik szűkössége szinte a történelem kezdeti állapotát idézi
elénk.
7
„ ... a drága, édes
alulsó Magyarország."
Nem úgy van-e, hogy a fagyban magát előküzdő virág kétszeresen kedves?
Sinka, megjárva a magyar zsellér parasztság poklát, épp a testet, lelket legvadabbul
szorító nyomás alatt talált rá mindhalálig „drágának", „édesnek" érzett emberi,
erkölcsi értékekre.
Betegen érkezik egy tanyára például. A gazda — mily furcsa valótlanságot fejez
ki itt ez a szó — befekteti a kecskeólba, és meleg tejjel tartja, gyógyítja. Ez az
eposz egyik központi jelenete. Minthogy éles fényben m u t a t j a az emberség, a szándék, illetve a megvalósítás lehetőségének szintjeit. Itt és másutt is azt, hogy az
emberség, az érzelem mint szándék jóval megelőzte a lehetőséget; egyszersmind,
hogy a körülmények visszahatottak az emberségre, a lélekre, a szándékra, m á r - m á r
megcsúfolva, tehetetlenségre kárhoztatva az embert. De nem lezüllesztve úgy semt
Ezek az ellentétes, nem megfelelő tényezőkből épült helyzetek végül nemcsak a
„belső ember" megnyilatkozásainak viszonylagosságát hangsúlyozzák, hanem a „szigetek" szegényeinek emberi rangú érzelmi és erkölcsi világát is.
Az eposz másik nagy bizonyságtétele: a munka ábrázolása. Ismét csak a csonkító, szűkítő körülmények szorításában — és ellenében. A munka itt kétszeres kényszer, külső és belső. Indítékai összefonódnak. Biztosítja a testi életet, a kenyeret és
a húst, a tüzelőt és a gúnyát. Ámde alkalma és kerete a teremtő leleménynek, a
szépség létrehozásának, a formálatlan anyag megformálásának is. Ezek jegyében
készül a „szépfonású góré" vagy a mesterművé faragott láda. És a munkából nő ki,
a munkában tökéletesedik a szegények közössége. A kölcsönös segítés, a megértés,
az egymásra utaltság, az azonos élmények és körülmények alakította szokások, jelek,
szabályok élő rendszerében. Mint minden közös élmény, összeköt ez is. Biztonságot,
támasztékot ad. Talaja a jó érzéseknek, a jó cselekedeteknek.
Sinka megindult szavakkal beszél ezekről. Anélkül, hogy ellensúlyozhatná az
aránytalanságot, az ellentétet, amely a rossz és a jó közül a rossz serpenyőjébe
teszi a nagyobb súlyokat. Épp így maradhat igaz is, testvérien együttérző is a Szigetek
könyve.
8
„Csak jönne, jönne a
világ vége már,
ama nap,
mikor a hegyek
összeomlanak,
és a hallgatag
kövékből
és a sok könnyekből
50

egy új birodalom
a
szegényeké..."

születik:

Mozdulatlan, változatlan állapotok képezik az eposz gerincét. Bezárt és bezárkózott népcsoport tagjai a „hősök". Környezetük, viszonyaik, indulataik, tevékenységük történelmileg csak részben meghatározhatók, a természet időtlenségére emlékeztetnek inkább. Ugyanaz az ősi réteg bukkan fölszínre itt, mint Bartók népi zenéjében. Ami változó, ami a korra — századunk elejére — utal, alig több néhány
mozzanatnál.
Mint minden zárt csoport, a „szigetek" lakói is elsősorban önnön létezésükből,
tapasztalataikból szűrtek le általánosításokat. Önmagukat önmagukkal, önmagukból
magyarázták. De miféle gondolatokat, magyarázatokat meríthettek innen és így?
Először azt, hogy szűkös, sanyarú életüket valamely láthatatlan felsőbb hatalom
igazítja. Rossz sorsot persze rossz hatalom szabhat ki csupán. íme a Sátán, a Gonosz születésének vagy legalább elfogadásának útja és logikája. Lennie kell azonban jó hatalomnak is, mely a ritka örömöt, a megcsillanó reménykedést elhinti, s
majd megváltja azokat, akik annyit szenvednek. Ezekből az oly annyira emberi —
és kezdetleges '— magyarázatokból bújtak elő a szekták, a babonák, a mágiák.
Sinka természetes egyszerűséggel és páratlan költői erővel rajzolja meg útjukat.
Csakhogy nem kívülről, hanem belülről. Közelebbről a keresztény mítosz tisztultabb
eszméit elfogadva ad képet a paraszti szekták, a babonák, a mágiák zaklatott, homályos világáról. Jogosságukat, rendeltetésüket nem tagadja, komor erejükben nem
kételkedik, tételeikben azonban már nem hisz egészen. Az ő világképe a megváltás
tanításán alapul. Fölülemelkedik tehát mind a kezdetlegesen pluralista szektásságon, mind a beavatás és beavatkozás babonás, mágikus hiedelmén. Változatok és
fokozatok ezek így is. Szemléleti gyökereik és sajátosságaik is, gyakorlati következményeik is egybevágnak. Sinka ezért fűzi össze őket.
összefonódásuk nem egyszerűen a megfogalmazott tételekben s az azonos lelki
hatásban jelentkezik (mint az esti szertartásban, a „sovány asszony" imájában,
Nagy-Katona Mihály alakjában). Sokkal mélyebben, az eposz kibontakozásában
kapnak fontos szerepet. Öt „könyv", azaz öt nagy egység alkotja az eposz kompozícióját. Sorrendben így következnek: Kisbérlők földje, Zsellérek vidéke,
özvegyek
háza, Istenkeresők
mezeje, Magányos sziget. Az első három rész a szegénység, a
kiszolgáltatottság és a reménytelen küszködés ezernyi tényét foglalja magában; a
negyedik, az Istenkeresők mezeje már a következményeket összegezi, a vergődő és
áldatlan sorsú emberek sejtéseit, gondolatait, hiedelmeit; a befejezésben a költő
szólal meg, aki mindent átélt magában s aki személyes sorsában hősei és társai
sorsát folytatja és zárja le. Ebben a fokozatos emelkedésben végül minden babona,
mágia, paraszti szektás hiedelem s a lírai önvallomásban megfogalmazott minden
megváltáshit mint az ősi, változatlan szegénysors, a fájdalom és a sóvárgás furcsa
tükre és eredménye jelentkezik. Már nem csupán a lélek rezdüléseiben, hanem a
történelmi összefüggésekben is magyarázza önmagát.
9
„Én így álmodom, s ha álmodom, te érted
Mi érettünk már elkésett az idő.
De te, talán már a szellemnek
bátor, a világon önmagadban

álmodom.

fia leszel,
megálló;

... tedd hajlékonnyá a törvényt:
az a szabadság; úgy élj ..."
Egyéni út és történelmi folyamat sajátos találkozása kellett ahhoz, hogy ennek
a zárt paraszti csoportnak az élete történelmi távlatot kapjon, történelmi jelentőségűvé váljon. Sinka a két idő: az élmény és a megírás idejének összeillesztése
4*

51

révén nyitja oly tágra, valóban eposzi tágasságára a mű kompozícióját. Hiszen a
két idő alkalmas is erre: az élmény 1914 előttről való, a mű 1948 után készült.
Ebben a fél évszázadban a magyar parasztság ősi, ezeréves állapota gyökeresen
megváltozott. Hajdani zártsága egyszer s mindenkorra megszűnt. Űj helyzete n e m
egyszerűen a régi helyzet megjavításából ered. Más történelmi minőséggé változott
a parasztság: mint a hatalom egyik birtokosa megváltozva és megváltoztatva része
a dolgozó osztályok felszabadulásán munkálkodó társadalomnak. Tehát állapotának
épp azok a jegyei, tartalmai szűntek meg, amelyeket a „szigetek" mozdulatlansága,
zártsága, ősi természeti jellege testesítenek meg. így válhatott a „szigetek" sivár
világát fölidéző eposz a magyar parasztság ősi állapotát, lényegében egységes történelmi útját lezáró és búcsúztató „szép beszélgetéssé". Halotti beszéddé.
Onnan azonban, ahonnan a végleges süllyedés belátható, már markánsan kibontakoznak az ú j korszak alapjai és távlatai is. Sinka ezeket a „szabad ember", az
„új ember" fogalmába tömöríti. A szabadon cselekvő ember álma, képe elsősorban
ellentéte annak az embernek, akit a múltból merítő Sinka annyi alakban m e g r a j zolt, a „boldogtalan kapásnak". Másodsorban megvalósulása a „földi pokol" nyomorúságaiban szenvedő ember legtávolibb, talán végig sem gondolt reményeinek. H a r madsorban pedig, mint ez eposz belső látomásai, sejtelmei és mitikus magyarázatai
diktálják: ebben az apokaliptikus süllyedésben és kiemelkedésben, ebben a történelmi megrázkódtatásban a megváltás, az isteni igazságszolgáltatás eleve elrendelt
törvényei nyilatkoznak meg.
Ez az a pont, ahol természetesen szembesíthetjük a Szigetek könyvét a valósággal. Sinka talán az utolsó fölfedezhető tényeket gyűjtötte össze eposzában, az utolsó
fontos tényeket, amiket a régi magyar parasztságról az eleven emlékezet még elmondhat. Ténynek kell számítanunk persze a zárt paraszti közösség eszméit, hiedelmeit, világképét is. Éppen így, ebben a teljességben valós az eposz történelmi beállítása: ez a paraszti világ süllyedt el végleg még a mi nemzedékünk szeme láttára.
Más dolog a történelmi folyamat valóságos összefüggéseit, törvényeit, ok-okozati
rendszerét szembesíteni az eposz magyarázataival. Itt nem a részletek, n e m az
alkotóelemek mérlegelésére és bírálatára, cáfolatára van szükség. Minthogy n e m
egyszerűen alapelveiben különbözik az eposz világképe, illetve a tudományos fölfogás és elemzés; ez a különbség történelmi, a múlt, sőt a régmúlt és a jelen
különbsége.
10

Mintha ama elveszett naiv eposzt találtuk volna meg Sinka hagyatékában. Ha
váratlanul is, nem előzmények nélkül. Sinka életművének eredetiségét, erejét, értékét kezdettől az adta, hogy a magyar parasztság legősibb, legmozdulatlanabb rétege
szólalt meg benne. Ezért tetszett idegennek a „keletiség", a „turániság", az „ősi tisztaság" motívumainak hozzákapcsolása. Nem büszkélkedésre, nem föltámasztásra
volt való, amit Sinka hozott; maradandó alkotásaiban fájdalmas, szégyenletes, lázító
és vádoló tényeket, egyszersmind ősi szépségeket sorakoztatott elő a „fekete bojtár".
Utolsó nagy művében aztán ő maga igazított el mindent. Nem tagadta meg magát.
Ellenkezőleg, költészetéről, világképéről lehántotta a fölösleges, a hamis, a ráerőszakolt elemeket. Levonta a szükséges következtetéseket mind az életéből, a művészetéből, mind a történelemből. Nem sámánként, nem vezérlő táltosként beszél.
Ügy szól, mint egy az ezer évig nyomorúságra ítélt parasztok közül. Akinek még
van mondandója, mielőtt világa elsüllyed, maga elbúcsúzik. Utolsó tette — nem
szava csak: tette — épp ez az azonosulás. Tragikus és bölcs vállalása az elmúlásnak.
Sinka lírai eposzában utolsó virágját termette meg a magyar népi irodalom
régi hajtású ága. Az, amely még a parasztság több évszázados hagyományokat őrző
zárt közösségeiből sarjadt. Történelmi igazságnak kell látnunk, hogy a népi irodalom
utolsó alkotásának nemzeti műveltségünk maradandó kincsei közt a helye.

52

FERENCZI

IMRE

Nemzetiségeink és nemzetiségi magyarok
Sokrétű tanulmánygyűjteménnyel gazdagodott a nemzetiségek hazai kutatása.
A Magyar Tudományos Akadémia Néprajzi Kutató Csoportja terjedelmes évkönyvben (VII. k. 1973. 413 1.) tizennégy szerző tizenöt tanulmányát jelentette meg. Szakavatott kutatók ismertetik a magyarországi németek, szerbek és más délszlávok,
szlovákok, ukránok és románok betelepülését, elhelyezkedését, nyelvi és etnokulturális sajátosságait. Néhányan a néphit és népszokás, illetve a népköltészet köréből
vizsgálnak egy-egy konkrét problémakört.
Történelemben és nép(ek)ben gondolkodni a múltban és jelenben: ez lehetne a
kötet mottója. A főszerkesztőnek, Ortutay Gyulának a szerzők részéről több ízben
idézett útmutatása a tanulmánygyűjtemény koncepcióját is tükrözi. A népcsoportok
mozgása (migrációja), az áttelepülők műveltségének leírása, s az ú j környezethez és
társadalmi miliőhöz való alkalmazkodása számos olyan követelményt állít, amelyek
vizsgálata a néprajzkutatás fontos feladatai közé tartoznak. Bonyolult problémáról
van szó, ezért az egysíkú vagy egyoldalú megközelítés inkább ártana, mint használna egy ilyen célkitűzés megvalósításának, különösen akkor, ha a kutató nemzetiségi csoport vizsgálatával foglalkozik. A régebbi források kellő kritikai értékelése,
az adatokból és tényekből kovácsolt érvek és a levont következtetések a szerzők
alapos tájékozottságán túlmenően világosan elárulják, hogy ezek a tanulmányok
szocialista nemzetiségi politikánk szellemében fogantak. A múltban és jelenben kialakult történelmi relációkkal való reális számvetés szükségszerűen fölveti a szélesebb körben érvényesült és máig ható népi műveltségi kapcsolatok vizsgálati fontosságát, nagy figyelemmel a környező népekre, s különös tekintettel a szomszédos
államok kötelékében élő magyar etnikai csoportokra. Természetes és örvendetes
tehát, hogy helyet kaptak a kötetben a határainkon kívül élő magyarsággal foglalkozó tanulmányok is.
A szerkesztés felelős munkáját nagyrészt még Diószegi Vilmos, nemrég elhunyt
jeles tudósunk végezte, de a kötet összeállítása már Istvánovits
Márton és Kósa
László kutatók érdeme.
Elsősorban a népi kultúra kutatóinak, rajtuk kívül a történészeknek, helytörténészeknek, nyelvészeknek stb. szólnak a közreadott dolgozatok, de bízvást mondhatjuk, hogy a szélesebb olvasóközönség tájékozódását, s egyáltalán a nemzeti önismeret javát éppen úgy szolgálják.
Tekintsünk kissé messzebb a múltba. A vizsgálatba vont néprajzi csoportjaink
(pl. a székelyek, őrségiek), a szóba kerülő nemzetiségeink itteni történelmének kezdetei és a szomszédainkkal szövődött kapcsolatok szálai a Mohács előtti korszakba
nyúlnak vissza. Mellettük egész sor nyelvet cserélt és asszimilálódott nép és népcsoport (besenyő, kun, jász stb.), több kisebb-nagyobb nyugati (pl. francia, olasz)
és keleti (pl. böszörmény-izmaelita) telepes r a j színezte már az Árpád-kori magyarság etnikai arculatát. Az idegen — elsősorban nyugati — származású szerzetesek,
egyházi és világi (nemes, lovag) uraságok, a velük érkező szolganép és a szorgalmazásukra idevándorolt parasztok, kézművesek, de a különböző irányból hozzánk
jövő kereskedők is ú j műveltségi elemek átültetői voltak, s jelenlétük az etnográfiai értelemben vett népességi mozgás régi bizonyságai. Az ú j hatások friss hajtásokat fakasztottak az európai (keresztény) sorba emelkedett magyarság kultúrájában (a népköltészet területéről elegendő utalni balladáink legszebb, klasszikus rétegére), s alapkövei lettek a közös nyelven beszélő pór és nemes műveltségének.
Végleg összebékült a magyarok régi és ú j istene, régi és ú j kultúrája — népcsoportjaink összhangja és változatossága szerint. Az erővonalak ekkor még az
egységesülésnek kedveztek.
53

Néprajzi csoportjaink archaikus vonásai, jobban mondva azok összetevői nehézen rekonstruálhatók. Az elhalványult jegyek fölfejtése és láthatóvá tétele kikerülhetetlen feladat, mert a viszonyítás megalapozásáról van szó. Csak így érthetjük
meg, hogy a népi kultúra a hagyomány és változás dialektikus egysége, s éppen
gyökereinél fogva lett sajátos és egyéni, másokéval összemérhető. Korábbi fél évezredünk művelődéstörténeti tanulsága a szomszédi és az európai műveltséggel keletkezett rokoni és magunkénak vallható egyéni vonások megértéséhez egyaránt
szükséges. Az egész népre (nemzetre), annak táji vagy akár faluméretű részecskéjére jellemző kultúra a különböző irányú műveltségi áramlatokban vált specifikussá
a történelmi és társadalmi relációtól, a tájtól és életmódtól, a műveltségi szinttől,
az ízléstől s nem utolsósorban a közösség talentumától függően. Visszatükröződik
benne a közösség öntudata, nyelvbe, használati eszközökbe (tárgyakba), szokásokba,
regulákba, művészi formákba, költészetbe, eszmékbe és ideákba foglalt m ú l t j a és
jelene. A történelmi élményekből és az életformából következő hasonlóságok összekapcsolják és némileg mégis elütővé teszik egymástól etnikai csoportjainkat, pl. a
palócot, a hajdúságit, a kunságit, a sárközit, a székelyt és a csángót. A sort még
lehetne folytatni. Az egyik vállalja, sőt büszkén vallja, a másik talán szégyelli és
tagadja a ráruházott jelzőt. A székelyek hosszú évszázadokon keresztül Erdély egyik
„nemzet"-ét alkották. Közigazgatási (székek), jogi és egész sor más kötelék fűzte
őket össze, s nyújtott alapot ahhoz, hogy egységes népnek mondhassák magukat,
noha a köz- és a lófőszékely patriarchális kapcsolata mindjobban hasonlított á jobbágy és földesúr viszonyára. A Moldvában régtől (13—14. század) honos magyarokra
és oda később kivándorolt vagy a Bukovinában majdnem két évszázadon át küszködő székelyekre rátestált csángó jelzőt sokszor érezték megalázónak és megbélyegzőnek. Látszólag egyszerűbb, valójában mégis elég bonyolult feladat a velünk
együttélő nemzetiségek etnikus sajátosságainak és népi kultúrájának a megítélése,
megértése. E csoportok, nyelvi szigetek többsége újabb kori történelmünkben keletkezett.
E néprajzi tanulmánykötet megszületésének legfőbb indokát a Mohácsot követő,
s mindenekelőtt a 18. században beállott fordulat jellemzésére fölöttébb illetékes
összefoglaló dolgozatokban jelölhetnénk meg. Ezzel természetesen nem értékelési
sorrendet kívánunk fölállítani.
Sokan és sokat írtak már a török hódoltság százötven évének keservéről és
súlyos következményeiről. Mégis megdöbbentően hat a Sarosácz György gondos körültekintéssel megírt összefoglalójából (Magyarország délszláv nemzetiségei)
leszűrhető tanulság. A délszlávok a miénket túlszárnyaló balsorsuk kezdetén (15. század)
velünk szövetségben, majd mindinkább a Habsburgok oldalán folytatták egyenlőtlen
küzdelmüket a török ellen. Különböző kezdeményezésre legtöbben horvátok (csoportjaik a bunyevácok, sokácok, rác-horvátok és bosnyákok), nagy számban szerbek, jelentékeny csoportokban szlovének kaptak menedéket, s alkottak ú j falvakat,
telepeket hazánkban. Maradékaik alkotják délszláv nemzetiségeinket a Dunántúlon
— főképpen a Dráva mellékén —, a mai Győr-Sopron megyében, Budapest és Baja
környékén, Mohácson és innen keletre, a déli határrészen. A Bocskai István seregében sikeres ügyet szolgáló és ú j földet kiérdemlő rácok Hajdúböszörmény környékén telepedtek le. Szomszédaikkal sokat torzsalkodtak, amint azt a szájhagyomány
is emlegeti.
A déli szlávokról különösen elmondható, hogy nyelvük, szokásaik, etnikus hagyományuk, s egyáltalán nemzetiségük megőrzésében jelentős szerepet játszott a
vallási kötelék. A dogmák és regulák bonyolult rendszerében őstörténeti gyökerű
szokások is találhatók. Közösségi funkciójuk megújulása és jelentősége miatt versenyezhetnek az idővel. Példaképpen hivatkozhatunk Kiss Máriának a szerbek halotti ünnepeiről közölt kitűnő leírására (A Buda környéki szerbek halotti
emlékünnepei).
A felekezeti hovatartozás segítségre lehet az ellentmondásos források helyreigazításában. Paládi Kovács Attila egyik dolgozata (Ukrán szórványok a 18—19.
században a mai Magyarország északkeleti részén) az ukrán települések és telepe54

sek számarányának a kikövetkeztetésében pl. joggal vette tekintetbe az unitussá
vált : (Róma fennhatóságát elismerő görögkeletiek) görög katolikusok mennyiségi
arányát. A nyelvileg asszimilálódott ukránokra vonatkozó vizsgálatban természetesen bőkezűen hoz elő egyéb érveket is. Helyeseljük és elismerjük a rekonstruálás
során eredményesnek bizonyult módszerét és érdemes szempontjait, s igazán egyetértünk azzal, amit a népi kultúrában rejlő adatfeltáró lehetőségről mond. A folklórból említhető tanulságok előszámolásában bizonyára terjedelmi okok miatt takarékoskodott.
Manga János a hazai szlovákokról értekezik (Magyarországi szlovákok). A török
és a pestis (más hasonló súlyú ok is akadt) pusztítását elszenvedő, majd újratelepülő
falvak szemléletes krónikája kerekedik ki írásából. Nagy tájékozottságra valló ismerettel mutatja be a szlovák nemzetiségeink különböző (táji) csoportjait. A származás (óhaza) és az ide-oda település kanyargós útjainak fölvázolásában és — főképpen a folklór területéről előadott — műveltségi jellemzők példázásában gazdag
kutatói tapasztalata összegeződik. A kipusztult vagy majdnem egészen tönkrejutott
észak-magyarországi falvak hódoltság utáni benépesüléséről szóló részben rendkívül megragadó az, ahogy nyomon követi az átfogó folyamat minden lényeges
mozzanatát. A tények magukért beszélnek, s ezek elárulják, hogy e falvak leapadt
magyar népe a kíméletlen pusztítás rohamai után is ragaszkodott szülőföldjéhez.
Mégis a legutóbbi három évszázad már a magyar—szlovák népességi arány lényeges
változását hozta magával. Manga Jánosnak a folklórból, konkrétan a mondahagyományból merített példáit és Krupa András cikkét (Az emberrel kapcsolatos szlovák
népi hiedelmek Békéscsabán, Tótkomlóson és Csanádalbertin) olvasva úgy éreztük,
hogy kevésbé gondoltak a magyar és a középkori (európai) hagyományban követhető párhuzamokra. Az archaikus és sajátos (szlovák) hagyomány kapcsolatának a
föltevése voltaképpen indokolt, de a dolgot az bonyolítja, hogy különösen a néphit
tájékáról szinte szó szerint példákat idézhetnénk tiszta magyar alföldi és nem
alföldi falvak folklórjából. Mindez nem csökkenti a szerzők (így Krupa András)
nagy pontossággal közölt adatainak az értékét. A hosszabb ideje együttélő és az
európai (keresztény) kultúrán nevelődött nemzeteknél nem is olyan meglepő a
szembetűnő hasonlatosság. Róheim Géza jeles könyvének (Magyar néphit és népszokások, Bp. 1925.) záró megállapítása látszik itt is igazolódni: „A nem-céhbeli
olvasó pedig azt a tanulságot vonhatja le könyvemből, hogy Európa népei egyáltalában nem tudják, hogy lelkileg milyen közel állanak egymáshoz." E hivatkozással
inkább azt kívánjuk jelezni, hogy a táguló és mélyülő európai folklórkutatás egyre
nehezebbé, de egyúttal reálisabbá is teszi a táji és etnikus specifikumok föltárását.
A nemzetiségek vizsgálatánál sokszor gondot okoz a származáshely tisztázása.
Különösen a kisebb rajokban érkező családokra vonatkozó följegyzések mentek
veszendőbe, ha egyáltalán készült róluk hivatalos célzatú lajstrom. A helyzetet bonyolítja, hogy hasonló időtájban más és más tartományokból érkeztek telepesek az
ország különböző vidékére, akik máig észrevehető nyelvjárási eltéréssel beszélik
ugyanazt a nyelvet. Idővel megtette hatását a bilingvis környezet, de a zárt egységben maradt telepesek beszédében és szókészletében is végbement a kölcsönhatás.
Ilyen és hasonló lényeges kérdésekről szól Hutterer Miklósnak a szám szerint első
helyen álló nemzetiségünkről (A magyarországi német népcsoport) nyújtott remekbe
szabott összefoglalása és jellemzése. Egyebek között megtudjuk, hogy németjeinket
származási helyük szerint legkevésbé indokolt sváboknak emlegetni. Magyarázata
az, hogy az első telepesek nagy többsége valóban Svábföldről (Schwabenből, Württembergből stb.) érkezett Magyarországra, s az ő törzsi nevük rögződött meg a
Duna-medence valamennyi népének nyelvében mint a török hódoltság felszámolása
után betelepített németek általános elnevezése.
(Jjváry Zoltán a román nyelvű kisebbség egyik érdekes télfordulói szokásáról
(Turkajárás az erdélyi és a magyarországi románok körében) közöl ú j adatokat Méhkerékről és Körösszakálról. Ismerteti a turkajárás maszkos és dramatikus mozzanatait, így a líraiságával megkapó és archaizmusában figyelemreméltó kolindaénekek eredeti román változatait s azok magyar fordítását, összehasonlítja az erdélyi
55

— magyar etnográfusoktól származó — leírásokkal, és az összevetés céljából fontolóra veszi az idevágó román szakirodalom megállapításait. Kellő meggondolásból óv
attól, hogy bárki is könnyelműsködjön az ilyen nagy múltú szokások értelmezésében. De ezúttal is kérdés marad, hogy miben láthatjuk megnyilatkozni az öröklött
hagyomány ismétlőinek invencióját, tehetségét. Egy elhagyott szokás rekonstruálása
esetén persze nagyon nehéz erre felelni.
A tanulmánykötet nem kisebb érdeme a nemzetiségi sorban élő magyarság
etnográfiai vizsgálatának szentelt írások közlése. Andrásfalvi
Bertalan a hányatott
sorsú bukovinai székely-magyarokról (A bukovinai székelyek kultúrájáról) szól igen
mély együttérzéssel. Ok aztán igazán megérdemlik a figyelmet. A mádéfalvi veszedelemtől (1764) kezdve állandóan honkeresők voltak. Előbb Moldvába, onnan hoszszabb időre Bukovinába települtek, s megalapították Andrásfalva,
Hadikfalva,
Józseffalva, Fogadjisten és Istensegíts községeket. A múlt század utolsó két évtizedében
egy részük Hunyad megyébe (Dévára), nagyobb töredékük az Alduna vidékére
(Belgrádtól nem messzire) vándorolt el Bukovinából. A többség majd 1941-ben települt át a kormány támogatásával a visszacsatolt Délvidék területére, otthagyva
bukovinai falvait. Űj helyükön még meg sem melegedhettek, 1944-ben a legszükségesebb ingóságaikkal voltak kénytelenek menekülni — most már véglegesen hazaérkezve. A szerző az itthoni, ú j körülményekbe való beilleszkedés ellentmondásos
és gyötrelmes mozzanatairól sem feledkezik el. írói feldolgozásban párhuzamnak
kínálkozik Thíery Árpád kitűnő szociográfikus írása (1971): Bábel volt,
Véménd!
A bukovinai székely-magyarok (s csak régi hontalanságuk jelzőjeként csángók!)
tanulságos etnográfiai például szolgálnak az életmód- és a kultúraváltozás, a nivellálódás és a hagyományőrzés különböző tendenciáinak vizsgálatához. Immár nagyrészt behozták az anyagi és műveltségi hátrányt, de az ú j feltételek között is megmaradt csoporttudatuk, összetartásuk.
A romániai székelyek anyagi kultúrája köréből választott témát Barabás Jenő
(A székely ház alaprajzi fejlődéséről). Adatok, megfigyelések, pontos fölmérések SO7
kaságára támaszkodik. Alaprajzok sorozatával és fotókkal illusztrálja a székely ház
fejlődésének jellemzőit. Nagy kutatói tapasztalata és a román szakirodalom eredményeinek gondos mérlegelése segítségére van abban, hogy a vitás pontok elől se
térjen ki. Meggyőzőeri állítja elénk, hogy milyen volt a 18—19. századi tipikus székely parasztház, s hogy milyen irányú továbbfejlődést mutat. írása előrelépést
jelent, s elejét veszi minden tendenciózusan külső hatáskereső és romantikus ihletésű „tudományos" vizsgálatnak. Az építkezés formájában mutatkozó táji vonások
— lényegében sajátos változatcsoportok — körvonalazásával olyan etnográfiai törvényszerűséget mutat meg, amelyre a folklórkutatásból is hozhatnánk a szerzőt
igazoló példákat.
A moldvai magyarok néphagyománya, archaikus népköltészete iránt — Domokos Pál Péter és mások mellett Kallós Zoltán érdemeként — élénk érdeklődés m u tatkozik. Halász Péter (A moldvai magyarok kendermunkája)
éppen erre hivatkozva
érvel: időszerű anyagi kultúrájuk tanulmányozása is. Száz évvel ezelőtt még nagyon
sokfelé fonták és szőtték a kendert, de manapság már — jobb esetben — a padlásra
kerültek a guzsalyok, rokkák. A moldvai magyarok ebben is kivételek, m e r t jelenleg is művelik a kendermunkát. E foglalatosság nagy múltja, a ruházkodásban betöltött fontos szerepe, a kenderműveléssel és feldolgozással járó gazdag tapasztalati
hagyomány és szókincs mindig erősen vonzotta a nyelvészek és etnográfusok érdeklődését. A kenderfonás huzamos időt vett igénybe. Tipikus kalákaalkalom, a folklór
egyik legjelentősebb éltető és hagyományozódási lehetősége. Számos jó leírást és
Szolnoki Lajos érdemeként kitűnő összefoglalást mondhat magáénak a néprajztudomány. Halász Péter a legjobb kutatói hagyomány folytatója. Szépen és jól illusztrált
alapos leírása kétszeres nyereség: általában néprajzkutatásunk ú j eredményének,
konkrétan a moldvai magyarok etnográfiai vizsgálatában jelentékeny újdonságnak
könyvelhetjük el. összevetései szigorú gyakorlati célt szolgálnak. Az egyezések és
eltérések fölemlítése elsősorban a moldvai (táji) kendermunka jellemzése érdeké56

ben történik. Megfordítva: a moldvai vonások gondos megvilágítása kétségtelenné
teszi, hogy népi kultúránkba illeszthető láncszemről van szó.
Faragó József kedvelt témája a népballada. Ezúttal egyik klasszikus, és csak
Erdélyből ismert típusról („A vitéz és a kegyes" magyardécsei népballadája), annak
felfedezéséről (első változatát Kerényi György gyűjtötte és közölte 1944-ben), utóbbMagyardécsen rögzített tizenkét változatáról és a szerző újabb (1969) felvételéről
tájékoztat. A vitéz és a kegyes (a tolvajjá lett testvér) egyik különlegessége, hogy
csak Magyardécsen került elő. Vargyas Lajos'szerint
ez is a francia eredetű, nálunk (12—15. század között) meghonosodott, s tőlünk kisugárzó balladák egyike..
Faragó úgy látja, hogy a román balladafolklór jóval több párhuzamot kínál annál,,
mint amit szomszédaink népköltészetéből eddig figyelembe vettek. Rámutat arra,
hogy a magyardécsei ballada egybevág a román Gica-ballada és Novák-ballada elsőfelével. Tekintetbe veszi a Vargyas feltevésében kételkedő álláspontot is, de a döntést a jövő kutatására bízza. Emellett igen figyelemreméltó kísérletről is beszámol..
Magyardécsen diákok segítségével alapos kikérdezést végeztek a szóban forgó ritka;
balladánk számbeli gyarapítása érdekében. Szomorú tanulság jött ki belőle. Faragótanulmányának befejező sorait idézzük: „A magyardécsei példa újból arra figyelmeztet, hogy semmiféle illúziót nem táplálhatunk a régi folklór fennmaradásáról'
vagy továbbfejlődéséről. Az egyetlen lehetséges tanulság: haladéktalanul igyekezzünk begyűjteni minden veszendő folklórértéket nemzeti kultúránk kincsestárába."
Konklúziójával mélységesen egyetértünk, s éppen ezért megkockáztathatjuk azt a-,
kérdést: vajon A vitéz és a kegyes magyar variánsainak hiánya nem éppen a régi-,
hagyományaink elfogyásával magyarázható-e?
Egyfelől a munkatársak és közreműködők érdemét tisztelő, korrekt hivatkozás,,
másfelől népzenekutatásunk magas szintjéhez méltó célkitűzés és felkészültség tükröződik Martin György tánctudományi közleményében (Legényes, verbunk,
lassú
magyar — Szempontok
az erdélyi férfitáncok összehasonlító kutatásához).
Táncpéldái a Mezőség nyugati részéről, a Borsa-patak és a Kis-Szamos találkozásánál
fekvő (magyar—román) vegyes lakosságú Válaszúiról (Ráscruci) származnak, s alkalmasak arra is, hogy a mezőségi férfitáncok különböző típusait szemléltessék.
A táncleírás sajátos módja (kottázása), a tánc dallami, kíséreti és táncritmikaialapelemeinek képletekkel történő illusztrálása lehetővé teszi, hogy az egyik legbonyolultabb, de a hagyománytól szabályozott cselekvés- és mozgásfolyamat jellemző tendenciái, tipológiai sajátosságai olvashatóvá váljanak. A beavatottak tudják:
igazán követni a szerző példáinak bizonyító erejét, de a tanulmány összefoglalása a
laikus előtt is világossá teszi, hogy a válaszúti tánchagyományban, a különbözőerdélyi férfitánctípusokban a táncfejlődés egyes szakaszainak maradványait láthatjuk. Ezek „ma már többnyire etnikus-regionális tagoltságban, szétszóródva élnek, s
egymással való kapcsolatuk elhomályosult", de „néhol még egy közösség vagy egyén»,
hagyományanyagában is meg lehet olykor ragadni a fejlődési fázisok eleven kapcsolatainak a nyomait".
Más szempontból vizsgálja a két- sőt háromnyelvű lakosság hagyománycseréjének a jelentőségét Kovács Ágnes (Idegen nyelvű sztereotípiák, mondóka- és dalbetétek anyanyelvi prózai népköltési szövegekben). Idegen kifejezések, mondókák,,
olykor értelmét vesztett versikék (régebbi idegen nyelvű átvétel emlékei) mesékbe,
gyakran trufába illesztett — a szerző példái szerint — román vagy német dalbetétek a szájhagyományozódás egyik szerfölött érdekes folyamatára vetnek fényt. Ezek
is jelzik, hogy milyen úton-módon lépik át a nyelvhatárt a folklóralkotások. A szerzőmás, rejtettebb, ám szintén lényeges mozzanatokra is ráirányítja figyelmünket, nevezetesen arra, hogy mikor, s hogyan élhetnek a kétnyelvűség előnyeivel: kiemelhetnek egyes részeket, de alkalmasint (az egynyelvű hallgatók esetében) szolgálhatja pl. az obszcén jelentésű szavak, mondatok jelentésének az elrejtését. Az idegen szövegrészekkel, mondókákkal stb. való „virtuózkodás" akkor érvényesülhet
igazán, ha az előadók és a résztvevők, a hallgatók mindkét nyelvben otthonosak.
Természetesen anyanyelven mélyebb a hagyományismeret, de a bilingvis, olykor
trilingvis környezet módfelett kedvezhet az együttélő nemzetiségek szájhagyomá57

nyát gazdagító cseréknek. Kovács Ágnes ennek a problémakörnek is egyik legjobb
kutatója nálunk.
A romániai Bánság (Banat) nyolc — Végvár (Tormac), Omor (Omor), Magyarszentmárton
(Sinmartinul-Maghiar), Majlátfalva (Mailat), Temesság ($ag), Józsefszállás (Jebel), Üjszentes (Dumbravija) és Temesrékas (Reca?) — helységében élő
magyar (paraszti) lakosság anyagi kultúráját vizsgálja Paládi Kovács Attila másik
tanulmánya (Az anyagi kultúra alakulása néhány dél-alföldi [bánságil magyar faluban). A 18—19. században a császári koronatartománnyá alakított hatalmas területre
elenyésző számban telepítettek le magyarokat. A felsorolt helységek közül öt zömében magyar község, háromban (Omor, Temesság, Temesrékas) pedig más nyelvű
csoportokkal élnek együtt. A vallási megoszlás (6 község római katolikus, 2 református) is jelzi, hogy a történelmi Magyarország különböző vidékéről települtek át
ide magyarok. A többség Csongrád megyéből, pl. szentesi reformátusok, de legfőképpen Szeged vidékéről. Magyarszentmárton, Majlátfalva és Józsefszállás — erős
szegedi származástudatú — törzslakosságát dohánykertészek alkották. Az összetelepítés fogas kérdéseket ad föl az etnográfusnak: hogyan és miképpen jött létre egy
sajátos bánsági (magyar) anyagi kultúra. A tanulmány — a szerző saját tapasztalatára, az etnográfiai, a történeti és a statisztikai forrásmunkákból kiaknázható
adatokra alapozva — messze fölé emelkedik a hangsúlyozott szerény célkitűzésen,
ti. hogy adalékokat nyújt a bánáti magyarság jellemzéséhez. Megértjük mértéktartó
álláspontját, mert az elért újabb eredmények — inkább a jugoszláviai oldalon végzett kutatásokra gondolunk — ellenére nagyon sok még a vizsgálandó etnográfiai
és folklorisztikai jelenség ezen a területen. Paládi Kovács Attila érdemét alapossága és az etnikus jellemzők meglátásában mutatkozó jó érzéke mellett fokozza az,
hogy szinte híradásnak számít az írása. Bizonyosra vesszük, hogy a bánáti sajátosságokról itt olvasható megállapításait majd a jugoszláviai magyarok körében végzett vizsgálattal is megerősíti.
Szemlénket az Imre Samu írásáról — Az ausztriai (burgenlandi) magyar
szórványok — szóló méltatással zárjuk. Nemcsak mint az Őrség kiváló nyelvész kutatója, hanem mint e t á j szülöttje is értekezik Felsőőr (Oberwart), Alsóőr (Unterwart), Őrsziget (Siget in der Wart), Felső- és Középpulya
(Ober- és Mittelpullendorf) magyar népének régi történelméről (Árpád-korabeli határőrzők telepedtek
meg ezen a vidéken), nyelvi és vallási jellemzőiről. Trianon után kerültek Ausztriához. Az anyanyelvi oktatás kellő feltételeinek a hiánya, a városi munkalehetőség
elszívó hatása és az urbanizálódás rohamosan gyöngíti az elődök nyelvéhez, foglalkozásához és (paraszti) kultúrájához fűző szálakat. A többségében vagy részben még
magyar ajkú, vagy inkább már kétnyelvű lakosság nyelvi sorsáért aggódó, felelősségtől áthatott írás ez. Az őrségi dialektus tanulságos jellemzésén kívül nagyon
találóan jelöli meg a néprajzi vizsgálatban reánk váró feladatokat. Az Ausztriában
kezdeményezett érdemes folklorisztikai (elsősorban az ott élő Gaál Károly kiváló
munkáira hivatkozhatunk) és etnográfiai vizsgálatok nagy segítséget jelentenek, s
ezek minket is munkára sürgetnek. Ebben a kötelező feladatban — úgy hisszük —
számítanunk lehet és kell jeles nyelvészünk, Imre Samu segítségére.
Ismételjük: sokrétű, terjedelmes kötettel gazdagodott nemzetiségeink és a határainkon túl — nemzetiségi sorban — élő magyarság néprajzi kutatása. A Néprajzi
Kutató Csoport múlt évben megjelent Évkönyve abban is példamutató, hogyan kamatoztatható az egyetemi és más kutatóintézményekkel való jó kapcsolat. A m u n k a társak többsége kívülről fölkért kutató. Elismerésünk egyaránt szól a szerkesztőknek és a kötet munkatársainak. Azt kívánjuk, hogy ez a sikeres kezdeményezés
találjon kedvező fogadtatásra szomszédaink tudományos köreiben. Szolgálja a barátság elmélyítését. Szerfölött örülnénk annak is, ha a Tiszatáj e mostani megtisztelő
fölkérését nemsokára újabb követné — szomszédainktól érkező hasonló célkitűzésű
tanulmánykötet ismertetésére.

58

FODOR ISTVÁN

Néhány szó „sumér eleink"-ről
A Tiszatáj olvasói nem először kapnak híradást a műkedvelő őstörténészek egy
elszántan küzdő csoportjáról, akik népünk származását nem a tudomány ma elfogadott eredményei alapján magyarázzák, hanem a magyar nép távoli elődeit az
i. e. III. évezredben élt mezopotámiai sumérokban vélik fellelni. E folyóirat hasábjain nemrég Hajdú Péter (1972. 5. sz.) és Bálint Csanád (1973. 3. sz.) cáfolta meglehetősen könnyű fajsúlyú „érveiket". Az alábbiakban egy közelmúltban megjelent
könyv kapcsán szeretnénk néhány megjegyzést fűzni az említett őstörténeti elképzeléshez. A szóban forgó könyvecske a háború előtt itthon történésznek indult,
jelenleg Kanadában élő Baráth Tibor tollából jelent meg. Célja, hogy rövid áttekintést nyújtson a zömében határainkon kívül — főként Amerikában — működő „suméros" magyar őstörténészek munkásságáról. (Tájékoztató az újabb magyar őstörténeti kutatásokról. Montreal, 1973. 55 old.)
Közismert, hogy e származáselméletek legfontosabb jellemzője nyelvünk finnugor rokonságának és származásának, valamint az abból adódó őstörténeti következtetéseknek a tagadása. Ehelyett a magyar nyelvet a sumérral rokonítják, s népünk származásának színterét is az ősi mezopotámiai civilizációk egykori területére
helyezik. A nyelvi hasonlítást természetesen mindenféle nyelvészeti képzettség nélkül teszik, így aztán a nyelvújítás korából származó szavainkhoz is találnak sumér
megfelelőt. Erre a sajátos „nyelvészkedésre" azonban itt nem térünk ki, hiszen
annak komolytalan, minden tudományos alapot nélkülöző voltára kiváló nyelvészeink hívták fel a figyelmet. (Hajdú Péter: Üj hazát találtak, őshazát keresnek.
Néprajz és Nyelvtudomány, XIII. Szeged, 1969. 9—15. 1., valamint a Tiszatáj említett számában megjelent „A sumér mítosz és valóság" című tanulmánya; Papp
László: A sumér—magyar kérdés. Magyar Nyelvőr. 1970. 280—291. 1.; Gulya János:
A magyar nyelv eredete védelmében. Irodalmi és Nyelvi Közlemények. Bp. 1970.
1. sz. 92—105. 1.) Baráth könyvének azokat a részeit vesszük közelebbről szemügyre,
melyekben e nyelvészeti elképzelések mögé a régészet adatait is' igyekszik felsorakoztatni, sőt úgy állítja be a jelenlegi helyzetet, mintha Magyarországon több jeles
kutató a sumér elmélet hívévé szegődött volna, vagy legalábbis erősen szimpatizálna azzal. Mindamellett sajnálatát fejezi ki a szerző, hogy érveiket nem vették
itthon komolyan s azokat nem is igyekeztek tudományos adatokkal megcáfolni. „Mi,
nyugaton élő magyar tudósok és tanárok — írja — jónéven vettük volna, ha a hazai
nyelvészek és történészek finnugor ívású képviselői is érdemben szóltak volna hozzá
munkáinkhoz és a még csak kifogások alakjában elhangzó észrevételeiket is jóindulatúan meghallgattuk volna." (35. 1.) Továbbá: „ . . . a felvetett témákhoz tárgyi
hozzászólást nem t e t t e k . . . " (52. 1.) Más kérdés, hogy e nemes kívánalmak tekintetében maga Baráth sem következetes, és a gyalázkodó hangnem egyáltalán nem
idegen kis munkájától, de hát a sumér ívású „tudósoktól" és „tanároktól" ezt már
rég megszokhattuk.
Maradjunk tehát a tényéknél. Először tekintsük át röviden a szerző gondolatmenetét, melyet az itteninél jóval terjengősebben már háromkötetes munkájában is
kifejtett. (A magyar népek őstörténete. I—III. Montreal, 1968—1973.) Meggyőződése,
hogy az „igazi magyar őstörténet kidolgozása" azért késett oly sokáig, mert „ . . . a
magyar tudósok a megtisztelő meghívásnak, hogy vegyenek részt a Régi Kelet kutatásában és keressék ki az első magas kultúrában a maguk részét és örökségét, nem
tettek eleget: távol maradtak az európai tudósok nagy lakomájától." (11. 1.) Ennek
a terített asztalnak láttak most neki sumérosaink hatalmas étvággyal. Baráth szerint az új elméletet még azért nem sikerült eltéphetetlen egységes láncolatba fűzni,
59

mert nemcsak a mezopotámiai sumérok voltak ősmagyarok, hanem az egyiptomiak
is. Sőt: „Európa tájaira a keleti eredetű magyar nyelvű népek zöme n e m Mezopotámiából, hanem a közelebb eső egyiptomi kultúrkörből érkezett, a Földközitenger keleti öblére támaszkodó országokból." (21. 1.) A sumér származáselmélet
tehát a szerző szerint csak Egyiptom és az egész Közel-Kelet bekapcsolásával válik
alkalmassá az ősmagyarok bevándorlásának megmagyarázására. Erről a vándorlásról pedig azt írja, hogy „ . . . a kő- és bronzkorban . . . ezek a Régi Kelet nyugati
feléből kiinduló és Európába dél felől behatoló magyar néprészek alkották a kontinens első állandó jelleggel letelepedett lakosságát, a magas kultúra meghonosítóit,
ők lettek Európa feltárói, az első hiteles európaiak." (22. 1.) A következő oldalon
aztán újabb ámulatba eshetünk, amikor megtudjuk, hogy a szkíták, hunok és avarok is magyarok voltak, mivel az ő elődeik is az ősi keleti civilizációk területéről
vándoroltak a turáni alföldre. Így természetesen a Kárpát-medencét m á r Árpád
magyarjainak 896-os megjelenése előtt is évezredek óta több hullámban beköltöző
magyar nyelvű népek lakták. A finnugorok is rokonaink, csakhogy nem úgy, ahogyan „a hazai konzervatív nyelvészek" eddig gondolták, hanem „ . . . ezek a nyelvek
is valamennyien rokonai és leszármazói a Régi Keleten szerepelt magyar nyelvnek
és magyar népnek." (28. 1.) Nem létezett tehát sem finnugor alapnyelv, sem pedig
finnugor őshaza.
Baráth Tibor tehát a magyar őstörténet kutatóit a régi töprengésekből ú j a b b
nagy gondba kergeti: eddig népünk elődeit keresték a fellelhető igen kevés adat
birtokában, ma pedig — ha elfogadják a fenti eszmefuttatást — azon törhetik a
fejüket, hogy a régi népek közül melyik nem volt magyar, s akadt-e az ember által
addig meghódított területeken olyan zug, ahol esetleg a nem magyar barbárok
meghúzhatták magukat. De térjünk most rá a könyvecskében fellelhető „tárgyi bizonyítékok"-ra.
Az urál—szibériai őshaza feltevését a szerző azért nem fogadja el, „ . . . mert
erre semminemű kézzelfogható bizonyíték nincs, az orosz régészek az állítólagos
őshaza területén kőkorból eredő emlékeket egyáltalán nem találtak (akkoriban tehát
ott még nem lakott senki)." (29. 1.) Ez a megállapítás világosan elárulja, hogy a
szerző egyetlen, e kérdést tárgyaló, modern régészeti kézikönyvet sem vett kézbe,
hiszen azokból is könnyen megtudhatta volna, hogy az Urál—Káma vidékét az előember már a középső őskőkorban benépesítette. Az átmeneti és különösen az újkőkor leletanyaga pedig már olyan jelentős, hogy értékelésével több nagy terjedelmű
monográfia foglalkozik. (Ezekről az eredményekről egyébként a magyar szakfolyóiratok is beszámoltak.) Ami pedig a finnugor őshaza régészeti meghatározásának
valóban rendkívül bonyolult kérdését illeti, itt is rég túlhaladott a szerző tagadó
álláspontja. Az i. e. IV—III. évezredtől ugyanis meglehetős bizonyossággal meghatározható az Urál vidéki és kelet-európai finnugorok régészeti hagyatéka. A finnugor
népek őshazája — a nyelvtudomány és a régészet eredményei alapján ítélve — az
Urál hegységet, valamint az ahhoz csatlakozó keleti és nyugati területsávot foglalta
magába. Persze sok még a megoldatlan probléma, s be kell ismernünk, hogy k u t a tásaink nem jártak oly ragyogó eredményekkel, mint a sumérosok stúdiumai. De
hát a tudomány sohasem haladt olyan gyorsan, mint a szárnyakon repülő álmodozás.
A magyarság mezopotámiai kapcsolatait bizonyítandó, a szerző olyan világszerte
ismert régészre hivatkozik, mint V. Gordon Childe, aki szerinte „ . . . ragyogóan beigazolta, hogy a magyaroknak igenis van közük a Régi Kelet magas kultúrájához
és részesültek annak örökségében is." (15. 1.) Aki azonban valaha is olvasta Childe
munkáit, tudja, hogy ilyesmit soha nem bizonygatott a neves archeológus. Rövidre
fogva ő azt hangoztatta — amit a magyar kutatás részleteiben is igazolt —, hogy a
Duna-medence népei az újkőkorban és a rézkorban az anatóliai és balkáni bevándorlók révén ismerkedtek meg az élelemtermelő gazdálkodással. (Az emberiség történetében óriási jelentőségű termelőgazdálkodás kialakulása — melyet Childe „neolitikus forradalom"-nak nevez — a Közel-Keletre tehető, s innen terjedt el az
akkori emberi világ más tájaira is.) Az élelemtermelés következtében felduzzadt
lakosságú Közel-Keletről egyre több embercsoport vándorolt a „perifériákra" —
60

többek között a Balkánra, majd innen a Kárpát-medencébe is. Ezen az úton valóban jutottak elő-ázsiai bevándorlók hazánk déli vidékeire, még inkább egyes kulturális elemek. E szoros déli kapcsolatok útján juthatott el Erdélybe az Alsótatárlakán előkerült két agyagtábla is, melyek díszítései a sumér írásjelekre emlékeztetnek. Csakhogy a mi sumérosainkon kívül senkinek nem jutott eszébe — sem Childenek, sem másoknak —, hogy a délről érkező ú j kőkori népesség az ősmagyarság
lett volna.
Közbevetőleg meg kell itt jegyeznem, hogy az egykori mezopotámiai civilizáció
gazdag kulturális öröksége nem csupán a magyar őstörténettel foglalkozó műkedvelő
kutatókat vitte kísértésbe, hanem esetenként még az őstörténész szakembereket is
tévútra terelte. Nemrég jelent meg például G. I. Pelih tomszki néprajzkutató
könyve, melyben rendkívül gazdag néprajzi anyag birtokában az uráli nyelvcsalád
szamojéd ágához tartozó szelkup nép kialakulását vázolja fel. (G. I. Pelih: Proiszhozsdenie szelkupov. Tomszk, 1972.) Szép eredményei mellett egy igen szembetűnő
hibát is elkövetett tomszki kollégánk. Abból a tényből ugyanis, hogy a szelkup népművészet egyes elemeit (pl. az életfa, Nap és Hold ábrázolása) az ősi elő-ázsiai
(többek között a sumér) művészetben is fellelhetjük, azt a messzemenő következtetést vonta le, hogy a suméroknak is közük van a szelkupok népiségi kialakulásához. G. I. Pelih azonban számításon kívül hagyta, hogy az ősi művészet és hitvilág
egyes elemei az említett történeti korokban óriási területen terjedtek el, s ezekből
néptörténeti érvet kovácsolni fölöttébb kockázatos dolog. (Közismert például a
napos-holdas világfa motívumának óriási területen való elterjedtsége a sámánhitű
népek körében, többek között az ősmagyarságnál is.)
Visszatérve a szóban forgó könyvecskére, annak „A magyarságtudomány hazai
művelőinek ú j frontja" című fejezetéről teszünk néhány észrevételt. Baráth ugyanis
több magyar kutatót nevez meg, akik szerinte erősen hajlanak emigráns történészeink álláspontja felé („ . . . a haladó hazai tudósok ugyanarra az útra léptek kutatásaikban, mint amin mi h a l a d u n k . . . " ) , a finnugor álláspont hívei pedig „ . . . egy
kisebbségbe szorult irányzat utolsó képviselői, akiket a fennálló hatalmi rendszer
egyelőre még eltűr." (42. 1.) Egyes kutatóink állítólagos „megtérésében" Baráth
nyilvánvalóan saját magának is igen komoly szerepet tulajdonít, előző könyvének
jelentőségéről ugyanis szerényen így nyilatkozik: „Egy összefoglaló, ú j magyar őstörténeti könyvnek kellett hozzájuk [ti. a hazai kutatókhoz — F. I.] eljutni — e
sorok írójának munkája —, hogy észrevegyék a magyar történettudományban végbement forradalom méreteit." (33. 1.) Természetes, hogy a szerző elsősorban László
Gyulára hivatkozik, mivel szerinte a „kettős honfoglalás" elméletével megtört a
jég, hiszen eszerint a magyarok nem 896-ban, hanem 670 körül jöttek a Kárpátmedencébe, s őket eddig a kutatás késői avaroknak tartotta. Azt persze elfelejti
hozzátenni, hogy László Gyula soha nem tagadta a magyarok finnugor származását,
azt pedig egyáltalában nem, hogy volt finnugor őshaza, hiszen éppen ő írt erről
korábban egy igen jelentős könyvet. Sumérosaink szempontjából tehát teljesen
mindegy, hogy a magyarok honfoglalása 896-ban, avagy 670-ben volt, mivel mindkét álláspont hívei finnugor, nem pedig sumér vagy egyiptomi eredetűeknek tartják az ősmagyarságot. (Más kérdés, hogy a kutatás még korántsem fogadta el a
„kettős honfoglalás" elméletét, amint azt Baráth véli. Igen sok olyan adattal rendelkezünk, melyek ellentmondanak ennek a feltevésnek.)
Mondanunk sem kell, kapva kap Bartha Antal, Tóth Tibor és Veres Péter azon
dolgozatain, ahol a finnugorság és az ősmagyarság déli kapcsolatairól ejtenek szót,
természetesen a lehető legjobban kiforgatja szavaikat, és hozzáigazítja azokat saját
elképzeléseihez. E déli kapcsolatok lényegét abban foglalhatjuk össze, hogy az őstörténeti területeken élő finnugorságra a tőlük délre lakó, fejlettebb gazdálkodással
rendelkező népek igen nagy hatást gyakoroltak. Ez a tény a szakirodalomban már
közhelynek számít, csodálnivaló, hogy sumérosainknak csak most akadt meg a
szeme rajta. Van azonban a déli kapcsolatoknak egy lehetséges másik oldala is,
amiről — úgy látszik — mindeddig nem tudnak „déli irányzatú" őstörténészeink.
V. N. Csernyecov nemrég elhunyt kiváló szovjet kutató elméletére gondolok, aki
61

szerint a finnugor (illetve uráli) népek ősei az Urál vidéki őshazájukba délről, az
Aral-tó vidékéről húzódtak fel az i. e. 4009 előtti időben. Ez az elgondolás a már
igen korán kimutatható déli kapcsolatok fényében valószínűnek látszik, de beigazolásától egyelőre még igen távol vagyunk, mivel ebből a korból nagyon kevés
megbízhatóan értékelhető leletanyaggal rendelkezünk, s ebben a kérdésben még a
nyelvtudomány sem tud jelenleg bizonyítékokat szolgáltatni. Szeretnénk azonban
ehhez hozzátenni, hogy Csernyecov elméletének semmi köze a sumér—magyar rokonításhoz, akár beigazolódik a jövőben, akár nem.
A- déli kapcsolatok hangsúlyozásával tehát egyik magyar kutató sem közeledik
Baráthék álláspontjához. A könyv szerzője ezt a közelítést csak úgy éri el, ha meglehetősen gátlástalanul kiforgatja szavaikat. Így varrta például Bartha Antal nyakába, hogy az tagadja a finnugor őshaza létét és a Volga—Káma vidékén levő „gyülekező helyre" délről vándoroltatja a finnugorokat. A szerző itt Barthának a Magyar Hírlap 1972. december 15-i számában megjelent nyilatkozatára hivatkozik.
(Egyébként sumérosaink előszeretettel hivatkoznak a sajtóban megjelent híradásokra, míg a tudományos szakirodalmat nemigen kedvelik.) A cikkben azonban szó
sincs déli finnugor vándorlásról, csupán a fentebb említett déli hatást emeli ki a
sajtónak nyilatkozó kutató. Azt viszont valóban olvashatjuk, hogy „ . . . i. e. 2000—
3000 körül a Volga—Káma vidéke a finnugor népek gyűjtőhelye volt." Itt a „gyűjtőhely" valóban pontatlan, nem tudományos kifejezés, de a Magyar Hírlap sem az
őstörténeti tudományok szakfolyóirata. Felhívom azonban a szerző figyelmét —
amennyiben ragaszkodik a cikkel kapcsolatos eredeti értelmezéséhez — a remélhetőleg hamarosan megjelenő tízkötetes Magyarország Történetére, melyben a finnugor őshazáról szóló részt éppen Bartha Antal írta.
A fentiekben nem volt szándékunkban pontról pontra cáfolni a Tájékoztató
szerzőjének állításait, hiszen az a könyvvel legalább azonos terjedelmet igényelt
volna. Arra akartuk csupán az őstörténet iránt érdeklődő olvasók figyelmét felhívni,
hogy a sumér—magyar azonosságon alapuló származáselmélet nem csupán nyelvészeti szempontból minősíthető teljes mértékben tudománytalannak — amint arra
már többen rámutattak —, hanem a többi szakterület köréből előhalászott „bizonyítékok" is. Ezért nem tértünk ki a könyv nyelvészettel kapcsolatos megállapításaira, sem pedig Baráth politikai jellegű eszmefuttatásaira. (Csak egy apróságot
említünk meg azon káros következmények közül, melyeket a „finnugor elmélet"nek tulajdonít: „Ebből a minden ízében hamis és káros történetszemléletből született meg a történelmi Magyarország szétdarabolásának igazoló irata." 28. 1.) Természetesen nem lehetett célunk a suméros „tudósgárda" meggyőzése, hiszen őket
hitükben semmi sem ingathatja meg, eddigi „munkásságuk" legalábbis ezt sugallja.
Baráth Tibor könyvének ismertetését minden bizonnyal saját szavaival zárhatjuk
le méltóképp, azokkal, melyeket ő „tudóstársához", Badiny Jós Ferenchez intézett:
„Minden egyébtől eltekintve, ez a kutatás, legalábbis jelen formájában és hangnemében, inkább a teológia, vagy még inkább a hitvita és a publicisztika területére
tartozik, semmint a hagyományos értelemben vett történettudomány területére."

62

CsehszJovákia
ötven éve hall meg Jifí Wollcer. Nem veszik talán rossznéven a szemleírotól a
cseh irodalmárok, ha huszadik századi költészetük klasszikus képviselőjének egyik
versét magyarnak érzi. A Bellevue kávéház „zenéből, fényből, bársonyból" szőtt birodalmát keresztülmetsző proletártekintetet megéneklő Arc az üveg mögött című
Wolker-költemény ugyanis érzésünk szerint minden erőszak nélkül József Attila
versei közé illeszthető; az indító élmény, a kávéházablakon inneni és túli világ,
majd a pompába döfő szegénység jövőbeni diadalának ünneplése ugyanaz a költői
magatartás, mint az „úri pusztaságot" riogató fejsze mosolygása fölötti jókedvű
öröm. Érezte ezt a rokonságot a magyar költő is, és amikor a harmincas évek közepén cseh és szlovák irodalmi antológiát készített elő Anton Straka budapesti csehszlovák sajtóattasé, József Attila más modern cseh költők mellett Wolker fordítására is vállalkozott. Költőtársának hat versét ültette magyarra, s ezek a költemények nemcsak Wolker költői nagyságát teszik magyarul érzékelhetővé, hanem két,
hasonló problémákkal viaskodó nagyszerű lírikus egyéniség géniuszának magas hőfokú összeolvadásáról is tanúskodnak.
1919-ben érkezett Prágába a századdal egyidős Wolker szülővárosából, a morvaországi Prostéjovból, hogy beiratkozzék a Károly Egyetem jogi fakultására. Már
ekkor magáénak mondhatott néhány megjelent verset, de igazán az ú j csehszlovák
állam fővárosában, a modern művészeti áramlatok befogadására rendkívüli mértékben nyitott Prágában bontakozott ki versírói képessége. Üstökösként robbant a cseh
irodalomba, friss látásmódjával, az apollinaire-i szabad asszociációs technika és a
cseh költői hagyomány sikeres ötvözésével, valamint a proletárok igaza mellett hitet
tevő forradalmi mondanivalójával ú j fejezetet nyitott a cseh líra történ'etében. Pedig
a sors nem hagyott számára hosszú éveket az elvégzendők elvégzésére. Korán elragadta a tüdőbaj, hiába édesanyjának gondoskodása, hiába a szanatórium, az
egészséges tátrai levegő, 1924. január 3-án a zeniten kell befejeződnie magas ívelésű
költői pályájának.
Életében mindössze két verseskötete látott napvilágot, 1921-ben Host do domu
(Vendég áll a házhoz), a következő évben pedig Tézka hodina (Vajúdás) címmel
jelentette meg verseinek gyűjteményét. Halála után adták ki kötetbe nem került
verseit, drámatöredékeit, elbeszéléseit és meséit. Négy év termése az egész életmű,
ha vaskos köteteket nem is tesz ki, tág horizontú ú j lírai világ boltozatát tartó
"oszlop, a húszas évek egyik legjelentősebb költői teljesítménye Kelet-KözépEurópában.
Eleven fogékonyság a természet jelenségei iránt, a t á j és a benne élő ember
zavartalan harmóniájának meglelése jellemzi első verseit. A gyermek örömével és
felhőtlen derűjével énekli ezt a harmóniát, de idillek festése közben sem szakad el
a valóságtól, nem éteri magasságokban köröznek versei, a primér élményt bontják
ki sokszínű gazdagsággal. A tiszta, őszinte érzelmek utáni vágy süt át ezen a költészeten, a tartalmas emberi kapcsolatok lehetőségébe vetett bizalom. Közben egyre
63

jobban szabadjára ereszti képzeletét a költő, képei mind merészebbek, mind szokatlanabbak. Az asszociációk gáttalan áramlása új, a cseh lírában addig nem ismert
világok rejtett összefüggéseit világítja keresztül. A valóság szörnyűségeinek, a h á borúnak, a szociális nyomornak egyre határozottabb fölismerése után az erkölcsi
és érzelmi harmóniát nem a létező világban keresi, de mégsem a valóságon túl, az
irrealitás vagy az illúziók szférájában, hanem a munkásosztály perspektíváiban;
hiszen ők azok, akik majd megvalósítják „gyönyörű képességünket, a rendet", vagy
ahogy Wolker írja egyik legnagyobb hatású versében, a Ballada az álomról címűben: „Hús-vér emberek, örök örökösei ők a teremtett világnak / és úgy halnak meg
szép álmaik, hogy mind valóra válnak . . . "
Második kötetének nagy versei erről a hitvallásról adnak számot, az egész emberi nem jövőjébe vetett bizalomról; a költő szavait soha nem hígítja föl olcsó
optimizmus, .sehol sem konganak a sorokban frázisok. A kifinomult verstechnika
egyszerűbbé nemesedik, de Wolker egy arasznyit sem enged a magas művészi színvonal követelményéből. A cseh balladaköltészet hagyományaiból az új költői látásmóddal ötvözött formát tölti meg forradalmi mondanivalóval „szociális balladáiban" (Ballada a meg nem született gyermekről, Ballada a fűtő szemeiről), melyeknek hősei a kapitalizmus példává magasodó áldozatai, akik tragikus sorsukkal is
erkölcsi erőt hirdetnek:
„A munkás halandó
a munka él,
Antal
haldoklik,
a villanyfény
zenél:
Asszonyom,
ne sírj!"

asszonyom,

Zengi a buzdítást a költő a villanytelep megvakult fűtőjéről szóló ballada utolsó
soraiban.
Föl sem ocsúdhatott még Prága a győzelem mámorából, amikor a huszonegynéhány éves költő az ú j állam berendezkedésének lázas és optimista sietsége közben a szegénységnek dobol riadót, a kisemmizettekért emeli föl szavát. A diadalittas harsogásban a zágrábi katonatemető halottjait idézi, az elesettek panaszszavát
megéneklő verse, a Mirogoj a magyar olvasó tudatában a versélmények között Ady
világháborús verseinek szomszédságába kerül.
Fél évszázaddal Jifí Wolker halála után nem lehet oka szégyenkezésre a magyar
irodalomnak a cseh költő emléke előtt. Nem a jubileum okán kell fölfedeznünk
életművét. A szomszédos cseh nép nagy lírikusa h a m a r megtalálta az utat hozzánk,
már a húszas, években fölfigyeltek költészetére a Prágában tanuló magyar diákok,
majd a szlovenszkói magyar irodalmárok. A sokoldalú Krammer Jenő 1931-ben egy
párizsi irodalmi folyóiratban franciául is méltatta Wolker jelentőségét. Magyarországon a harmincas években többek között éppen József Attila kongeniális fordításai tették ismertté a cseh költő nevét. Rajta kívül számos neves magyar költő
és műfordító vállalkozott Wolker verseinek magyarítására. Eddig három verseskötete
látott magyarul napvilágot, az első A modern cseh líra kincsesháza című sorozatban 1959-ben, majd Huszonnégy évet élt címmel jelentek meg válogatott versei Pozsonyban 1961-ben, végül költeményeinek legteljesebb magyar nyelvű gyűjteménye,
a Vendég áll a házhoz című kötet a Magyar Helikon 1965-ös kiadásában. Költészetének magyar méltatói közül elsősorban Dobossy László nevét kell megemlítenünk.
Befejezésül álljanak itt a költő sorai. Sírfelirat című verséből, melyben epigrammatikus tömörséggel summázza költészetének-önmagának lényegét:
„Itt nyugszik Jifí Wolker. Költő volt. Szerette a világot,
verekedni készült jogaiért.
Meghalt, mielőtt kiránthatta
volna
szívét a harcban. Huszonnégy évet élt."
(Ford. József Attila)
64

A Szlovák Írószövetség díjai. Mint minden évben, 1973-ban is megjutalmazta a
Szlovák Írószövetség a legjobb irodalmi teljesítményeket. Az elmúlt év decemberének utolsó napjaiban adta át a díjakat Pozsonyban Andrej Plávka, a Szlovák írószövetség elnöke. A verseskönyvek kategóriájában Mílan Lajciak Üskalie (Sziklaszirt) című kötete kapta a kitüntetést. A prózai művek közül Ivan Habaj fiatal
novellistának V tieni moruse (Az eperfa árnyékában) című kötetét — a Tiszatáj
1973. évi 9. számában röviden ismertettük — tartották díjazásra érdemesnek. A drámaírók közül Ján Solovic, a Szlovák írószövetség fótitkára kapta meg a legjobb
teljesítményért járó díjat, az elméleti-kritikai irodalom kategóriájában pedig Vincent Sabík tanulmánykötetét minősítették 1973 legkiemelkedőbb művének, a gyermek- és ifjúsági irodalom alkotói közül modern meséiért Krista Bendová kapott
díjat.
KISS GY. CSABA

Jugoszlávia
Folyóiratok. A jugoszláv irodalmi élet egyszerre igen sok fórumon zajlik, minden köztársaságnak több irodalmi folyóirata és kulturális hetilapja van, erősen lokális színezettel. Ez egyrészt azt jelenti, hogy például Szarajevó irodalmi lapjai
elsősorban a bosnyák íróknak adnak teret, másrészt egy-egy irodalmi csoportosulás
az egyes köztársaságokon belül is létrehozhat lapot, más irodalmi csoportosulásokkal vitatkozva. Az egész jugoszláv kultúrára és a világirodalomra elsősorban Belgrádban és Zágrábban tekintenek ki, valamint Újvidéken a Hídban, amelyet nem
kell bemutatni a magyar olvasónak.
A magyar folyóiratoktól eltérően szerkesztett folyóiratok közül két nagy múltú
és jelentős lapot emelnék ki, a Belgrádban megjelenő Delo és a Zágrábban kiadott
Forum ugyanis számunkra is izgalmas cikkeket és irodalmi alkotásokat közöl.
A Delo nem tekinthető kifejezetten irodalmi folyóiratnak, bár a tanulmányok
többsége elsősorban az irodalommal foglalkozik. Rendszeresen közölnek tanulmányokat a szerb költészetről, sőt, az egyik 1973-as számban kizárólag verselemzéssel
foglalkoztak, többek között Miljkovic és Nastasijevic egy-egy versét elemezték, akik
már a szerb költészet klasszikusai közé tartoznak. Az „Egy vers — egy kritika"
rovat más számokban is szerepel, és nemcsak a szintén klasszikus Rastko Petrovic,
Djura Jaksic vagy az élők közül Vaskó Popa verseit tárgyalták, de Cvetajeva is
szerepelt a rovatban, ami nem kivétel, hanem a Delo szerkesztőinek világirodalmi
érdeklődésére utal. A Delo ugyanis — a Forumhoz hasonlóan — állandóan közöl ú j
fordításokat, például Majakovszkij és Blok verseit. A verselemzés ugyan írodalmias
műfaj, a Delo azonban az irodalmat számunkra szokatlan szempontból kezeli.
1973-ban külön számok foglalkoztak a hermeneutikával és a japán művészettel.
A művészet és a szemiotika kérdései állandóan a Delo érdeklődésének középpontjában állnak, voltaképpen a strukturalizmus körében mozog majdnem minden cikk.
1972-ben több szám foglalkozott a modern mítoszkutatással, és túlzás nélkül állítható, hogy a Delo háziszerzői közé tartozik többek között Lévi-Strauss és Heidegger.
A Delo kifejezetten elméleti folyóirat, amelynek az adja önálló arculatát, hogy igen
gyorsan reagál az új kutatási eredményekre. Ez bizonyos eklekticizmust eredményez, az egyes cikkek színvonala erősen ingadozó, elég sok a magyar tanulmányok
jelentős részére is jellemző művelt csevegés, amely nem vezet sehová, mivel azonban ezek a csevegések is a tisztázatlan kérdéseket érintik, mindenképpen további
gondolkodásra és kutatásra ösztönöznek. A Delo egy-egy száma modern esztétikai
g Tiszatáj

65

szöveggyűjteményre emlékeztet, és elolvasva az az érzésünk, hogy valóban részesei
vagyunk az esztétikum helyét és szerepét tárgyaló nézetek összecsapásának, tágabb
értelemben pedig a művészetek mai forrongásának.
A Horvát Tudományos Akadémia folyóiratára, a Forumra ugyancsak jellemző
ez az eklekticizmus. Ezt szintén nem pejoratív értelemben mondhatjuk, hiszen olyan
műfajokról van szó, amelyek a magyar folyóiratokból csaknem teljesen hiányoznak.
Hiányoznak nálunk az útleírások (1973-ban a Forumban Kaliforniáról, New Yorkról
és Andalúziáról olvashattunk szubjektív megjegyzéseket), hiányoznak nálunk a kinyomtatott tv-játékok és a memoárok. A Forum profiljába tartozik mindaz, ami
nálunk az Új írás, az Irodalomtörténeti Közlemények és a Nagyvilág feladata. Ennek
megfelelően Kavafisz, Pessoa, Trakl, Dupin és Paul Celan verseit olvashattuk a múlt
évben horvát fordításban, tanulmányok foglalkoztak Musil és Cocteau életművével,
idén Rilke-fordítások jelennek majd meg a folyóirat hasábjain. Ez már azt is jelzi,
hogy a Forum a világirodalmat egységben látja, tehát nem korlátozza figyelmét
kizárólag a kortársi irodalom fordítására. Ez valóban így van, tavaly jelent meg
Euripidész Hekuba című drámájának horvát fordítása, idén jelenik meg Szofoklész
Ödiposz Kolonoszban című műve és egy részlet Chaucer Canterbury meséiből. Ha
ehhez hozzávesszük, hogy a Forumban helyet kapott például egy tanulmány a Szigeti veszedelem feltételezett horvát forrásairól is, talán érzékelhető a folyóirat világirodalmi érdeklődésének széles spektruma.
Mindemellett azonban a Forum elsősorban a horvát irodalom fóruma. Minden
számban szerepel egy-egy költő húsz-huszonöt verssel, és félkötetnyi versből m á r
megbízható kép alakul ki a fiatal költők arculatáról. Ez véleményem szerint szerencsésebb megoldás, mint a nálunk szokásos szerkesztői elv, amely a versekre jutó
helyet túl sok költő között osztja szét. Minden számban olvasható egy-két ú j horvát
novella, időnként pedig forrásértékű közlemények jelennek meg a régi horvát irodalmi alkotásokról. A Forum tehát a horvát irodalmat is a maga egészében t á r gyalja, legyen szó akár a kétszáz évvel ezelőtt írott muraközi daloskönyvről, vagy
éppen a század elején élt Ivo Vojnovic drámáiról, a Dubrovniki Trilógiáról.
Hogy ez a szerkesztési elv időnként mennyire hasznos, azt a Forum fennállásé- nak egyik legnagyobb szenzációja is bizonyítja. 1972-ben kezdték közölni Krleza
naplórészleteit, és 1973 derekáig minden számban ezek a naplórészletek szerepeltek
a legnagyobb súllyal. Krleza századunk tízes éveiben kezdte írni a naplóját, a megjelent részek legutolsó dátuma 1969, kiderült tehát, hogy Krleza hatalmas életművén
kívül titokban írt égy másik életművet is, a naplóját, amely legalább olyan jelentős
irodalmi alkotás, mint drámái, regényei és esszéi együttvéve. A Kritikában, Kortársban és a Tiszatájban olvashattunk néhány magyar vonatkozású részletet ebből
az elképesztően gazdag alkotásból, valódi jelentőségével azonban csak akkor lehetünk tisztában, ha a napló teljes egészében megjelenik. így, töredékesen ismert
formájában is megállapítható róla, hogy a század irodalmának kiemelkedő műve.
Krleza naplója nemcsak közép-európai méretekben hatalmas mű. A huszadik
század európai irodalmának legmagasabb szintjén áll mind gondolati erejét, mind
szenvedélyességét illetően. Krleza az. összes európai nyelv és kultúra ismeretében a
történelem minden kérdésére válaszol a maga fékezhetetlen modorában. Naplójában minden m ű f a j fellelhető. Esszéisztikus tűnődések, a mindennapok jelenségeinek
leírásai, tökéletesen megformált novellák, történetfilozófiai értekezések, lírai emlékezések váltogatják egymást a keleti és nyugati sajtó és rádió megállapításaihoz
fűzött szarkasztikus, gyilkos humorú megjegyzésekkel és a naplóba is belopódzó
verssorokkal. Krleza egységben látja az egész mai világot, és a történelmet megszakítatlan folyamatosságában szemléli. Egy-egy vonással tökéletesen megformált alakok bontakoznak ki a naplóban, reneszánsz gazdagságú hatalmas pannót alkotva.
Az elmúlt két év Forum-számaiban megjelent Krleza-naplót olvasva szembeötlő igazán, mennyi érték van számunkra a környező országok irodalmában. Bár
Magyarországon van a legnagyobb Krleza-kultusz Jugoszlávián kívül, fordításirodalmunknak még mindig igen nagy az adóssága.
SFIRO GYÖRGY

66

Lengyelország
Az utóbbi esztendők lengyel szellemi életének egyik leglényegesebb eleme a
nemzeti kérdésekről, történelmi sorsfordulókról, hazáfiságról folyó vita. Fél esztendeje jelent meg Zbigniew Zaluski ezredesnek A hét legfőbb lengyel bűn és más
polémiák című munkája, amely mintegy összefoglalója az 1944 utáni másfél évtizedben fölvetődött, de a közgondolkodást ma is erősen befolyásoló, meghatározó —
lengyel történelmet megítélő — nézeteknek. Zaluski ötödik kiadást megért (utóbb
50 000 példányban megjelentetett, kibővített) műve ezekkel a nézetekkel száll vitába.
A legelső tény, amit Zaluski észrevételez, a háborút idéző írások, publicisztikai
megemlékezések fordulatai; Jezów környékén a varsói országutat védő „ . . . l e n g y e l
katonák a végsőkig kitartottak, s az utolsó szálig elestek a hazáért"; a később
ismertetett lovasrohamnál „ . . . a lovak és emberek hullái hatalmas sáncokat alkotnak, amelyeken átugratnak a következő lovasok"; „amikor az egységből már csak
tíz-egynéhány sebesült, kiéhezett és szomjúságtól haldokló katona m a r a d . . . " a Westerplattén. „ . . . engem aggodalommal tölt el az a temetői, emlékműi módszer,
amely az áldozat tényét elválaszthatatlanul kapcsolja az önfeláldozáshoz, a hősiességet a halálhoz, a hazafiúi cselekedetet — a tömegsírhoz" — írja a kiragadott idézeteket elemezve Zaluski, s közben rámutat, hogy ezek a „fennkölt" mondatok
mennyire nem felelnek meg a történelmi tényeknek. (A Westerplatte ismertetésénél
megtudjuk, hogy a 182 védőből a hétnapos harcban 15 esett el és 13 sebesült meg
súlyosan.)
A lengyel hősiességnek az egész világon meggyökeresedett jelképe: lovasroham
a német tankok ellen 1939 szeptemberében. Egy ilyen tett azonban, ha jól meggondoljuk, nem hősiesség, hanem korlátolt ostobaság. Ilyen parancsot csak a kőkorszak
barlangjaiban kiképzett tisztek adhattak volna, s akkor sem biztos, hogy a katonák végrehajtják. A rohamra induló katonának is nagyjából tisztában kell lennie
az akció céljával, sikerének eshetőségével.
Mégis hol történt ez a „híres tett", amelyet Wajda is oly szuggesztíven vitt
filmre, de amely inkább nevetést, mintsem döbbenetet váltott ki a nézőből? Zaluski
történelmi dokumentumok felsorakoztatásával adja meg a választ: a szeptemberi
hadjáratban a lovasság sehol sem indított rohamot tankok ellen. A fasiszta propagandagépezet hírverésén túl valami alapja azonban mégiscsak kellett hogy legyen
ennek a „legendának"? Zaluski két eseményt, két „keletkezési helyet" jelöl meg. —
A 11. ulánus ezredet Gleboczyce környékén váratlanul mégtámadta és szétszórta
egy német motorizált egység. — A 18. lovasezred két százada Krojanty környékén
átcsoportosulás közben rohamot intézett egy völgyben állomásozó, fedezetlennek
hitt német gyalogezred ellen. Közben azonban álcázott tankok (vagy páncélautók)
törtek elő, és oldalról tüzet nyitottak a rohamozó lovasságra. (A lovasságot illetően
a szerző megjegyzi, hogy a szeptemberben hadra kelt lengyel katonák száma
1 000 000 körül mozgott, ebből 15—16 000 főre tehető a lovasság. Ez nem rosszabb
arány a többi európai hadsereg lovasságának részarányánál. Ez a tény azonban, s
ezt Zaluski nem is kendőzi el, nem menti a lengyel hadsereg felkészületlenségét.)
Történelmi dokumentumok tükrében tehát így fest a negyedik főbűnként tárgyalt „lándzsával a tankok ellen". Ha az idézőjelbe tett szavakat kiragadjuk, úgy
tetszik, akárha kabarécímet, jobbik esetben egy abszurd dráma címét olvasnánk.
Az 1944 után keletkezett filmek, irodalmi, színházi művek nem egy esetben érintették ilyen hangnemben a „lovaslegendát". S ha ez kabarészinten épül tudatunkba,
könnyen nevetségessé válhat a Kosciuszko-felkelés is, hiszen itt már a ténynek is
megfelelő „kaszákkal az ágyúk ellen" piros betűi gyulladnak ki a történelmi emlékezet sötétkamráján. így kerül a megítélés (és elítélés) egyazon fiókjába a „lovasroham" és a főbűnök sorát megnyitó „kaszákkal az ágyúk ellen".
A lengyel állam végleges felosztása ellen és a társadalmi haladásért küzdő,
Kosciuszko-felkelők első győzelmüket Raclawice mellett aratták (1794). A csatát a
5*

67

kaszás „krakuszok" meglepetésszerű rohama fordította a lengyelek javára. A cári
ágyúkat elfoglaló 320 paraszt fényes tette jelentős hatással volt a kibontakozó mozgalomra. Ez a kaszás roham a felkelés bukásával mégis pejoratív értelmet nyert,
amit nyilván — mintegy önigazolásul — a felkeléstől távol maradt nemesi és
arisztokrata reakció szított és terjesztett, hízelegve ezzel a megszálló hatalmaknak
is. Az 1863-as januári felkelés hasonló kritikáját fejezi ki a pozitivizmus korának
szállóigéje — (a második főbűn): „vadászflintákkal a karabélyok ellen".
Zaluski különösen tág teret szentel a lengyelek Napóleon melletti szereplésének.
A Lengyelország állami létéért, függetlenségéért mindent feláldozni kész „hazafiak"
történelmi helyzettel számoló politikai realitása állította-e a lengyeleket a Francia
Köztársaság, majd Császárság oldalára, vagy a politikai hatalmától megfosztott nemesség hatalmi kapzsisága? Napóleon konzulsága idején Lengyelország már nem
létezett Európa térképén: a Francia Köztársaság három „halálos" ellensége, Poroszország, Oroszország, Ausztria osztotta fel egymás közt. Adott helyzetben a lengyelek
politikai céljaik elérésében csak egyetlen államra számíthattak — Franciaországra.
1797-ben az osztrák hadsereg Itáliában fogságba esett galíciai katonáiból alakultak
meg a Légió első egységei, akik majd tizenhét éven át „ontották vérüket Európa
legkülönbözőbb csataterein". „Ostoba gőgjükben" csak Napóleonért? Véráldozatuk
valóban hiábavaló lett volna, mint ezt Wajda híres filmjének — (Légió) — utolsó
képsorai sugallják? A Varsói Nagyhercegség 1807-es megalakulása, francia m i n t á j ú
államberendezése történelmi tény. Igaz, a Légió egy részét San Domingóban, Spanyolországban is bevetették, de küzdelmeinek értelmét ez nem teheti kétségessé.
Harcainak, a Varsói Nagyhercegség létének nagy szerepe volt abban, hogy a Kosciuszko-felkelés leverése után kialakult helyzettel szemben a Bécsi Kongresszusnak
„kulcskérdése" lett a „lengyel ügy", s döntése nyomán a cári korona alá került úgynevezett Kongresszusi Lengyelország bizonyos állami önállóságot, kulturális szabadságot élvezett az 1830-as novemberi felkelésig.
Kosciuszko-felkelés,' Samosierra, Poniatowski halála, novemberi felkelés, januári
felkelés, Westerplatte, „lovasroham" — a Zaluski által elemzett hét főbűn. Az ötvenes, hatvanas évek társadalmi köztudatában mindegyik felelőtlen cselekedet, értelmetlen, öncélú vérontás, „hebehurgya elemek hőzöngése".
A nemzeti függetlenségért és társadalmi felszabadításért folyó mozgalmakat
pellengérre állító logika szerint nyugodtan a hét legfőbb bűn mellé sorolható a Lengyel Munkás Párt 1942-es májusi kiáltványa is. Zaluski a „tizennégyen egy k a r a béllyal" cim alatt ezt meg is teszi. 1942 májusában, a sztálingrádi csata győzelmes
befejezése előtt majd háromnegyed évvel, a tengelyhatalmak sikereinek tetőpontján,
a londoni kormányzat passzivitásra — („lábhoz tett fegyverrel várni") — szólító
felhívásainak hazai légkörében az LMP fegyveres felkelésre szólította fel a nemzetet. Az LMP felhívására a Népi Gárda 14 tagja ült vonatra, és szállt ki Piotrkównál, hogy a keleti front utánpótlását biztosító vonatok alatt — lengyel földön elsőként — szétszedjék a síneket. Fegyverzetük egy lefűrészelt karabély, hat pisztoly,
tizenkét kézigránát volt.
Ez a tett természetszerűleg nem szerepel az 50-es, 60-as évek lengyel történelmet idiotizáló támadásainak céltáblájaként. Zaluski mégis odaemeli „az emberi
helytállás", „jó ügyért való kockázatvállalás", „önfeláldozás" korábbi haladó mozgalmakat is végigkísérő kritériumai szerint. A lengyel kommunisták 1942 májusában
ugyanolyan reménytelen helyzetben vállalták a harcot, mint Kosciuszko kaszásai,
1863 „vörös" felkelői, a párizsi kommün lengyel önkéntesei, az első varsói sztrájkolok és proletártüntetők. Zaluski nem fordítja egymással szembe a társadalmi felszabadító mozgalmakat és a függetlenségi harcokat. Engelsnek 1882. február 7-én
kelt, Kautzkyhoz intézett leveléből idézi a következő sorokat: „Minden lengyel paraszt és munkás, aki ájultságából felébred és részese kezd lenni egyetemes ügyeknek, útjában mindenekelőtt a nemzeti leigázottság tényét találja első akadályként.
Ezen akadály leküzdése alapvető feltétele minden egészséges és szabad fejlődésnek. (...) Hogy harcolni tudjanak, előbb szilárd talajra, levegőre, fényre és térre
68

van szükségük." A XIX. század minden függetlenségi harca tehát közvetve a társadalmi felszabadítást is szolgálta,
Zaluski azt furcsállja leginkább, hogy a publicisztika, a filmművészet, az irodalom nem a „mágnások önkényuralmát", „a nemesség sötétségét", „a parasztok év. százados elnyomását", „a jezsuita ellenreformációt", „a városok mellőzésének
politikáját" építi be elítélőleg a köztudatba. Példát azonban vehetünk az ú j korból
is. Wajda értelmetlen „hősködésként" örökítette meg a samosierrai hegyszoros elfoglalását, de a művészet meggyőző erejével még senki sem kísérelte meg „helyére
tenni" az Anders-hadsereget. Népszerű dal emlékezik a Monté Casinónál elesett
hősökre. Tisztelet az afrikai és az itáliai frontot végigharcoló katonáknak. Azt a
tényt azonban mégsem lehet elhallgatni, hogy míg „sebesült' vöröskatonák áradata"
lepte el a Sztálingrád—krasznovodszki utat, egy másik úton állig felfegyverzett lengyel katonák tízezrei vonultak a „mesés Perzsia felé" (éppen Krasznovodszkból),
akkor, amikor a sztálingrádi frontnak legnagyobb szüksége lett volna fegyverforgató kézre.
„Poniatowski részegen a vízbe fulladt" — intézi el egyetlen mondat a lengyel
csapatok lipcsei csatában elesett parancsnokát. Ebben benne van az a summás ítélet
is, hogy csak a lengyelektől telik ki az az ostobaság, hogy még akkor is Napóleon
mellett harcolnak, amikor Európa jelentős része mór ellene fordult. Mit mondanak
a történelmi tények? A lengyel államfő és katonai főparancsnok, Poniatowski herceg, Varsó kiürítése után 1813 tavaszán Krakkóba tette át az állam fővárosát.
Megkísérelt kapcsolatot teremteni Sándor cárral. Az uralkodó azonban, aki ekkor
már a Varsó és Poznan közötti Kaliszban tartózkodott, szóba se állt bizalmasával.
Számára Lengyelország már el volt intézve — az 1795-ös állapotnak megfelelően,
így Poniatowski előtt csak egyetlen út maradt: csatlakozni — az 1813-ban egyébként győzelmes csatákat vívó — Napóleonhoz. Lengyelország politikai érdekeit tekintve ez a döntés volt a legreálisabb. Mindenesetre sokkal reálisabb és józanabb,
mint a londoni kormányzat reménykedése az 1944 tavaszán lengyel néphez intézett
kiáltványában, amely az angolszászok szovjetellenes háborúra yaló megnyerését helyezi kilátásba a lengyelek háborús áldozataiért. De a londoni kormányzat felelőtlen,
politikai realitást mellőző döntései — például a varsói felkelés kirobbantása — beépültek-e oly negatív súllyal a mai társadalmi köztudatba, mint a föntebb említett
Poniatowski-példa ?
A föntebb fölsorolt történelmi eseményeket nagyon világosan helyére tette a
marxista történettudomány. A köztudatot, a közvéleményt azonban — s erre Zaluski
számtalanszor utal — a film, a televízió, napilapok és hetilapok népszerűsítő cikkei, recenziói és az irodalmi művek befolyásolják, formálják, határozzák meg.
És miért veszélyes, ha egy nép történelmét a tények ellenére is „idiotizálják"?
„Miről van szó (...)? (...) Legáltalánosabban véve a dolgokat az aktivitásról és
passzivitásról. De a passzivitásnak vagy a munkakedvnek, az elkötelezettségnek vagy
nem elkötelezettségnek e problémái nagy általánosságban a humanista magatartással, az emberbe, az életünk és környezetünk, így történelmünk formálásának emberi
lehetőségeibe vetett hittel is kapcsolatban vannak." (...) „Egyetlen problémát kívántam érinteni: hogyan hathat az olvasóra és a nézőre, ha állandóan arról győzködik, hogy az emberi cselekvés eredménytelen? Hogyan hathat a társadalmi beállítottságra az olyasfajta meggyőződés, hogy különösképpen a lengyelek társadalmi
cselekvése eredménytelen, és sohasem kecsegtet a legkisebb sikerrel sem. Hogyan
hathat az emberek magatartására az, ha szüntelenül azt sulykolják beléjük, hogy
idióták nemzetének örökösei..." A legszebb emberi tulajdonságokat mozgósító, jó
ügyeket, haladó eszméket szolgáló történelmi események felelőtlen lejáratása különösen nagy károkat okoz, és később robbanó, veszélyes aknákat helyez el az ifjúság
„tudatába". Mert az így keletkezett légüres térben az ifjúság — „mint valami zseniális felfedezés után" — „lelkesen kap a történelem legmaróbb gúnyra érdemes
idiotizált változata után is, és le is von belőle m i n d e n n e m ű következtetést.
Mert a mai ifjúság pokolian logikus, tárgyilagos és következetes — erkölcsileg és
intellektuálisan is —, amit tisztelnünk kell és amivel számolnunk kell.
69

Az idiotizált történetelem eltaszít magától. Eltaszít a néptől is. Az elődök, az
apák, az idősebbek, akik annyi ostobasággal terhelték meg történelmünket, ostobaságokra fecsérelték életüket és ostobaságokra tékozolták a nemzet értékeit, szánalmasakká válnak. Szörnyű, megvetendő az évszázadok óta az értelmetlenség szakadékában dulakodó ország, bármi józan cselekedetre is képtelen n e m z e t . . . (...)
Ki kíván agyalágyult elődökre hasonlítani? Ki akar idióta és öngyilkos nemzet tagja
lenni? (...) És az ilyen ifjúság előbb lelkileg kezd el dezertálni az országból". Zbigniew Zaluski: Siedem polskich grzechów glównych i inne polemiki — Iskry — Warszawa — 1973.
kovács istvAn

Szovjetunió
A Moszkva folyóirat 1973. novemberi száma teljes egészében közli az ukrán
Olesz Honcsár (A Zászlóvivők, a Kolomp stb. szerzője) ú j regényét, a Brigantinát
Izida Novoszeljceva fordításában. (Ukránul a közelmúltban jelent meg a kijevi
Dnyipro Kiadó gondozásában, 100 000 példányban). Honcsar ú j könyve nehezen nevelhető intézeti gyerekekről, s egy érdekes pedagógiai kísérletről szól; az ifjúsági
kalandregény és a lélektani novella eszközeit egyaránt fölhasználja.
Az orosz irodalmi folyóiratok rendszeresen közölnek szociográfiai jellegű írásokat. Kiemelkedő az Oktjabr sorozata, amely a Szovjetunió jellegzetes, de kevésbé
ismert tájegységeit ismerteti. A lap múlt évi 10. száma A. Kucserenko és B. Tretjacsenko Kara-Bogaz — egzotikum nélkül című írását közli; A jelen valóságát és a
jövő terveit egybeötvözve mutatják be ezt az ásványi kincsekben gazdag vidéket
és lakóit.
*
A folyóirat novemberi és decemberi számában jelent meg Szergej Nyikityin
A Szári-Arki romantikusai című írása. Szári-Arki (Sárga Hát) az Alatau és az Irtis,
az Isim és Balhas közt elterülő síkság, „a világ legjobb sztyeppje". Itt van Ekibasztuz, Karaganda — Közép-Ázsia kincsestára. A szociográfiai szemléletű írás elsősorban a táj lakóinak életét, életfelfogását vizsgálja: így jut el emberi és gazdasági
kérdéseket egyaránt érintő következtetéseiig.
A Molodaja Gvargyija 1973. novemberi számában Vlagyimir Szkomorohov Felelősek a tehetségért címmel Sztaniszlav Rosztockij filmrendezőről ír. A szerző nemcsak a szovjet filmművészet kiemelkedő egyéniségeként értékeli Rosztockijt (akivel
legutóbb a Csendesek a hajnalok alkotójaként találkoztak a magyar nézők), de rámutat arra a nehéz és hálás szerepre is, amit a fiatal filmszakemberek patrónusaként betölt.
A Druzsba Narodov 1973. októberi száma Irodalmi örökség rovatában Raszul Rza
emlékező írását közli Imadeddin Naszimi (Neszímí) születésének hatszázadik évfordulója alkalmából. Az arab, perzsa és azerbajdzsán nyelven író panteista Naszimi Jan Husz kortársa volt; sorsuk is sokban azonos. A konstanzi máglya fellobbanása előtt két évvel végezték ki iszlámellenes eretnek tanaiért Naszimit a szíriai Haleb (Aleppo) városában.
A lap a mártír költő néhány versét is közli Pavel Antokolszkij fordításában.
A folyóirat múlt évi 10. és 11. száma Irodalom és tudományos-technikai
forradalom címmel 21 tudós, szociológus és író — különböző szövetségi és autonóm köztársaságok képviselői — vitacikkeit publikálja.
Ugyancsak a Druzsba Narodov múlt év novemberi száma közli a Magyarországon kevéssé ismert, Lenin-díjas belorusz író, Pjatrusz Brouka új elbeszélésciklusát a polgárháború s az azt követő évek mozgalmas időszakáról.
Az orosz világirodalmi folyóirat, az Inosztrannaja lityeratura Kulturális szemle
rovatában rendszeresen közöl magyar vonatkozású anyagokat. 1973. novemberi
70

számában pl. Csokonai Vitéz Mihály születésének kétszázadik évfordulójáról ír, a
decemberi szám a 150 éves Miskolci Nemzeti Színházról közöl rövid ismertetést.
Ugyancsak a decemberi szám közli Andrej Turkov írását Illyés Gyuláról, valamint
a költő néhány versét J u r i j Levitanszkij fordításában. A szovjet olvasók kétszeres
Kessuth-díjas költőnket az oroszul megjelent Kézfogások című verseskötet, a Petőfi
Sándor, az Ebéd a kastélyban s az ukránul kiadott Puszták népe szerzőjeként ismeri.
Turkov is elsősorban a Petőfi-monográfiából indul ki; úgy véli — joggal —, hogy a
portrékönyv egyben Illyés esztétikai vallomása is.
Az ukrán Prapor 1973. októberi száma Ivan Dracs (a „hatvanasok" nemzedékének egyik vezetője) folklorisztikus ihletésű ú j verseit közli. Formailag egyedül a
Beszélgetés Majakovszkij
elvtárssal című költeménye különbözik; képalkotásában
és mondanivalójában azonban itt is a dracsi nemzeti költészet eszközei, elemei
dominálnak.
A Dnyipro 1973. novemberi számában X3j távlatok előtt címmel közli Sztepan
Krizsanivszkij vitacikkét napjaink ukrán költészetéről. (Előzmény: V. Korotics és
H. Demjancsuk írásai a folyóirat 9-ik és 10-ik számában.) Beszélhetünk-e ú j költői
nemzedékről, a „hetvenesekről"? — teszi fel a kérdést a szerző a negyedévenként
megjelenő ukrán költői antológia (Poezija) köteteinek elemzése során. S bár nem
tagadja az ú j költői hullám jelentkezésének pozitívumait, úgy véli, hogy a közelmúltban elhunyt nagy öregek (Rilszkij, Szoszjura, Ticsina, Malisko) helyét elsősorban a középnemzedék költői töltik be; az idősebbek közül az utóbbi években
sokat fejlődött Vaszil Miszik és a közelmúlt fiataljai, a „hatvanasok", elsősorban
Ivan Dracs. Krizsanivszkij szerint — s ezt bizonyítja az említett antológiasorozat ú j
rovata, a Start is — a fiatalok tömeges jelentkezése minőségi változást érlel.
BENEDEK ANDRÁS

71

Sütő András: Istenek és falovacskák
Még egyszer szólni kellene Sütő Andrásról. Nem a műről, az írások atmoszférájáról és nyelvi zamatáról, hanem a magatartásról, amelynek ilyen formában egyedül csak ő birtokosa. Őrző a strázsán? Legalábbis abban az értelemben, ahogyan
Illyés a szlovenszkói Fábry Zoltánt a vox humana hirdetőjének látta? Nemzetiségpolitikus, aki a közös együttélés derűsebb pillanataiban és görcseiben eszmélt rá,
hogy műveinek éltető közege csak a Történelem lehet? író, a nyelv bűvölője, ki
műveiben „ész és bűbáj" határán egyensűlyoz? Vagy egyszerűen csak' Atlasz; méghozzá nem is az eget tartó erősek, hanem a hajszó,lgyökereket
működtető — épp
ezért nélkülözhetetlen — nyargonc-emberek (Sütő szava) anyagából gyúrva: kis
ügyek és közösségi gondok küldönc-mindenese, a megmaradás és a jövőt fürkésző
történelmi tudat istápolója?
Szólni kellene még egyszer a magatartásról. A valaha tündöklőnek látszó befalazódott az életműbe. Most már ember és szerep szétszakíthatatlanul eggyé válva
mutatja az írót: a Gaál Gábor-i valóságlátástól megigézettet éppúgy, mint a zsoltárok szavából is szabadságvágyat kiolvasót. Az Istenek és falovacskák sokműfajú
írásai (arcképvázlat, beszélgetés, úti tűnődés) arra különösen alkalmasak, hogy belőlük elkalandozva is minduntalan egyről, „a kinyújtózkodás gerincropogtató szabadságáról" beszélhessünk. Arról a népe-nemzetisége gondját közös ügyünkké avató
Illyés Gyula-i gondról, melynek ébren tartása ha csodákat nem is ígérhet, följebb
tolatja mindnyájunkkal a szemöldökfát.
Sütő András esszékötete Janus-arcú: egyrészt az eddig legsikeresebb műhöz, az
Anyám könnyű álmot igérhez vezető utat rajzolja, ugyanakkor azokat a regény
utáni műveket — kiváltképp a Nagyenyedi fügevirágot és a Perzsákat — állítja a
középpontba, melyekben az író újfajta minőség meghódítására tesz kísérletet. Sütő
kedvenc Ady-mondásával kérdezhetnők, merre az irány: a szabadságból föl szabadnak? Avagy máshonnan kölcsönözve a szót: „föl, föl, a csúcson átal?"
Nem árt rögtön a régóta tudottat még egyszer leszögezni: az Anyám
könnyű
álmot ígér remekmű, mint ahogyan az a perszepoliszi utazást történelemfilozófiai
meditációvá avató Perzsák és a nagyenyedi Bethlen Kollégium 350. évfordulójára*
írott Nagyenyedi fügevirág is. A kötetben szereplő arcképvázlatok (Kemény Zsigmond, Tamási Áron, Asztalos István) — de még az olyan pár oldalas megemlékezés
is, mint a 175 éves magyar nyelvű színjátszást ünneplő Mondd! — bizonyítják: a
százezres példányszámot túlhaladó, az olvasóközönség és a kritika tetszését is megnyert önéletrajzi ihletésű regény nem a semmiből született. Az Anyám könnyű álmot ígér előtti művek szinte éppoly biztosan ígérték az írói érdeklődés-tapasztalás
érlelte remekművet, mint ahogyan az azt követő Sütő-esszék — főként esztétikai
színvonalukkal! — annak kikezdhetetlenségét biztosítják.
Az életmű szétszakíthatatlanságát hangsúlyozva, kísért a kérdés: miben hozott
újat a Nagyenyedi fügevirág és a Perzsák Sütő András írói pályáján? Egyáltalán,
feljogosíthat-e bennünket valami arra, hogy e két művet kitüntetve — s mintegy
72

az Istenek és falovacskák többi írása fölé emelve — próbáljuk meg bizonyítani: a
friss keletű „útirajzok" másneműsége nemcsak a legújabb kötet egyes esszéivel
összevetve szembetűnő, hanem akkor is, amikor az ebbéli műfajú írásokat egybefogó Rigó és apostolt (1970) vizsgáljuk?
A nem pontosan regénynek készült, de a felvonultatott jellemek és helyzetek,
nem kevésbé a társadalmat több irányból bemutató írói látásmód gazdagsága miatt
azzá lett Anyám könnyű álmot igér már pazarlóan árulkodik Sütő alkotó módszeréről. S ezt erősíti meg a Huszár Sándorral modernségről és hagyományőrzésről
folytatott beszélgetés, az illyési gondot véve fókuszába: „Fölkurjanthatunk időnként, hogy betörtünk Európába — miközben az öreg földrész a füle botját sem
mozgatja —, attól még nem leszünk korszerűek. Saját földünkbe kell
markolnunk,
ha beletörik is a körmünk." (Istenek és falovacskák)
Az úti tűnődéseknek nevezett, több gondolati párhuzamot felvillantó történelemfilozófiai esszék a történetírói megfogalmazások mögöttesét ugyanazzal a hévvel: az
erkölcs parancsszavával közelítik; lettlégyen szó a Bethlen Gábornak fiktív levelet
írató pusztakamarási gondról vagy. az Adriai-tenger partján és az iráni romok között bolyongó író ezredéves bűnt is megszenvedő felelősségérzetéről. Az együtt élő
nemzetiségek ügyét szívén viselő s a jobbágyivadékok továbbtanulását segítő Bethlen Gábor 1940-es — tehát a német veszélyt szinte már emberközelben érző —
megidézéséből a tiborci alázat hangja csendül ki. A Nagyenyedi fügevirág jól választott archaikus nyelvezetével, valamint a kollégiumi kisdiák és a meghallgatásért
esdeklő író portréjának minduntalan egybejátszásával válik izgalmas olvasmánnyá.
Sütő történelmi érzékenységről, felelősségről tanúbizonyságot téve, az olvasó tudatában fölvillantja mindazt, amit hazafiságnak és korszerű népiségnek, hatalom és
egyén — sokszor tüskés — viszonyának, az „egyensúlyozás Bethlen Gábor-i művészetének" nevezünk.
Végeláthatatlan panasz kél a szavakból, különösen fájdalmas a hang akkor,
mikor az író nemzetiségi jogszakértőként protestál. Szükség van Sütő ilyenforma
átváltozására, mellyel ha sokat nem is segíthet — „A kimondott szó s az érvényesített igazság között húzódik az ösvény, amelyen az író babért nem szerezhet. Nincs
hozzá hatalma" — felpanaszolhatja a valót: „Ájtatosan meghirdetett jogaink egyebekben is, mint akasztott emberek lógnak szederjes orcával az útmenti fákon" —
így egy helyütt; másutt pedig: „iskoláink tetetemes részének csengettyűszavát — a
halkságában is veszedelmesebbet — úri hatóságaink elnémították".
Gondolattól gondolatig — ezeréves szakadékok partjai között ütve hidat — épül
az ív: az újraélt történelem és a jelenkor hullámmozgását saját nemzetisége sorsán
érzékelő nyugtalan elme szikráztatja a mondanivalót. A perszepoliszi látványt történelmi látomássá avató Perzsák Sütő — már annyiszor megcsodált — kivételes történelmi érzékenységéről, írói látásmódjának összetettségéről, tér- és időszemléletének nagykorúságáról tanúskodik. A korábbi — még a Rigó és apostol egyes írásaiban is felfedezhető — játékos irónia itt a keresztre feszítés állapotában könyörtelen
— minden agressziót és nagyhatalmi mámort elutasító — ítélkezéssé alakul. Az író
a legcsekélyebb ellenvéleményt hordozó koponya szétloccsantásától kezdve, évezredek boncasztalára teszi mindazt a bűnt, melyet az „egyetemes elrendező és mindent
megbékítő" Nagy Sándor az idpk falába égetett.
A „szuzai Nagy Menyegző" idegen katonák által összefogdosott-meggyalázott
asszonyai, a „parittyapártás Dávidok utolsó mentsvárukba, az anyanyelv
védősáncai
mögé menekültek, várva az egyetlen pillanatot, hogy ősi dalaikat és isteneik nevét
gyermekeik fülébe ültessék". A tanítómesék oroszlánt megevő parányi madarainak
igézetében tudatosul a Sütő András-i igazság: „Míg egy népnek titkai vannak, véglegesen nincs meghódítva."
A kijózanodást serkentő, történelmi önismeretről tanúskodó Kemény Zsigmondéletmű ösztönzi Sütőt az Élet és ábránd megírására. Ahogy „bojtárnak szegődik" a
pusztakamarási halálával rokonává vált klasszikus mellé, hangja rögtön megforrósul. A féltve szeretett író képe formálódik most már — az önportré színeiből is
kölcsönözve — Sütő András tollán, mégpedig úgy, hogy az elborult elme és a ki73

döntött sírkő nem csupán a tragikus vég és az utókor gondoskodása közötti szakadékot jelzi, hanem a példát is, a másoknak világító, önemésztő fáklyáról.Esszéjében a Kemény Zsigmond-tanulmányt író Németh László fogja a kezét,
portréja — az egyezéseket és az értékelések azonosságát tekintve — mégis más.
Amíg az arcképvázlatokkal szabálytalan irodalomtörténetet építő Tanú-szerző mondatainak és nyelvének zúzmarás csiszoltsága, jéghideg logikát is forrósító kedélye
az enciklopédikus műveltségű Kemény műveinek hangulatát idézi, Sütő népnyelvi
lírába öltöztetett „Zsiga bárója" az életmű komorságára és tragikus hányódására
figyelmeztetve is, meseszerű portré. A Kemény Zsigmond-tanulmányok rajzolta kép
az ő népszerűsítő esszéjében amolyan Mikes Kelemen-i levéllé áll össze, ahol az
írót az sem zavarja, hogy az ismeretlen címzettet sokáig megtévesztette az oktondi
idő. Talán csak Tamási Áron formai és nyelvi telitalálatnak mondható remeke, a
Levél édesanyámhoz Mikes Kelemenről öleli magához oly szorosan és ragaszkodással hősét, ahogyan azt Sütő a kidöntött sírkövű és „osztálykoloncainál fogva még
ma is nehéz" báróval tette.
A „dámszarvasmód iramló Tamási-mondat" méltósága az Istenek és falovacskák
írásaiban is felfedezhető. Nem csupán a szépleikeket vidító nyelvben gyönyörködés
okán, hanem a művekbe foglalt igazság egyik tartópilléreként : „ . . . az anyjától a
nyelvet az ember nem játszadozás végett kapta", „ . . . az írás — visszakanyarodva
a Beke Györgynek adott interjú megállapításától a Tamási-esszéhez —: közösségi
küldetés." Sütő az Ábel-trilógia írójában ezért nem a székely góbét, a nyelvi f u r fanggal mindenen felülkerekedő kívülállót élteti, hanem a szülőföldtől elszakadóban
is a Hűség példáját. Aki hívás és marasztás örökös dilemmájára végakaratában
talált megoldást. Teste egy szigorúan zárt — de az égbe nyújtózkodó lombkorona
jelképerejű tágasságát hirdető — kalodába, két cserefa közé tétetett le. A Tonnás
hegyibeszédet — Sütő újraértékelő szavainak, pontosító életmű-értelmezésének nyomatékát — tulajdonképpen a két kolozsvári szobrászművész, Szervátiusz Jenő és
Tibor „mondta el" pirogránitból készült Tamási-emlékművével. Zarándokhelyet létesítvén a farkaslaki temetőből? Azt is, de sokkal inkább a figyelemfelhívó-figyelmeztető szándék vezette vésőjüket, akárcsak a kedvtelésből lövészárokfalba Atlaszt
formázó zsögödi Nagy Imréét.
Az Illyés Gyulának ajánlott esszé a korunk igazságát megtestesítő „lövészároktartó" Atlaszokat, Illyés Gyulát, Nagy Imrét és a valahai Erdély-látogató Móricz
Zsigmondot mintázza. Evvel* együtt, a „sorsproblémásnak krétázott" Illyést felköszöntő írás általánosabb igazságokat sugall. Itt is, akárcsak a Nagy István-ceruzarajzban, Minden bilincs a szerzőé. Az író újból a történelemre veti figyelmét, amikor Petőfire hivatkozva a Költészetet, a „csontokkal keveredettet" idézi: „Akármifajta fölvilágosításért továbbra is hozzá — Petőfihez — kell fordulni. Ha gyávaságunk elfeledtetné: mire van szükségünk, ő m a j d ú j r a a fejünkhöz vágja. De kérdés
nélkül is ránk pirít naponta. Szabadságra hívta föl a székelyt is, akár a románt:
hogy sose váljék akármifajta nemtelen ügynek meghosszabbított karjává.
Az Istenek és falovacskák íróarcképei az irodalomtörténetben is otthonos Sütő
András „újraértékelései". Nemcsak szigorú filológiai aprómunkával ható írások,
hanem szépírói művek. Az Asztalos István életművében tallózó Ne szóljatok! és az
Anyajegyes irodalom soroltassék bár az arcképvázlatokhoz, és a Kemény János halála alkalmából írott A mecénás metamorfózisa pedig az „újabb úti tűnődések"-hez,
mindkettőt a szívbeli jó barát elvesztése egyazon csoportba sorolja. Ha lírával dúsul
is az életművet megmérő emlékezés, észrevehetőek — a Tamási-esszé egyik mondatát parafrazálva — a mű virágmintás szövetében a drámaiság fekete szálai.
Az időket és korokat oly könnyen és gyakran áthágó képzelet, mintha a személyes jó barátok dolgain merengve — elveszetteket és élőket egybetoborozván —
megnyugodna egy pillanatra. A csend áhítatában ilyenkor az Illyés Gyula és Németh László esszéiből erőt merítő kisdiákra, illetve most már a velük mérkőző felnőttre gondolhatunk. Aki valaha Cs. Szabó László Haza és nagyvilág című könyvébe örömmel jegyezte: „Sütő András fg. VI. o. Kolozsvár, 1945. szept. 25." Mind-

össze ennyi lenne az indítás? Hihetőbb: ez annak csak egy kis része. Az élő és holt
klasszikusok művei mellett — figyelmeztető ujjként! — ott volt az emberpélda, és
Sütő — ahogyan Németh László Kemény Zsigmondot jellemezte — „könyvvel és
élettel egyszerre képeztette magát".
A riporter kérdésére — „Mi dolgunk a világon?" — a népsorsot vigyázó bölcsesség adatta szájába a feleletet: „Ügy cselekedjünk, hogy megmaradjunk". (Kriterion, 1973.)
SZAKOLCZAY LAJOS

Déry Tibor: Kedves bópeer...!
Az öregséget sokféleképpen lehet tudomásul venni. Vannak, akik aiszkhüloszi
átkokat mondanak arra, „aki tette, hogy így meg kell az embernek öregedni;" (Füst
Milán), mások (mint Illyés) a pusztulásnak hadat üzenve, a pusztulást el nem fogadva mutatnak fiatalokat megszégyenítő példát, a szembenézés fegyelmét vállaló
öregkori teremtő erőt. A Kháron ladikjánt író Illyés perlekedik a halállal, Déry
„kedves bópeer"-e viszont beletörődik, belenyugszik a megváltoztathatatlanba, s
megtanul „lecsavart vágyakkal" élni. A kisregény, melynek címében az após jelentésű francia beau-père játékos-fonetikus átírását találjuk, az öregedés tüneteit
elemzi, de az életről szól, annak ellenére, hogy a halál közelsége központi helyet
kap benne. Az „azt sem tudom, hány éves vagyok" emlékezetkihagyása, a hulló
fogak, a csöpögő orr, egyszóval az öregedés folyamatának szomorú tényei így együtt
festik meg „az öregkor általános ábráját", melyen az író-főhős — az illetlenség kockázatát is vállalva — „vihog, nyerít", ironizál és önironizál — kifogyhatatlan bőséggel. Itt minden reagálás szokatlan és váratlan. Mert ugyan kinek jutna eszébe
— fia férfierejének első jelentkezései láttán — a halál, a romlandó test, a „lassú
korhadás"!
Az öregedő ember körül elnémul a világ, a figyelem a lélek legrejtettebb zugai
felé fordul. Nem véletlen, hogy az öreg író ugyanoda jut vissza, ahonnan a fiatal
elindult:, önmagához. Déry mindeddig — önéletrajzi írásain kívül — nemigen vallott életéről regényben, elbeszélésben. Most, a Kedves bópeer... ! olvasásakor éppen
ez az alkotóból a hősbe transzponált személyesség, szubjektivitás az újszerű. A hős,
akinek a nevében az író beszél, fiktív személy, s képzelt a cselekmény is, de úgy,
hogy az író és az első személyben beszélő szereplő közötti viszony nagyon is világos.
Vagyis: a fikció nem zárja ki az író legbensőbb ügyeinek regénybe építését. Itt a
hős bizonyos mértékben maga az író, aki — ellentétben legtöbb regényével —
ezúttal nem szorul a vele semmiféleképpen sem azonos hős cselekedeteinek — Sükösd Mihály szavaival szólva — „terjedelmi többletet" jelentő kommentálására.
A szintetizáló jellegű cselekménybetétektől eltekintve ebben a kisregényben az analízisen van a hangsúly, a mű cselekményanyaga néhány mondatban összefoglalható.
Ha a kisregényre jellemző kulcsszavakat fontossági sorrendben egymás mellé
írnánk, az irónia, önirónia, szkepszis szavak mindenképpen az elsők lennének, nem
véletlenül, hiszen ezek a fogalmak a kései Déry-művek lényeges sajátosságai. Távolságtartás ez, mely az igazi humorra képtelen írói egyéniség önszemléletébe is belopakodik. Minden író szuverén joga, hogy a világ hangjait „saját alkata akusztikai
jelenségei mögött" hallja meg. S ha a világ jelenségeire való bármilyen reagálásban
az intellektus fölényét érezzük, akkor ez így jó (pontosabban: így is jó) és természetes. „Rakéta oly magasra nem visz az űrbe, hogy utolsó lépcsőjébe kapaszkodva
az emberi hiúság el ne kísérje, az irigység meg ne előzze." Ha Déry hősének ez a
lesújtóan szkeptikus véleménye van, nincs mit tennünk — vagy elfogadjuk, vagy
75

nem. Mindez az esztétikai értéket aligha befolyásolja. Más kérdés, hogy az írói
modor néhány megnyilvánulásával egyetértünk-e. Az ember rendeltetésén például
a magyar és világirodalom jó néhány klasszikusa töprengett már, s ennek megfelelően sokféle válasz is született. „Hogy mi végre állíttatunk a földre: talán, hogy jól
érezzük magunkat? Stb. síb. mondja ilyenkor Stendhal, amikor megunja s a j á t gondolatait. De mindez nem érdemelne többet egy homéri kacajnál, ha nem nyüzsögne
körülöttünk annyi nemes lélek, aki meg akarná vigasztalni a buta tömeget, h a
törik, ha szakad." így elmélkedik Déry hőse, s a jámbor olvasó csak kapkodja a
fejét, a „homéri kacajt" vegye-e komolyan, vagy a „ha törik, ha szakad" elszántságát. Nem kétséges, hogy az emberi lét végső kérdéseire egyértelműbb feleletet
várók rokonszenvesebbnek találják Tamási Áron Ábelének az otthonteremtés igényét mély bölcsességgé szublimáló felismerését.
Déry iróniája akkor brillírozik igazán, amikor ez a hatásos fegyver — például
a temetési jelenetben — az emberi kisszerűségek ellen fordul. Az erős vonalakkal
megrajzolt figuráknak, pályatársaknak, barátoknak és más ismerősöknek, ezeknek a
képmutató, nem a saját életüket élő, konvenciókhoz igazodó embereknek a bemutatása — a módszert illetően — a múlt századi kritikai realistákra emlékeztet.
Ám Déry ugyanakkor ízig-vérig XX. századi író, aki — néhány kortársával ellentétben — nem tartozik a hidegfejű dezilluzionizálók közé. Humanizmusa segíti a b ban, hogy az emberben a szánalmas és esendő vonások mellett vagy éppen ellenére
érvényesülő nagyságot is megláttassa. (Mert néha az is nagyság, ami látszólag
gyávaság.)
A kisregényről ez ideig megjelent kritikák szerzői többnyire kiemelték és ú j szerűnek nevezték a főhős és annak menye között kibontakozó kapcsolat ábrázolását. Valóban, itt van egy nem mindennapi élethelyzet, melynek kifejezési lehetőségére Déry igen jó érzékkel figyelt föl. A regénybeli író — bármennyire is furcsán
hangzik — menye jelenlété be szerelmes, s az ily módon kialakult érzelmet ú j a b b
sikeres lépésként tarthatja számon abban a küzdelemben, melynek célja a teljes
emberi élet megtartása. Ha nem is ennek a szituációnak, de ennek az érzelmi állapotnak a rajzát máshol is megtalálhatjuk. Kamondy László egyik legszebb elbeszélésének hőse, a Kancsal tündér öregembere például ugyanezt az érzelmi folyamatot
éli át, tudja, hogy „csak annyit akar a lánytól, mint a bódító, erős vadszegfűtől:
hozzáhajolni, megszagolni és menni tovább, még gondolatban se nyúlni a virág derekához". Ne dobálózzunk hát a „világirodalomban egyedül álló"-típusú ítéletekkel,
különösen akkor, amikor — horribile dictu — „kis magyar irodalmunkban" is találhatunk párhuzamos jelenséget.
S ha már párhuzamot említünk, vissza kell térnünk a bevezető mondatokban
említett összehasonlítási lehetőséghez. Vissza kell térnünk Illyés Gyula és Déry témájukban közös műveihez, azokhoz az alkotásokhoz, melyek — az alkat és a megközelítés különbözősége ellenére is — egy tőről sarjadtak. Az Éden
elvesztésére
„válaszoló" jelenet (Szembenézni) „invokációjában" írta Déry: „Segíts, Gyula, hogy
bár nálad brutálisabban és reménytelenebbül gondolkodván, emberségben el ne maradjak mögötted!" — Ez a „fohász" a Kháron ladikján és a Kedves b ó p e e r . . . !
lényegbeli különbözőségét is megvilágítja, ugyanakkor egy közös érintkezési pontot
is megjelöl. Mindkét író — közvetve vagy közvetlenül — saját sorsát kutatja,
ám élményeik, tapasztalataik közösségi érvényéhez nem férhet kétség. Illyés Gyula,
Juhász Ferenc és Nagy László ú j verseskötete, valamint Sütő András esszégyűjteménye mellett Déry Tibor kisregénye az elmúlt év egyik legjelentősebb műve és
sikere. (Szépirodalmi, 1973.)
OLASZ SÁNDOR

76

Bata Imre: Képek és vonulatok
A kötetben egyetlen utalást — alig egy oldalnyi részt — találunk, ahol a szerző
„kiszól" a szövegből, s munkájáról, önmagáról közvetlenül vall. A két költő, Ágh
és Tandori arcképét fölvázoló tanulmány előtt olvasható ez a „félre", ez a kritikusi
ars poeticának is fölfogható vallomás: „A kritikus nem irodalomtörténetet ír, s ha
a lírával — az élővel — annyit foglalkozik is, nem a műnem összefüggő történetét
akarja előadni. A kritikus a folyamatokra figyel, vonulatokat, rétegeket érzékel.
Megbecsüli ugyan az értéket, bárhol találja, és nem szeretne senkit számon kívül
hagyni, de nem akarja a költészet múlt idejű rendjét fölvázolni. Nincs még itt
az i d é j e . . . "
Amikor Bata Imre másfél-két évtizedes kritikusi pályáján másodszor gyűjtötte
kötetbe tanulmányait, mindenekelőtt az anyag kiválasztásával és elrendezésével
vallott önmagáról. Mi mindenről írt két évtized alatt? De ha csak az elmúlt évtizedet nézzük, amely korábbi kötete, az Ívelő pályák (1964) óta eltelt, akkor is
hány és hányféle kritikusi feladatot kellett megoldania — és oldott meg sikerrel —
ebben a tíz évben? A Képek és vonulatok szerzője nem elmélkedik már általánosságban a kritikus hivatásáról, hanem a maga kritikusi elhivatottságáról tesz tanúságot. Nem programot ad, hanem az önmaga elé állított igényeket valósítja meg.
Nem a kritika feladatáról ír, hanem igényes kritikákat ír. Azzal vall magáról, amit
másokról mond.
Mit emelt át folyóirat-tanulmányaiból könyvébe? Kik a Képek és vonulatok
„hősei"?
Batát mindenekelőtt az élő irodalom kérdései, a magyar líra és epika „metamorfózisai" foglalkoztatják. Ha leszámítjuk a kötet élén álló két „áttekintést" —
az egyik líránk húsz esztendejéről, a másik egyetlen év, 1966 magyar versterméséről
kísérel meg képet adni (de a két dolgozat „mindenkire" illő általánosításai, könnyű
kézzel osztott jelzői, a példák és fölsorolások esetlegessége inkább arról győznek
meg, hogy az ilyen évtizedes „visszapillantásnak", illetve éves „fölmérésnek" menynyire nincs értelme) — mondom, ha eltekintünk a kötet első ötven oldalától, akkor
a következő „betűrendes katalógust" találjuk. A költők névsora: Ágh István, Áprily
Lajos, Bányai Kornél, Illyés Gyula, Juhász Ferenc, Nagy László, Pilinszky János,
Tandori Dezső, Weöres Sándor. Az epikusoké: Benedek Marcell, Kodolányi János,
Németh László, Sánta Ferenc, Szabó Pál, Veres • Péter. Kell ennél kézzelfoghatóbb
kritikusi ars poetica? Bata szellemi arcképének körvonalait azok a nevek rajzolják
meg, amelyek érdeklődésének irányát jelölik. Azzal a mozdulattal vall magáról —
közvetve — a legtöbbet, amellyel évtizedes kritikusi működésének gazdag terméséből ezeket az írásokat — éppen ezeket — kötetté rendezi. — Hogy nem fedez föl ú j
értékeket, hogy többé-kevésbé ugyanazokról ír, akik ma minden igényes kritikust
foglalkoztatnak, hogy nagyjában egy szinte konvencionális értékhierarchiához igazodik? A kérdésben rejlő kritika aligha cáfolható. Magyarázata azonban van. De
erről majd később . . .
Bata szuverén kritikus. Nem ismétli önmagát, csak igénye állandó. Ez köti össze
a különböző időben keletkezett és különböző tárgyú írásokat. A kötet nem alkalmi,
jól-rosszul megoldott kritikusi megbízások gyűjteménye, hanem egy saját mondanivalóval rendelkező, gondolkodó elme töprengéseinek eredménye. Bata maga keresi
a neki való feladatokat, s a műnek és elemzőjének találkozása gyakran oly szerencsés, hogy úgy érezzük, nem is az író, hanem a feladat kereste és találta meg legjobb megoldóját. Nem egyes könyvekről, kötetekről beszél (még ha annak kapcsán
szól is), hanem az egészről, az életműről. (Például Illyés Poharaim című kötetéről
szólva.) A részletet is az egész irodalom összefüggésében vizsgálja. A jelenség mögött a törvényszerűt keresi.
Vannak „elvárásai", van rendszere és koncepciója, de nem erőlteti az anyagra.
77

Vannak elméletei, de tud engedni a teória rovására, ha úgy látja, hogy a valóság,
a mű súlyosabb. (így jut el például Sántánál a parabolikus ábrázolás értékének
elismeréséig.)
Nem idézetekből él, főként nem mások ítéletének fölmondásából. Egy-egy odavetett megállapítása mögött nagy anyagismeret, gazdag tudás rejlik. Sokszor még a
szükségesnek látszó bizonyítási anyagról is lemond, nem dokumentál. Ezek a tanulmányai kiérlelt ítéleteket közölnek, de önmagukban nem állnak meg, az alapmű
szövegének s a különféle kapcsolatoknak az ismeretét föltételezik. Szerencsésebb —
bár talán terjedelemigényes — megoldás, ahol a bizonyító anyag sem marad el.
(Például amikor Áprilyben érzékenyen kimutatja az Ady-reminiszcenciát.)
Milyen ízlést, milyen normarendszert és értékítéletet rekonstruálhatunk az írásokból? Milyen szemlélet és igény adja meg Bata Imre tanulmányíró munkásságának alapját? Próbáljuk meg először „negatívan" megközelíteni a kérdést. Mit„ nem
akar Bata? „A kritikus nem irodalomtörténetet í r . . . " — vallotta a fenti idézetben.
Ezt elsősorban önmagára nézve tartja igaznak. Bata nem az irodalomtörténet felől
érkezett a kritikába, nem a Balassi-strófa és a Szigeti veszedelem világából lép át
alkalmanként az élő irodalom tájaira, nem ún. irodalomtörténész-kritikus. A történetiség vizsgálata az élő irodalom jelenségeinek elemzésénél nem vonzza, elhallgatja, a történeti és irodalompolitikai mozzanatok fölött elsiklik, illetve ahol semmiképpen sem kerülheti meg, ott csak pedzi vagy sommás általánosításokkal beéri,
írókat említ, „akiket 1949-ben hallgatásra ítélt a korszellem" (!); másutt ugyanezt a
folyamatot így minősíti Pilinszky pályáján: „a költészet polgári képviseletét elnémítja az ú j korszak". Vizsgálódásaiban a történetiség még a szükséges mértéknél
is kevésbé érvényesül. Szemlélete vertikálisan és nem horizontálisan kiterjedt. Elemzéseit a hazai és világirodalmi párhuzamok és hivatkozások nélkül mélyíti el. Történeti eseményekkel, életrajzi tényekkel nem bíbelődik.
Még a személyiség, az egyéniség „természete" sem érdekli. Az életrajzi tények
és a mű kölcsönhatására nem ügyel. A pszichológiai motívumok jelenlétét nem
kutatja. A lehetőség és a megvalósulás aránya nem izgatja. Bata a puszta szövegre
koncentrál, figyelme a műre tapad. Az objektív elemző magatartását kívánja megvalósítani. Ha vannak is elfogultságai, szenvedélyei és érzelmei a mű és az alkotó
iránt, ezeknek a legritkábban enged teret. A művet alakító erők között az író egyéniségét nem vizsgálja, mint ahogy az írásokban a maga kritikusi személyisége is
mindig rejtve marad.
Még egy harmadik „negatívumot" is elmondhatunk ezekről az írásokról. Batát
nemcsak a történetiség, nemcsak az alkotó személyisége nem érdekli, de még a par
excellence esztétikai érték elemzéséről is lemond. Nem azt mondjuk, hogy akár egy
pillanatig is megfeledkezne arról, hogy művészeti alkotások vannak a kezében. De
figyelme elsősorban nem az esztétikai megvalósulás mikéntjére, az eszközök vizsgálatára, a minőség elemzésére tapad. A művet nem belülről, az alkotás folyamata
felől vizsgálja. Az életművet monumentumnak, az alkotót fenoménnek fogadja el.
Nála az esztétikai minőség a premissza, a kiindulópont, az elfogadott érték; nem a
bizonyítandó anyag. Az elemzés csak ezután kezdődik.
Mindez nem azt jelenti, hogy Bata Imre alkalmanként ne lépné át a maga köré
vont határokat. A történetiség elvét, a társadalmi „szempontokat" például remekül
érvényesíti a Benedek Marcell-portréban. Az alkotó személyiség természetét, valamint a lehetőség és a megvalósulás arányát vizsgálja a Kodolányi-pályakép fölvázolásában. A költői eszközökről találó megfigyeléseket közöl Weöres nyelvéről
szólva. De Bata nem irodalomtörténész-, nem pszichológus- és nem esztéta-kritikus.
Nem históriát ír, hanem problémákat vizsgál. Nem megért, hanem elfogad. Nem
minősít, hanem intepretál.
Bata Imre tanulmányai annak a kritikusi magatartásnak egyik legszínvonalasabb dokumentumai, amelyet röviden a filozofikus jelzővel illethetünk. Értékelése,
elemzése nem históriai, nem lélektani, nem esztétikai, hanem bölcseleti eredetű.
A műveket az eszmék felől közelíti meg. Az íróban és az írás mögött a filozófiai
rendet keresi. A mű esztétikai értékelése helyett a gondolati tartalom izgatja.
78

Vállalkozásához az igényt és a példát a hazai elődök közül leginkább Németh
Lászlóban találhatta meg. De csak az igényt és a példát. Mert nem Németh László
eszmerendszerét veszi át, hanem megközelítésének „módszerében" lát példát. Bata
kérdései, melyekkel az eléje kerülő művet faggatja, jellegzetesen a huszadik század
utolsó harmada tudományosságának és filozófiájának a kérdései, olyan bölcseleti
fogantatású kérdések, amelyeket a modern természettudományok, a fizika és a matematika (majd nyomukban a modern nyelvészeti gondolkodás, a strukturalizmus
és a szemiotika) fogalmaztak meg elsőként. Ebben a gondolatrendszerben a térnek
és az időnek, pontosabban egy ú j f a j t a tér- és időszemléletnek, á tér és az idő összekapcsolódásának, a négydimenziós térnek, a természeti és a létidő különbségének
van központi szerepe. Bata alapkérdése: A tér és az idő szerepe hogyan változott
meg a költészetben és a regényben, azaz miben rejlik a modern líra és epika „metamorfózisa"? Azzal, hogy Bata lemond a történeti, a lélektani és az esztétikai mozzanatok tüzetesebb vizsgálatáról, talán csökkenti mondandójának érvényességi körét, ugyanakkor a bölcseleti megközelítéssel eddig még rejtve maradt értékeket hoz.
a művekből felszínre, s az alkotás filozófiai rugóinak vizsgálatával olyasmire tapint,
ami a kortárs irodalom vizsgálatából mind ez ideig eléggé hiányzott.
Bata legfontosabb kritikai mértéke a mű korszerűsége. S mi a korszerűség
„ismérve" ?
A Kodolányi-pályakép: „az epikus teljesség felidézéséhez oly szükséges distancia" keresése. Szabó Pál regényeiben a természeti idő és a létidő viszonyát vizsgálja. Veres Péter epikájában az író „életfilozófiáját" elemzi. Sánta Ferenc írásaiban
az epika „metamorfózisát" fedezi f ö l . . . Általában azokhoz az epikusokhoz vonzódik, akiknek műveiben filozófiát talál. Kulcsszava, mely a korszerű epikához utat
nyit: a mítosz, a mitikus. A mítoszteremtés lehetőségét kutatja Némethnél, a mitologikus teljességet regisztrálja Kodolányinál.
Bata Imrének az „elnémult elbeszélőkről", valamint a magyar epika élő képviselőiről írt tanulmányai is példás és szép vállalkozások, de a szemlélet igazi
újsága és eredetisége a líráról szólván ragad meg. Milyen a korszerű líra? Bata
abból indul ki, hogy a modern költészet egyetemes érdekű, filozófiai minőségű kérdéseket tesz föl az embernek. Ezért ő maga is a filozófia oldaláról közelíti meg a
költészetet: a világképet keresi a költőben, a líra filozófiai minőségét vizsgálja, a
filozófiai tartalmú költészet érdekli. A „nagy költészet" ismérve szerinte a „filozófiai szinten megfogalmazott lírai antropológia". Weöresnél a pluralisztikus filozófiai
álláspontot találja meg, Nagy László műveiből az antropologikus filozófia elemeit
olvassa ki, Tandori Dezső — úgy látja — a „négydimenziós teret manifesztálja"
verseiben.
Eszménye az „evidenciaköltészet", az a költészet, ahol a líra egyetlen megnyilvánulási lehetőség, ahol a költészet életforma. Modern költészet pedig az, amely
nem élményköltészet, amely nem elbeszélő-leíró és dramatikus, hanem „kreatív".
A korszerű költészetet a tudatosság és a látomásosság egyformán jellemzi. A korszerű költő kifejezőeszköze nem az allegória és a szimbólum, hanem a látomás.
A modern költészet mitikus, mítoszteremtő.
Milyen eredményei vannak ennek a módszernek? Mit lát meg, mit ér el vele
a kritikus? S hol sejthetők érvényességének határai, korlátai? Egy tanulmánykötet
margójára írunk jegyzeteket, nincs terünk idézni megállapításait, amelyekkel egyetértünk, s nincs helyünk ítéleteivel, értékelésével vitatkozni. Legföljebb fölhívhatjuk
a figyelmet, ahol véleményünk szerint Bata Imre módszere vitathatatlan eredményéket hozott, s jelezhetjük, sejtethetjük kétségeinket.
Ahol a költő világképe és a kritikus filozófiai rendszere közel kerül egymáshoz,
ott a tanulmányok ú j eredményeket, ú j megállapításokat, eredeti elemzéseket szikráztatnak föl. Weöres, Juhász Ferenc, Nagy László költészetéről olyan interpretációt
sikerült Bata Imrének adnia, amire eddig senki sem vállalkozott itthon. De ahol a
vizsgált anyagnak és a megközelítő szemléletének mássága nyilvánvaló — például
Pilinszky vagy Illyés lírája esetében —, ott az elemzés vagy a felszínen marad,
vagy kitetszik az értékelés kényszeredettsége. A szemlélet és a módszer korlátait
79

mutatja az ellenpróba is: A kötet legsikerültebb tanulmányai azok, ahol a szerző
nem ragaszkodik kizárólagosan a filozófiai megközelítéshez, sőt éppenséggel mellőzi
vagy mértékkel használja „kulcsszavait", ahol teljes pályaképet rajzol, ahol a m ű vet kor és személyiség kölcsönhatásában vizsgálja. (Ilyennek érezzük a Nagy Lászlóról, a Szabó Pálról, a Veres Péterről adott pályaképet.)
Az írások tele vannak kitűnő megfigyelésekkel, ötletekkel, telitalálat-értékű
részletekkel. Juhász Ferenc költészetének elemzése, „rétegeinek" vizsgálata a gazdag Juhász-irodalomban is újszerű. Remek az Áprily- és a Nagy László-tanulmány
indítása. Kitűnően jellemzi Juhász Ferenc és Nagy László költészetének különbözőségét. Idézni kellene a Weöres-portré néhány találó bekezdését. Elgondolkoztató,
tömör sorokat olvashatunk Veres Péterről. Példaszerű a mód, ahogy egy-egy művet
leír: ismertetést és elemzést ökonomikusán vegyítve egymással. Költőien szép Nagy
László Menyegző című versének szerkezeti elemzése. Kitűnő megállapításai vannak
Szabó Pál regényszerkezetéről.. Ezek a megfigyelések, ötletek, telitalálatok viszik
és ragadják előre a tanulmányokat.
Az írások fölött köröző figyelem azonban meg-megbotlik, s ezt sem titkolhatjuk
el. Bata vizsgálódása csaknem kivétel nélkül ott kezdődik, ahol már elfogadta az
alkotó kivételes tehetségét, szuverenitását, a képesség rendkívüliségét. Bata számára
az alkotó „kivételes jelenség", „géniusz", „fenomén"; okát, természetét, lehetőségeit
nem kutatja, minőségi különbségekre nem mutat rá. Elfogadja a tehetséget, „mint
•olyant", és nem vizsgálja mineműségét, kiválasztódásának törvényeit, a tehetség és
a teljesítmény arányát. Mivel eszményekről ír, az értékítélet kifejtése hiányzik, s
kivetnivalót sem talál bennük, a bíráló-elmarasztaló megjegyzéseket takarékosan
méri. Gyakran megmarad a külső és a belső forma vizsgálatánál, s a minőség, az
eltérések elemzéséig nem jut el. Inkább elfogad, mint ítél. Inkább magyaráz, mint
• értékel.
A filozófus-kritikus szerepének félreértéséből fakadhat, hogy mondanivalóját
Bata valami furcsa, nyugtalanító műnyelvbe csomagolja. Modern művészetről, élő
irodalomról beszél, de mintha Hatvany Lajost olvasnánk, mintha a századelő stílusvirágainak korunkbéli rokonai élednének újra. Furcsa szecesszió, az értekező próza
újkori ferdülése ez. Ügy akar filozofikusnak látszani, hogy egy műnyelv repkényével födi be a gondolatot. Nem ügyel a kifejtés rendjére, szerkezetére, logikájára.
„Latin" világosság helyett „germán" homály borong a szövegen. Miért legyen például két jelenség kapcsolata egyszerűen indokolatlan, vagy esetleges, vagy alkalom.szerű, ha azt cifrázni is lehet, így: „indokolt kapcsolata kétséges". így kerülnek a
pompás leírásokba és szemléletes jellemzésekbe ilyen körmönfont, kimódolt, egyénieskedő szavak, erőltetett kifejezések: jelentéses, tételez, kéredzik, kozmikus öleléspillanat stb. Nem valamiféle nyelvtisztító düh mondatja velünk, hanem éppen a
tanulmányokban rejlő értékes gondolatok féltése, hogy kockázatos a mondandót a
divatértékű szavakra bízni: struktúra, szituáció, manifesztál, kreatív, immanencia,
organizmus stb. Hamarabb értéküket vesztik ezek, mint amennyi maradandóságot
kívánunk és időálló értéket sejtünk a tanulmányokban.
Bata Imre nyelvi minősége és ereje ott fog meg, ahol hangja áthevül, fölforró.sodik. Pátosza tiszta és nemes, nem a maga személyiségének fölnagyításából ered,
hanem tárgya adja, s a szeretet, amit tárgya iránt érez. S mivel szenvedélyét nem
pazarolja méltatlan dolgokra, mindenkor el t u d j u k fogadni az előadás emelkedettségét. Bárcsak ebben a hevületben és lendületben minden idegen anyag és keresettség kiforrna stílusából.
Manapság, amikor a közönség és a kortárs művészet eltávolodásának, illetve a
modern irodalom meg nem értésének számos jelét figyelhetjük meg, eléggé nem
méltányolható a kritikusi elhivatottság, amely a modern irodalom szolgálatára és
értelmezésére vállalkozik. Bata Imrében (elfogultságaival együtt) a modern magyar
irodalom egyik legérzékenyebb és legigényesebb magyarázóját kapta meg. (Magvető,
1973.)
TÜSKÉS TIBOR
80

Kiss Dénes: Kék kék kék
Kiss Dénes új verseskönyve filozofikussá érlelődő költészetének izgalmas dokumentuma. Lírája nem vált színesebbé, de sokat mélyült: ú j költői terrénumok látványos meghódítása helyett korábbi témáinak gondolati és formai lehetőségeit bonyolultabb szemlélettel, alaposabban aknázza ki. Az elégia csöndjét például metafizikává fejleszti: „halhatatlan az ember magánya akár ölik akár ölelik"; magáramaradását megnöveszti szinte embert fenyegető hatalommá, de csak azért, hogy
helyzetét drámaként élhesse meg. E dráma a védekezés gesztusa. Tomboló csöndjei
vérfagyasztó hallgatással üvöltenek, az embert fojtó gyűrűkkel hurkolják körül, de
alkalmat teremtenek a lélekerő próbáihoz is. Az idill kérdőjelek és föltételek bizonytalanságába vettetve gazdagodik: „ki lesz akiben béke lesz ha a lélek fényességét roppant sötét öleli át". Életérzésének motívumoktól gyakran függetlenedő elvontsága egyszersmind lírai koncentráció is: „e versem sem más mint ha nyüszít az
állat mert átjárta valami ismeretlen fájdalom". Végleges arca a széljárta koponyáé;
e tudat azonban nem azonos a belenyugvás hangulatával, sokkal inkább bizonysága
a lélek fölényének, a szkepszis fölé növő elrendezettségnek. Továbbírja a Halotti
Beszédet: „hamu és tűz vagyunk" — de lírai optimizmusát kétellyel felhőzi. „Bár
a mindenség szívdobogása — jól tudja — nem érte z i h á l . . . Mint a vakok hófehér
botként hordja magával faragott isteneit" — olvassuk egyik szép versében.
Lírikusi eszménye a tisztaság. A kötet címadó verse talán Babits Fekete országának komorságára válasz: a költő „égből tördeli arcát", „szeméből kék égdarab
pattintható". De mindenképp humánus jelkép, azé az állapoté, amikor még minden
nyílt és szabad. Ezért kapaszkodik a hajnalokba, az ifjúság és a falu erkölcsi romlatlanságába, Vivaldi és Kodály zenei harmóniájába, Arany ősmagyar regéjének
hősi egyszerűségébe. E tisztaság megtestesítője a nyelv, amely „a gondolat anyaölének legtisztább sarjadéka". Vallja, hogy a költő „idejét a szó szüli meg", a szó
által nő meg benne az ember, aki „a kardok hegyén is dudorászik". A némaság
félelme mondatja vele a vallomást: „Indulat be ne zárjon, ki keres, megtaláljon!"
Kiss Dénes jelentős költői föladattal birkózik: úgy lázadni föl a hic et nunc
világ ábrázolásának lírai pozitivizmusa ellen, hogy ne kelljen érte a szerepjátszás
oltárán föláldoznia a vallomás friss szubjektivizmusát, az egyéniség természetes
közvetlenségét. E törekvésének megvalósításában nézőpontváltó, átképzeléses technikát alkalmaz. „Anyákkal vagyok viselős én, megszülni őket nem tudom" — olvassuk egyik versében. Másutt a „kint és bent" anyagcseréjét végzi el: „Csontomban
tűz vicsorog házak erdők gerince ropog . . . " vagy „Az éj fehéren fölhasad melegen
kibukik hasából gyerekszőke hajfonat". Távolságverseket ír, ilyen például az „Űrhajósok éneke időszámítás után ötezerből", vagy a Gólyakalifa lírai parafrázisa(„nem ismerem azt az embert, ki elvonszol ide-oda..."). Ars poeticája: „amíg hinni
akar a hitben s kiszakadni e rothadásra elítélt testből nevetését a fákra akasztja
rügynek virágnak". Ez az expresszionizmus nyers tényszerűségét és az impresszionizmus finom látomásosságát egybekapcsoló módszer néha oly romantikus pózokra
indítja, mint „őrizz öledben Atlantiszom" vagy „az itthoni Tibetben kóborlok ismeretien". Másutt a szentimentális temetőlíra sablonjai tűnnek föl: „lyukacsos arcomon átsüvít a szél átnéznek rajta csorba csillagok" stb.
Az élmény konkrétságát szétfeszítő lírai expanzió szükségszerűen együtt jár ú j
tér- és időszemlélet kialakításával. A leíró vers hagyományos dualizmusa ilyesféleképp oldódik föl: „A dombokra gondolok mintha a dombok gondolnának rám";
„Arcvonásom égből á s o m . . . magamat kék égbe ásom". Megbomlik a szokott időrend is: „Kifeslek az időburokból kemény leszek mint a mag" — írja. Jellemző rá
az időfolyam térbeli látása: „Nemcsak előre: összevissza burjánzó időben élek."
Nem történések, inkább viszonylatok lírája ez, melyben az egymásután idősíkjai
állapottá összegeződnek. így válnak értelmes jelzésekké e sorok: „Az időnek nincs
g Tiszatáj

81

iránya"; „Óráimat szaggatom cérna-percem összetart"; „A belém vetett évszakok
termése rajtam fintorog"; „Minden mi elmúlt őrködik velem"; „Ezt a századot kihagyom divat-ricsaj és csupa rom" stb.
A nézőpontváltást Kiss Dénes nem öncélú esztétikai játéknak tekinti; általa a
konkrét lét szűkösségét megszenvedő és az emberi lét teljességére sóvárgó költő
mélyen humánus mondandói fejeződnek ki. Hangjának vannak ugyan bicsaklásai:
költeményeinek gondolatisága homogénabb, mint képisége; képalkotása ott is jelenetező, ahol a gondolat definitív tömörsége inkább egyirányúságot kívánna; vitatható törekvése a nyelv „geometrizálása" is. De jelentős költői eredménynek kell
elkönyvelnünk, hogy miközben e líra súlyos létproblémákkal nehezedett, dikciója,
ritmusa semmit sem vesztett könnyedségéből, lebegő természetéből.
A szerző fölfogása szerint a jó költő egyszersmind nyelvének művésze is. Arany
János óta ritka és épp ezért dicséretes elgondolás. Mások számára is példa lehet,
hogy egy verseskönyvben a nyelvi játék — Dörmögő címmel — ciklusnyi teret kap.
Örömmel olvassuk a híres Rimbaud-vers, a Magánhangzók
szonettje modern változatát, a sok mondókát furcsa asszociációkat keltő rokon hangzású s azonos alakú
szavakból, a hangzás materiális örömét hirdető gyermekverseket, de az egyes — a
fényesség szót fényes égre kettévágó — szóleleményeket, szófejtő ráérzéseket is.
Noha nem problémamentes e nyelvi játék — időnként az ősi mondókák ízébe a
vetélkedők formalizmusa vegyül — mégis figyelemreméltó, mert modern költészetünk nyelvi szürkeségét korrigálja.
A Kék kék kék modern líra, anélkül, hogy a logika köldökzsinórját elszaggatná,
avagy a tudós költészet intellektuális rejtvényeibe bonyolódna. Olvasását élménnyé
avatja megkapó őszintesége, a keresés szenvedélye. Művészi színvonala még egyenetlen, de szerzője emelkedő költő. Szándéka — hogy „halálánál messzebb lásson
és idejénél százszor többet éljen" az ember — olyan költői program, mely várakozásra jogosít. (Szépirodalmi Könyvkiadó, 1973.)
GREZSA FERENC

Szentimrei Jenő: Városok, emberek
Szentimrei Jenő a romániai magyar irodalom „nagy nemzedékéhez", az „irodalomalapítók" közé tartozott, közéleti szerepe, szervező és szerkesztő tevékenysége
talán jelentősebb is, mint szépirodalmi művei. Versei és elbeszélései megfakultak az
idők során, egyedül 1939-ben megjelent Ferenc tekintetes úr című Kölcsey-regénye
maradt eleven. Kós Károlyhoz, Kuncz Aladárhoz, Áprily Lajoshoz vagy Tompa
Lászlóhoz képest alig ismeri őt az irodalmi köztudat. Pedig jelentős szerepet töltött
be valamikor; a húszas években a „népi radikálisok", a „székely jakobinusok" vezéralakjának számított. Ady Endre és Benedek Elek tanítványa volt: az őszinte demokratizmust és népszeretetet tanulta mestereitől. S a Vasárnapi Űjság, a Napkelet,
az Ellenzék, majd a Brassói Lapok szerkesztőjeként, a két háború közötti romániai
magyar közélet fontos őrhelyein küzdött a magyar nemzetiség valóságos érdekeiért,
egyengette a magyar—román közeledés útját.
Önéletrajzának: a Városok, embereknek most kiadott első kötete nem kis meglepetést jelent; alighanem Szentimrei legjobb művének kell tekintenünk. Pedig
hosszú időt: másfél évtizedet késett a megjelenés. Az 1955—57-ben írott emlékirat
bizonyára első volt a romániai magyar memoárirodalom újabb vonulatában. Olyan
művek követték, mint Bartalis János, Kacsó Sándor, Lám Béla, Nagy István és
Kemény János önéletrajzi írásai. Vagyis az erdélyi magyar próza egy igen érdekes
82

és népszerű mai vállalkozását indította meg, még ha utolsónak került is a közönség elé.
Az önéletrajz első része: az Útkeresés könyve az író ifjúkorát beszéli el a múlt
század végétől a soproni katonaiskola befejezéséig, 1908-ig. Három város volt akkor
Szentimrei életének színtere: Nagyenyed, ahol gyermekéveit töltötte (1891-ben Aradon született), Sopron, ahol a katonai főreáliskola növendéke volt, és Alvinc, ahová
családja később költözött. Közülük is talán az enyedi gyermekkor felidézése jelenti
az önéletírás legérdekesebb fejezetét. Szentimrei egy elsüllyedt világot kelt életre,
az erdélyi magyar „középosztály" életét. Ennek a rétegnek az eszményeit, magatartásformáit, belső szerkezetét és történelmi sorsát, szomorú süllyedését mutatja be.
E „középosztályt" Szentimrei családja képviseli. Jellegzetes erdélyi magyar „Buddenbrook"-família ez a család; s három nemzedéke egy társadalmi réteg szerepvesztésének, deklasszáíódásának és végső pusztulásának ábráját rajzolja meg.
A nagyapa: Medgyes Bálint ügyvéd (Medgyes Lajosnak, a 48-as idők híres fórra-'
dalmi költőjének, „Erdély Petőfijének" testvére) fiatalon a szabadságharc utász századosa, aki Bem seregében küzdi végig az erdélyi hadjáratot, és a segesvári csatában, Petőfi hősi halálának napján kap súlyos sebet. Későbbi felesége, az író nagyanyja menti meg és gyógyítja ki. Medgyes Bálint mindvégig ellenzéki 49-es maradt,
becsületes ügyvédként élt a kiegyezést követő általános morális hanyatlás korában,
ő oltotta unokájába a haladás. eszményeit.
A második nemzedék már a megszerzett „tőkével": hatalommal és presztízszsel gazdálkodik, s már nem érdemei, hanem összeköttetései tartják meg helyén.
Ezt a generációt képviseli az író apja: „küsmödi és bözödújfalusi" Kováts Ferenc
csendőr százados, aki már a Noszty Ferik életét éli, ha szerencsétlenebb is náluk,
hiszen kalandos pályáját égy elmegyógyintézetben fejezi be. Végül a harmadik
nemzedék dekadenciája Horváth Győzőnek, az író sógorának szánalmas sorsában
ölt alakot. Ö is katonatiszti uniformisban lép a színre, csakhogy fegyelmezetlensége,
megbízhatatlansága miatt nem érvényesül, homályos üzletekbe kezd, Alvinc községi
bírójának csap fel, s végleg elzüllik a kártyacsaták és italozások között. Egy család
sorsában így van jelen egy társadalmi réteg sorsa; s a két nemzedék alatt bekövetkezett hanyatlás, morális széthullás után már csak az erdélyi magyar „középosztály"
1918—19-es tehetetlensége, a szomorú deklasszálódás, az elcsatolás utáni tömeges'
repatriálás következhetett.
Szentimrei Jenő okkal számolt le ennek a társadalmi rétegnek az életrendjével,
ideológiájával és eszményeivel. Pedig a család őt is katonatisztnek szánta, így került
a soproni „cőgerájba", majd a Ludovika Akadémiára. A soproni iskolaéveknek az
ad különös jelentőséget, hogy ekkor indult meg a leszámolás és az útkeresés folyamata. Szentimrei érdekes képet rajzol a katonai tanintézet belső rendjéről, szokásairól. Talán kevésbé sötét és szorongató ez a kép, mint amit Ottlik Géza adott
Iskola a határon című regényében. Az ifjú Szentimreit nemcsak embertelen szokások és kegyetlen társak-tanárok vették körül (magyartanára Palotás Fausztin, a
századforduló „regionalista" irodalmának egykori képviselője, Móra Ferenc előfutára, társai között pedig ott van Andorka Rudolf, később tábornok, az antifasiszta
ellenállás harcosa). Az Osztrák—Magyar Monarchia hadserege mégis elidegenítette,
már Sopronban írói tervek foglalkoztatták, s nem tiszti karrierre készült. Ott indult
meg az a folyamat, amelynek sodrában aztán — már a világháború idején — szakított a hadsereggel, a konzervatív magyar „középosztály", a hivatalnok értelmiség
életével és eszméivel. Apjától örökölt nevét nagyapja szülőfalujának (Marosszentimre) nevére cserélte fel, így lett Kováts Jenőből Szentimrei Jenő: katonatisztből
erdélyi magyar író, aki vállalta a nemzetiségi létben élő értelmiségi és írástudó
feladatait, aki mindvégig a „baloldalon", a haladás táborában foglalt helyet.
A névváltoztatás gesztusának egyszersmint jelképes értelme van: Szentimrei
nemcsak Erdélynek kötelezte el magát általa, hanem a nagyapjától: Medgyes Bálinttól örökölt progresszív hagyományoknak is. Mintegy „visszacsatolta" sorsát, eszméletét és önmagát a 48-as Erdély demokratikus és plebejus tradícióihoz. Ezeket a
tradíciókat szolgálta hosszú és küzdelmes élete során és hagyta hátra — már az
6*

83

önéletírás fogalmazása idején — unokájának, akinek az önéletrajz kerete értelmében most elbeszéli sorsát, életét. Ezek a tradíciók a szülőföld hűségére, a népi közösség szeretetére tanítanak. És ragaszkodásra az erdélyi kultúra, az évszázados
örökség iránt. „Ti vagytok örökösei ennek a művelődésnek — fordul unokájához, a
fiatalokhoz —, és ha rajtam múlnék, egyetlen idevalósi diákot nem engednék.felsőbb iskolákra anélkül, hogy Sarmizegethusától Gyulafehérváron át végig ne vezettem légyen a marosvásárhelyi Teleki Tékán, Zilahon, Ady iskoláján, és Koltón
Petőfi mézesheteinek színhelyén. Végigvezetném mentől több ilyen szépséget, tudást,
művelődést lehelő helyén az országnak, hogy tudomásul vegyétek: szilárd alapjai
vannak itt a haladásnak! Van mire szocializmust építeni. Hámoroknak és papírgyártó malmoknak, aranymosásnak, érc- és sóbányászatnak, idővel dacolni tudó
magas- és mélyépítkezéseknek mind-mind itt vannak az alapjai. Ezeket megismerni
és szívünkbe zárni, együvé a Negoi hófödte ormával és a Maros szőke hullámaival:
azt hiszem, ez a hazaszeretet." Ez a néhány mondat az író szellemi végrendelete
gyanánt is olvasható. És persze „végrendelet" maga az önéletírás is. Amelynek még
kiadatlan és töredékben maradt folytatása is bizonyára tartogat meglepetéseket.
(Kriterion, 1973.)
POMOGÁTS BÉLA

Itt és mást
BRETTER GYÖRGY: PÁRBESZÉD A JELENNEL

Amikor Bretter György első könyvéről írtam, „módszerül" a címlapot vettem:
abból kiindulva jellemezni a kötetet. Hogy szaván fogjam a címet. Most megjelent
második kötetét ismertessem hát ugyanezen a módon. Nem kényelemből — lehetne
ez is, hisz Bretter jó címadó —, hanem hogy ezzel is jelezzem az összehasonlítást.
A második könyve mindenkinek: az összehasonlításé. Mintha az első kérdés lett volna,
hozzánk intézett, a második pedig az erre adott válasz. Pedig a kérdést is, a választ
is mi fogalmazzuk meg és azért, hogy az olvasói és gondolati renyheség nevében
„be tudjuk sorolni", „helyére" tudjuk tenni a szerzőt. Megfeledkezve, hogy a szerző
minden írásával helyet teremt magának a nap alatt, újra, mindig újra. Vagyis
jogot a szóhoz — a már kimondott szó által. A második könyv ezzel a joggal él és
újabb jogot teremt — éppen ezt a jogot tagadja valójában a besorolás; a sorban
elhelyezve mi magunk gondoljuk tovább az író eljövendő műveit — ha mást merne
írni, sértve háborgunk kialakított nyugalmunkban. Mert a másként való gondolkodásra kényszerít: a mást követeli tőlünk, azzal, hogy maga is a mást akarja
és adja.
Tehát: Párbeszéd a jelennel.
Ahogy a cím magyarázza az írást, úgy magyarázzák az írások a címet. Milyen
magyarázatot ad hát a kötet erre a címre?
Párbeszéd: „Hinni a dialógus lehetőségében annyit jelent, mint hinni saját
ideológiánk lehetőségeiben. Ám saját ideológiánk lehetőségei korántsem abban vannak, hogy ez az ideológia eleve, minden érveléstől függetlenül, magasabb rendűnek
deklarálja magát. A dialógusban nincsenek kijelölt győztesek... A dialógus nem
kongresszusi rendezvény, amelyet megnyitnak, majd az idők teltével berekesztenek;
a dialógus állandó konfrontáció, válaszok és érvek nyitott folyama. A véglegesség,
a végső válasz igénye ellentmond a dialógusnak." (227—228. 1.)
84

Tehát konfrontáció: mondhatnám úgyis, perlekedés a jelennel — már ha átteszem a szavak és nézetek közötti dialógust jelennel való párbeszéddé és „minden
érvelés" helyett „minden cselekvés"-t mondok. Vita a valósággal: mi mást jelenthet,
mint a valóság tagadását az eszmény nevében — akkor, ha az eszmény lehetőséget
fogalmaz meg? S hogy ez lehessen, partner kell legyen a valóság, nem pedig ellenfél. Annál is inkább, mert „benne vagyunk" — nemcsak cselekvésünkkel, de látásmódunkkal is. Bretter mondja: „A reálisból kell kiindulni, a reálist kell elismerni,
hiszen ebben vívjuk meg harcainkat, és e harcban közelíthetünk az eszményi felé.
Nincsen szó két egyenrangú tag dialektikájáról, hanem a reális dialektikájáról,
amely kitermeli, »kiizzadja« magából az eszményt, saját hiányainak felismerése
révén." (94. 1.) Benne vagyunk, mondottam, és benne van a tagadásunk is. Ezzel
azonban már be is csempésztem a másik fogalmat, a jelenét, hisz már erről van
itt szó.
A jelennel: ezzel vitatkozik Bretter. De mi ez a jelen? A puszta „itt és most"
adottsága lenne ez, ahogy könnyen hinné az ember? Így lenne, ha kívül állnánk,
ám „csak csapda a kívülállás mítosza, ismét csak csapda". Akár a magát Bacchusnak alávető magatartás. Mert: „Bacchus nem más mint a felejtés, a mámor mítosza. Fején koszorú: ő isten; kezében aranyos pohár, szemében a jövő szikrája, ő
Bacchus, a jövőben él, tudja, feljegyzik tetteit, nem feledkeznek meg róla azok,
akik küldték. De az emberek? Nekik egy életük van, mámorukban csak önmagukat
fosztják ki, a ma az övék, amit jelenné csak tettekkel tehetnek. Talán, ki tudja,
minden az övék lehet, de csak a jelenben élhetnek." (33—34. 1.)
A jelen tehát a tettek által van és a tettek világa — az a világ, amivé az ember
válik tetteiben. Ez a valóság, ez a realitás az, amivel Bretter perlekedő dialógusban
van. Valóságunkkal, azzal amit mi cselekszünk nap mint nap és mindenhol. Magunkból építjük az elégtelent, és magunkból izzadjuk ki hiányainak tagadását.
A párbeszédet önmagunkkal folytatjuk, magunkat tagadjuk és magunkat „lépjük
át" — ha már árnyékunkat nem tudjuk. Az itt ezért minket (is) jelenti, a mást
pedig önmagunk fölött átívelő akaratunk és célunk, amelyet eszménnyé fogalmaztunk. Mást akarunk: itt és most: a világtól és magunktól — ez a párbeszéd értelme
—, és így rejtett címe a kötetnek: Itt és mást. S a két szó egymást magyarázza,
mert a mást itt és most akarjuk, nem kívül a téren, és lélekben sem kívül.
„Mit olvas Ön? — kérdezték a kritikust, mire az így felelt: »Már nem olvasok,
hanem írok.« Mit ír? Talán a valóság szövetmintáit rajzolja át? »Igen — válaszolta
a kritikus —, mert hiszek abban, hogy a valóságot befolyásolhatjuk, hiszek tehát
abban, hogy a kritikus maga is mozdít valamit a világon.« Biztos ö n ebben? —
faggatták tovább. »Nem mondanám, de szeretném, ha így lenne. Éppen ez az eszményem, s ezt ajánlom másoknak is.«" (273. 1.)
Ezt cselekszi tehát kritikusunk, vagy legalábbis szeretné, mert a szó a tettel
mégsem egyenrangú. Akarja hát, hogy a szó tett legyen, de nem puszta létével. Hanem az ember, a cselekvő által. Ezért aztán a jelennel való párbeszédben partnere
az ember lesz. És válik elvvé maga az ember, vagyis kerül központba a humanizmus, mint az ember önmagára való kérdezése. Itt már egyet jelent az önmagával
és a mással való vita: lesz az esszé egyszerre vallomás és kritika. E második kötet
írásainak zöme: mással való párbeszéd — a kritika módján. Nem teljesen ú j ez
Bretternél, és mégis az.
Persze az előző kötet értékei teljesebbé válnak itt, a meditáló, mérlegelő esszében is, a költői képzelet segítségével. A vibráló, játszó elme pedig csillapodik, nem
szökell már úgy, mint az első kötetben, komolyabbá válik a játék. Legfeljebb az
esik meg, hogy hamarabb engedi ki Bretter kezéből a teleirt papírt, mintsem azon
minden helyére rázódott volna, vagy inkább helyére rázta volna (lásd: adalék egy
hely- és időhatározó
sajátosságaihoz).
Ezek alapján, akár be is sorolhatnánk Brettert — ha nem lenne erőszakolt a
kritikai dialógus ilyen visszautalása. De még inkább: ha nem lenne éppen a mást
követelés a szerző olyan elve, amely ránk is vonatkozik. Hisz a szerző a párbeszéd85

ben, velünk, olvasókkal is perlekedik. Mindez persze inkább elvi igény: gyakorlativá
azáltal a gyakorlat által válik, ami a kötet kritikai cikkeiben valósul meg. Itt lép
nagyot előre Bretter az előző kötetéhez viszonyítva: ezek az írások a magyar kritikai irodalomban páratlan tisztasággal, elvi és erkölcsi értékkel „valósulnak" meg.
Valóban a legmagasabb mércét: az emberét állíttatják fel. Hogy megütik a mércét:
arra kérem az olvasót, ellenőrizze maga ebbéli véleményemet. Mert úgy érzem,
példaszerűek az írások, e párbeszédek a jelennel, aki a másik, gondolkodó ember.
Mint például a Gáli Ernőről szóló írás. Ahogy ez a kritika meg van írva, az is örömet okoz, de még inkább a magatartás, amely a humanizmusról szólva ez teszi maga
mércéjévé. És a humanizmus úgy lesz mérce, hogy önmagával és Gállal nem elvont
elvet, hanem saját magának elvét és elveinek lehetőségét szegezi szembe. Kimondatlanul is követelve a megtorpanó mondatok végigvitelét. S éppen mert önmagával
is vitatkozik Bretter, ezért fogadom el, ha másnak állít követelményt, s ha e másiknak mércéül éppen annak saját szavait és tanításait (mert tanára volt Bretternek Gáli Ernő) teszi meg. Így lesz a párbeszéd önmagával való olyan vívódás, amely
Gáli Ernőnek vívódásaihoz kapcsolódik, azokhoz, amelyekben érthető lesz a megtorpanás, mert egyúttal felbukkan a lehetőség, minden lehetőség.
(Nem Bretternek akarok szemrehányást tenni, ő azt teszi, amit témája diktál,
egy könyvről ír: Írogató ember furcsa torzulása, hogy mindenütt csak a másik
írásait veszi észre, s ebből nézi az embert. Például Gáli Ernőt, aki pedig szerkesztő
is. De mi a szerkesztő az író számára? A lehetőséget nyújtó ember, az, aki üres
íveket kínál, íveket, amelyeket a szerző tölt m a j d meg. Igaz, ez is sok, de nem önmagában, mert önmagában ez a természetes, sok csak a kor furcsa játékaiban lehet.
Valójában a szerkesztő teleírt lapokat nyújt — még ha más által megtöltötteket is
— az olvasónak. Ha Gáli Ernőről pedig úgy írunk, hogy csak az írót látjuk, s ha
emlékezünk, hogy Gáli Ernő maga emlegette régi írásait értékként, ne feledjük,
hogy azokat Gaál Gábor Korunkja közölte, gondoljunk a szerkesztőre is. És mutatis
mutandis, lássuk azt a Gáli Ernőt, aki a mai Korunkot szerkeszti, az egyik legjobb
magyar folyóiratot hónapról hónapra, évek óta. És e passzus után, amelyhez a konvencionális színpadszerző odabiggyesztette volna, hogy „félre".)
Térjünk vissza Bretter Györgyhöz és a Gáli Ernőről szóló cikkének példájához.
Mert fontosnak tartom, hogy e kritika alapja egy közös akarás és szemlélet, joga
pedig a jobbat és többet kívánás: mástól és magunktól egyaránt. Ez a baráti kritika
párbeszéd a másik szerzővel. De van a kötetben másfajta is, párbeszéd az olvasóval, egy másik szerzőről. Ez utóbbi esetben a közös alap az olvasóval van, és nincsen a bírált szerzővel: ennek példája a „Címnélküli
vitairat".
Lehet, hogy lesz, aki ezt az írást nem mondaná példaszerűnek, vélvén, hogy
fölényes. Pedig példaszerű annak ellenére, vagy éppen azért, mert ott a fölény.
Csakhogy ez a szellem fölénye, s ez akkor fölény, ha vele szemben hiány áll.
Ebben az írásban is ugyanarról szól Bretter, mint a többiben: önmagunktól
akarunk többet és mást. Ezért fordul szembe azokkal, akik csak múltbeli saját
maguk dicsőítésére képesek — lévén, hogy ma is csak azok, akik a múltban voltak.
Azokkal, akik elvszerűségnek vélik a tévedések legyőzésére való képtelenséget, és
szeretnének ma is az lenni, akik voltak a történelem egy sajnálatos pillanatában:
vádiratszerkesztők a bunkó szolgálatában: vagyis maguk is szellemi bunkók. Azok
szeretnének lenni, mert csak erre telik: felnőni a korhoz nem tudnak, mert nőni
nem tudnak; s az a kor volt mértékükre szabott: nem győzelmeiben — ezek ellenükre valósultak meg —, hanem a bukásokban, amelyek általuk lettek és voltak.
Arról van szó, aki „semmit sem tanult a történelemből, de úgy tetszik, felejtenivalója sem volt", mert egy mondatba sűríthető kuszaságra futotta csak képességeiből. S így hogy tudna kilépni abból az „igen-igen-nem-nem" gondolkodásból és még
inkább sémából, amit Engels metafizikának nevezett? Hogy számára most is —
mint életében mindig — érthetetlen a lényeg.
„A lényeg az, hogy most a másért és itt a másért, a jobbért, az emberi perspektívák kibontakozásáért harcolunk. Az értelmiségi azzal, hogy a valóság elméleti
kritikáját nyújtja, a tömegek azzal, hogy a v alóságot a gyakorlatban átalakítják,
86

vagyis a valóságot reális kritikájuk tárgyaként, nem fátumként, nem sorsként, hanem küzdelmük erőtereként kezelik. A probléma az, hogy a szocializmus miképp
«•váltja valóra az emberiség reményeit«, vagyis miként teljesíti világtörténelmi hivatását. Napjaink óriási erőfeszítései pontosan azt célozzák, hogy a partikularitásból
az egyetemes történelembe lépjen be a szocialista társadalom." (309. 1.)
Erről van tehát szó, és ez is olyan elv, amely Bretter írásait összefogja, s ez az
az elv, aminek alapján a párbeszéde a jelennel folyik, és ez az elv, amelyben minden egységben áll össze: eggyé válik a sokaság, a kötet írásai koherenciájában átfogva. Párbeszéd a társakkal, a valósággal, az olvasóval és mind emögött önmagával. Ez a Sok harmóniára tör az Egyben: omnis mensura homo — ebben az elvben
is az emberi Sok tör a harmónia egységére, a valóság és a cselekvés jegyében; s
mind emögött egy örök emberi álom: a Sok és az Egy találkozása a közösben, álom,
amelyben találkozik Herakleitosz és Lenin. Ezáltal van, hogy a könyvben a harmadik egyesítő elv éppen a dialektikus gondolkodás, amely az összességbe próbálja
átfogni a sokaságot: a valósággal való párbeszéd formájában, az itt és mást elv
értelmében. (Kriterion, 1973.)
TORDAI ZÁDOR

P. Brestyánszky Ilona:
Csongrád megye iparművészeti kincsei
Brestyánszky Ilona munkája hosszú évek lankadatlan, fáradságos helyszíni vizsgálatainak gyümölcse.
Történeti áttekintésében röviden összegezi a megye mai, Csanáddal is bővült
területén a régészeti kutatások eredményeit. Áttekinti a megye történeti múltját,
majd sorra veszi az iparművészet helyi fejlődését, illetőleg eredményeit. Meglepően
gazdag az ötvösség emlékanyaga, ami a t á j hajdani jóléte mellett nyilván azzal is
összefügg, hogy Erdélyből a só mellett aranyat is szállítottak Szegedre. A XIV.
században pénzverő kamara is működött Szegeden. Itt készült a parva moneta Chegediensis néven ismert ércpénz. A XVIII. században újjászületett ötvösségnek jelentős alkotásait főleg az alsóvárosi templom múzeuma (Schatzl, Szilassy János, Szentpéteri József) és a szerb templom őrzi, de alig van a megyének katolikus, református, görögkeleti egyháza, amelyben ne akadna művészi igényű ötvösmunka. A könyvnek talán éppen az ötvösség áttekintése a legértékesebb része.
A textíliák is leginkább az egyházak őrizetében maradtak ránk. Még a középkor itáliai orientációját idézi az alsóvárosi „Gellért"- és Mátyás-kazula. Több francia eredetű barokk miseruha található a megye területén (Alsóváros, Tápé, Csanytelek, Kiszombor). Jelentős a bécsi illetőségűek száma is, így Alsóváros Mária Terézia ajándékozta teljes ünnepi ornátusa, továbbá a szentesi templom gyászkazulája,
a földesúr Károlyi család ajándéka (1463). Igen látványos a földeáki templom nagyböjti arma Christi (Krisztus kínzóeszközeit plasztikusan ábrázoló) miseruhája.
Fölbukkannak a régi magyar, illetőleg törökös ornamentikájú hímzések, nyilván
jórészt asszonykezek alkotásai is. Így többek között a vásárhelyi, makói, szentesi
református templomok úrasztali kendői, az alsóvárosi templom kehelytakarója (1751),
a görögkeleti egyházak hasonló rendeltetésű textíliái.
A szerző is bevallja, hogy a templomi és céhzászlók ismertetését igen szűkre
fogta. Bizonyára alkalom lesz még rá, hogy bővebben, a társadalomtörténeti vonatkozásokba is beleágyazva kerüljön bemutatásra, örültünk volna, ha Éder Győző
87

majdnem ismeretlen makói gyűjteményéről bővebben is szól. Talán lehetett volna
utalni néhai Lehel István gyűjteményének kiváló textiljeire, többek között egy XVI.
századi gobelinre. Méltó elismeréssel szól J. Balog Tünde batik képeiről.
A bútorművesség áttekintése néhány elírást leszámítva szintén sikerültnek,
tanulságosnak mondható. Az alsóvárosi templom főoltárának Sarecz György nem
mestere, hanem mecénása volt. A szószékhez hasonlóan nyilván ez is Antal testvér
munkája. Alig hihető viszont, hogy a megragadóan szép sekrestyeszekrényhez m á r
köze volna. A szerző a feltűnő hasonlóság miatt ezt egyébként jogosan hozza kapcsolatba a szécsényi sekrestyeszekrény mesterével, Liborius testvérrel.
A szerb templom ikonosztázának festője nem lehet Hodin, aki a múlt század
végén működött. Tőle való a mennyezetfreskó (1881). Az ikonosztáz képeit különben, magyarul még publikálatlan forrás szerint Jovan Popovics festette (1761) még
a régebbi templom számára. A mi érzésünk szerint is az ikonosztáz gyönyörű, rokokóba hajló famunkája egyelőre ismeretlen magyar műhelyből származik.
Említést érdemelt volna a régi zsinagóga néhány feltűnően szép, klasszicizáló
bútordarabja.
Dicséretes a kerámiaemlékek bemutatása is. Talán lehetett volna itt is, a
bútorművességnél is a múzeum néprajzi tárának népi analógiáira nyomatékosabban utalni.
Nélkülözhetetlen a történeti áttekintést követő kataszter, amely gondos, szakszérű leírásban minden egyes darabot külön jellemezve, párhuzamokat, irodalmi
forrásokat idézve kitűnő útikalauza lesz a későbbi kutatóknak, de a helyi műbarátoknak is.
Néhány kisebb jelentőségű elírás, esetleg sajtóhiba: B. S. nem állította, hogy
Szeged városát Csanád vezér alapította (9. 1.). A felsővárosi padok egyik mestere
helyesen: Szerkesz Bernát (90. 1.). A függelék 132. számánál nem Hodin, hanem
Popovics olvasandó. 199. szám: az ajtó már aligha Antal testvér munkája. 203.
szám: a szekrény mestere a föntebb elmondottak értelmében Liborius testvér.
Mindent egybevetve Brestyánszky Ilona m u n k á j a gazdag nyeresége a szegedi
helytörténeti irodalomnak, egyúttal szinte alapvetése Csongrád megye megírandó
művészettörténeti topográfiájának, de hasznos kézikönyve az egész magyar művészettörténeti kutatásnak is.
Illesse elismerés a Móra Ferenc Múzeumot, hogy a hézagpótló munka megjelenéséről gondoskodott, örvendetes volna, ha kezébe vehetné más szegedi, megyei
vonatkozású tudományos igényű kéziratok kiadásának ügyét is. (Szeged, 1972.) [Megjelenési éve: 1973.]
BÁLINT SÁNDOR

Vámos Miklós: Jelenleg tizenharmadik a listán
„van úgy hogy nem marad más / csak ivás, evés, alvás / fej-, hát-, oldalnyilallás / s a pátosznak is almás". Így szól Vámos Miklós második kötetének „Előhangja". Nehéz lenne tömörebben jellemezni a kötetet. Erről szól, és nagyjából így.
A kötet első novellájában a fiatal író-hős a realizmus igényét szegezi szembe a
minden áron „boldog novira" vágyó Jutka óhajával: „A realizmus azt
jelenti,
tipikusát írni." Vámos azonban összetéveszteni látszik a tipikust az átlagossal. Hő-'
sei, Kovács III. József, Merde Tivadar (ízetlen játék a szó francia jelentésével),
Slussz Ernő és társaik arc nélküli fűrészpor bábuk — úgy járkálhatnának át egyik
novellából a másikba; ahogy csak nekik tetszene. Tehetnék, hiszen fölcserélhetők.
A közhely-életek közhelyes megjelenítésében Vámos tovább ment, mint első köte88

tében: ott többnyire még csak „A hányaveti fiatalember" sémáival találkoztunk, itt
már társadalmi méretűre próbál szélesedni a kép. A jelenségeket minden lényegi
vonatkozás nélkül összezsúfoló zsurnalizmus felszínes, híg gondolatokat hordoz, ily
módon valósítva meg a tartalom és forma elszomorító egységét.
A közepes, tárcaízű írások derékhada mellett azért akad itt ötletes (Cédula),
valóban realista (Alvóverseny),
sőt egy igazán fiatalokról szóló írás is (EE), kár,
hogy ez utóbbit túlírta a szerző. Jó ízlésről tanúskodik, hogy Vámos Örkénytől és
Mándytól (Előadás) igyekszik tanulni, de néha túlságosan is jó tanuló. A „Slussz
Ernő életművé"-nek alapötlete Örkény „Egy magyar író dedikációi" című egypercesét juttatja eszünkbe, a „Panoptikum" című rádiójáték Örkény „Magyar pantheon"jából táplálkozik, „Az idő lassan elszivárog"-jának Odiszában pedig lehetetlen nem
felismernünk „Az ember melegségre vágyik" Gróh doktorát. Vámos egy ízben
magát is plagizálja: a „Mikimoto gyöngysziget" semmit sem tud hozzátenni az első
kötet „A Magyar Hirdető műsora következik" című írásának mondandójához.
Nagy kár, hogy Vámos továbbra sem tud lemondani arról, hogy szellemeskedjen. Különösen zárójeles „bemondásai" bosszantóak: „A lyuk, amit a hasamba beszélt, egyre nőtt. Már a szívemig ért, az is csak egy nagy lyuk lett. Beadtam a derekamat. (Mert közben odáig tágult a lyuk.)"
A kötet nyelvi szegénysége elképesztő. Vámos helyenként „mindenféle szimpli
kis mondatot" (EE) leír: „A bíró hátratolta szemüvegét"
(„Oh, mi drága..."),
„...a
szülők nem elleneznék az esteleges románc fűzödését..."
— jegyzi meg „Az idő
lassan elszivárog"-ban. Az író nyelvi fantáziátlansága bizony nem sokban tér el
hőseiétől. A hasonlatok, metaforák sem túlzottan eredetiek: „Kovácsáé méltóságos
lett, mint a faragott bálvány" (Látogatás). A „Halak a parton"-ból pedig megtudjuk, hogy „Az ablakok — kivilágított
négyszögek".
Talán mert Vámos maga is érzi nyelvi eszközeinek elégtelenségét, olykor hangsúlyozottan „irodalmi" fogásokhoz nyúl, melyek gyakran csak képzavart eredményeznek. „A tárgyak éles koppanásaiban ott vibrált a feszültség, ami — valamilyen
oknál fogva — Apa és Anya közé ékelődött" — írja az „EE" című novellában.
„Habozás terült közénk" — állapítja meg a „Szellemidézésben". A „Várakozásodban pedig „Cserepes ajkú felhők ringatják csendes, kék örömüket".
Mindezek ellenére, úgy érezzük, Vámos második kötete jobb az elsőnél. Talán
valamivel közelebb került a valósághoz. Első novellája azonban még megírásra v á r .
Reméljük, már rajta van a listán. (Magvető, 1973.)
TEMESI FERENC

,

89

KÉPZŐMŰVÉSZET

Lakótelepi esztétika
SZEGED-TARJÁN
„A köztéri szobroknak fő feladata nem az ízlés
kiszolgálása, hanem az ízlés nevelése." (Egy kiállításlátogató megjegyzése.)
„A Szeged-Tarján lakótelep területén a művészek önállóan választott anyagú,
méretű, elhelyezésű köztéri szobrok, reliefek, térplasztikák, díszítőelemek stb. tervezésével járuljanak hozzá az ú j lakótelep hangulatának kialakításához, esztétikai
megjelenésének formálásához" — hangsúlyozta a Szeged városi tanács pályázati
felhívása. Ez a szoborpályázat az országban elsőként igyekezett megtenni a kezdő
lépéseket egy sürgető városesztétikai probléma megoldására. Szemünk láttára gomba
módra nőnek ki a földből az ú j lakótelepek újabb és újabb épületei. Ezek a ma
készülő lakótelepek legnagyobbrészt házgyári technológiával épülnek, és sajnos,
meglehetősen szűkösek az öt-tíz szintes lakóházak variációs lehetőségei. Nemigen
van sajátos, karaktere hazánk lakótelepeinek, legyen az bár győri, miskolci vagy
:szegedi. Furcsa ellentmondás: míg az élet számos területén igyekszünk erősíteni az
-egyéni vonásokat, egy-egy táj, városrész karakteres jegyeit, ellenünk dolgozik a
szükség. Jól tudjuk, a tömeges lakásépítkezés össztársadalmi feladat, mindannyiunk
közös ügye. Kérdés azonban, szükségszerű velejárója-e ennek az örvendetes jelenségnek a monotónia, a merevség, az egyhangúság, divatosan szólva az elidegenítő
hatás. A válasz egyértelmű nem. De mit lehet tenni, és hogyan, hogy ú j lakótelepeink ne csupán lakások halmazai legyenek, hanem esztétikus emberi környezetek?
Két megoldás kínálja magát, melynek együttes megvalósulása jelentené az igazi
•eredményt. Már most is folynak a kísérletek, hogy olyan házgyári elemeket készít.senek gazdaságosan, melyeknek variációs lehetősége messze felülmúlja a jelenleg
használtakét. Ez lenne az egyik félmegoldás. A másik pedig, hogy a lakótelepek
megszületésével együtt szülessenek (a járulékos beruházások mellett) az első köztéri
alkotások, s az épületek gyarapodásával együtt szaporodjon a számuk. De mindezt
hogyan? A válasz ismét kínálja önmagát: együtt, már a tervezés stádiumától!
.A Szegedi Tervező Vállalat jó néhány éve megpróbálta — nem sikerült. E mostani
"lakótelepi szoborpályázat ennek a kezdeményezésnek valóra válása.

A tarjáni szoborpályázatot ezek ismeretében írta ki Szeged város tanácsa.
.A célt világosan megfogalmazta, és a siker érdekében is minden tőle telhetőt megtett. Látogatásokat szervezett, a pályázni kívánó képzőművészek helyszíni szemléken
ismerkedhettek meg a környezettel, a városrész rejtett szépségeivel, a lehetőségekkel. Ezeken a több alkalommal megtartott városrész-ismerkedő barangolásokon több
mint hetven művész vett részt, barátkozva a környezettel, inspirációkat gyűjtve,
hangulatokat kutatva.
A pályázatra 42 művész 95 alkotása érkezett. Ez a szám önmagában
eredmény, s akkor különösen figyelemreméltó, ha azt is látjuk, ezen a
főként fiatal művészek vettek részt. Mint minden pályázatnak, ennek is
.a hiányossága, hogy mellőzte a befutott, állandó megbízásokkal ellátott
'90

is jelentős
pályázaton
megvolt az
művészein-

ket. Hiányuk a verseny izgalmát csökkentette (vagy növelte?!). A számszerű eredményt néhány alkotás magas színvonala, eredetisége, ötletessége igazolta és hitelesítette. Általános az a szakvélemény, hogy a szegedi kezdeményezés országos probléma
megoldására irányította a művészek, építészek, művelődéspolitikusok figyelmét.
Olyan területre, mely eddig mostohagyermeke volt a magyar képzőművészeti életnek. A sokszínűségében is egységes, sajátos, karakteres és hangulatos városrész
kialakítására irányuló pályázat kimozdulást jelentett a holtpontról. Eddig szunnyadó
energiákat mozdított meg, s bár úttörő jellegénél fogva nem várhattunk tőle mindent megoldó győzedelmes sikert, diadalmenetet, eredményei optimizmusra jogosítanak.
Különösen nagy alkalomnak éreztem a tarjáni szoborpályázatot a művészek
számára. Olyan lehetőségnek, mely nem köti gúzsba sem az alkotói fantáziát, sem
a kivitelező kezet. Éppen innen adódik egyik hiányérzetünk. Kevés volt az igazán
eredeti, sosemvolt, frappáns ötlet. Meglehetősen mostohagyerekek maradtak a művészek számára a szokatlanabb anyagok (üveg, műanyag, kerámia, fém, alumínium
stb.). Természetes, hogy bár a pályázatnak nem voltak írott korlátai, maga a lakótelep, a környezet mégis erősen hatott a pályázók jelentős részére. Ilyen lehetett
többek között az építkezés dinamizmusa, az itt élők fiatal kora, a sok gyerek, • az
olajmező és Tápé közelsége, és sorolhatnánk. Az sem volt minden bizonnyal inspiráló erő, hogy kész struktúrában kellett helyet keresni az elképzeléseknek. (Menynyivel optimálisabb lehetőség lenne építésznek, képzőművésznek egyaránt, ha az
első ceruzavonástól, az első ötlettől együtt dolgozhatnának!)
A Képző- és Iparművészeti Lektorátus elbírálása alapján a beérkezett művek
közül tizenötöt emeltek ki. A tervek szerint közülük nyolcat állítanak fel a közeljövőben Tarján városrészben.
A tizenöt kiemelt mű közül hét figurális alkotás. Közülük kiemelkedik Vasas
Károly terve. Háromfigurás kompozícióját egy vízmedence közepére tervezte. így
modern formavilágú, az elvont mozgásritmusok felé törekvő bronzfigurái izgalmasan tükröződnek majd a víz fodrozó felszínén. Alakjai, bár inkább mozgásritmusok
már, szerencsésen megőrizték az emberi figura konkrét jegyeit. Iveik, formáik, harmonikus mozgáskapcsolódásaik, a tér minden oldaláról élvezhető ritmusai monumentalitásuk mellett lírai harmóniát is rejtenek. A domború és homorú formák, a
változatos és mégis egységes mozgásfázisok jól oldják majd a környező házak merev
egyeneseit-síkjait. Csikai Márta szobra háromtagú család. Nyugodt, lírai töltésű,
statikus alkotás. Nagy érdeme, hogy a három figurát olyan plasztikai rendbe tudta
helyezni, hogy minden nézetből kellemes és egységes benyomást kelt. Jó összhangot
teremtett az összefogott formák nagy, nyugodt felületei és a ruharedők organikus
mozgásai között. Nagyszerű a fejek háromszögének játékos változatossága. Ugyancsak lírai hangulatával ragadja meg a szemlélőt Veszprémi Imre támaszkodó női
aktja. Intim térben a patinázot bronzfigura a lyukacsos kavicsposztamensen eredeti
és kedves szobor lehetőségét rejti. Bensőségessé varázsolja és emberivé oldja az
épületek merevségét. Szentirmai Zoltán egymáshoz simuló kettős figurája nyújtott
formáival szinte felkiáltójellé válhat az épületek között. Vertikális hangsúlya, élesen mintázott felülete, finom ívelései jól alkalmazkodnak az építészeti környezethez. Pató Róza könyöklő anyafigurát faragott kőből. Anya és gyermek intim kapcsolatát teremtette meg elnagyolt formákkal, erőteljes karakterrel. Lisztes István
faültetője meglehetősen konzervatív plasztikai modort képvisel. Hasonló problémákat rejt — bár a hármas szimmetria ötlete nagyszerű — Szanday Sándor háromalakos Párnástánc-a.
A nonfiguratív művek között találhatók az általam legsikerültebbeknek ítélt
pályamunkák. Szöllőssy Enikő és Szathmáry Gyöngyi alkotásának témáját,, mondanivalóját a környezet sugallta, és szerencsésen találták meg az alkotók a tartalomhoz
az újszerű formai megjelenítés jelrendszerét. A harmadik alkotás készítője, Mihály
Árpád olyan bikát alkotott, mely sokkal inkább ősi jel, mint valóságos állatábrázolás. Szöllőssy Enikő alkotása magas betonoszlopon horizontális, dinamikus forma.
91

A magas oszlop és a ráhelyezett áttört plasztika szerencsésen ellenpontozza egymást, oldja az épületek szigorú rendjét. A mű nagy „T" betűt idéz, melynek vízszintes szárához a közelben folyó Tisza hullámai adtak inspirációt. Ugyanakkor
utalna az a forma Tápé közelségére is. Szathmáry Gyöngyi kompozíciója az olajmező közelségének jegyében született. S annak ismeretében, hogy ebben a városrészben lakók közül sokan dolgoznak ott. Olyan ú j f a j t a jelképrendszer kidolgozására
vállalkozott, mely az olajbányászat sajátos jellegére utal. A föld mélyének vallatása
a központi gondolat. A földrétegek természetes, érdes formavilága és az ipari szerszámok átírt formakincse találkozik a szoborban. Az érdes és sima felületek változásai a mű dinamizmusát fokozzák. Az áttört forma, a finom ívelések, az elemek
hármas ritmusa nagyszerű köztéri szobor lehetőségét rejtik. Itt említem meg Mihály
Árpád ívként feszülő bikáját. Olyan ez az alkotás, mintha az évezredek, évmilliók
során kövült volna meg. Ereje, feszültsége, izgalmasan mintázott felületei tágas,
teret igényelnek. Ebbe a csoportba tartozik Meszes Tóth Gyula külső és belső formák játékára épülő műve, Mizser Pál hajlított kútterve. Nagyszerű ötlet Várady
Sándor csövekből hegesztett szökőkútmodellje, Bányai József vésett galambokkal
díszített szellemes korongja és Stremeny Géza kockaelemekből gyerekek részére
tervezett játszótéri hajómodellje.
A zsűri Vasas Károly, Szöllőssy Enikő, Szathmáry Gyöngyi, Csikai Márta és
Mihály Árpád művét részesítette fődíjban. Díjat kapott Meszes Tóth Gyula, Veszprémi Imre és Szentirmai Zoltán pályamunkája.
A zsűri döntése után a városi tanács kiállításon mutatta be a díjazott pályamunkákat először a Közművelődési Palota kupolájában, majd T a r j á n városrész
pártházában. A bemutatóra szavazólapok készültek, s minden kiállításlátogató rangsorolhatta a neki leginkább tetsző alkotásokat, leírhatta véleményét. Nagyon sokan
éltek a lehetőséggel, s véleményükkel hasznos ügyet szolgáltak. Két okból is tanulságos volt a kérdőívek alkalmazása. Látleletet kaptunk a közízlés mai helyzetéről,
elsősorban természetesen a kiállításlátogató réteg vizuális kultúrájáról. S összegyűlt
jó néhány megvalósítható ötlet, egészséges javaslat. A több száz szavazólap teljes
feldolgozása a kézirat nyomdába adásáig nem készült el, de az első tapasztalatok is
igen hasznosak és tanulságosak. A legmegszívlelendőbb intést mottóként idéztem:
„A köztéri szobroknak fő feladata nem az ízlés kiszolgálása, hanem az ízlés
nevelése."
Ha általános véleményt akarunk formálni a szavazólapok alapján, elmondhatjuk, a zsűri döntése fő vonalaiban megegyezik a közönség ízlésével. Természetes, a
közönség a művek megítélésénél két csoportra szakadt. Egyik tekintélyes tábor a
hagyományos kifejezésmód mellett tört lándzsát, s Lisztes István, Veszprémi Imre,
Pató Róza, Szanday Sándor műveire adta le voksát. A másik, az ú j felé kacsingató
réteg legtöbbet emlegetett szobrásza Mizser Pál volt. Mellette gyakran találkozhattunk Szathmáry Gyöngyi, Mihály Árpád, Szöllőssy Enikő nevével. Jó dolog volt
tehát, hogy a zsűri helyet adott a legkülönfélébb plasztikai iskoláknak, a hagyományos és a modern törekvéseknek, az emberábrázolásnak és a nonfiguratív alkotásoknak. így teremtette meg annak lehetőségét, hogy mindenki megtalálja a díjazott
művek között is az ízlésének, felkészültségének leginkább tetsző alkotást.
Néhány kiragadott észrevétel a számos közül:
„Szeretem szülővárosomat, de Mizser Pál kúttervén kívül eredeti ötlete egyik
művésznek sincs. Fő bűnük, hogy Szegedhez semmi közük." És e megjegyzést követi
a javasolt szobrok sora.
„Nem a gondolatok, hanem a valóság ábrázolását szeretnénk látni!" (61 éves
tanár.)
„Nemcsak a szobornak, hanem minden műalkotásnak, amely az emberekhez
szól, közérthetőnek kell lennie és lehetőleg nem túl szubjektívnek. Jó lenne, ha többet gondolnának erre a modern irányzatokat képviselő művészek." (21 éves főiskolai
hallgató.)
92

„Véleményem szerint az amúgy is elidegenítő városrészt emberi, népi formákkal kell barátságosabbá tenni!" (50 éves orvos, tudományos kutató.)
„Nagyméretű, modern, nem emberi alakokat ábrázoló dekoratív hatású szobrok
szerintem jobban illenének egy modern városrészhez." (22 éves egyetemi hallgató.)
Elhangzott, illetve összegyűlt néhány javaslat is. Nagy tetszéssel fogadták a
kiállításlátogatók a gyerekek számára tervezett ötletes játszótéri hajómodellt. Több
ilyet, ehhez hasonlót igényelne ez a városrész. Hiányolták többen a gyerekeket
ábrázoló alkotásokat, javaslatokat tettek egyes szobrok elhelyezésére, és figyelmeztettek a környezetvédelemmel kapcsolatos kollektív feladatokra is. Amikor a városi
tanács arról dönt majd, hogy mely szobrok valósuljanak meg Tarján városrészben,
a döntésben ott lesz a véleményt mondó szegediek szavazata is.

Sikeresnek tűnik tehát a szegedi tanács által kiírt pályázat, talán az utóbbi
évek legsikeresebb ilyen akciója volt. Nemcsak mennyiségi szempontból volt hasznos, de színvonala is tanulságul szolgálhat. A tarjáni pályázat országos méretű
akció volt, így eredményei is az egész magyar képzőművészeti élet eredményei,
hiányosságai is általános érvényűek. Találkozást jelentett építészek és képzőművészek között, ha nem személyes munkakapcsolatot, de reményekre jogosító jelképes
kézfogást. A siker viszont akkor lenne igazán teljes értékű, ha egy kezdeményezés
nyomán a jelentős szegedi ipari üzemek, gazdasági egységek vállalnák egy-egy felállításra javasolt pályamunka kivitelezési költségeit. Ez az akció nagy lépést jelentene a szocialista mecénásság újszerű formáinak megteremtésére, s kibontakoztathatna egy országos méretű akciót is. így lenne teljes ez a pályázat, igazi nyereség
környezetesztétikánk, mindannyiunk számára. Hiszen ha ezek a műalkotások megvalósulnak, igazi szocialista tartalmú küldetést teljesítenének. Tömegek ízlését fejlesztik, alakítják. Az első lépések megtörténtek. Szeretnénk minél előbb megvalósult
szobrokkal találkozni Tarján házai között, parkjaiban, terein.
TANDI LAJOS

93

Baila József
Itt nincs mit alásfelezni, bátran ki kell mondani, hogy ő a világ legboldogabb
embere. De ezt nagyon szerényen viseli. Általában utál minden feltűnési bőrbetegséget, ami Bogyókának, a feleségének (aki a pasztell finomságát és melegségét képviseli a családi portrén) nem kis gondot okoz, mert valóságos közelharcot kell vívnia
vele, hogy a hívságok iránti ellenérzését ruházatilag túl ne hangsúlyozza. Pedig ő
nem egy olyan, mert ő igazán tisztelettel van a ruha iránt, világéletében szegény
ember volt. Persze a lelkem mélyén most azt érzem, hogy ezzel akaratom ellenére
megbántottam. Mert ebben a mondatban valahogy az is benne bujkál, hogy esetleg
akart volna, de nem tudott. Márpedig meg kell mondanom azoknak, akik nem ismerik, hogy ő világéletében Balla Jóska akart lenni, semmi más. Akkor is, amikor írt
nekem Kolozsvárra, ruccannék át hozzá Nagybányára, mert esemény van kilátásban. Aztán, hogy megozsonyáztunk, a sör illogatása közben közölte is, miről van
szó: télikabátját — amely egyszemélyben őszi—tavaszi is — huszonöt évi szolgálat
után nyugdíjba helyezi. Ennek torát ültük most meg. És nézett jóságosan, és nevetett. Magyarázzam meg, hogy az egész ezért a nevetésért történt? Azért, hogy így
leüljünk a bányai délutánban, s míg halk-szomorúan levelüket hullatják a festőiskola művészettörténeti fái, hátunk mögött tülkölve rohan a világ, és a kert végében, mint fáradt csatornamunkás, piszkosfeketén csörgedez a szép nevű Zazar,
nos hogy míg annyi minden fontos ügy tapos egymás sarkára, mi az emberi melegség és belső béke poharát koccintjuk egymásra.
Mert ruha-, azaz külsőségügyben máskor és másként is voltam tanú. Azon a
nyár eleji vasárnapon, amikor a kiállítása megnyitójára igyekeztünk, s amikor
Bogyóka az eseményre való tekintettel rákényszerítette az ú j ruhát. Amikor hirtelen zápor sepert végig a városon, és a síkos úton Balla úr nagyon hasra esett.
Bennem, a volt szegény gyermekben egyszerre tótágast állt a belémvert kis- és középpolgári rémület, ahogy talpig agyagban, Ballát megpillantottam. Épp vigasztalni
próbáltam, amikor Balla úr — boldogságát erősen palástolva és ezenfelül még nagyon szerényen — azt mondotta: Állati szerencsém van, öregem, képzeld el, a k á r a
lábamat is eltörhettem volna. — Mert ez benne a hatalmas, hogy a lélek nyugalma
nála nem konvertibilis. Mert nem fizetőeszköz. A tengeren (ahol lehetőleg egy szál
fürdőruhán is igyekeztek az emberek feltüntetni a csekkszámlájuk nagyságát) egyszer meglátott egy érdekes színkompozíciót. És a zsebéből előszedte a festékes tubusokat, díszes paletta helyett lapos kövekre nyomkodta ki a színeket, s a négy sarkán kövekkel rögzített papíron már dolgozott is a farzsebből előjött ecset. Az emberek megálltak a háta mögött, s egymásnak magyarázták, tájékozottságukon nehogy csorba essék, hogy: ez itt egy dilettáns, egy műkedvelő. Balla úr hallotta, de
nem nézett fel. Nem érte meg a mozdulat, amikor ott, ott a zöldek meg a kékek
olyan szépen keveredtek.
Persze a tőlem szakavatott útbaigazítást váró olvasó most már kissé türelmetlen, hiszen ez, amit elmondtam, emberi portrénak megfelel, de neki tablóképekkel
van dolga, mégpedig nem is olyan megszokott képekkel. Nos az a helyzet, olvasó,
hogy itt ember s festő el nem választható. Próbálj hozzá közel kerülni — hogy
önmagadhoz kerülj közel. Mert az, aki itt most a művészi látomásaival t r a k t á l :
irigylésre méltó ember, aki minden pillanatban azonos tud lenni önmagával. Aki
meg tudta őrizni magában a természet játékosságát, a télre tavaszjövés derűjét,
aki nem erőlködik, hagyja, hogy a gondolat önsúlyától guruljon tova, aki nem
mássza a vágyak monteveresztjeit, hogy onnan lenézze saját kicsiségét, és az indulatok mélyvize sem vonzza. Nem a legtökéletesebb, csak a legemberibb ember valamennyi közül, akivel találkoztam.
Azóta, hogy ősünk ábrákat karcolt a barlang falába, sok minden változott a
művészetben, de az önkifejezés gyerekien tiszta örömét benne barlangi érintetlenségében lehet megtalálni. Ez az ő művészetének nyitja.
HUSZÁR SÁNDOR
94

VASAS KÁROLY: HÁRMAN

PATO ROZÁLIA: ANYA

MIZSER P A L : KÜT

LISZTES ISTVÁN: FAÜLTETÖ

SwtM'kf-n:

asxóct
adó körútját a Művelt Nép Könyvterjesztő szervezésében tovább folytatta
az országban.
A Hódmezővásárhelyi
Bethlen Gábor
Gimnázium 250 éves jubileuma
alkalmából nyelvtudományi
vándorgyűlést
rendeztek 1972 őszén. Az itt elhangzott
előadások anyagát közli a Vásárhelyi
Tanulmányok
most megjelent
kötete.
Az első két tanulmány a
gimnázium
hajdani nagy tanárainak
munkásságához kapcsolódik. Imre Sándor
nyelvtanírói és nyelvművelői
munkásságáról
Sipka Sándor értekezik, Korga Györgyné pedig Németh László stílusát elemzi. Hajdú Mihálynak
A
Vásárhelyipuszta fölrajzi nevei című írása mellett a középiskolai magyartanítás
legfontosabb kérdéseiről szóló
tanulmányokat (Szathmári István, Szende Aladár és Kovalovszky
Miklós
munkái)
olvashatjuk
még a kötetben,
melyet
Bárczi Géza lektorált és Szathmári István szerkesztett.
Az ,.országos tanári
közvélemény
tájékozódását"
segítő
gyűjtemény
a Hódmezővásárhelyi
Városi Tanács anyagi támogatásával
jelent meg.

KALLÓS ZOLTÁN vendégünk volt.
A Balladák könyve ú j kiadása alkalmából járt Magyarországon a romániai
magyar folklór kiváló gyűjtője, akinek
nevét és munkásságát két nagy műve,
a Balladák könyve és az Üj guzsalyam
mellett az elmúlt években mindenütt,
ahol magyarok élnek, ismertté tette.
Az Európa Kiadónál újra megjelent a
Balladák könyve, mely valószínűleg az
1973-as év legnagyobb könyvszenzációja, a múlt év végén pillanatok alatt elfogyott. Kallós Zoltán most Hódmezővásárhelyen a Bethlen Gábor Gimnáziumban tartott előadást, majd Szegeden a Bartók Béla Művelődési Központban. Mindkét helyen Czine Mihály
vezette be a folklorista műsorát, és
mindkét helyen százszámra dedikálta
Kallós a Balladák könyvét. Január 26án baráti beszélgetésre
ellátogatott
Kallós Zoltán a Tiszatáj szerkesztőségébe is. (Fényképe ekkor készült.) Elő-

A vajdasági nemzetiségek
irodalma.
1973-ban a belgrádi Nemzeti Könyvtár
megnyitása alkalmából kiállítás nyílt
a vajdasági nemzetiségek irodalmi műveiből. Ennek a kiállításnak katalógusa
viseli a fönti címet, s ez a katalógus
közli az 1945—1972 között a Vajdaságban megjelent magyar irodalmi művek
jegyzékét. Tulajdonképpen ez az első
könyvkatalógusa a vajdasági magyar
irodalomnak, amely e kiadvány szerint
415 önálló művet termett a jelzett időben. A katalógus közli a vajdasági román, szlovák és ruszin nemzetiségek
irodalmának könyvjegyzékét is.
Fábián Zoltán, az írószövetség
titkára vezetésével a vidéki
írócsoportok
titkárainak
megbeszélésére
került sor
Szegeden, január 23-án. A tanácskozáson részt vett Funk Miklós, a Művelődésügyi Minisztérium irodalmi osztályának helyettes
vezetője.
95

PUSZTASZER.
Még Erdei Ferenc indította
el a mozgalmat, hogy Pusztaszer legyen
nemzeti emlékhely. Az ő irása után meginduló vita, majd a megvalósító munka
egyik szerény, de nagyon szép dokumentuma a Pusztaszer
című miniatűr könyv,
melyet a Szegedi Nyomda miniatürkönyvklub tagjai készítettek társadalmi munkában. Nemcsak a kiskönyvgyűjtők éndeklődését szolgálja ez a kiadvány, hanem ennek
a fontos történelmi emlékhelynek Jobb megismerését is. (Bár aligha jutnak hozzá sokan.) Anonymustól Erdei Ferencig sorakoznak a szerzők, akik Pusztaszerről szóltak,
Ady s Juhász Gyula többször Is. A könyvet
Péter László szerkesztette, ő foglalja össze
a Pusztaszer-vita legfontosabb mozzanatait.
A Szegedi Nyomda miniatűr könyveinek híre már túljutott a gyűjtők körén, s ennek
a sorozat tartalmi gazdagságán túl az is az
oka. hogy Vlncze György szép tipográfiájával jelennek meg ezek a könyvecskék.

Dicsérhetnénk csupán a hasznáért, de
ez a könyv rendkívüli szépségével külön is figyelmet érdemel. Makóról kaptuk. a címe: P. Makó városának víz
által való pusztulásáról. Szerzője Gilitze István (1785—1830), ki „együgyű
paraszt" létére versbe örökítette az
1821-es makai árvíz pusztítását. Históriáját ki is nyomatta még abban az
esztendőben. Grünn Orbán szegedi tipográfussal. A Somogyi-könyvtárban

96

őrzött egyetlen példány fölhasználásával készült a mostani kötet, a gyomai
Kner Nyomdában. (Fakszimilében és
mai szedéssel is közli a szöveget.) A
művelődéstörténeti, várostörténeti fontosságú históriás ének egyenértékű t á r sa az a négy illusztráló tábla, amelyeken Jámborné Balogh Tünde batikképei idézik az egykori szenvedő várost. A könyv előszavát és jegyzeteit
Tóth Ferenc írta; szerkesztői P a p p J á nos és Petőcz Károly, lektorai Ortutay
Gyula és Péter László voltak.
ALUTA.
Ez a elme a Sepsiszentgyörgyi
Múzeum évkönyvének, amelynek 1971-es kötetét most hozta a posta. (Ügy látszik, az
évkönyvek mindenütt ekkora késéssel jelennek meg!) A mintegy hatszáz oldalas
tanulmánykötet bőséggel közöl néprajzi, településtörténeti, magyar—román
kapcsolattörténeti anyagot, de fontos történeti és
irodalomtörténeti tanulmányokat is olvashatunk a kötetben, pl. Imreh István a székely falvak törvényeiről. Seres András a
barcaújfalusi fazekasságról, Szigeti József
Apáczai Csere Jánosról,
Sombori Sánldor
meg Mikszáth regényalakjainak sepsiszentgyörgyi megfelelőiről ír. A naiv művészetek
iránt fölébredt érdeklődés körébe vág Constantin Stanca írása GhitS Baciu parasztköltőröl. kinek müveiből egv kis kötetnyit is
közöl.

