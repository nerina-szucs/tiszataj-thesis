tiszatáj
6 2.

4UG0 5.

ÉVFOLYAM

Juhász Ferenc,
Gömöri György,
Orcsik Roland,
Simái Mihály versei
Bálint Péter,
Vári Attila prózája
Juhász Ferenc
köszöntése
(Bodnár György,
Móser Zoltán tanulmánya,
Banner Zoltán,
Báger Gusztáv verse,
Kormos Gyula
beszélgetése a költővel,
Kass János,
Pataki Ferenc,
Olasz Attila munkája)

8
2008. augusztus

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz R Ó B E R T
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI E D I T

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

A!
tll ¿1S - i C

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.

Felelős vezető: Kinyik Erika.

nka

Nemzeti Kulturális Alap

i n t e r n e t ; www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 450 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXII. ÉVFOLYAM, 8. SZÁM
2008. AUGUSZTUS
Juhász Ferenc 80 éves
JUHÁSZ FERENC: Halott ház a dombon ...............................

3

BODNÁR GYÖRGY: A halál dimenziói (A nyolcvanéves Juhász Ferenc ünnepi könyve) ........................................

9

Pacsirta a szívben (Kormos Gyula Krisztián beszélgetése
Juhász Ferenccel) .........................................................

16

MÓSER ZOLTÁN: Versek énekhangra ..................................

24

BÁGER GUSZTÁV: A 80 éves Juhász Ferencnek; Időtáv
Holdban ........................................................................

41

KASS JÁNOS: Éljen a Mester! ...............................................

42

PATAKI FERENC: Assziszi szent Ferenc után… ....................

43

OLASZ ATTILA: Lefojtva ........................................................

44

VÁRI ATTILA: A kéményseprő ..............................................

45

SIMAI MIHÁLY: Kis magyar hamletológia, 2007.; Raffaello: A titkok asszonya (Firenzei apokrif); Hol vagytok, mesterek ..?!; A színek ellobogtak (Olasz Attila
Mítosz-meditációk c. képéhez) ....................................

57

GÖMÖRI GYÖRGY: Reneszánsz kép Sienából; Egy Chagallkép leírása; Szentendrei emlék ....................................

62

BÁLINT PÉTER: Veszélyes viszonyok ...................................

64

BANNER ZOLTÁN: a pénz madara; imperatívuszok; félutamból .........................................................................

85

ORCSIK ROLAND: Kedves Istenem .......................................

87

CSEPREGI JÁNOS: Üres szék az asztal mellett; 6:30 ...........

91

TARI GERGELY: Káröröm; Szeretet; Tervbe vett terv; Vita

94

ZENTAI ADÉL: Carpe Diem ...................................................

98

KRITIKA
KOLOZSI ORSOLYA: A szikárság háttere (Mészöly Miklós:
Műhelynaplók) ............................................................. 100
BABUS ANTAL: Tizenöt millió magyar irodalomtörténésze
(Görömbei András Sors és alkalom című könyvéről) 103
JÁNOSI ZOLTÁN: Régi könyv – új napsütésben (Görömbei
András Sütő András-monográfiájának új kiadása) ... 106
MARKÓ ISTVÁN: Álmodozásból ébredve (Balogh Tamás:
Álmodozók irkafirkája) ................................................

111

VIKTOR ARIPOVSZKIJ –GORTVAY ERZSÉBET: Szegedi tudós
értékes könyve a magyar–odesszai művelődéstörténeti kapcsolatokról ....................................................... 114
Szerkesztői asztal ............................................... a belső borítón

ILLUSZTRÁCIÓ
MÓSER ZSOLTÁN FELVÉTELEI a címlapon, a 15., 33., 61.
és a 110. oldalon
Képek az RTL Klub Juhász Ferenc-portréfilmjéből
a 8., 16., 18., 20., 22., 23., 84. és a 113. oldalon

J UHÁSZ F ERENC

Halott ház a dombon

Ne menj az elhagyott házba! Ne menj a halott házba!
Ott áll a dombtetőn sárgán. Ott áll a föld-szíven zölden.
Bozont-bokrok zöld, kusza hab-sörényével benőve,
leveles tajték-nyállal, feketedrót gubanc-szövedék ággal,
virágcsillag-fehérrel, rózsaszín kürt-köpeny virágvarázzsal,
körtefa, diófa, szederfa, vadrózsaláng szűz tüskefelhő
lövell föl, mint zöld láva, lövődik, mint zöld gejzír,
hull alá, mint zöld spárga, lakk-szikra zöld esernyő,
nyitott esernyő ott a háztetőre ontva, a ház-csöndre kibontva,
mint részeg hányadéka, a vad szív-föld zöldszagú okádéka,
élve rohad zöld köddé, pára-kazal zöld tűzzé,
folyékonyan és csöndben, akár a dermedt sikoly az űrben
özönlik rá a ház-hátra, kiszúrt-szemű cseréptetőre,
a zöld a még pirosra, mint döglött, rothadó ősgyíkra,
akár egy sárkánygyíkra a Föld ember-nincs-még korában,
az ősgyíksárkány hátpikkelyére, a csontsziklatű-hárfás
páncél-ős öltözetre, a sziklaborítás asszonyi csipogásra,
a bodzabozót rücske, szürke-kéreg szenny-ing orgonafa-gyászra,
mint az Istenkáromlás Ördög-hörgése, sátánfütty vihogás-átka.
Zöld bozótdühöngés bajsza a pincebejárat vaspánthegy-pajzsa.
Ne menj az elhagyott házba! Ne menj a halott házba!
Az ablakokat ellopták, a Krisztus-csuklói szögű ablak-keret deszkát
és hol van a rozsdás szög-seb, hol van görcs-mellbimbós deszka?,
az ablak-vasrács rozsdás négyszögek szúrós dohosság-lapja,
csíp, mint a csalán-erdő darázsfullánk zöld szúrás-tűzlevél,
mint a méreg-gyász önvédelem, ha belezuhansz kócos gyerekként.
Ne menj a sárga házba! Ne menj a halott házba! Ne menj!
Bent vályogszag, húgyszag, porszag, szarszag, csalánbokor, földrongy,
vipera, egér, sündisznó, mályva, penész, dróttüskés drótágy,
bagoly, pók, fecskefészek: sárkosár nárcisztalan üresség,
pókháló-függönyök lengnek, gyémántselyem halotti zászlók,
mintha gigászi tehénszájból folyna a szakállas fény-nyál,

4

tiszatáj

pókháló-dzsungel fénylik, gerendákig borzolt kövér hab,
mintha selyemcérna-gömbbe lennél rabként beragasztva,
és sok kövér varangy pislog, izzadtan, ragyásan zölden,
szemük feketecsíkos bőrtemplom két látás-dió heréje,
és büdösek, mint az átok, mint vén boszorkánykurva átka,
bent szőrpina-láncú csíkos vászonravatal-matrac,
emberürülék fehérre száradva, vizeletszag-pára, a falon vizelet-sziget,
és mindenütt a póknyál, átlátszó szerkezet-nyálka oszlop, dúc, pillér
selyempor, vonalszálka, vonaldúc selyemkévék kocsikerék-pókselyemből,
az egész ház pókselyem-füst, gomolylás, mintha Cezanne pipázna.
Ne menj az elhagyott házba! Ne menj a halott házba!
Itt élet volt, most halál van. Ravatalcsönd éj-sötétben.
És meggyilkolt angyalok rohadnak a pók-rácson átszűrt fényben,
szárnyuk egymásra hajtva, szárnyuk egymásra hullva
mint az avarlevelek barna toll-korhadás selyembizalma
és szemük akár az érett almák pirosan, zölden, kéken ragyognak.
Pedig szemük kiszúrva, pedig mind szemhéjtalan érett sötétség. Fényvak.
És kukacos angyalszívek égnek, halomban sisteregnek
a rongypor-terítéken, az üszkös padló-csontváz-bordákon.
Ne menj az elhagyott házba! Ne menj a halott házba!
Ott denevérek vihognak babér-ág bőrlevél-bajusszal kéken,
piros sugárzás-szemmel, s a levegő-láz vörös szemcsöcsökből szőnyeg,
mint piros gyöngyökből fűzött függöny látásvér-lobogásuk,
mint pala-esernyők szilárdan nyihognak, jajgatnak, nyikorognak,
mégis puhán suhogva, szőrtulipán kakasfejekkel árván,
kinyílt a szekrényajtó, a fehér zománc-sparherd ajtaja nyitott csönd,
a tükör a rozsdavirág-falszögön, mint a ködsűrű napfölkelte
foncsor-ezüstjén légyszar: hidak, ívek, csóvák barna pettyhalom-síkból,
olyan az, mint a puszta, téli jéghártya-szemekkel, ló-járás, birka-járás,
tehén-járás víz-szemű lukakkal, patanyom vak tejutakkal,
barna gríz, sárga rizs penész-herpeszes befőttesüvegekben, nehéz
[ kő-szilánkokká
összeolvadva, akár a krumplicukor, akár a jégcukor-röghasábok,
zöldparadicsom üvegben penész-békákká varázsoltan, takony-uborkák,
és mindenütt széttaposott mezítlábnyomok közt csikkek, rúd-centi szopókák,
szőrösek, papírrongy-tücskök, mint eltaposott csótányok, virágállat-roncsok
kiszáradt tengerfenéken, szén-csipke csikóhalak, szőrvirág temetőföld,
ott igazolvány, lukas bögre, rozsdásdrót, a fogasfogon öreg szoknyák,
és kihúzott fiókok, bőrkabát a zöld szék-karfán, ráncosan, tört lakk-zománccal,
mint a levedlett gyíkbőr hártya-lábakkal, hártya csuklya szem-celofán

2008. augusztus

5

fejjel, pórusosan és gyűrten, barna mozaik-sakktábla, mint görbére olvadt óra
Salvador Dali festményén, a megállt időt mutatva, higany-mutatószálak,
gyógyszer-levelek görbén, fehéren, kéken, mint kilukasztott villamosjegy,
a tabletta-kinyomástól átlátszó sárga kis födők, műanyag-sapkák,
műanyag-láboskák az ezüstben, ezüstpapírpénz lábosfődővel.
Ne menj a régi házba! Ne menj a halott házba!
Ott padlásról lóg az emlék! Az a fordított vad mennyország!
Az a pokol előszobája! Az az ördögök rothadás-anyja, az a kimúlás öble.
A kályhaluk a falban, mint halál-odú a fában, szakáll-odú fatörzsben,
füstszőrös, füsthínáros korom-peremmel, koromgyűrű-bilinccsel,
ne menj az elveszett házba, a ravatal-fény halál-lakásba,
a kályhaluk a falban kormos pokol-bejárat, füstös pokol-kijárat!
Abban a büntetés van! Abban a bűnhődés van. Fekete-segglik,
fekete végbél-kijárat, abban fekete cső van, ott függőleges pokol van.
Te nem láttad, én láttam: a málladékrongy vályogfal-szögletnek
támasztva áll négy csontváz, négy kopasz-koponyás csont-létra.
Az egyik pókszál-tüllruhás csontváz csontvilla-kezében fakanál van,
a másik csont-templom kezében merőkanál, tű, babrosta
a harmadik csontváz-kézben fapipa: kampós rózsafa-kérdőjel
s mint a Cezanne-festmény kocsmaház kártyázói közt
a pipás, pipával szájában a szentséges szent játék, az ajándék-füst,
a negyedik csonthorgony-kezében nyitott könyv, mintha lapozna,
s a könyvlapokon vastag ujjlenyomatok nyálból, fénypajzsok a nyárból,
a fénypikkely áradásból arany-nyál pénzek, halotti vén pecsétek. Bölcső.
S ajtón, ablakon, rácson, a nyitott elmúláson betódul a növényzet,
behömpölyög a zöld füst, bezúdul a virágzó zöld növényi láva:
galagonya, szederinda, vadrózsa, tuja, kökény, som, zöld csalántűz,
[ fehér bodza.
És sárga marcipán-csillagocskák, kék kürtöcskékből tőgyek,
száraz gally élő gallyba bozontosan keverve, fehér hajjal befújva,
hidak a vas-szándékba, ágtüskék zöld drótokba gabalyodva.
Ne menj az elveszett házba! Ne menj a halott házba!
Az mintha kripta volna, száraz, zöld, embermagas-bukszus-téglás
cserje-kerítés-keretben, temető-kerítésben, növényrács-drótüveg-dobozban,
és legyek milliója, mint nyitott tenyérrel a dög-levegőbe szórt mák,
két tenyérrel a levegő-hőbe vízszintesen és kockásan hintett mákszemek
fekete lapja, síkja, gyászos pörgés-korongja, súlytalan súly-arány virága,
akár a levegőbe szórt mákszemek milliárdja, mákszemek felhő-ragálya
és csupa petty, pont, zengés-rög szem-súlyokkal feketén cikázva
üveg-cseresznye fejjel, prizma-ráccsá osztott pórusos pázsit-gomba szemmel,

6

tiszatáj

hártyarezgés-pontok, mákfejek üveg-tollal, ajakcsizma szívó-szakállal
a légytömeg-négyzetek, szálló légytömeg tömb korongok, akár a gyász zenéje,
légytömeg-szitarácsok fekete felhőnyál habzása, kürtje, máza, vak zizegése.
S ott lenn a kripta-szobában nagymama ül a karszékben, mélyen lóg,
akár egy függőhíd, homorúan horpadt, akár egy avarzászló barna
[ süllyedésben,
pókhálócsipke-blúzban, mint behavazott avar-sír a népvándorlás-időben
fehértök koponya-arcán szemüveg drótkeretből, a szemüveg-szárak,
mint a fekete pázsitszigetek-gomba karmocska-tarló fekete légylábak,
fehértök koponyáján nagy fehér süveg molyokból, szikrázó molylepkékből
és kontylepke-süvegéből millió molylepke lő föl, akár a vulkán füstöl,
akár egy gobelin-képen szárazan és fehéren ül nagymama a karszékben,
mint aki koporsóba száradt, nincs benne öröm és bánat, búslakodás,
lóg, mint léggyökér kősóban, mint feltámadás a koporsóban,
és a molylepkék ragyogva égnek, mint szikra-pikkely a szenvedéstől
a sercegő rőzsetűzben a szőlő-téli alkonyatban, mint a jutalom a kamatban,
egyik csontpók-kezében fanyeles horgolótű, másik lószúnyog-kezében
picinyke bölcső fából, picike gyermek-jászol, csecsemő-védelemvályú.
A másik nagy karszékben, a virágmintás, rostos szövethuzat-zenében
nagyapa ül, a csont-rab, redves, szikkadt és odvas fekete fogsoraiból
kis gyökérpipa lóg ki, vörösfalu dohány-üst, fa-kérdőjel hamu-kancsó,
akár egy sonka-kampó zsírosan és rozsdásan csüng ott az elmúlásban.
Ne menj az elhagyott házba! Ne menj a halott házba!
Ott a növény-árny kupolákban, a gótikus, csíkos fénysötét árnyék-homályban
legyekből rezgéspont-szőnyeg, fekete drótszivacs-szőnyeg, mint tömör
[ alom-rezgés
vastag, sűrű, pihe-nehéz, átlátszó, fekete lihegésből büdös rezgéspont-láptőzeg,
cikkan, szitál, sír, lobban, nyafog, nyí, lobog, súlytalan ráng, mint temetési
[ zászló,
nyihog, röhög a fekete vastag, aligsúly légyhad, mint légyrezgésből szőtt fekete
[ vak ló,
lebeg a levegőben, két méterre a földtől, akár egy gyász-Pegazus, legyekből
[ csődör-kentaur,
ráng, libeg egy darabban és mégis mozdulatlan, mintha egy köd-sziget úszna,
mint a fekete rosta sejtesen s egy-darabban, nyafogva dögre-éhes, zokogva
[ öntudatlan,
mint vas-szivacs asztal-lap, mint polyva-szita, szélfújta deszka-forgács,
húz, zizeg, zümmög, átkot-köp, gőgicsél, vékony akár a csecsemő-sírás,
visít, sikít, egymást-lökdösve tolong, fekete felhő fekete felhőt taszigálva.

2008. augusztus

7

És a kifosztott házban és az elhagyott házban büdösek a rongyok, dohszagból
[ harangok.
Ne menj a régi házba! Ott áll a dombtetőn sárgán!
Ott nem találsz apádra! Ott csak élet-szenny, ember-ganéjdomb van.
És a fehér-szenny falban, a malterrongy vályogfalban gomba-kalapú vasszög.
És a konyhasarokban kígyó, isten-dühe szégyen: Légy-galaxis szárnyú ördög.
Ne menj az elvesztett házba! Ne menj a halott házba!
Ne menj a dombtetőre! A sárga vakolat-bőrű pikkely-foszladék házba,
amely, mint döglött mesebeli sárkány már döglemez-rothadékban.
Kint zöld őrjöngés, a növényzet virágzó levélkés-szenvedélye,
mint zöld hab-kazlakból felhő, rezgés-nyugalom lomha tavasz-tűz,
bent a kripta-sötét száraz közönyben, a lehetetlen-gyáva kifosztás-büdösben
a boldog szűz csontvázak fehér-rács süppedék-létváz-örömében
a sárga váz-rácsok szén-fekete csönd-kristály szilánkokkal kitömve,
betömve sötét alázat-rongyokkal, póknyál-kalapban, pókszál-kesztyűben,
s a hallgatás-öröklétek, mint ledöntött sírszobrok fehér oltott mésszel leöntve,
kő-Szűzmária, kő-Jézuskrisztus, fehérre meszelt Kálvária-szobrok,
s nincs haj, hím és nőstény szeméremszőrzet, se hónaljszőr izzadt barna bokra,
se szemöldökszőr, se szempilla, se taknyos bajusz, nyálfürtös szakáll-szőlő,
nincsenek körmök a csontujjvégeken, a kezeken, lábakon zöld gomba-körmök,
mint apró gyöngyteknőcök hátkagyló dióhéj fele, mint tenger-aprópénz:
[ gyöngy-kagylócskák!
Csak a falba-vert Isten-vén vasszögön rosta, rácskalap nyakára spárgahurok
[ kötve,
tört széken törlőkendő, feketecímeres piros temetőbogártól fürtös,
[ temetőbogártól pettyes,
mint gyilkos vérfröcskölés gyásznéma pettye, sűrű páncélzat zománc:
[ bogárfürtök.
Az vérszakáll: bogarakból, az vérgyász totem-álarc fapapír-sírhalmokból.
Ne menj az elhagyott házba! Ott áll a dombtetőn sárgán, mint
nagy késsel félbevágott gerezdes sütőtök, ott áll kígyószem-sárgán
üregessé aszalva, kirohadt mag-gombóc gyomra, poshadt a tökgyomor-hab,
s a magvak szétszórt, száradt gumi-óvszerek: a fehérsárga hártyafillérek,
[ hártyagombok.
Száraz nyál-ablakok sárga csontkeretben, Péter hártyafülei a fűbe keverten.
Törpe-pénz fehér csigaházak, lengve a göndör fű-gyapjon, fehér kalászkövek.
Ne menj az elhagyott házba! Jövőd ott nem találod. Jövőd ottan: a Semmi!
Jövőd ott: ami nem volt, jövendőd a kegyetlen gyík-száj, gyík-nyelv.
Légyfogó csönd-harapás. Zizegés-nyelű csőkürt-száj, fogatlan száj-kopaszság.
Jövőd ott nem találod, csak ami maradt rendetlenség. Másból jött: idegenség.

8

tiszatáj

A tető, mint sárkányhát, amire a fény lépett, amire a tűz lépett,
aranyba öltözött űrből aranycipő, aranycsizma a vak-rosta piros pikkelyekre.
Ne menj az elvesztett házba. Még kiűznek onnan furkósbottal, gőggel kivernek,
az új gazda új cselédje, a régi cseléd rádüt barna-bunkós botjával:
ami parancs-szigora csápja, fekete darázscsáp-bunkó, potroh-fejű döglégy.
És mint a barna-fehér foltos ló a völgyben néz rád az új gazdagság,
piros albínó szemekkel, akár a vörös-szemű, szaros-csizmás sátán,
s a ló hatalmas rózsa-szájában vas-pallos, az új isten fényes vaskardja,
az isten-ítélet vasa, az új-közöny, új-gyűlölet izzó lángharag-kardja,
a rózsaszirom-cimpák között a nyeles penge, a lófogsorok ember-villáma.
Ne menj az elhagyott házba! Ne menj a halott házba!
Hisz bűnösök mi lettünk, azzal, hogy egymást szeretjük.
Mi követtük a bűnt el a testtel, a vággyal, a hittel, a gyönyörű szerelemmel,
a vággyal, a halállal, minden csók-láztudással, elmúlni-nem-akarással.
Hát kiűzettünk mi abból a zöld növény-haláltemplomból.
Kiűzettünk szarcsizma-toporgással, tétova tegnap-volt-ácsorgással
ahol lehettünk volna régen: az Elképzelt Paradicsomból!

2008. augusztus

9

BODNÁR GYÖRGY

A halál dimenziói
A NYOLCVANÉVES J UHÁSZ F ERENC ÜNNEPI KÖNYVE


Mint Juhász Ferenc korábbi ünnepi kötetei, a nyolcvanadik
születésnapjára megjelent Pacsirta a szívben sem alkalmi
kiadvány, hanem egy evolúciós folyamat megállított pillanata. De az igazi ünnep sem más az életpályán, hiszen az is
belső és külső dialógust állít meg, s egyidejűleg nyit ki
a jövő felé. Az irodalmi élet és az olvasó persze itt nem tud
és nem is akar kilépni az ünnepi helyzetből. Már amikor először veszi kézbe a Kossuth Kiadó e gyönyörű kiadványát,
áhítat tölti el. A borítón a biai barát, a világhírű Hantai
Simon festményét találja, amelyről feketés-barnás-zöld és
hervadó sárga levélformák közül bíborszínű szabálytalan
három-, négy- és sokszögek parázslanak elő. Még semmit
sem tudunk a könyv sugallatáról, amikor az élet és a halál,
az ember és az enyészet, s az öröm és a halálfélelem paradoxonát éljük át a létezés-avar e „tájképén”. Azután a vers
Kossuth Kiadó
kéziratának és nyomtatott szövegének egymással szembeBudapest, 2008
néző lapjai állítanak meg, amelyek nemcsak bibliofil örö176 oldal, 2800 Ft
met nyújtanak, hanem datálásaikkal a költő munkafolyamatának tanújává is tesznek és a nagy kompozíció szerkezeti egységeinek kialakulását és dinamikáját is megjelenítik.
Az ünnepi formák között pedig egy 6 ezer soros eposz építi fel önmagát, amely kimerevített mozgásként az életmű folyamatát állítja elénk. Már műfaji megjelölése – az
ékezetes eposz – a költő régi felfogásának fenntartását fejezi ki. Ő az ókorból örökölt epikus műfajban A tékozló ország óta csupán a teljesség kifejezését vállalja, a „mesét” csak
töredékeiben őrzi, s azokat is egybeépíti a lírával, a meditációval és olykor a tudományokból táplálkozó költői esszével. Tehát amint már többször megállapíthattuk, a hosszúvershez áll közelebb, amely ritmikai nyitottságát a műfaj paradigmájává teszi, s tagolódását
a versszerűség alapfeltételeire, az ismétlésre és a párhuzamosságra bízza. Ez a hosszúverstípus azonban egyénített formájában sem változatlanul vonul végig Juhász Ferenc életművén. A Pacsirta a szívben olvasója hamar felfigyelhet rá, hogy ebből az eposzból még
a töredékes cselekmény is teljesen hiányzik, s ha mégis felbukkan, életképpé minősül át
a múltidéző emlékezésben. S feltűnő, hogy az egész kompozícióban alig találunk hasonlatot
vagy metaforát: az eposzi világot nem a képek láncreakciója teremti meg immár, hanem

10

tiszatáj

a dolgok megnevezése és a láthatatlan vagy képzelt jelenségek absztrakt-tárgyias megfogalmazása.
A fő kérdés persze az, hogy milyen természetű az egész mű anyaga, mi az indítéka és
intenciója, s milyen költői gondolatmenetet alkot önnön részecskéiből. Mindjárt a cím kiemeli a szívben éneklő pacsirta-motívumát, a dal szeretetét – amely az ember végső menedéke és reménye –, a dal veszélyeztetettségét s végül hiányát a halál felé közelítő életben. A hosszúverset tagoló ismétlés és párhuzamosság jele itt egy vissza-visszatérő kérdés,
s a ráadott válasz, valamint a mindkettőt kísérő sóhaj: De hát itt nincs pacsirta. Hol énekel a pacsirta?… De hol a pacsirta!… Ha nem fölöttem… Ó ez a pacsirta a szívben!… Jaj,
csak el ne hallgasson, el ne némuljon a pacsirta a szívemben. Ez a motívum a költészet és
az élet foglalata, de a halálé is, mert a halálból – a végső kérdések ostromából – születik
minden ének… és minden életüzenet. Mert a pacsirta dala csavart levegő-magasodás,
kékbe fölnyíló hangliliom, ének-kalászfej arany sugallattal, amely a haláldübörgést felhőtlen tiszta égbolttá kristályosítja. Ihletője pedig maga is versemlék. A Juhász Ferenc
Panteonjában csodált Petőfi Sándor sóhaja Vízakna és Déva között ágyú-csata szünetében,
tehát a halál küszöbén: Pacsirtaszót hallok megint. Egészen elfeledtem már.
A sóhaj a szívbéli pacsirta énekéért és a maga életéért, amelynek létformája ugyancsak
az ének, a költő halálfélelmének a kifejezése. Már a kilencvenes évek egyre személyesebbé
tette számára az elmúlás és a metafizikai rossz – az egymást feltételező élet és halál –
ikergondolatát. A második ezredfordulón született őszikéi ezt főleg meditációkban szólaltatják meg. A 2007-es Halandóság-mámorban az ontologikus gondolati lírát az élményversek és az író- meg művészportrék visszakapcsolják a sokszínű élet organikus folyamatába. A Pacsirta a szívben viszont rendszerigényű és őrizve az eposz minimumát, a semmibe vesző emberi létezés teljességét, valóságos kozmoszt épít fel önmagában. Persze
a kozmikus eposz nem itt ad először formát Juhász Ferenc világképének, de a Pacsirta-kötetet elődeitől megkülönbözteti, hogy perspektívája a halál semmije felől tárul fel, s a benne
rejlő élet-hulladék visszaszorul az emlékekbe.
Az így megnyíló Kozmosz határzónája az öregedés, a testi pusztulás és a fizikai szenvedés. Juhász Ferenc még soha ilyen feltartóztathatatlanul nem panaszolta el beteg teste
kínjait. A fő motívum felbukkanása után azonnal megjelenik a fulladás leírása, a félvakság
és a félsüketség szembesítése a látó tenyészettel; a zsibongó zsibbadt test, amely mintegy
ablakkilincsre… akasztott óriás telt szódásüveg pezseg, forr; a lassan vonagló, vánszorgó szív, amely mint egy öreg koldus könyörög, hogy egy aprócska rög el ne dugaszolja; a lábak véreres, szőrös vízoszlopok; az emberi bensőt súlyok nehezítik, a tüdő
várja a levegőt, mint az orgona a fujtató gyerektől, s a parázs a patkoló kovács műhelyében; a jobb vállra lecsüngő fej nehéz mint egy égitest, a vérrel átizzadt és verejtékcsíkokkal forró hajfürtök halotti mocorgás-koronát alkotnak; a kar bőre sárga, ráncos és
aszott; s az egész testet átjárja a rengés, a feszülés és a feszültség, a robbanás előtti pillanat. A lélek pedig telve a közelítő halál tudatával, a látomások a halál-állapotot idézik,
s a gondolkodás félelemmel és kérdésekkel felzaklatott: milyen lesz a testi porladás, milyen
lesz a halál, van-e irgalom, s mi marad a halál után?
A testi szenvedésnek és a személyessé vált haláltudatnak mint az élet és halál határzónájának az asszociációs köre ellentétekre épül. Az élet a szép emlék, a dal, a pacsirta és
a szépség, a halál pedig a félelem, az iszonyat, az undor, az öntudatlanság és a semmi. S az

2008. augusztus

11

asszociációs kör két világa nem oksági viszonyban van egymással, hanem inherens függésben helyezkedik el egymás mellett. A pacsirta énekének megjelenítése, majd a félelem
a dal hiányától a legyekkel, a rovarokkal, a nyűvekkel, a férgekkel és a halállal áll szemben. Függő hangyaboly vagyok, függő méhkas vagyok, függő darázsfészek vagyok én,
– rovarokkal benőtt függőleges test-téboly, jobboldalra hajló fejű vérző és vérszaros –
némaság… Függőleges, lobogó, rázkódó, zokogó tenger vagyok. A Halált világot nem
látó bizonyossággal nézi, bal szemgolyója alvadt vér-lakattal, vakság enyv-pecséttel lezárva…, függve – merev nyúzott nyúlként, járva a vakság lehetetlen és megfejthetetlen
birodalmát. Elevenen rothadó teste túlvilág-illatú véres függő mámor, vörös selyem
nász-halandóság gyötrelem. Megkínzott testének vérét küklopsz-lények isszák, akiknek
hátán is van szemük a szemgödör-szemhéj-szempilla nélküli húspajzs arcuk fölött, a beforrt függőleges hús-sziklamezősíkokon. Majd a pacsirta visszatérő motívuma egy fehér
Angyalsátán képével alkot ellentétet, amelynek lábai kristálypáfrányok, kezei zúzmarások,
szakálla kristályvízesés, feje minden élők szemeivel benőve, s fénye elvakít. A gyermekkori
idillek mellett pedig az emlékezés felidézi az öntudatlan kegyetlenség áldozatát, a felboncolt békát, s a mitikussá növesztett, keresztre feszített bikát, szamárcsődört, oroszlánt és
ős-sárkánygyíkot.
De a testi kínok és a pacsirta dalát ellentétező szörnyű látomások zuhatagait a személyes elmúlás és a halál visszatérő kérdései szakítják meg. Más nyelvek – például a latin
a mors és az obitus, vagy a német a Tod és a gestorben szavakkal – jelentéstanilag is jobban
megkülönböztetik a fizikai és metafizikai halált, mint a magyar. S a szubjektumok sem
egyformán reagálnak az emberi vég ikergondolatára. Az egyik tudat és lélek a kimúlás
brutalitásától retteg, amelyből csak az elalvás szerencséje mentheti meg (minden halál
fulladásos halál – mondja Szabó Lőrinc), a másikat a túlvilág titka tartja kétségben. Juhász Ferenc megállíthatatlan töprengésében az élet és a halál inherens ellentéte a kiinduló
és a végpont. S ebben nem válhat ketté a személyes pusztuláshoz vezető testi kín jajszava
és a halálra rendelt élet zaklató tudata. Mert az élet tudatának a feltétele a nemlét távlata
és a létezés-képletben a nemlét vagy a túlvilág elvont gondolatát az egyes ember elmúlása
teszi személyessé. Ezért már a pacsirta motívumában a dal és az élet s a némaság a halál,
a hallgató pacsirta megszólalása pedig az evilági feltámadás.
A testi fájdalom, a személyes pusztulás határzónájának bejárása után a költő végigkövetheti Kozmoszának metafizikáját is. A dal szépségének ellentéteként vizionált keresztrefeszített állatok és madarak ebben nem tudják saját halálukat sem, s túlviláguk is nemtudják-milyen Nincs-túlvilág. A tenyészetben nyüzsgő kis létezések kis csodák, mert
Minden élet csoda és boldogság, míg a halál boldogtalan és magányos, a Túlvilág pedig
a nem-valóság, a semmi, a feleslegesség és a kuszaság. Lehetett-e mindez a világ célja és
volt-e, van-e egyáltalán célja? Ez már az Isten létének és a Teremtés „logikájának” kérdése. Amit a költő bevallott elvontsággal, sőt tudományossággal fogalmaz meg: Tudta-e
mindezt Isten? Mikor a Világegyetem-Őssejtet a Végtelen – Semmibe dobta… Vagy
maga se tudta, csak hagyta, hogy a kezdet-őspontból a világegyetem-létezés kihorgolja
– önmagát… Mert a Természet-Létezés teljessége az Isten? Ahogy Baruh de Spinoza
hitte? … ami élet, élni fog, megszületni és meghalni a világban! Minden halandóban és
semmi szent halhatatlanban. Mert nincsenek halhatatlanok… És ki irgalmaz meg nekem?… És mi az irgalom? A jóság, a szeretet, a hit, a hűség? Irgalmas csak az ember le-

12

tiszatáj

het… Irgalmas csak az Isten lehet? – Ha van. Ezt az utolsó két szót nem az ateizmus
mondatja ki a költővel, hanem a tudomány, amely az egész természettel, az egész világegyetemmel szemben teszi fel a kételkedő kérdést. S ez a tudományos gőg vissza is fordítja
a szkepticizmus logikáját. Mert ha „káprázat az egész”, az csak az Istené lehet. De ugyanebben a gondolati szférában az Isten és a Világegyetem elválaszthatósága is bizonyítható.
Az egyetemes természetnek nem volt és nincs szüksége az Istenre. Az anyag önmaga
szervezte, szorozta, horgolta, sokszorozta, osztotta világegyetemmé önmagát… De hát
mi az anyag? A gondolat egyfajta forma-állapota… Ennek a nullapontja pedig megint az
Isten, s az örökkévalóság az ő időbeli pillanatának természetté, ember-értelemmé burjánzása. Ha a szubjektív Én mégis úgy érzi, hogy a Világ van, akkor az csak az ő hite, hogy két
csend között létezik. A költő következtetése tehát az örök visszatérés a gondolkodástörténetben: Istent nem lehet bizonyítani! Istent csak hinni lehet!
Ebből a halált termő kegyetlen emberi tudásból szükségképpen kivágyakozik a költő.
Előtte és körülötte az irodalom az evilági bajokból sokszor keresett kiutat az önmagát gyógyítani képes továbbfolyó élet reményében, a vitalizmus illúziójában. Az eposz Kozmoszának végtelen terében ez a vitalista filozófia elvezet a elvágyódáshoz az öntudatlan tenyészetbe. Jaj, miért lettem Ember? Miért nem lettem Növény? – kérdezi –, hiszen a növény
boldog, mert öntudatlanul követi a maga életvágyát, s nem tud semmit a halálról és a túlvilágról. Miért nem lettem Növény? – folytatja –, amely végtelen, mint Walt Whitman
Fűszál-történelemmásolata. Fű fű fű!… Óh, Boldog, Hallhatatlan Élet-nyüzsgés! Haláltnemtudó jövendő halottak. A saját testi szenvedését jelképező keresztfa pedig a hosszú
fatörzset idézi, s a költő ennek emlékezetét faggatja: Tudja-e, hogy valaha ő is eleven élet
volt? Majd újra a végtelen jövő felé fordul: …Van-e a növényeknek túlvilága?… Pontos
túlvilági mása? Hiszen, ha a Túlvilág az Evilágnak tükörképe, akkor a Túlvilág se más,
mint Anti-Evilág!
Az emberi lényeg egyik létmeghatározója a vágy. Az ember vágya azonban a halál felé
közeledve elapad, míg a növény és az állat örökké vágytalan. Az ember bűnös és olykor
gyilkos is. Az állat azért öl, mert éhes és öntudatlanságában bűntelen. Nem lehet tehát
sem mennyországa, sem pokla.
Ennek a sok alapigazságra épülő összefoglalásnak az elvontsága csak az ismert etés
kényszere. Az Eposzban az ember kivágyását a tenyészet öntudatlanságába nem gondolatmenetek fogalmazzák meg, hanem enumerációk, amelyek Juhász Ferenc hosszúverseiben ugyancsak eposzi maradványok. Mintha az eleven életnyüzsgés közepébe vezetne
bennünket a költő, úgy fogadjuk be szinte a pórusainkon át a világ törvényeit. Ezekben
a növény- és állatnevek – amint már előre jeleztük – nem szimbólumok vagy metaforák,
hanem a dolgok megnevezései. Összességükben pedig egy önmagát önmagából felépítő
Kozmosz részecskéi vagy sejtjei.
A kozmikus épülés és gondolatmenet vezeti el a nagy kompozíciót a személyes emlékképekhez. Ezek életrajzi epizódokat ugyanúgy felidéznek mint útiélményeket vagy pillanatnyi benyomásokat. De mindegyik a testi szenvedés, az ontologikus léttudat, a halált
szülő élet, az Isten és a Túlvilág képzetének kiterjesztése, vagy organikus megjelenítése.
Jellemző, hogy az életképeket minden oksági logikát követve, vágásos technikával illeszti a költő a metafizikai gondolatmenetek közé. Így a növények öntudatlan boldogsága
a negyvennégy évesen tüdőbajban meghalt apa táncát idézi fel egy farsangi bálban. Az apa

2008. augusztus

13

élete és halála gyakori motívuma Juhász Ferenc életművének, de az emlékezés pillanatának nézőpontjából mindig újszerűvé és költőileg szükségszerűvé válik. Itt a tánc szépsége
kapja a hangsúlyt az emlékképben:
…Eszembe jutott apám, ahogy táncolt a farsangi bálban…,
…nagy szőke fejét a sovány kicsi asszony, a dirndliruhás asszony száraz barna nyakára hajtva, úgy ölelte, úgy karolta keringve,
feje szinte a sovány asszonyhátra hullott, görbén és hátrahajolva, mint egy
óriás fehér dáliafej, őszi rózsa-csipkelomb-sziromkorona, s az átizzadt,
nyakkendőtlen kék csíkos ing a hátán, mint egy halott-vért lemosó vizes
vászonrongy…
…és táncolt izzadt
apám landlert és polkát a réz-Mennyország fúvószenére, táncolt görbén és vékony,
kontyos, kicsi anyámat átkarolva anyámra dűlt, mint egy temetői hosszú virág,
…S anyám csontos, eres mosás-lúgtól repedezett, szabó
ollóval levágott körmű kis balkezében összehajtogatott fehér zsebkendő,
mint egy óriás fehér lepke, citromlepke halálfejes éjjeli óriáslepke…
Ez a szépség egybeépülve a szegénységgel, a betegséggel és a halállal ugyanúgy a vitalizmus vigasza, mint a továbbfolyó élet öngyógyító ereje.
Máshol az öntudatlan növényi élet boldogsága, a tájkép szépségének a sugallata összerímel a fűben heverő gyermek emlékképével. S az idillt itt sem zavarja meg a faluvégi dögkút felidézése, mert enyészete a szépséggel organikus egységben a természet rendjének
megnyugtató hatását jeleníti meg.
A gyermekkori mesék pedig mitikussá teszik a hajdani család emlékét: az égő petróleum-lámpa, amely mellett gyermekkorában a kis konyhában este az asztalnál ülve tanult
a költő, úgy világít, mint az ördögök, és a mama testet öltött várakozás, megjön-e az apa
józanul Budapestről, s lesz-e mosoly, vagy balta, vagy kés.
Az életműből már ugyancsak ismert repülőgép-csodálat a családi pokol ellentéte.
A bolondok az elmegyógyintézetben, akiket első felesége meglátogatásakor ismert meg,
a falusi közönyre emlékezteti, amely röhögve fogadta a közösség félkegyelműit, bénáit,
sántáit, némáit és süketeit. S a költő maga is átélte ezt a józan kegyetlenséget, amikor
verskísérletei és a virágok hatalmának vállalása miatt faluja őt is a bolondok közé sorolta.
Azután a metafizikai halállal folytatott gondolati küzdelme közben felidéződnek benne
a személyes evilági halálok: a maga gyermekkori haldoklása, amelyet csak az anya te hetetlen szeretete állíthatott meg; anyja halott testének emléke, amelyben elúszott minden
egykor szép és jó; s az első feleség bátor-gyáva öngyilkossága, amelyet megelőzött a skizofrénia eleven halála.
A pillanatnyi emléktöredékek ezután egy vak kislányt állítanak elénk, akinek ruhájára
kis csengőket varrt az édesanyja, hogy hallja, merre jár. Az ő alakja válasz arra a kérdésre,
hogy miértünk retteg-e valaki. Az utiélmények vissza-visszatérő motívuma pedig egy rotterdami koldus, aki az emberi test szerkezetében a messzire látást lehetővé tevő, függőlegessé emelő lábak jelképe: Állt hófehér tengerésztiszti egyenruhában, zubbonya vállain
aranyrojt-rózsák…, fehér tiszti sapkája elején aranygomb…, lakkcipője fekete…, mellén
hasáig lógó piros harmonika, mint egy vörös szelvényes potrohú óriásbogár, szája előtt

14

tiszatáj

mellére-hátára kötözött fém-állványszerkezeten kürtök, trombiták…, lábai alatt kétcintányéros dob-szerkezet…, énekelt, zenélt, nézve mereven…, őt meg a bámész, bamba turisták nézték áhítattal és vigyorogva.
Az életképek „közjátékai” közül kettőt emel ki szétvagdalt tömbökben az eposz. Az
egyik Bolond Istók meséje, amely a költő falusi megítélésének a folytatása. Ő is megkapta
Bolond Istók nevét verskísérletei miatt, de ez a falut minősítette. Mert Bolond Istók az elvonatkoztatásra-képtelen, absztrakciót nem ismerő, kombinálni nem képes együgyű és
egyszerű egyneműség. Semmit sem tud az életről, és még kevesebbet a Túlvilágról, de
nem bolond ő, hanem elme-egyenes. A másik tömbszerű „közjáték” a költészet bemutatása, amely az eposz hőse számára a létezés feltétele. Már a pacsira-motívum felbukkanásakor azért könyörög a költő, hogy a dal megmaradjon benne, mert addig él, amíg szívbéli
pacsirtája énekel. Hiszen ha nincsen ének, csak a végtelen büdös vartyogás marad. Amit
megint nem az emberi veszteség érzelmi vagy gondolati megfogalmazása fejez ki, hanem
a békafajták végtelen enumerációja. S a dallal megmenthető élet elmúlásának komor jövője
felidézi az eposz hősében a költészet történetét is, amelyben egyéni alkotóvágyán túl mint
egy érvényes világba belekapaszkodhat. Költő ő – írja magáról – , aki költőszivekbe kapaszkodik, s ha a halál felé halad, költőszivekből épített hajón úszik a Sorsfolyamon lefele. Az ő Noé bárkájában Balassitól Kassákig versekké vált költősorsok kapnak menedéket, hogy ő is rajta lebegjen a világbűn emberiség-rettenet fölött, megmenteni akarván
a világot önmagától és kimenteni önmagát önmagából. E létállapot megfogalmazása anynyiban különbözik a korábbi enumerációktól, hogy a költők jelzői az élet utolsó mentőértékei a halál előtt. A hatezer soros kompozíció így végső szavaiban visszatér önnön kezdeteihez.
Az egész szöveget azonban, mint Kosztolányi Édes Annáját, megelőzi egy mottó, amely
Juhász Ferenc teremtett Kozmoszát egybeépíti a keresztény hit hagyományának szépségével. Kosztolányi a temetési szertartás-szöveget helyezi regénye elé, Juhász Ferenc pedig
a Nagyszombati codex szövegrészét Jézus Krisztus megfeszítéséről. Krisztus egyes szám
első személyű szenvedéstörténete a régi magyar nyelv költőisége révén egyszerre közvetíti
a szépséget és a testi szenvedéssel, valamint a halállal küszködő költő „megfeszítettségének” metaforáját. Az eposz végén ennek a codex-szövegnek egy másik és nagyobbik része
beépül a hosszúvers nyitott szerkezetébe. Szent Anselmus együgyű és boldog látomását,
valamint kegyelem-hitét tartalmazza ez, s kommentárjával együtt megadja a költő küzdelmes gondolatmenetének lehetséges feloldását. Így lesz – kérdezi a költő – a Mennyei
boldogság ígérete után? Nem tudom… De pacsirtát virágzó szivemnek mégis oly jól esett
ez az együgyű, balga, bolondos, fényes, édes ének, menny-ének, túlvilág-énekdicséret,
szent hit-himnusz…És ha lesz, aki leveszi keresztem fájáról halott testemet: érzi majd…,
hogy oly könnyű lettem mint egy mag-nélküli üres kalász…, mint egy felhő…, mint a hóhullás…, mint a… szalmaszöcske… És oly isten-elhagyottan döglött, mint egy kiszáradt
ásóbéka… Ezek a záró sorok ugyanúgy kettős jelentésűek, mint az emlékekben megőrzött
életképek: nemcsak evilági és metafizikai válaszokat fogalmaznak meg, hanem szépségükkel – ismét – vitalista reményt is, amely biztató és pesszimista, hiszen akkor szólal meg,
amikor az élet, a történelem és a filozófia megállni kényszerül. Ugyanolyan vitalizmus ez,
mint az emlékezés végszava: És mindez de szép volt! Mert de szép volt élni! Amiben csak
a volt zavarja meg a boldog véget, mert nem a múltra vár a kérdés: mi lesz a halál után.

2008. augusztus

15

Ha megelégszünk a geometria metaforájával, akkor a biológiai embert egydimenziósnak, a társadalmit kettősnek, a történelmit hármasnak és a halált termő élet, a létezés abszurd hősét négy dimenziósnak tekinthetjük. A halál ugyanebben a rendszerben helyezkedhet el a személyes elmúlástól a metafizikai rosszig, avagy a Túlvilágig. De ahogy a különböző dimenziók a geometriában is egymásból épülnek fel, úgy az ember válasza sem
lehet halálára más, mint az élet, a létezés, a nem-lét és a feltámadás kölcsönös függvénye.
Ezért a Pacsirta a szívben szükségképpen egy lezárhatatlan külső és belső párbeszéd hatalmas folyama.

16

tiszatáj

Pacsirta a szívben
KORMOS GYULA K RISZTIÁN BESZÉLGETÉSE J UHÁSZ FERENCCEL *


Juhász Ferenc volt a Kádár-korszak egyik „kedvelt” költője, akit a pártkongresszusokra éppolyan szívesen meghívtak, mint Nyugaton felolvasókörutakra.
Aki Havannában éppolyan otthonosan mozgott, mint Londonban. Pályáját
szinte az első kötete óta éppoly komoly viták és felháborodások, mint amilyen jelentős elismerések és sikerek kísérik. A rendszerváltás után elsősorban politikai okokból igyekeztek őt elhallgattatni, tekintet nélkül művészi és
emberi teljesítményére. Juhász Ferenc azonban költő, akinek az a dolga,
hogy verseket ír. Mindet ceruzával, szépen metszett betűkkel, sűrű, egyenletes sorokban, írólapok ezrein.
Nyolc éve jártam nála először. Már akkor is nehezen lehetett a lakásában
négy egybefüggő lépést megtenni, mert mindenhol könyv-és kézirathalmokba
botlottam. Akkor rögvest össze is tegeződtünk.
– Feri bácsi, hány könyved van?
– Körülbelül húszezer.
– Melyik volt az első? Mikor, hol vetted?
– Az első, amit én vettem, az 1943-ban volt, a könyvnapon. Ez a világ egyik legszebb
könyve, Az európai irodalom története. A könyvsátorban kizárólag egy költő összegyűjtött
versei voltak, Sértő Kálmán összes
versei. Volt egy nyilas ideológus, a Rajnis Ferenc, ő írt hozzá előszót, de én
erről akkoriban semmit nem tudtam,
nem így járt a fejem. Odamentem ehhez a könyvesboltoshoz és azt mondtam, hogy kérem szépen Babits Mihály Európai irodalom történetét és
József Attila összes verseit. Egy ilyen
legényember állt ott eladóként és azt
mondta: „Öregem, menjél te a picsába!” És én ezt nem értettem!
A könyvre édesanyám adott tíz
pengőt és azt úgy gyűrögettem, mint
*

Az interjú az RTL Klub XXI. század című műsorába készített portréfilm írott változata. A mellékelt fotók részletek a filmből. Kép: Boldizsár András.

2008. augusztus

17

egy falevelet. A mai napig sem tudom egyébként, hogy honnan volt neki az a pénz.
Végül az Egyetemi Könyvesboltban tudta megvenni, amire vágyott. Mindent elolvasott, ami a keze ügyébe került. Mindent versbe írt, ami vele történt. Mindent összegyűjtött, ami róla szólt.
– Én mindent tudok, hogy mi hol van. Eredetileg volt egy elképzelés, egy rendezőelv,
de a polc már kevés. A polc előtti papírhalmokat az utóbbi 19 évben raktam össze azokból
az újságcikkekből, amelyekben rólam van szó. Van hogy egy oldal, van, hogy csak egy sor.
Mert kíváncsi voltam rá, hogy az új rendnek és nekem milyen viszonyunk alakult ki, mert
körém öntöttek a rendszerváltáskor egy olyan betonbunkert, mint mondjuk a csernobili
robbanás után.
Én ezeket jelzéseket őriztem és nem ezekből a jelzésekből éltem, de ezek a jelzések
biztattak egy dologra, hogy egyetlenegy lehetséges menekülési mód van abból a mesterséges elhallgattatásból, amiben részem volt, hogy dolgozom.
Senki sem biztatta a családból, hogy olvasson, pedig minden azzal kezdődik. Ha akarunk visszafelé valami ágat keresni, akkor az talán az anyai
nagyapa, Andresz János. Aki egy kocsmázás közben úgy gondolta, hogy kivándorol Amerikába. Mezítláb, gyalog ment Fiuméig, s onnan hajóval New
Yorkig. Egy év múlva vissza is jött. Ám előtte írt egy bocsánatkérő verset
a feleségének.
– Ez egy német nyelvű, gót betűs írással készített vers, amit a nagyapám, Andresz János küldött a feleségének New Yorkból, 1907. április nyolcadikán. Ezt a levelet a mai napig őrzöm.
Talán nem véletlen, hogy Juhász minden versét kézzel írta és írja a mai napig. 44 kötet sűrű sorokban, mívesen metszett betűkkel. Hol írólapokon,
hol határidőnaplókban, hol vendégkönyvekben. Nem mindig volt ugyanis
papír.
– 1964-ben kerültem a Szépirodalmi Könyvkiadóhoz, onnan 1974-ben az Új íráshoz,
ahol Losonczy Géza lett a főnököm.
– Mindent megjelentethettél?
– Majdnem mindent. Nem nagyon szóltak bele.
Mondok egy példát. Nálunk az Új írásnál az Esterházynak, a Petinek rengeteg írása
jelent meg. A Termelési regényből ötven oldalt közöltünk, nem először, de talán másodszorra. Aztán bementem a Parlamentbe, ott volt az Aczél György miniszterelnök-helyettes.
És nem azt mondta, hogy hogyan merted te ezt leközölni – azért mondom, hogy nem
szóltak semmiért – hanem azt üzente általam, hogy mondjam meg az Esterházynak, hogy
náluk, az ő nagybirtokukon a földesurak ugyanúgy „megizélték” a cselédlányokat, mint
amiket ő ír a párttitkárokról.
Mert most utólag mindenre rá lehet mindent mondani, hogy így volt, meg úgy volt,
meg amúgy volt, de volt nem amúgy is.
Juhász az Új írásnak 17 évig, a rendszerváltásig főszerkesztője. Megszámlálhatatlan elismerés, díj és kitüntetés birtokosa.

18

tiszatáj

Sokan állítják: ő a XX. század második felének legjelentősebb magyar költője. Egy félig
sváb, félig magyar falu – Biatorbágy – félig sváb, félig magyar családjából. Apja kőműves
és gyári munkás, anyja cselédlány, mosónő és „minden, amit
ebben a sorsban el lehet képzelni.” Juhász tizenhét évesen
szintén egy gyárban dolgozik,
de húsz évesen már a József Attila népi kollégium lakója és nős
ember. Nagy László, Kormos István, Weöres Sándor barátja. 1949-ben jelenik meg első kötete, Baumgartendíjat kap érte.
– Sorsom úgy alakult, hogy tizennyolc évesen még Bián voltam, aztán tizenkilenc évesen már a Tildy Zoltán fogadásán voltam a rádió mellett a Sándor-palotában. Hogy ez,
hogy történt, hogy nem? Húsz évesen már az egész magyar szellemi életet ismertem és barátaim voltak köztük.
Óriási tömegben jöttek fel tanyákról, falukról, városszélekről a fiatalok abban az időben a fővárosba. Mi Nagy Lacival rendszeresen eljártunk például a Horváth Árpád Kollégiumba, ez volt a színészkollégium, ahol ott volt Sós Imre, Horvát Teri, Psota Irén, Szirtes
Ádám, ami azért nagyon nagy dolog volt akkor.
Az apja ekkor, 1951-ben hal meg tüdővészben. Megírja az Apám című verset.
Kossuth-díjat kap érte.
– Én 21 és fél évesen kaptam Kossuth-díjat és azt nekem a Révai József adta át. Nem is
tudtam, hogy van ilyen, hogy Kossuth-díj. Egyik nap éppen Budán sétáltam, amikor öszszefutottam Veres Péterrel, aki nagyon furcsán nézett rám, megveregette a vállamat és azt
mondta: „Téged nagy öröm fog érni!” Nem értettem, mire gondol. Szóval a Révai adta át,
akinek egy fura, kettős mosolya volt. Nagyon okos ember volt egyébként. Szóval kettős
mosolya volt, az egyik fele volt az ördög, a másik fele volt az angyal és nézett rám ilyen
ördögangyalarccal. Nem értettem, hogy ez mit jelent, akkor nem. Akkor csak annak a tízezer forintnak örültem, amit átadtak nekem az irodában és alá kellett írni és így, a hónom
alá szorítva hoztam haza, mert abból vettünk ágyat meg könyvespolcot, ennyi volt az értéke. És amit később értettem meg – és ezt a Révai tudta, mert tudnia kellett – hogy ez
egy kettős játék volt. Vagy megvesznek, hát egy 22 éves kölyök voltam Kossuth-díjjal,
gondolj bele, hogy az egész írótársadalom, az hogy gondolt rám…
– Biztos szerettek…
– A lószart, gondolom, hát én nem tudom. De ezzel adtak a fiúra egy olyan páncélruhát, amit nem lehet átharapni.

2008. augusztus

19

Neki részben mégis sikerült. Felesége családját ugyanis kuláknak nyilvánították, apósát már 1948-ban lecsukták. 1951-ben született a kislányuk. Aztán Kossuth-díj ide vagy oda, náluk is megjelentek az ávósok.
– Feleségem apja kilenc évig ült börtönben, kulákként. Óriási botrány volt ebből.
Meggyesegyházi volt és a helyi tanácselnöknek vagy rendőrnek nem ment át a fején, hogy
ezt nem lehet csinálni. A férfiú ugyanis lent ült Szegeden, a Csillagban, az első lányom egy
hónapos volt akkor. A feleségem levitte magával Meggyesegyházára, ahol éjjel megjelent
a rendőrség és 40 ezer forint adót követeltek. Még egy bicikliráf sem volt a padláson, nemhogy bármi, amit elvihettek volna, erre levették a gyerekről a pelenkát és azt vitték el.
Ezért a feleségem hálóingben és mezítláb, októberben berohant a rendőrségre és elkezdett
sikoltozni. Ott kapta az első skizofrén rohamot. Mondjam tovább? Nem mondom.
„Ideje nincs most az álomnak, a könnyű tiszta dalnak: –
végig-nem-gondolt eszmék, át-nem-élt forradalmak,
lázak, emlékek, vágyak örvénylenek a szív csatakos
mélyeiben, ellentmondások patája tapos.”
(Novemberi elégia – részlet, 1952)

– Ministráltam is egy darabig, mert ezért 20 fillér járt és nálunk az is számított, hogy
ki tud valami pénzt hozni a családban. Egyszer azonban elestem az oltárkönyvvel, mert
nagyon kicsi gyermek voltam, apró termetű és ráléptem a szoknyámra, elejtettem a könyvet és a pap egy óriási pofont adott. Ez volt az első pofon, amit egy plébánostól kaptam.
A második meg az volt, hogy túl buzgó gyerek voltam és buzgón járt az agyam mindig és
kitaláltam, hogy ha már szombatonként gyónni kell, akkor én egy igazán nagy bűnt gyónok
meg, a legnagyobbat. Akkor megnéztem az imakönyvben, amit kaptam ajándékba, hogy
mi a legnagyobb bűn és ott volt tizenharmadikként felsorolva, hogy „pápai vizeken kalózkodtam”. A pap aztán a gyóntatáskor megkérdezte: „Fiacskám, mi a bűnöd?” Én erre
mondtam, hogy pápai vizeken kalózkodtam. A pap erre kinyúlt a gyóntatószékből és egy
állati nagy pofont adott nekem és azt mondta: „Te marha!”
– A hit és az istenkép egyébként megmaradt benned?
– Az bennem állandóan megmaradt, az egyre többet és egyre inkább foglalkoztat és
egyre rejtelmesebb lesz. Mert én nem tudom, hogy van-e isten, vagy nincs isten, de egyet
tudok: ördög az van, ebben biztos vagyok. Van ebben egy rejtelem, erről akarok majd még
írni egy verset.
– Hogyan születik meg egy Juhász vers, mitől, hogyan kapod az ihletet?
– Ihlet az is, hogyha egy dolog rád néz. A természet tele van tárgyakkal. Élő és holt
tárgyakkal. Most egy tárgy, vagy egy élőlény, egy növény, egy történés, egy cselekvésrész
rád néz és azt mondja, mondj el engem, mert én nem tudok szólni, én nem tudok beszélni!
Akkor azt, ha megkapod azt a lángot – kölcsönveszed vagy átveszed – amivel jön feléd ez
a kérés, akkor meg tudod írni viszonylag hamar.
– Mi a költészet? Szerinted?
– A költészet meggyőződés, tisztesség, hit, tisztaság nélkül nem lehet, de nem lehet
szépség nélkül sem, mert nem véletlenül adta azt József Attila a folyóirata címének, hogy
Szép szó, mert a szónak szépnek kell lenni.

20

tiszatáj

A magyar irodalom az egy óriási szépségből, szenvedésből, tehetségből, tehetségtelenségből és másból összeálló hatalmas halmaz, egy óriási szalmakazal, amiből egy-egy szálat, ha kihúznak, akkor lehet valamit látni, hogy mi ez.
Magyar költőnek lenni az nagyon nehéz. Ha dicsekedni akarnék, akkor azt mondanám, hogy nagyon szép is, de nagyon nehéz, mert be vagyunk zárva az anyanyelvünkbe.
Nincs, és ha nem akad – márpedig nem nagyon akad – fordító, akkor olyan vagy, mintha
egy gyémántkriptába lennél zárva, ami felbonthatatlan, ki nem lehet belőle jönni, nem
vagy egy arkangyal, hogy kiszállj, vagy egy átszellemült köd-lény, amely kiszivárog a koporsó-kripta-réseken.
A Juhász főszerkesztette folyóiratot, az Új írást 1991 végén szüntették meg.
Egyszerűen nem kapott többé állami támogatást. A Szépirodalmi Kiadó,
melynek évtizedeken át szerkesztője és szerzője volt, szintén összeomlott.
Nyugdíjas lett és magányos, újra vissza kellett szoknia a szegénységbe, ami
számára nem volt szokatlan élmény.
– Én egyszer elmentem hozzájuk (az Új írás szerkesztőségéhez, a szerk.), még a Dorottya utcában voltak, hogy adjanak nekem valami munkát, lektori munkát. Adjanak kéziratokat, én elolvasom és mint ahogy a kiadóknál, egy papírdarabkára melléírom a véleményemet és ezért valami pénzt adjanak, mert éhen fogunk halni. Így kerültem oda és
aztán ott ragadtam. Végül én lettem a főszerkesztő. Hozzáteszem, hogy én a Nagy Lacinak
azt mondtam, hogyha te nem jössz velem és ezt mi nem csináljuk együtt, akkor ebből nagyon nagy baj lesz.
– De te lettél a főszerkesztő…
– Azt mondtam, az nem érdekes. Nem lesz főszerkesztő, elintézem. Az lesz ráírva,
hogy: szerkesztik. Ha akarod, a te neved lesz elől, ha akarod, az én nevem lesz elől. Teljesen mindegy. Ő erre mondott nekem egy gorombát, hogy ő nem fog ennyit olvasni, aztán
így lettem én egyedül és így lettem „a rendszer által megvásárolt költő” vagy minek mondanak engem? Vagy mondtak.
– Mit gondolsz ezekről a mondatokról?
– Semmit. Most már vége van.
A politika persze rendszertől
függetlenül mindig is szerette,
vagy szerette volna rajta tartani a kezét a kultúrán, a művészeteken és a művészeken.
– Az ötvenes években volt egy Kiadói Főigazgatóság, amelyikhez minden kéziratot fel kellett küldenie minden kiadónak és az igazgatóság eldöntötte, hogy engedélyezik vagy nem.
Egyszer Andics Erzsébet, ha tudod
a nevét – történész volt és politikus –
elkezdett ordítani, mint a sakál. Min-

2008. augusztus

21

denki így ült beszarva, hogy akkor most mi lesz – joggal, megijedve – és akkor az Andics
egyszercsak megállt. Megállt! Tényleg – gondold végig, a lélegzeted eláll – megállt és azt
mondta: „Ja, ez Juhász elvtársra nem vonatkozik, mert olyan tehetséges!” Kértem én,
hogy mondja? Mit szóltak ehhez az író kollégák? Miért mondta?
Egyébként az volt a mániájuk, a Kádáréknak már nem, de a Rákosi-korszakban igen,
hogy mindenért az Írószövetséget tették felelőssé, de tényleg mindenért. Ezt úgy értsd,
hogy én úgy tudtam meg, hogy lesz ’56, hogy behívták az elnökséget a pártközpontba és
a következőt mondták: „Elvtársak, közöljük Önökkel, hogy Potsdamban két nappal ezelőtt
repülőgépről és tankokról lőttünk a tömegre! Viszontlátásra elvtársak!” No, ekkor értettem meg, mi lesz.
A forradalom idején aztán láttam a lelkesültséget, magam is részt vettem ezekben
a menetekben, énnekem ugyan fegyver nem volt a kezemben. Verset nem írtam róla, mert
nem tudtam akkor semmit írni. Említettem már, hogy az első feleségem elmebeteg volt,
9 évig volt kórházban. Kijött egy hónapra aztán visszament.
– Skizofrén volt ugye?
– Igen, skizofrén volt. Na én vittem ki a kenyeret 1956-ban a kórházba, golyószórók
között és osztogattam a betegeknek, akik mérhetetlenül örültek a balhénak. Nagyon.
Hohó, hát most végre megváltozik a világ! Hát egy olyan ember, aki harminc éve nem
szólalt meg, hanem állt a falnak fordulva, egy tanítónő, megfordult és azt mondta, hogy jó
napot kívánok!
1956 októberét egyébként Ferenczy Béniéknél éltem át, a feleségem ugye a kórházban
volt. És Ferenczyné, Erzsike mindig azt mondta, hogy Feri, miért megy haza, miért nem
alszik itt a műteremben? Akkor legalább együtt lesznek a Bénikével. Egyszer hajnali 2-kor
szólt a telefon és bejött a szobába egy csodatündér, ez volt az Erzsike, aki – hogyha ismeri
a Béni szobrait, akkor tudja, hogy milyen csodálatos testű nő volt – egy áttetsző tüll-hálóingben jött be, hát el lehet képzelni… Ő mondta, hogy Feri magát keresik telefonon.
A Farkas Feri volt az, aki mondta, hogy menjek haza, mert ő nálam akar dekkolni. Mondtam, megyek. Lementem a lépcsőházba, de a kapuban már állt egy óriási szovjet tank,
mellette a hatalmas lőszeresládák, úgyhogy nem tudtam hazamenni.
Így rekedtem Ferenczy Béniéknél és így néztem végig mindazt amit a Krisztus levétele
a keresztről című eposzomban megírtam.
„Aztán egyszercsak mégis hazamentem.
A vasútállomásról gyalog, ahogy gyerekkoromban szoktam, s épp a bordás
kőoszlopon álló szétterpesztett-szárnyú, kő-turulmadár előtt mentem,
amikor velem szemben, az utca túloldalán egy szétterpesztett lábú kövér
férfi úgy szólt oda nekem, mint aki nem is nekem szól, mint aki hetykén,
hegyesen kiköp, vigyorogva, alsóajkába vájt fogakkal
pökve a szó-nyálat:
„Még van pofája hazajönni!”
mert nálunk
a költőt nem szokás szeretni.”
(Krisztus levétele a keresztről, részlet 1993)

22

tiszatáj
– Tudod, van valami, amit úgy
hívnak, hogy költői tisztesség, hogy
ezt a dolgot meg kell írni.
– Meg kell írni vagy ki kell írni?

– Meg kell írni, nem kell kiírni
magamból, mert nem volt mit kiírni
magamból. És akkor ennek lett az
eredménye egy hosszú vers, a Halottak királya, amit elkezdtem 1959-ben
és tizenegy versszak után abbamaradt,
kész, befejeződött. Akkor aztán bekerültem a kórházba, a Nyírő Gyula professzorhoz. Az öreg mindig bejött és
azt mondta, hogy innen nem fognak elvinni. Mondtam, de Gyula bácsi! Ő meg nyugtatgatott, hogy innen nem fognak elvinni, aztán 1970-ben egyik nap nekiültem és megírtam.
„Mi ez a csönd szívemben?” Így kezdődik a Halottak királya. Nem véletlenül. Juhász Ferenc a forradalom utáni mély depresszióban kilenc évig nem
tud írni. 1960-ban a brit nagykövetség meghívására három hetes tanulmányúton vehet részt Angliában. Tamási Áron, Ottlik Géza, Kardos Sándor
és az MSZMP képviseletében, Köpeczi Béla még a küldöttség tagjai. Hazafelé egy napra megállnak Párizsban, ahol a szokásos fogadásokon túl még
egy fontos dolga van: mindenképpen találkoznia kell gyermekkori barátjával, a festő Hantai Simonnal.
– Én azt mondtam az Áronnak, hogy te Áron, én nem megyek haza. De most ne disszidálásra gondolj, hanem akkor voltam először Párizsban. Na most a Hantai Simon barátom édesanyja küldött velem disznóvágásból két hurkát, egy véreset meg egy májasat,
meg egy darab karmonádlit, hogy azt adjam oda a Simonnak. Én ezt először elvittem magammal Londonba, ott három hétre betettem a hűtőszekrénybe, onnan elhoztam Párizsba
ugye. Szóval mondtam az Áronnak, hogy én nem megyek haza…
– Át kell adni a hurka-kolbászt…
– Nemcsak (nevet). Hanem most látom először a Notre Dame-ot, ami állt ugye és
a tetején volt éppen a sárga hold, mint a Musset versében a pont az „i” betűn. Azt mondja
az Áron, miközben feltolta a szalmakalapját a magas, szép homlokára, hogy hát Ferikém,
én se megyek haza. Mondjuk meg a Cipinek, azaz Ottlik Gézának. Megmondtuk a Cipinek,
hogy nem megyünk haza. Cipi azt mondja, hohó, hát akkor én sem megyek haza! Akkor
mondjuk meg a Kardosnak, aki egy ilyen gyámoltalan ember volt. Mondta, hogy hát akkor
ő is maradna. De hát ezt meg kell mondani a Köpeczinek is. Mondd meg Te, mondják nekem. Mondom: „Béla! Mi nem megyünk haza!” Rámnézett, ilyen pörge kalapja volt, azt
feltolta a homlokára és azt mondta: „Mit gondolsz Feri, én haza akarok menni?” Így ott
maradtunk három hétig. Ezt csak azért mondom, mert sem a békességes állapotok, sem
a diktatúrák, sem a féldiktatúrák nem monolit állapotok, hanem minden kevert állapot.
Hantai Simon persze megkapta a hurka-kolbász-karmonádlit. Az a Hantai,
akinek az indulását is köszönheti.

2008. augusztus

23

– Hantai, aki hat évvel volt idősebb nálam, egyszer azt mondta nekem, hogy gyere,
elmegyünk az Operába.
Három dolgot nem láttam, és nem tudtam addig. Nem láttam soha női fürdőruhát.
Négyet bocsánat. Mert nem láttam a Balatont. Soha. Soha nem voltam n yaralni, mert
napszámba kellett menni. Nem láttam fürdőszobát. Nem láttam telefont – ez ugye már
nem is a negyedik – nem láttam telefont, nem is tudtam, mikor először láttam, hogy mit is
kell felemelni. És nem láttam kőszínházat.
Hantai vitt el az Operába, s ott láttam először a Kék szakállú herceg várát.
Talán ott, az Operában kezdődött minden. Úgy hetven évvel ezelőtt. Hantai
volt az első értelmiségi és művész barát, akit sokak követnek. Tudósok,
írók, szobrászok, festők, költők. A magyar szellemi élet legnagyobbjai.
És előttük mindazok, akikre egyik versében így emlékszik a nyolcvanéves
Juhász Ferenc.
„És őrangyal nem volt sehol.
Hogy képzelték ők, mit képzeltek ők, a szülők, a nagyszülők, dédszülők, ősszülők, a szent könyveket író balgák, együgyűek, próféták, misztikusok,
teológusok, a költészet-csodaelmék, ájtatosok, szentek, filozófusok, apostolok, a mezítlábasok, fakéreg-lábszárasok, koldusok, a bőrszíj-kosár-sarusok, halászok, ácsok, asztalosok, sáskaevők, magevők, lepény-kenyér evők,
vízivók, borivók, vizes bort-kortyolók, a szakállasok és szőr-bokor vándorok.”

24

tiszatáj

M ÓSER ZOLTÁN

Versek énekhangra

Juhász Ferenc a Hódolat a zenének című írásában így vall a falujáról s a népdalról: „Falun
születtem 1928-ban, s nőttem kölyökből kamaszodván az 1930-as években, oly időkben,
oly korban (pedig szülőfalum csak 20 kilométerre van Budapesttől!) amikor bivalyos és
négyökrös szekerek szórták a szalmát a térdig-por országúton, s szombat délután sárga
szarvasbőr-comb-belsejű nadrágban, karcsú barna lovakon kilovagoltak az uraságok,
a rózsacsipkeharangba bújtatott kisasszonyok a velem-korú fiúk, fényes hintókon poroztak
végig a jegenyés Fő-utcán, s rá-rápöccintettek, „játékos” ostorukkal a lányok máslis copfjára, a szegények fekete kalapjára. Az én falumban a népzene halott volt. Az én falumban
halott volt a népdal. Még csak ravatalon se feküdt; de enyészve volt a földben, csontvázase-tudtam-merre-lehet! Ott fúvós zene járta búcsúkban, lakodalmakban, temetéseken,
Húsvétkor, Úrnapján, Karácsonykor, a Nemzet ünnepein és a háború alatt; fúvós zene,
sramli, s az alsó-vég kocsmájában cigányzene, ha bál volt… És micsoda döbbenet, létem
teljes meghódítása volt a teljes népköltészettel a végzetes-tiszta, virág-irgalmú és halálszárnyütésű, Föld-Anya bánatú, vadrózsa-léptű népdallal, népballadával való: szívemet
boldog máglyára ítélő szent találkozásom!”
A népdallal és népballadával, illetve Bartókkal való „szent találkozás” kapcsán, néhány
példa alapján arról szól ez az írás, hogyan építi be versébe a népdalt és a népballadát Juhász Ferenc, hogyan variálja, értelmezi és ha „átfesti”, mi lesz belőle. A költői szabadságról szól mondhatnók, de nekem elsősorban azt mutatja ez a rövid leltár, hogy mit kezdjen,
mit kezdhet a XX. Század második felében a magyar költő a népköltészettel.
Elöljáróban azt is el kell mondanom, hogy egy színről, a feketéről, és számos – versbe
költözött – állatról, madárról lesz szó. Jegyzetelés közben vettem észre, hogy ezek mind
olyan jelképes állatok, amelyeket a költő teljesen átértelmezett. Ezért itt több szó lesz
a szimbólumokról, azok jelentéséről, mint Juhász Ferenc verseinek magyarázatáról.
Variánsok – feketében
A sor elejére – az előbbi vallomásra gondolva és ahhoz kapcsolódva – az 1949-ben íródott
TÁG NAPLÓ-ban szereplő, Biáról szóló szerelmetes szép ének kívánkozik.
HALLOD, ÉNEKELNEK A BIAI LEGÉNYEK
Hallod, énekelnek a biai legények,
csapatban mennek a lányok után.
Május van, csillagig száll most az ének:
„Sej orgona nyílik, meg sej tulipán.”

2008. augusztus

25
Megrakott szekér ring az út porában,
kinyújtott nyakkal húzzák a bivalyok.
Mint villára tűzött almát viszik
szarvuk hegyén az arany napot.
Hej, trilla-tralla, harmonikáznak.
Mennek a lányok és visszanevetnek.
Rózsaág hajlik át a kerítésen,
vállára épp a Fekete gyereknek.

E versnek látszólag semmi köze a magyar népdalhoz: szülőfalujának egy apró eseményét énekli meg a költő. Ám az utolsó két sorban a népdalból ismerős, jelképes képpel találkozhatunk: „Rózsaág hajlik át a kerítésen,/ Vállára épp a Fekete gyereknek” – ez a két
sor olyan, mintha valamelyik népdalból került volna ide.1 A népdalban a rutafa ága az udvarba, a rozmaring ága valakinek a vállára, itt pedig a rózsafa ága hajlik át a kerítésen
– hasonlóan a fentiekhez – vállára a Fekete gyereknek. A rózsa is, az áthajló, elágazó, a vállat érő ág, virág is jelkép – mindkettő szerelmi jelkép –, a fekete szín, a Fekete gyerek is.
Csakhogy – eltérően a népdaltól – valami rossznak, jövőnélküliségnek az érzetét költi,
jelöli.
Ennek egyik oka a fekete szín, amely az ősi sötétség, a káosz, az éjszaka, a feneketlen,
titokzatos mélység, a világűr jelképe. A szégyen, a bánat, a lemondás színe, a gyász kifejezője; számos hagyományban a gonosz erőkhöz kötődik.
A kereszténységben egyrészt a halál és a gyász színe, másrészt a bűn, a Pokol, a bűnhődés jelképe. A Sátán különböző fekete színű állatokban ölt testet, pl. fekete kecskebak;
fekete kutya, fekete macska. Az ördögök, a boszorkányok ruhája is fekete, és a boszorkányok kísérő állatai szintén feketék.
A XX. századi irodalomban a személytelenség, az abszolút passzivitás, a nihil és a reménytelenség szimbóluma.2
A fekete gyászszín csak később, a 13. században terjedt el, akkor, amikor a halálhoz
kapcsolódó eszkatologikus képzetek helyét fokozatosan háttérbe szorították a bűnbánatra,
a megtisztulásra és ennek nyomán a megbocsátásra vonatkozó teológiai tanítások.
A gyászmisékből ekkor tűnik el a húsvéti időben énekelni szokott alleluja, bevezetik a fekete
színű gyászmiseruhákat, elterjednek a komor gyászzenék és a számadásra felszólító halotti beszédek.3
*
A gyászszín feltűnően sokat szerepel Juhász Ferenc költeményeiben: nem magában,
hanem „madaras változatokban”.

1

2
3

Két népdalt is idézhetünk: az első a zoborvidéki szentiványi énekek közül, a második Bartók felsőireghi (Tolna m.) gyűjtéséből való. In Móser Zoltán: Névviseletek III. Csíkszereda 2008. 139.,
Kodály népdalfeldolgozásainak dallam- és szövegforrásai. Bp., 1984. 196. sz.
Szimbólumszótár (Szerk. Pál József és Újvári Edit), Bp., 1997. 425.
Tánczos Vilmos: Folklórszimbólumok. Kolozsvár, 2006. 133.

26

tiszatáj

A FEKETE PÁVA című Juhász versben ismerős népdalszöveget – sorokat, részeket –
panelként épít be, s azokat változatlanul hagyja, vagy variálja. Ebben a volt barátnak,
Kormos Istvánnak emlékét és énekét – annak két sorát – idézvén, kora ifjúságukra s az
elhagyott szerelmekre emlékezik a költő. Juhász Ferenc versében ez a fekete páva a költő
barát szívén sétál és énekel.
Ez a fekete páva (több más, jelképes madárral együtt) ott sétál a hatalmas méretű, siratónak is nevezhető, VERS NÉGY HANGRA, JAJGATÁSRA ÉS KÖNYÖRGÉSRE, ÁTOKTALANUL (1956) című költeményben is, amelyet genezisében szerelmes versnek mondhatunk.
„Közlő anyaga mindössze néhány halvány utalás, mely zaklatott szavak között kerül
felszínre töredezetten: a költő felesége pusztító némaságba zuhant, s már-már feladta az
életet. A férfit nemcsak a tragikus lehetőség teszi kétségbeesetté, hanem, a bűntudat, az
önvád is: ó, ne büntess engem így magamért. A kettős súly alatt a költő számára a szerelem élet-halál kérdése. Verse tehát nemcsak a szerelem visszaperlése, hanem az életé is:
küzdelem a „fehér bárány”, a halál ellen.”4
Ebben a hosszú versben előbb egy népballadát, majd egy népdalstrófát vesz át, s ezt
variálja. Az idézendő népdalnak a variánsait Csanádi Imre gyűjtötte össze, miközben
egyik, talán az egyik legszebb változat szövegét szülőfalujában, a Fejér megyei Zámolyon is
megtalálta. Ő hívta fel figyelmünket arra az erdélyi variánsra, amelyet dallammal együtt
adott közre Jagamas János.
Vajon ki járt kis kertembe fekete galamb képibe?
Szedi virágomnak ágát, Rozmaringomnak bimbóját.5
Ezt a népdalszöveget így variálja Juhász Ferenc:
Valaki járt a kertembe,
Fekete galamb képibe,
Szedi virágomnak szinét,
Rozmaringomnak tetejét.
Mivel jelképes madárról van szó, szükséges erről röviden szólunk.
A Physiologus ezt írja a galambról: János így beszél: „Láttam az egeket megnyilatkozni
és a Szentlelket galambként a mennyekből alájőni és őreá szállani, és egy égi hang ezt
mondta vala: Ez az én szerelmes fiam, akiben én gyönyörködöm.”
A keresztény művészetben a galamb leginkább a Szentlélek jelképes ábrázolására szolgált. Jézus megkeresztelkedésekor az Isten lelke galamb képében szállt és föléje ereszkedett.
A galamb másik jelképes szerepét a Teremtés könyve beszéli el. Egy galamb hozta hírül a csőrében tartott olajággal a vízözön elmúlását Noé bárkájára, ezért vált a galamb
a kibékülés és a béke szimbólumává, napjaink békegalambjának eredetévé. Ebben az értelemben említik a galambot a solti eklézsia 1772-ből való terítőjének közepén is, ahol „egy
galamb vagyon, szájjában olaj ágat tart”.

4
5

Bodnár György: Juhász Ferenc. Bp., 1993. 44.
Magyarózd, 1951. JJ. In Romániai magyar népdalok. Bukarest, 1974. 22. sz.

2008. augusztus

27

Ókeresztény síremlékeken, szarkofágokon és katakombák falfestményein a galambok
az élet fáját vagy a koszorút csipegetik, az élet vizéből isznak, vagy hajókon ülnek és
a megholtak lelkét jelképezik.
Érdemes hangsúlyozni, hogy ugyanaz a galamb az ókori mitológiában és a keresztény
szimbolikában határozottan ellentétes jelentést is hordozott. A Vénusz által idomított galamb ugyanis már a görögöknél a szerelem hírnöke volt. A keresztény művészetben pedig
éppen az ártatlanság és a hűség jelképeként is ábrázolták.
Az egyik XVIII. századi énekeskönyv a galambok szabadságát dicséri:
Ó, ti szép szavú galambok,
Tü ott jártok, hol akartok,
De az hálót nem látjátok,
Mely miatt esik fogságtok.6
Sinkó Katalin egyik tanulmányban elemezte a nőalakkal ábrázolt galamb ikonográfiai
tradíciójának alakulását, módosulását a képzőművészetben, egészen a 19. századig. A galamb itt is a testi és lelki tisztaságot szimbolizálja, s ábrázolása így bizonyos erotikus
mondanivalót is hordoz.7
Itt a népdalban, és Juhász Ferenc versében is egyértelműen erotikus jelentést hordoz.
De miért fekete a galamb? Íme a költő válasza:
Miért beszélsz te, kis szívem, miért, miért, beszélsz a fekete galambról?
Sötét madár, rabló madár, elszállt kacagva, gyászban fosztogatni.
Miért beszélsz te, kis szívem, miért, miért beszélsz a fekete galambról?
Fegyver dördűlt, s a virágnak, rozmaringnak kellett vérben fölfakadni.
Az idézett folytatásban a fekete páva következik:
Valaki járt a kertembe,
Fekete páva képibe,
Sírva ikráját folyatja,
Virágaim megríkatja.
Dorothea Forstner: A szimbólumok világa című könyvében hosszan olvashatunk a páváról. Ő írja – természetesen mások kutatásait felhasználva –, hogy a Szentírásban egyetlen hely kivételével sehol nincs szó a páváról. Ha az egyházatyák alkalmanként beszélnek
a páváról, akkor nem szimbolikus értelemben szólnak róla. Szavaikból csak az derül ki,
hogy a régi időkben mennyire tisztelték és szerették ezt a gyönyörű madarat, és milyen
tulajdonságokkal ruházták fel.
A középkortól kezdve a pávának, illetve a pávaszimbolikának a legkisebb részletekbe
menően kidolgozott jelentéstana volt. Az antik világban szokásban volt, hogy az elholtak
sírjait lehetőleg otthonosan rendezzék be és egy lakás berendezésének megfelelően díszítsék. (Virágos kerteket ábrázoltak, melyekben állatok sétáltak, s idillikus jelenetek játszódtak le.) A kereszténység megtartotta ezt az ártatlan szokást. S ez a kerti idill vált az-

6
7

In. Bocskor János énekeskönyve 1716–1739. 48. sz.
Fügedi Márta: Állatábrázolások a magyar népművészetben. Miskolc, 1993. 21–22.

28

tiszatáj

után a keresztényeknél az égi örömök kertjének szimbólumává. Ha a paradicsomot a festő
lehetőleg egyszerűen akarta ábrázolni, akkor az örök tavaszra és az eljövendő örök dicsőségre mutatott rá a páva-ábrázolással. A páva motívum gyakori előfordulása a keresztelő
kápolnákban azt mutatja, hogy a páva-motívum a szellemi megújulás és a keresztségben
megnyilvánuló isteni kegyelem szimbolikáját hivatott feleleveníteni.8
De hasonló jelentéssel szerepelhet a szarkofágokon is. Az örök élet, az örök tavasz lehet a jelentése: a Halhatatlanság!9 A pécsi ókeresztény freskón szereplő páva is valószínűleg halhatatlanság-szimbólum – írja Henszlmann Imre.10
A katakombák falain, bizánci és középkori ábrázolásokon domborműveken, mozaikokon, freskókon, kódexekben sűrűn találkozunk páva képekkel. Irodalmi példákat is tudunk említeni a II. vagy III. század elején keletkezett koraközépkori Physiologustól
kezdve.11
De pávát feketében sehol nem találni, csak az idézett versben, annak magyarázata szerint azért, mert gyász-ruhát öltött magára a rikácsoló, bánatos páva.
A vers folytatásában a fekete hattyú képével is találkozunk:
Valaki járt a kertembe,
Fekete hattyú képibe,
Töri zöldemet karmával,
Arany-pikkelyes csizmával.
A hattyúról hosszan lehetne szólni, mint szimbolikus vagy allegorikus, vagy mint jelképét már elvesztett állatról . Itt most összefoglaló jelleggel röviden csak annyit, hogy fehérsége a tisztaság jelentését is magába foglalja, s ugyancsak színe révén a fekete ellentéte
is. Az ókori és középkori legendákból, mondákból az tűnik elő, hogy a fekete tóban, folyóban – a Halál birodalmában! – úszó hattyú lélek jelkép.12 (Ilyen a Kalevala 14. énekében is.)
Talán így és ezért teremtődött meg az a legenda, amely szintén ókori hiedelmekből
táplálkozik, s nálunk Temesvári Pelbárttól Petőfiig, Tompáig több helyütt is fellelhető,
hogy a halálát megérezvén édes-bús énekbe kezd a hattyú s így megy a halálba. 13 Ezt
a hattyúdalt „a középkorban összefüggésbe hozták Krisztus szenvedéseivel. 14 Balassi egyik
énekszerző kortársa „részletesebben is idézi a hattyú esetét, melyet az igazi kereszténynek
is követni illik:
Tanuságunk légyen a hattyú példája,
Gonosz időn örvend, melyből a jót várja.
8
9
10
11

12
13

14

Dorothea Forstner: Die Welt der Symbole. Innsbruck–Wien–München, 1967. 249–252.
Hermann Weyl: Szimmetria. Gondolat, 1982. 23.
Henszlmann Imre: Mon. Hung. Arch. 1873. II. kötet I. rész. 157.
Horváth Sándor: A Physiologus. Eth. 1921. 23., Eckhard SÁNDOR: Balassi-tanulmányok. Akadémia Kiadó, 1972. 298., Szabó Árpád–Kádár Zoltán: Antik természettudományok. Gondolat, 1984.
410.
Ipolyi Arnod: Magyar Mythologia. Pest, 1854. 359.
Eckhard Sándor: Balassi-tanulmányok. Bp., 1972. 299., Farkas Henrik: Legendák állatvilága. Bp.,
1982. 137–139.
A keresztény művészet lexikona. (Szerk. Jutta Seibert) Bp., 1986. 120.

2008. augusztus

29
Mikoron közelget utolsó órája,
szép énekszózattal ő halálát várja.”15

Ám a középkori írók tudnak a szerelmeskedésükről is: a két sétáló hattyú pedig a szerelmes pár allegóriáját jelentette, a búslakodás ennek a hiányát, a szerelem okozta bánatot. Így szerepel Balassi Aenigmájában, de meglepő módon előkerült egy Kiskunhalason
gyűjtött gyermekjátékdalban is:
A Tisza partján Két fehér hattyú,
Jajgatva sétál, jajgatva sír.16
*
A vers negyedik fekete madara a sólyom:
Valaki járt a kertembe,
Fekete sólyom képibe,
Súlyos, mint az arany-serleg,
Térdig nyomja be a földet,
Arany-sarkantyúval vágja,
Sírva rikoltoz magába,
Vér szökik lépte nyomába.
A sólyom már az ókori népeknél szoláris jelkép volt. Az ókori kelet népeinek napkultusza szinte kínálta a madár és a nap asszociációját. Az egyiptomi Hórusz mitikus sólyommadara úgy emelkedik ki a lótuszbimbó közepéből, mint a nap. Hórusz az ég hatalmas
ura, megtestesítője a magasban szárnyaló sólyom. Az egész eget átfogó madár szemei
a hold és a nap, szárnyai átölelik az egész földet. Hóruszt, az istenkirályt az egyiptomiak
kettős koronás, sólyom fejű férfi alakjában mintázták meg.17
A Szimbólumtár szerint „a sashoz hasonlóan a magasság, a fizikai, szellemi és morális
felemelkedés szimbóluma. Ezzel összefüggésben a győzelmet, a szabadságot és a reményt
jelenti.
A kereszténység szembeállítja a vadászsólymot a szelídített sólyommal: előbbi a gonosz gondolat és tett, utóbbi a szent ember, ill. a keresztény hitre tért pogány jelképe.
A lovagkor és a reneszánsz kedvelt vadászmadara; gyakran látható udvari mulatságokat, vadászatokat ábrázoló miniatúrákon és festményeken. A kámzsás sólyom „Post tenebras spero lucem” (A sötétség után fényt remélek) felirattal a sötétségben élő rab,
a megbéklyózott szellem számára a fénybe vetett remény kifejezője. A középkori költészetben a szépség, a nemesség és a kedves szimbólumává válik. Balassinál is ebben az értelemben szerepel: „Téged penig sólymom, én édes vad ráróm, az én sok kiáltott szóm / Kezemre nem híhat…” (Én édes szerelmem…).18
Két XVII. századi daloskönyvünk is őrzi azt az éneket, ahol a sólyom az ifjúság, mint
a szabadság allegóriájaként szerepel:
15
16
17
18

Eckhard Sándor: Balassi-tanulmányok. Bp., 1972. 199.
In. Paksa Katalin–Németh István: MNA. Alföld. Bp., 1994. 61. sz. 80.
Fügedi Mária: i. m. 15.
Szimbólumtár, 425.

30

tiszatáj
Ifjúság, mint sólyom madár,
Addig víg, mint szabadon jár,
De énnékem, szegénynek már,
Szívem víg örömet nem vár.19
Ifjúság, mint sólyom madár,
Addig víg, ha szabadon jár,
De hjaj nékem, szegénnek már,
Vigasztalást szívem nem vár.20

A versben a fekete sólymot nyíl járja át, s virágba borul a költő kertje újra, szépen: „illatozik a jácint, rozmaring, / mint a mindenség az isten tenyerében.”
Balladák hangján
A tárgyalandó hosszú vers címében is megjelölt négy hang közül a másodikat a Júlia szép
leány balladánk képviseli. Ebben a leány búcsúját, siratóénekét idézi a költő: az egészet
szószerint átveszi Kriza János immár klasszikus gyűjtéséből, és úgy olvasztja részeként
versébe, hogy azt magyarázza, értelmezi. Továbbköltve hozzáteszi a magáét is, és ez lesz
immáron a vers harmadik hangja. A titokzatos ballada égből jövő (követként jövő) fehér
báránya a leányt hívja a mennybe, mivel egy híja esett a szüzek seregének. Ezért a leány
azt kéri édesanyjától, hogy sirassa el éltében, hadd hallja, hogyan siratná el holtában:
Sirass, anyám, sirass, éltömbe hadd halljam,
Hadd halljam éltömbe, hogy siratsz hótomba.
– Leányom, leányom! virágos kertömbe
Első raj méhömnek gyönge lépecskéje,
Gyönge lépecskének sárguló viassza,
Sárga viasszának fődön futó füstje,
Fődön futó füstje s mennybe ható lángja!…
Korond (Udvarhelyszék)21

A fodor fehér bárány ebben a versben, mint rabló jelenik meg, kitől a költő szíve retteg. Ez a kép, ez a motívum ótestamentumi könyvek, jelenések kapcsán tűnik fel az
ANYÁM című eposznak (1969) egyik részletében: itt először Iszonynak, másodszor Megváltónak nevezi a titokzatos bárányt.
…ülj a Csillag – bak szarvára,
Fehér Bárány hátára:
19

20
21

XVII. századi Vásárhelyi Daloskönyvből. Dallammal együtt Kodály Zoltán gyűjtötte, Barslédecen,
1907-ben. In. Kodály Zoltán: A magyar népzene. 1969. 62.
In. Szentsei Daloskönyv, 70. sz.
Sokáig egyetlen változatát ismertük ennek a különös balladának. Azóta, hála Kallós Zoltánnak,
Moldvából több énekes változat is előkerült. Ezekben nem Júlia, hanem Márton Szép Ilona a főhős neve.

2008. augusztus

31
a két égő gyertya közé,
gyertya-oltár feje mögé,
szagos lángcsipke-oltára,
lángoló szűz koponyája,
égő gyertya-oltár feje,
gyertyacsipkefa-erdeje,
égő gyertyakoronája,
tűz-koszorú lángolása
világítsa be arcodat,
titokzatos mosolyodat,
a gótikus gyertya-templom,
gyertyatemplom-fejű Iszony
hátán ülj te mosolyogva,
csillagból-szőtt szívét nyomva,
csillagból-szőtt teste trónján
ülj te Titok és hallgass rám,
az égő halál-trónuson,
lángoló Fehér Bárányon,
a rózsákból font szent lovon,
Megváltó Fehér Bárányon,
a lobogó csillag-trónon
ülve hallgass engem asszony…

A Júlia szép leány fodor fehér báránya, és amivel az is kapcsolatban állott, vagy állhatott, a regösénekeink csodafejű szarvasa, s a középkori Agnus Dei ábrázolások egymásra vetülnek, egymásba olvadnak ebben a versrészletben. A középkor kedvelt és elterjedt ábrázolásáról van szó, amelynek ismerjük oroszlános-bárányos változatait is.22
A jó Pásztor ábrázolásokon a juh (a bárány) jelentheti a bűnbánót, a megtalált bárányt, a megmentett lelket. A IV. századi ábrázolásokon mind gyakoribb a bárány Krisztus-szimbólumként. A ravennai San Vitale templom mennyezetmozaikján így látható,
csillagos háttérrel. Itt azonban a bárány nem egyszerűen a megtestesült Ige szimbóluma,
ez már a dicsőséges, trónon ülő (álló) Bárány, akinek szarva van! Ugyanakkor áldozat is,
mert magán viseli a szenvedés jeleit.23
A bárány – szimbólum kialakulásának és elterjedésének egész történetét természetesen itt most nem tekinthetjük át, de néhány dolgot azért röviden hadd érintsek. Az eledelnél kell kezdenünk, hiszen a húsvét szinte áldozati jellegű eledele a húsvéti bárány volt,
„amelyet húsvétjukon már az ószövetségi zsidók is ettek keserű salátával és kovásztalan
kenyérrel, Egyiptomból való menekülésük és az ő elsőszülöttjeiknek váltsága emlékezetére
– írja a tudós Bálint Sándor. – Az Úr ugyanis az egyiptomiak elsőszülöttjeit halállal sújtotta, a zsidókét azonban megkímélte. Ábrahám áldozataiban is Izsák helyett leölt kos szerepel. Engesztelő napjukon a zsidók a pusztában bűnbakot eresztettek.”24
22
23
24

Erről lásd: Bogyay Tamás: Isten báránya. Regnum 1940/41. 94.
Vanyó László: Az ókeresztény művészet szimbólumai. Bp., 1988. 202.
Bálint Sándor: Karácsony, Húsvét, Pünkösd. Bp., 1976. 301.

32

tiszatáj

Az Újszövetségben is számos utalás található a húsvéti bárányra: Keresztelő Szent János így mutatja be Jézust tanítványainak: „Íme az Isten Báránya! Ő veszi el a világ bűnét!”
(Jn 1,29 37). Amikor Jézus „húsa” evéséről beszél (Jn 6,53), akkor valószínűleg a húsvéti
bárányhoz hasonlítja magát.
A típus szimbólum lett, és a Jelenések könyvében a Bárány önállóan cselekszik; a trónon ül (22,1), felnyitja a könyvet (6,1 és 8,1), pásztorként vezeti a nyájat (7,14), menyegzőre hív (19,7-9), ő az új Jeruzsálem világossága (21,22), ő az élet és életet ad (22,1).
Mivel Ábrahám – Szent Pál nyomán – minden hívő atyja, így Ábrahám áldozatának
mozzanatai jelentősek lettek a keresztények számára is. Az Ábrahám által feláldozott kos
az egyházatyáknál Krisztus-szimbólum lett.25
692-ben a konstantinápolyi zsinat megtiltotta Krisztus bárány alakban való ábrázolását. A keleti egyházban azóta igen ritka ez a téma. Rómában viszont majdnem ezzel egyidejűleg I. Sergius pápa elrendelte, hogy áldozáskor a következő imát kell énekelni: Agnus
dei, qui tollis peccata mundi, miserere nobis – Isten báránya, aki elveszed a világ bűneit,
irgalmazz nekünk. Ebből következően a nyugati művészet megtartotta és gyakran ábrázolta a bárányszimbólumot.26
Ez a bárány (kinek szarva van!) jelenik meg Juhász Ferenc mindkét költeményében,
de egészen más, negatív szerepben, apokaliptikus értelmezésben.
*
Továbbra is maradjunk a magyar népballadánál: néhány strófát idézünk Juhász Ferencnek A SZIVÁRVÁNY SZÍNŰ CETHAL című verséből.
A sírod besüppedt,
mint egykor a hátad,
ahonnan kivágták
késsel a bordákat.
Mondják, a koszorú
rothadt el fejednél,
megroskadt a deszka
elbomlott szívednél.
A sírod besüppedt,
les fekete szájjal.
Hordom rá a földet
nagy vesszőkosárral.
Amit este hordok,
beomlik reggelre,
amit reggel hordok,
letöpped estére.

25
26

Vanyó László: Az ókeresztény művészet szimbólumai. Bp., 1988. 202–203.
Fügedi Márta: Állatábrázolások a magyar népművészetben. Miskolc, 1993. 157.

2008. augusztus

33

DÉVA VÁRA

Nemcsak az idézett részlet utolsó strófája, de a sorok szótagszáma, ütemezése, a rímek
megegyező volta is a ballada és a vers rokonságára utal. Akár el is énekelhetjük a verset
a ballada dallamára.
Egykor elindula Tizenkét kőmies,
Hogy megállíthassa Magas Déva várát.
Akit reggel raktak, az délre megomlott,
Amit délre raktak, estére megomlott.27
A sejtelem hangjai és dajkarímei között
Mindannyian jól ismerjük, óvodás korunkban számtalanszor mondtuk, énekeltük a „szita,
szita péntek, szerelem csütörtök, dob szerda” sorokat, ezt a kedves hidas-kapus gyermekjátékdalt. Kutatóink vélekedése szerint ezek a sorok régi varázsszövegek emlékét rejtik.
Juhász Ferenc A SEJTELEM HANGJAI című versének következő sorai is a ráolvasókra
emlékeztetnek, a szómágiát juttatják eszünkbe, de az un. „napsorolókkal” is rokoníthatók,
amelyből kimarad a hétfő és a vasárnap.

27

Gyergyóremete, 1910. Gyűjtötte Kodály Zoltán

34

tiszatáj
Kedd, szerda, vérmes csütörtök:
a Kék- nyíl felém süvöltött…
Pénteken a csönd szeret meg.
Virágállatok merednek…
Szombaton irgalmat hoznak.
A sejtelmek harangoznak.

Párhuzamként két, teljesen más előjelű napsorolót idézek:
Hétfő hetibe,
Kedd kedvibe,
Szerda szerelmibe,
Csütörtök csűribe,
Péntek pitvarába,
Szombat szobájába,
Vasárnap kétszer az Isten házába.
*
Hétfőn heverünk,
Kedden keverünk,
Szerdán szerelmeskedünk,
Csütörtökön csüllünk,
Pénteken pityorgunk,
Szombaton szomorkodunk,
Vasárnap egész nap bort iszunk.28
A következő, rajzzal is illusztrált, prózában kezdődő, s versben folytatódó levél 1971.
január 30-án, szombaton 10 órakor kelteződött.
„Ma reggel, bekapcsolván a rádiót, (úgy fél 8-kor) hallom ám, hogy „három varjú kaszál” (a kert alatt), s jutott eszembe erről, hogy mikor Te énekelted ezt a gyermekdalt,
voltál rövidke hajú, aztán később is énekeltél, és akkor voltál copfos, aztán később is énekeltél, és akkor voltál lófarkas, aztán később is énekeltél, akkor… befontad hajad, és masnit kötöttél, aztán később is énekeltél, és akkor váltál kontyossá…
(Most aztán tovább nem rajzolok, mert jól rajzolni nem tudok!) És fejed mindegyik
állapota más-más dallal virágzott. Így nőttél föl, Édes Gyermekem, dalokban és fejekben,
illetve dalokkal és haj-alakzatokkal: nagy örömünkre!”
A föntiekről versben:
Haj! haj,haj,haj, haj,
Copfos, kontyos haj!
Előbb mint a csirke tolla,
gyermekláncfű pamut-csokra,
aztán két szőrből font kobra,
28

Bihari gyermekmondókák. Bukarest, 1982. 125–126.

2008. augusztus

35
aztán szőke csikó farka…
-----------------------------haj, haj, haj!
Most más, mint tavaly.

Az áthallás, a rokonság nyilvánvaló. Egy ismert bordal, ívónóta néhány változatát idézem:
Víz, víz, víz,
Nincsen olyan víz,
Mint a Bodrog-víz.
Harcsa, potyka lakik benne,
Szép menyecske fördik benne.
Víz, víz, víz,
Nincsen olyan víz,
Mint a Bodrog-víz.
Bor, bor, bor,
Nincsen olyan bor,
Mint a mádi bor.
Melytől az úrfi szerelmes,
A kisasszony engedelmes.
Bor, bor, bor,
Nincsen olyan bor,
Mint a mádi bor.
„A szövegcsalád egyik előképe, egyben dallam rokona a Fáj, fáj, fáj; fáj a szívem, fáj
kezdetű szerelmi dal, melyet a XIX. század legelejétől ismerün k” – írják jegyzetükben
Csörsz Rumen István és Küllős Imola.
Fáj, fáj, fáj, fáj, Fáj a szívem, fáj!
Fáj a szívem teéretted,
Miólta megesmértelek,
Fáj, fáj, fáj a szívem, fáj!
A dal versformája előképéül szolgált Vörösmarty Mihály Haj, száj, szem c., 1829 tájára
datálható verséhez, amely közvetlen rokona lehet Juhász Ferenc versének is.
Haj, haj, haj,
Beh szép selyemhaj
Ez a leányhaj!
Bomlott fürti tengerében
Hattyuvállak fürdenek benn.
Haj, haj, haj,
Be szép selyemhaj
Ez a leányhaj.

36

tiszatáj

Folklórváltozatait a XIX. század közepétől gyakran följegyzik. Arany János is említi
A magyar nemzeti versidomról c. tanulmányában. A XX. századi népi feljegyzések a korábbi bordicsérő strófák variációján túl gyakran szerelmi-erotikus célozgatásokkal is kibővülhetnek, de asszonycsúfoló változatában is felgyűjtötték:
Hej, bir, bor!
De jó ez a bor!
Ha jó borok nem volnának,
Félre kontyok sem állnának.
Hej, bir, bor!
De jó ez a bor!
Pécska (Arad m.) Kálmány 1877, I. 173.29

Hegedősénekek
1954-ben, újabbkori történelmünk nehéz időszakában született a Dózsáról szóló vallomása, A TÉKOZLÓ ORSZÁG című nagyméretű eposz. Miként az alcím mondja: „Egy ismeretlen vándor-költő krónikája 1514-ből”. Krónikás ének tehát a megmaradásért vívott
küzdelemről, az élet– halál harcról, a megmaradásról – a hősi múltról. Arany Jánosnak
a Buda halála című eposzához hasonlóan, itt is, sőt többször is megjelenik egy énekes, hegedős, énekmondó, hogy énekszóval jövendöljön, regéljen, meséljen.
Íme az egyik ének részlete, amelyet „karéjló kurucok közt citerát bolygatva… mond egy
öreg paraszt”:
Szagos sarjú-fűben, félkönyökre dűlvén,
a tegnap-időket bolyongja az elmém.
Ím, a nap felszárnyal,
nyúl arany-ujjával
habos szakállomba – habos szakállomba.
Ha szememhez ér, e virágtalan tőhöl,
a tejes ujjacska onnan visszahőköl,
odva harmatozik,
vizet virágozik
a bánatok kútja – a bánatok kútja.
Vascsőrrel kivájták az én látásomat,
fonállal levarrták tuskós szemhéjamat.
Bár azóta látok
egy másik világot,
akár a próféták – akár a próféták.

29

RMKT XVIII. sz. Közköltészet 2. (Sajtó alá rendezte Csörsz Rumen István és Küllős Imola) Bp.,
2006. 504–506.

2008. augusztus

37
Vasfejű madarak karma dúlt fejemen,
vas-torkú hahota dobzódott könnyemen,
kő-tű-lomb lakója,
zöld águnk hernyója
kövér parancsára – kövér parancsára.

A vak, öreg paraszt mondta ének a régi irodalomból ismerős formában szállt és szólt:
amikor az ének és szöveg, a dallam és szöveg még szorosan összetartozott.
Az idézett versrészlet felező tizenkettes és hatos sorai így, vagy hasonló módon együtt
található Apáti Ferencnek az 1520 körül keletkezett Cantilenajában (Feddő ének), és hasonló tördelt szerkezet található Balassi Bálint több énekében:
Az régi jó kerályok míglen országlának,
Igazak valának az szegén országnak,
Az szent koronának hiven szolgálának,
Avval áldozának.
Apáti és Balassi énekétől abban is különbözik Juhász Ferenc verse – de az 1950-ben,
szintén felező tizenkettesekben íródott SÁNTHA CSALÁD-tól is –, hogy azok folyamatosságát a sorok tördelésével megbontja, és ismétléssel, a rímek más elhelyezésével elevenebbé teszi a formát. Az a, a, b, b, c, c rímek az ismétléssel és tördeléssel úgy hatnak,
mintha a költő belső rímeket s asszonáncokat használna.30
*
A TÉKOZLÓ ORSZÁG című eposzba később egy Mária-éneket (imát), majd hasonlóan
a fenti részhez, egy másik hegedős-éneket is beiktat a költő. Itt és ekkor egy sánta hegedős
a kopott hegedűből hangot sikerít ki, s így gajdol a lakmározóknak:
Ti hadi népek,
lándsás vitézek –
Eja!
Koszos parasztok,
megváltó arcok:
rám hallgassatok,
úgy vigadjatok –
Hej, jo jo jo jo!
Földet turkálók,
ganéjban hálók –
Eja!
Rágtatok lombot,
mint kecskebakok,
mast úgy röpdöztök,
30

Ide sorolható még Arany Toldijára, Tinódi némely históriás énekére emlékeztető, címében dedikációval ellátott 1971-es vers is: 1971. MÁJUS 20-ÁN, REGGEL KILENC ÓRAKOR, MÁTRAHÁZÁRÓL, JUHÁSZ FERENCNÉ, ERZSIKÉNEK, AKI NEM ÍR LEVELET.

38

tiszatáj
mint sugár fecskék –
Hej, fa la la la!
--------------Mastan vigadjunk
mast ne alugyunk –
Eja!
Este fekügyünk,
ébren őrködjünk,
reggel ismétlen
harcoljunk szépen –
Hej, jo jo jo jo !
Mast hahotázzunk,
borral komázzunk –
Eja!
Holnap öldössünk,
harcra szökdössünk,
fürge dárdával vesét átvessünk –
Hej, fa la la la! stb.

Az idézett két részlet közül az utóbbi a mulatónótákkal tart kapcsolatot. Hogy pontosan melyikkel, arra a XVI–XVII. századból való kéziratos Vásárhelyi daloskönyvből tudunk példát hozni.
Lakjatok vigan, igyatok batran, io, io, io,
az idő mondgya, gazda kíványa,
tőlcsed, az pohárt, ne valyunk tőb kárt, fa la la la
A Vásárhelyi daloskönyvből idézett mulatónóta utolsó strófája elárulja, hogy lakodalmi énekről van szó. (– A menyasszonynak s vőlegénynek… vonyak az tánczát győnyerü
notát…), amelynek elejét, alig-alig változtatva azon, Juhász Ferenc bedolgozott az eposzába. Az eredet, és a versben található átdolgozás is egy középkori, nyugat-európai táncformának, a volta-gagliarda táncdallamnak szótagszámát, ütemezését és ritmusát hűen,
pontosan követi és őrzi.
A titok kapujában
Bertha Bulcsunak adott interjújában szólt Juhász Ferenc az un. magyaros versformák jelenkori érvényességéről, kérdéséről: „Nagyon izgat a költészeti gyakorlatban az a lehetőség – mondotta –, hogy az ember hangsúlyos, magyaros versformákban jelenkori tartalmakat érvényesen fogalmazzon meg. A magyar líratörténet egyik legnagyobb kérdése és
föladata ez. A kérdés az, hogy ebben a vers-építési formában ki lehet-e fejezni a lényeget
úgy, hogy a közlésmód nem válik múlt századivá. A XX. század lírájában egypáran megpróbálták már, régen Ady, Babits, aztán nagyon szépen gyakorolta Illyés Gyula, fontos kísérletei voltak Weöres Sándornak és Nagy Lászlónak is.”31
31

Bertha Bulcsu: Délutáni beszélgetések. Bp., 1973. 199.

2008. augusztus

39

E nevek közé – a szép kísérletek és megvalósulások sorába – odatehetjük Juhász Ferenc nevét és verseit is. Az összegyűjtött verseit tartalmazó két kötet lényegében erről ad
számot, amelynek csúcsa a SZARVASSÁ VÁLTOZOTT FIÚ KIÁLTOZÁSA A TITOK KAPUJÁBAN.
E vers az Új Hang 1955. októberi számában jelent meg, akkor még Szarvas-ének címmel, de azt is tudjuk, hogy eredetileg Bartók volt a címe. Az idősebb költőtárs és kiadói lektor, Vas István azt írta e versről, hogy „nagy és győztes csatája az új magyar költészetnek”.
E hatalmas méretű költemény, egyik elemzője, Bonyhai Gábor szerint „az ősi, népi
anyagot dolgozza fel hallatlanul bonyolult szerkezetté, egyesíti a modern európai költészet
legnagyobb eredményeivel.”
Nem véletlenül vallotta Wystan Hugh Auden, a modern angol költészet egyik legnagyobb alakja azt, hogy „Noha egy szót sem tudok magyarul, s egy költeményről a fordítás sohasem adhat igazi képet, meg vagyok róla győződve, hogy… egyike a legnagyobb verseknek, amelyet az én időmben írtak”.
Lator László egy rádiós beszélgetésben e vers kapcsán a műköltészet és népköltészet
viszonyára utalt: „Bizonyos, hogy minden jelentős költészet mögött, hol homályosabban,
hol tisztábban, határozottabban ott érzik a népköltészet. Néhány nagy európai líra egy ősi,
szerzőtlen (de akár azt is mondhatnám, hogy gazdátlan) monda– vagy mesevilágba gyökerezik. A legkifinomultabb tudós angol reneszánsz vagy barokk költők olykor meghökkentően közvetlen kapcsolatban vannak a kelta-breton ősköltészettel, de emlegethetném
a századunkbeli Yeatset vagy Dylan Thomast is. Nem folytatom a franciákkal, a németekkel:
a középkoriak, ki-ki a maga módján, ugyancsak felszívták az éppen értékesíthető népköltési hagyományt. Minek mondjam el, hisz köztudott, hogy a romantika költői egy – így
vagy úgy – meddőbbé váló irodalom közegében hogy érezték meg, légszomjasan, hogy
újra mélyen be kell lélegezni a népköltészetet?”32
A népköltészet felfedezése nálunk is a romantika korára esik, de az igazi felfedező
Bartók és Kodály volt: a források kitisztítása, megtisztítása egyértelműen az Ő nevükhöz,
kutató és felfedező munkásságukhoz kapcsolódik. Juhász Ferenc többször is utalt rá, hogy
őreá, költészetére milyen óriási hatással volt Bartók, s így mennyit is köszönhet neki. Mivel falujában halott volt a népdal, annak megismerését, felfedezését is bizonyára Bartóknak köszönheti. A népköltészet belélegzését is, amelynek egyik közvetlen bizonyítéka és
példája A SZARVASSÁ VÁLTOZOTT FIÚ.
E vers lényegében a népköltészet teremtődik újjá, lényegül át: a balladai sorokat, sorpárokat, az ősi nyolcasokat és hatosokat, az egész bonyolult szerkezetű verset át- és átjárja
a modern mai ember (a költő) romantikus hite, de sötéten, tragikusan látó gondolatai is.
Röviden azt is mondhatjuk, hogy ez a vers alapja, erre épül a szöveg, a párbeszéd.
Domokos Mátyás szerint a szarvassá változott kilenc fiú mítoszát Bartók „életsorsának
és az európai történelemnek tragikus előérzetében (a művet 1930-ban komponálta) az elfajzott civilizatorikus emberi világból, az ellentmondásaival megbirkózni képtelen emberi
társadalomból a természetbe való exodus, a tiszta forrásokhoz való menekülés kifejezésére” használja. Röviden: el e borzalmasnak ígérkező világból, vissza a természetbe!

32

Az idézett beszélgetés teljes szövege megtalálható In Domokos Mátyás–Lator László: Versről,
költőkkel. Bp., 1982. 208–233.

40

tiszatáj

Juhász Ferenc költeménye mintha épp az ellenkezőjét mondaná: a versben „az a fölismerés visz föl az idő hegygerincére, hogy az emberi mikrokozmoszból, a falu világából
való kiválás útja nem a természeti szabadság nosztalgiaerdejébe vezet, hanem a második
világháború után kialakult világcivilizáció kellős közepébe, amelyet a zárótétel képei testesítenek meg. Egyszerűen azért, mert a világnak nincs más útja, mert hárommilliárd ember
sorsa – közös fenyegetések és közös remények bölcsőjében – egyetlen közös sorssá forrt
össze, amit nem lehet többé saját mikrokozmoszunkból, a faluszélről megérteni vagy áttekinteni, még kevésbé formálni vagy irányítani.”
A különbségtevés után az azonosságot próbálnánk néhány mondatban megfogalmazni. A közös, azonos – a forrásról, a kolindáról most ne beszéljünk – az átváltozás
szépsége és döbbenete. Lator Lászlót idézzük újra: „A Cantata profana szarvassá vált legényei nemcsak mámoros élvezői erdők-hegyek szabadságának. Kárvallottjai, szenvedői is
az átváltozásnak. Megnyerik a határtalant, de elveszítik az ismerős, meghitt embervilágot.”
Juhász Ferenc versének hőse – aki maga a költő, de lehetne bárki alkotó, művész,
a XX. század második feléből – nem annyira az átváltozás döbbenetét érzi – az a versben
szereplő Anyára marad! – hanem a megmásíthatatlan végzést. Általa s vele látjuk a Titkok
Kapuját, de hogy azon túl mi rejlik – mit hoz a jövő az ember és az egész emberiség számára –, arról legtöbbször csak homályos sejtéseink, elképzeléseink voltak annak idején.
Ezek mára, sajnos bizonysággá váltak: az elárvult, magukra hagyott öreg szülők várvavárják haza fiaikat, akik többé nem térnek haza. Városlakók lettek, s a tiszta forrás emlékét lassan mindannyian elfelejtik.
Befejezés helyett, az idő hegygerincén álló anya bánatát, hívószavát és
fiú válaszát idézem:
Édes fiát az anyja hívta,
messziről kiáltott:
gyere vissza édes fiam, ó, gyere vissza,
hagyd azt a kő-világot…
-------------------------------------------Te elveszett fiam, mégis gyere vissza,
szitakötő-szemű anyád virraszt érted.
Csak meghalni megyek, meghalni oda vissza,
meghalni megyek,
csak meghalni megyek édesanyám:
kiteríthetsz majd a szülői-házban,
eres kezeiddel megmoshatod testem,
mirigyes-szemhéjam lezárhatod csókkal.
S majd ha a húsom bomlik széjjel,
bűzben és virágban rothad a testem,
akkor leszek véred-ivó magzat,
akkor leszek a kisfiad újra,
mert az csak neked fáj, édesanyám,
jaj, csak neked fáj, édesanyám.

2008. augusztus

41

BÁGER GUSZTÁV

A 80 éves Juhász Ferencnek

Lélegző pórusok a kráterek.
Méhszáj, orrlik, ánusz: mind kerek.
Szép az univerzum – csak koszlott.
Glóriám helyén páncélsisak.
Golyóálló vért alatt, nicsak:
kocsonya-dió a szívem.
Milyen mindenségbe lettünk lefestve?
Semmit-nemzésről mi jut még eszedbe?
Moha, kavics, patak. Lágy szellő, hűs Rend.

Időtáv Holdban

Egy nagy vers hiányzik a palettáról.
A szöveg, amely bejárja a kozmoszt,
egy darabig kering a Föld körül, majd a Holdon landol.
Egy nagy szerelem kellene itt. Az ország erre szomjas.
Unjuk már ezt a politikát, a penészes befőttet a kukások,
a vajas kenyeret a napközisek, részegek a másnaposságot.
Elég! Elég! Egy nagy érzelem villáma kell ebbe a homályos országba.
Önsajnálat, önámítás,
retrográd pszichológia
– a mocsok anatómiája.
Nincs más út:
egy óriási vers keringjen a lapokban a vércsíkot húzó hírek között.
De ki írja meg? Ki tudja felnyitni az ötször lezárt pecséteket?

42

tiszatáj

2008. augusztus

43

44

tiszatáj

O LASZ ATTILA : LEFOJTVA 2005
A 80 éves Juhász Ferencnek szeretettel: Attilától

2008. augusztus

45

V ÁRI ATTILA

A kéményseprő

Olyan gyönyörű volt az a tavasz, hogy még a legvénebb emberek sem emlékeztek ilyenre. Nappal nyárias meleg volt, s heteken keresztül minden éjszaka
esett. Aprószemű, de meleg volt az eső is, s a növények olyan rohamosan nőttek,
mintha gumiból lennének, amit egy láthatatlan kéz éppen kinyújt.
Henrik kertjének egyke meggyfája virágba borult, s olyan volt, mint egy féllábon álló miniszoknyás menyasszony. És, hogy még rímeljen is ez a kép valamivel, vagy valakivel, a ház tornácán ott állt hosszú fehér ruhában Mercedes, a cigányprímás lánya, s mellette tetőtől talpig feketében a vőlegény.
Fekete öltöny, fekete ing, fekete csokornyakkendő, s olyan széles karimájú fekete kalap, amilyent vadnyugati filmekben szoktak viselni a texasi farmerek.
Éppen fényképezték őket, s a lakodalomba hivatalosak, a násznép, már a ház
előtt az utcán várta, hogy a városházára, onnan pedig a templomba kísérje az ifjú
párt.
Henriknek nem voltak rokonai. Árvaházi barátait, s néhány szomszédját hívta
meg, s az utcán álló tömeg olyan volt, mintha az úttest záróvonalát képezné le.
Egyik oldalon a menyasszony nagyszámú rokonsága, a másikon a gádzsók, a nem
cigányok, s a két csoport között olyan nyílegyenes volt a választóvonal, mintha
vonalzóval rajzolták volna ki, miután fölmérte egy geodéta.
Henriket az árvaházban festő-mázoló szakra akarták íratni, de kiharcolta,
hogy kéményseprő legyen. Választhatott volna a kőműves, burkoló, villany-, víz-,
és gázszerelő, ács és asztalos mesterségek között – más egyéb nem is volt az étlapon, de Henrik, kéményseprő szeretett volna lenni, s addig éhségsztrájkolt,
amíg a megyei gyámügy sajtótól beijedt főmatadora el nem intézte, hogy a kőművesekhez járjon, de gyakorlatra a kommunális művekhez, a kéményseprők
mellé osszák be.
Megtanult falazni, vakolni, s ennek akkor vette hasznát, amikor már a szakvizsga letétele után a főváros szomszédjában fekvő kisvárosba került, s hétvégeken, az építkezéseken, ő rakta és bélelte a kéményt, aztán a munka befejeztével
kiállította a tanúsítványt, hogy a kürtő a szabványoknak megfelel, be lehet kötni
a központi fűtés kazánjának füstcsövét.
Kandallókat rakott, s mert ízlése és rajztehetsége is volt, olyan sok megrendelést kapott, hogy nyaranta segédeket alkalmazott, mert így, szabadsága alatt,
s a hétvégeken tíz-tizenkét munkát is képes volt befejezni, s ahol eredetileg csak

46

tiszatáj

egy megrendelést kapott, amikor megmutatta kerti tűzhelyeinek, sütőkemencéinek ceruzarajzát, biztos lehetett benne, hogy valamelyiket megrendelik.
Az előző év munkája, hozta a következő év lehetőségét.
Garanciát vállalt arra, amit elvégzett, s öt évig visszajárt ellenőrizni, hogy jó
a szelelés, tökéletes az égés, mert rettegett attól, amit abban a rádióriportban hallott, ami miatt a kéményseprő mesterséget választotta. Abban a műsorban beszéltek egy kontárról, akinek hozzá nem értése miatt, szénmonoxid mérgezésben
meghalt kilenc ember, egy három generációs család minden tagja.
A fűtési szezon megkezdése előtt levelet írt klienseinek, jelezve, hogy mikor
érkezik, s október elején bejárta szinte az egész országot, műszerrel mérte, hogy
nincs visszatorlás, s még egy kávét sem fogadott el, mert ilyenkor negyven-ötven
helyre kellett eljutnia.
Kis-növésű, izmos fiatalember volt, valamivel alacsonyabb az átlagnál, s ha rá
azt lehetett mondani, hogy alacsony, akkor Mercedesre, a menyasszonyra, hogy
picike.
A prímás lányának olyan fekete volt a haja, mint Henrik munkaruhája, s a
szeme olyan világítóan kék, amilyen gyermekrajzokon az ég szokott lenni. Kreol
bőre, szabályosan ívelt, duzzadt ajka miatt pontosan olyan volt, mint az az indiai
szépségkirálynő, akinek fényképét, még az árvaházban egy színes, képes, családi
lapból vágta ki.
Henrik lenszőke volt, fekete szemű, s a szorgalma mellett volt egy másik jó
tulajdonsága. Megbecsülte a munkájával szerzett pénzt, s így, az árvaházból szabadulása után, tizennyolc évesen, amikor hozzájutott a számlájához, nem vett ki
egy vasat sem, mindent arról fizetett. Ilyen nagy összeget nem látott soha, s a tekintélyes summán telket vásárolt a kisvárosban, ahol állást kínáltak neki, s két év
kályha és kandalló, kemence és légkondicionáló rakás, szerelés után megvolt
a pénze az építőanyagra is, aztán pajtásaival, nevelőintézeti barátaival olyan gyorsan, ahogy a beton kötése, a malter szilárdulása engedte, egy hónap alatt tető alá
hozta a házat.
Legjobb barátja, aki asztalos szakmát tanult az intézetben, s aki ugyanitt, ebben a városban talált munkát, Henrik tervei alapján, lakhatásért cserében, lassanként bebútorozta a házat.
Egy finn építész tervét koppintotta le, s hogy jobban hasonlítson az eredetihez, nyírfákat, fenyőket ültetett a ház köré, s nyugodtan mondhatta, hogy keressenek, ha találnak egy másik árvát, akinek huszonhárom éves korára, saját erőből olyan háza van, mint az övé.
Már csak az asszony hiányzott, azt mondta, ő mindennap háztűznézőbe megy,
de Mercedest nem egy házban, hanem a strandon látta meg.
Véletlen volt.
Azon a vasárnapon családtagot temettek ott, ahol kandallót épített, s úgy
döntött, hogy életében először elmegy egy strandra, megtanul úszni, mert az in-

2008. augusztus

47

tézetben, a nevelője, egy korábbi tragédia miatt, amikor vízbe fulladt egy kisfiú,
hallani sem akart a kötelező úszásoktatásról, helyette erdei túrákra vitte a fiúkat.
Meglepte az, amit a strandon látott. Félmeztelen toplesses lányok ültek
a strandvendéglő teraszán, s Henrik, nem is mert rájuk nézni. Fiúintézetben nőtt
fel, ott az volt a legény, aki a legocsmányabb módon tudott beszélni a nőkről,
nem volt mintakép, nem tudta, hogy kell közeledni azokhoz, akik másfélék, mint
az egyéjszakás pillangók, akiket diszkókban szedett fel néha.
Lehajtott fejjel ment az árnyékos, parkosított rész felé. Nem nézett sem
jobbra, sem balra. Félt, nehogy azt hihessék, hogy bámulni jött a strandra, s akkor nagy igyekezetében, hogy olyannak lássák, mintha a fűben keresne valamit,
fellökte Mercedest.
Pici, de nagyon csinos, arányos testalkatú, keleti hercegnő feküdt a lábainál.
A többire nem is emlékezett, úgy viselkedett, mint egy hipnotizált.
Később fetrengetek a nevetéstől, hogy bocsánatkérés helyett azt mondta:
– Gyere fagyizni.
És Mercedes elment fagyizni. Aztán a következő tavaszon is ment. Férjhez.
Éppen csak betöltötte a tizennyolcat.
Különös dolgot figyelt meg Henriken. Civilben ruganyosan, olyan könnyedén
ment, mint egy vadászportyára induló macska, de ha fölvette az egyenruháját,
csoszogva járt, mintha nem is bakancs, hanem kitaposott papucs lett volna a lábán.
Az utcán, de munka közben is megállás nélkül fütyörészett, nem csoda, hát,
hogy a gyerekek utána kiáltották gúnynevét:
– Koromrigó – hangzott fel a kórus, miközben hüvelyk és mutatóujjukkal szorongatták ingük, vagy kabátjuk gombját, és azt énekelték, „kéményseprőt látok,
szerencsét találok.”
Senki sem tudta, honnan ered ez a babona, de még a felnőttek is megfogták
ruhájuk gombját, ha meglátták Henriket, aki halálra röhögte magát azon, hogy
ha civilben találkoztak vele, nem a fekete ördögbőr nadrágot, s a szintén fekete,
könyökén bőrfolttal erősített kordbársony kiskabátot viselte, senki sem ismerte
fel.
Vidám emberke volt, kinézésre pontosan olyan, mint azok a gipszöntvény
kéményseprők, amelyeket törpék közé keverten árultak a kertészetekben, s amikor becsengetett valahová, s a gyanakodó vénasszonyok azt kérdezték, hogy ki az,
akkor éneklős fejhangon válaszolt:
– Apró-cseprő kéményseprő, én hozom a szerencséjét, kikotorom a kéményét –
mondta egy szusszanással.
A lagzi olyan volt, mint amilyennek lennie kellett, s a menyasszonytáncból
annyi pénzük jött össze, amennyit Henrik még életében nem látott egy helyen.
Mert versenyeztek Mercedes rokonai a gádzsókkal, ahogy ők a nem-cigányokat
emlegették. Ki ad többet, és még többet.

48

tiszatáj

A kéményseprő feleségénél hagyta a pénzt, azt mondta, hogy egy asszony jobban tudja, hogy mi kell egy háztartásba, s aztán döbbenten látta a rikító színű
függönyöket, ágytakarókat, s a díszpárnák egész hadseregét, s csak akkor lázadt
fel, amikor egy nap, hatalmas perzsamacskát talált az ágyban.
A prímás családja befogadta, de hónapoknak kellett eltelniük, amíg Henrik
megismerte őket, s még így is bizonytalan volt benne, hogy az, akivel beszél, az
Mercedes anyjának, vagy apjának másod unokatestvére, keresztfia, keresztlánya,
esetleg csak egy távoli rokon közeli rokona? Nem beszélve a sógorok és sógornők
családtagjairól, akiket szintén rokonnak tekintett a Rózsa család.
Henrik, amióta befejezte a házat, visszafogta magát. Már nem ment el kandallót rakni az ország túlsó szögletébe. Csak ott, és annyi munkát vállalt, hogy
estére hazaérjen, s ez a haza azt jelentette, hogy előbb apósához ment a fiatalaszszonyért, s ha már vége volt a veszekedésnek is beillő családi hangzavarnak, akkor, többnyire éjfél táján, szinte belezuhant az ágyba, éppen csak zuhanyozott,
s hozzászoktak, hogy mindig ébredés után szeretkezzenek.
Megegyeztek abban, hogy csak egy gyereket akarnak, s abból világhírű zenészt, vagy tudóst nevelnek, de teltek a hónapok, s a várt terhesség elmaradt,
s mert Henrik azt szerette volna, ha Mercedes menjen el nőgyógyászhoz, olyan
vihart kavart, hogy szinte válás lett a vége.
– Milyen férfi vagy te? – kérdezte az anyósa. – Elnéznéd, hogy a feleséged
valagában idegen férfi kotorásszon? Én még szülni is itthon maradtam, mind
a hattal, csak amikor már megvolt, akkor hívta apátok a mentőt.
A prímás, különben művelt, konzervatóriumot végzett ember, minden családi
ügyben feleségének adott igazat, s még a leánykérésnél is csak akkor mondott
néhány mondatot, amikor kettesben maradtak Henrikkel.
– Nem szeretem a vegyes házasságokat. Ott az egyiknek nagyon meg kell hajolni, ebben az esetben Mercedesnek, mert magából sose lesz cigány, de Mercedesből sem lesz Hófehérke. Aztán gondolja csak végig, ha gyermekeik lesznek,
akkor hová tartoznak majd? Én is nősülhettem volna úri családba, de beláttam,
hogy anyámnak van igaza. Én nem adnám magához Mercedest, ő az egyetlen lányom, mindig a kedvencem volt, soha nem tudott olyasmit kérni, amit meg ne
adtam volna neki. De egy dolgot jól jegyezzen meg. Öt bátyja van, s ha nem úgy
bánik vele, ahogy kell, akkor isten irgalmazzon magának – mondta a prímás, aki
félévet egy elegáns fővárosi szállodában játszott zenekarával, az év többi részét
egy német hajón töltötte. Triesztben váltották egymást, s az Indiai óceán, Ausztrália és Afrika megkerülésével értek vissza, s a prímás, már két évtizede nem látott telet, mert október elején indult, s márciusban érkezett haza.
Ha náluk volt, a család magyarul beszélt, de Henrik hallotta, hogy a konyhában cigányul perelnek egymással az asszonyok. És Mercedes azt mondta, hogy
nem, egyáltalán nem arról van szó, hogy szégyellnék az anyanyelvüket, de tekintettel vannak rá, a nem cigányra, nem akarják, hogy azt hihesse, hogy róla be-

2008. augusztus

49

szélnek, vagy azt, hogy az egy-egy mondat után felharsanó kacagás neki szól,
hogy őt gúnyolják éppen.
A prímás azt szerette volna, ha Mercedes tovább tanul, mert jól zongorázott,
s gyermekien tiszta szopránja igazi karriert ígért, de nem lehetett beszélni vele, azt
mondta, ő már döntött, s még arra sem volt hajlandó, hogy elvégezze a gimnázium utolsó osztályát. Makacs volt és fegyelmezetlen, de abban a családban, ahol
kötöttségek nélkül élte mindenki az életét, ez nem tűnt fel senkinek.
Dédanyjától megtanult kártyát vetni, kávézaccból, tenyérből jósolni, s hitte is,
hogy minden előre látható. Nem volt csaló, és igazából babonás sem volt. Azt
mondta, amit a vénasszonytól tanult. Hogy a kártya lelke megérzi annak a sorsát,
akinek a lapokat kivetik, s a kávézaccban, aki megitta, ott hagyja élete hullámait.
Már a strandon, a fagylaltozóban, első találkozásukkor megnézte Henrik tenyerét, s valami olyasmit látott benne, hogy nem tiltakozott, még csak nem is
gondolkodott, amikor már aznap estére találkát beszélt meg vele a kéményseprő.
– Ma délután jönnek a kábeltévétől. Itt van a rajz. Kell csatlakozó a nappaliba, a hálószobába, s a manzárdon is egy. A vezetéket az előszobából tudják befűzni – mondja majd a feleségének. – Vegyél ki pénzt a bankból, s ha lehet, fizesd
ki, ne kelljen bemenni a pénztárhoz.
– Nem kell kivenni pénzt – mondja Mercedes, majd, a reggeli kávézás után,
amikor férje csészéjébe néz. – Váratlanul nagy összeg áll a házhoz. Középkorú nő
hozza – fogja mondani, miközben körbeforgatja a csészét, hogy a zaccból újabb
és újabb redőket hozzon elő. – Nem örökség, nem nyeremény. Valami olyan hatalmas munka, hogy egyedül nem is tudod felvállalni.
És tényleg. Még teljesen fel sem öltözött és csöngettek.
Középkorú, elegáns asszony állt a kapunál, s amikor meglátta Henriket, intett
a sofőrnek, aki szaladva hozott egy diplomata táskát.
– Jó napot – köszönt, aztán már odabent magyarázta, hogy egy belsőépítész
lapban látta Henrik néhány nyitott kandallóját, s azért jött, mert befejezés előtt
álló szállodájában, azt szeretné, ha a központi fűtés mellett néhány drágább lakosztályban, s a kisszalonban, amelyet következetesen „a csevegő” jelzővel határozott meg, különböző formájú és anyagú kandallók állnának.
– Kifizetem a terveket is, még akkor is, ha nem kapok rajzot. Nekem az a lényeg, hogy minden tökéletes legyen. Megnéztem néhányat. A maga által épített
kandallók nemcsak szépek, de üzembiztosak is. Tudja, a biztosító nem szereti
a nyílt tüzelést. Csak akkor hajlandó normális áron szerződést kötni, ha tűzbiztonsági szempontból a legszigorúbb feltételeknek is megfelelünk.
Órákig tárgyaltak, összesen kilencet kellett építsen. Kettőt-kettőt az emeleteken, egyet pedig a földszinti kisszalonban, s az üzletasszony gondolkodás nélkül
tette le az előleget. Éppen annyit, amennyiért megvehette azt az új kocsit, amelyet már többször is megnéztek Mercedesszel.

50

tiszatáj

– Magának olyan jók a referencia munkái, és akiknek dolgozott, olyan szuperlatívuszokban beszéltek magáról, hogy tanúk nélkül is odamerem adni a pénzt.
Megegyeztek, hogy mikor kezd, s amikor elment, és Henrik is indulni akart,
Mercedes nem engedte el.
– Ne menj még. Valami történni fog – mondta, s alig félórával később felrobbant a vegyi üzem, ahol a kéményeket kellett volna ellenőrizze.
Már szinte félt a jóslatoktól, amelyek sorra beteljesedtek, s Mercedes azt
mondta, hogy mindez semmiség, ahhoz képest, amit a dédanyja tud.
És az öregasszony tényleg mindent tudott.
– Ne járj olyan helyen, ahol hajó lehet a fejed fölött – mondta unokájának,
amikor az, Triesztbe indult, s bár a prímás, tudta, hogy a nagyanyja jóslatai beválnak, most kacagni kezdett. – A hajók a tengeren vannak, vagy szárazdokkban
a földön – s csak akkor döbbent meg, amikor egy vihar után, már közvetlenül
a visszaérkezés előtt, a brácsásra zuhant egy mentőcsónak, s neki végig kellett néznie, ahogy a tengerbe temetik. Hiába könyörgött a kapitánynak, hogy fagyasszák
le, mert az volt a válasz, hogy erre nincs berendezkedve a hajó.
Szerencséje volt. Kioldódott a cipőfűzője, s mert pocakja miatt nem tudott lehajolni, belépett az oldallejáróba, hogy a lépcsőn kösse vissza, s nem látta, de
hallotta azt, ahogy a hatalmas mentőcsónak rázuhan a tat felé sétáló brácsásra,
felismerhetetlenné téve, szétlapítva a fejét.
A prímás, bár retteget nagyanyja jóslataitól, megpróbált védekezni a sors ellen, de rá kellett jönnie, hogy a sors és a szerencse, nem mindig ugyanazon az
úton jár, s hogy sok előre megjósolt dolog a sorsszerűségről szól, de legalább
olyan fontos tényezője a bekövetkezőnek a szerencse.
– Ne hegedüld el azt a nótát, amit egy csizmás ember szerzett. És aki énekelni
akarja, kísérd tangóhermonikán, különben megvakulsz – mondta a vénasszony.
S egy éjszaka, a szállodában, jóval záróra után, egy idős férfiakból álló német társaság, azt akarta, hogy játssza nekik, amit eldúdolnak, s a prímás, aki szinte
minden német nótát, dalt ismert, rájött, hogy az SA indulót, a hitleri másodhimnuszt, a Horst Wessel Lied-et várják tőle, s arra gondolt, hogy ehhez jobb lesz
a harmonika.
Letette hegedűjét a zenekari emelvény melletti asztalra, s abban a pillanatban, olyasmi történt, ami addigi élete során soha. Egyszerre két húr pattant el,
mindkettő a kulcsoknál, s karján, kézfején éles fájdalmat érzett, jobbjából kiserkent a vér. Eszébe jutott nagyanyja jóslata, s tudta, ha éppen hegedül, megvakulhatott volna.
Mercedes nem tudta ilyen pontosan megjósolni a bekövetkezőt. Nem látta
volna, a magasban hintázó mentőcsónakot, a harmonikát sem ajánlotta volna
hegedűsnek, pláné egy prímásnak. Emlékezett, hogy apja, a történelem tanárt,
osztályfőnökét kérte, nézzen utána, hogy az a Horst Wessel, csak zeneszerzője,

2008. augusztus

51

vagy egyenruhás tagja volt-e az SA-nek, bár tudta a választ. A csizmás ember
szerzeményétől nem vakult meg.
– Egy szemüveges embert látok, aki valami olyasmit hoz neked, amitől sok
pénzünk lesz – mondta Mercedes – Vasárnap jön hozzád, délelőtt, amikor még
ágyban leszünk – mondta, s azt már nem látta a kávézaccban, (törökkávét főztek,
pedig Henrik jobban szerette az olaszos presszót), nem látta, hogy mit hoz, amit
pedig dédanyja meg tudott volna mondani. Ez, nem sokkal, az után történt, hogy
hivatalosan átvették a szállodai kandallókat, s tényleg megérkezett a tulajdo nosnő ügyvédje, azt mondta, azért jött vasárnap délelőtt, mert remélte, hogy itthon találja Henriket. Elmagyarázta, hogy miért lenne jó, ha céget alapítana, alkalmi munkavállalókat, s ami még jobb, esetleg csökkent munkaképességűeket
foglalkoztatna.
– Adózás szempontjából előnyösebb lenne. Ennek a lakásnak egy része telephelyként, irodaként kerülne bejegyzésre. Költségként el tudná számolni a vásárlások egy részét, közüzemi számlákat, telefonokat. Persze az sem lenne utolsó
dolog, hogy a megrendelők sem zsebből kellene fizessenek. És megrendelés lesz.
– Mondta az ügyvéd. S vállalta a cégbejegyzés, a hivatalos dolgok intézését, mert
a szálloda tulajdonosnőjének, osztrák, bajor és svájci partnerei, akikkel közös
utazási irodát is működtettek, olyan mennyiségben rendeltek, amit, s ezt az ügyvéd mondta így: „ezt fél popóval nem lehet elvállalni”.
„Karbonium” lett a cég neve, s felmondott a kéményseprő vállalatnál, hetente
ingázott az Alpok osztrák, bajor, svájci síparadicsomai között. Mert dőlt a megrendelés. Otthon, egyik intézeti társa, aki jó rajzosból, jó kőfaragóvá képezte magát, a díszítéseket faragta. Mészkő, andezit, polírozott svéd gránit, márvány volt
az alapanyag, de extravagáns dolgokat is tervezett. Az egyik svájci szállodába, vésett mintázatú, aranyozott fémlapokat épített az ötféle kőből fölhúzott kandallóba, s a tűztér fölötti fémlapra, bevésette a tengerszínt fölötti magasságot.
Kanadába, Amerikába hívták, skandináviai cégek, magánemberek akartak
rendelni tőle, mert fantáziája, s nem utolsó sorban arányérzéke, amely miatt
kandallói szinte beleolvadtak abba a térbe, ahová tervezte, mindenkinek tetszettek, aki valaha is szeretett volna építeni.
Alkalmazott egy idős festőművészt, aki a tervek, Henrik vázlatai alapján, megrajzolta, színezte, látvánnyá tette, ami addig csak az építést segítette, s így a megrendelői, nem az anyag, vázlat és a bizalom jegyében rendeltek, de száz százalékosan látták, egy a húszhoz léptékben, hogy milyen is lesz az, amit lakásuk díszének szántak.
Henrik érezte, hogy vadásznak rá, hogy valakiknek nem tetszik, hogy két év
alatt a kisváros legnagyobb adófizetője lett, s egy alkalommal, amikor a polgármesteri hivatal adócsoportjához hívták, megértette az okát.
– Az, akinek a cigány csaj a felesége – mondta elég hangosan a szomszéd irodában valaki.

52

tiszatáj

– Akkor a körmére nézünk. Biztos ő is cigánykodik – mondta egy másik.
De Henriken nem találtak fogást. Mindig rendben volt a könyvelése, s még
a festővel is úgy egyezett, hogy ceruzarajzait, pasztelljeit beadja egy galériának,
s a „Karbonium” onnan vásárolja meg. Éjszakai ellenőrzést is kapott. Egy másik
alkalommal, vámosok, adószakértők vizsgálták a könyvelését, mindent rendben
találtak, de a pénzügyőr százados sajnálkozott, hogy nem házkutatási engedéllyel
jöttek. Sejtetni engedte azt, hogy biztos benne, a lakásban találna csempészett
aranyat, esetleg kábítószert, nem akarta elhinni, hogy kandallókból így meggazdagodhat valaki két év alatt. Az egyik társának azt is mondta, hogy most még
nem mennek el.
– Szólj már, be. Házkutatási parancs kellene.
És felforgatták padlástól a pincéig a házat, aztán a prímásnál folytatták, s a
vámparancsnok, azt tanácsolta, hogy ne hagyja el egy darabig az országot.
Henrik tudta, hogy honnan fúj a szél. Az ország legnagyobb építőcége akarta
megvenni a vállalatát, álom-összeget ígértek érte, s azt akarták, hogy ő, a továbbiakban alkalmazottként tervezzen, kivitelezzen nekik. Zavarta őket, hogy épületeiket, csak akkor vette át a tulajdonos, ha már elkészült a kemence, vagy a kandalló is.
– Holnap ne ülj autóba – mondta a Mercedes dédanyja, s mert már hitte
a jóslatokat, hétfőn betelefonált a szervizbe, emelő-vontatóval szállították el kocsiját, s nem is lepődött meg, amikor felhívták a Volvótól, közölni, hogy valakik
átvágták a fékcsövet, percekkel az indulás után megállíthatatlan lett volna az
autó.
Nem tett feljelentést, de sofőrt alkalmazott, nem hagyta soha többet a ház
előtt a kocsiját, s a következő soron kívüli adóellenőrzésnél lejátszotta azt a magnófelvételt, amit a szervizben vett fel.
– Az, aki állandóan feljelent, az meg is akart ölni – mondta, – Ha kíváncsiak,
hogy miért, olvassák el ezt – és az adófőnök kezébe nyomott egy angol újságot.
„A világ eddigi legdrágább kandallója”, ez volt a lap egyik írásának a címe.
A cikk arról szólt, hogy egy skót iparmágnás, aki ősi arisztokrata családból származott, kastélya renováláshoz, a Henrik cégétől rendelt egy nagyméretű kandallót
a lovagterembe. És hogy az ár, igazából nem a piaci árakat tükrözte, mert a kivitelező eleve úgy állapodott meg, hogy nem a fűtési haszon, hanem a művészi kivitelezés értékét kellett megfizetni, így egy művészeti galéria becsüse, mint térplasztikát értékelte, s a magyar „Karbonium” vállalat, közel nettó százezer fontot
zsebelt be.
És szó nélkül tette a tisztviselő orra elé devizaszámla kivonatát, a Skóciában
kifizetett adóról a bizonylatot, s csak úgy mellékesen kérdezte, hogy „talán nem
találják a bevallásomban a többnyire külföldről származó tételeket?”
Négy éve voltak házasok, és megvolt mindenük, a gyermeket leszámítva. Henrik mégis úgy hajtotta magát, mintha valamit törleszteni akarna. Vasárnapon-

2008. augusztus

53

ként apósánál ebédelt, s a kávézás után, Mercedes dédanyja mindig megnézte a
kávéscsészéjét.
– Egy királyt látok. Kőházat, a közepén négy tüzet, ami egyetlen tűz mégis. Te
leszel a mester, a király segít. Díszruhás huszárt látok – mondta az öregasszony,
aztán hírtelen elhallgatott. – Gólya – motyogta és felállt az asztaltól.
Délután boroztak az apósával, s a konyhából kihallatszott, ahogy az öregaszszony veszekszik, átkozódik. Amikor benyitott, azt látta, hogy Mercedes tenyerét
nézi, mutogat, s közben sipítozva szidja dédunokáját, akinek aztán parazsat szór
egy rézlapátról a csészéjébe, oltott vízzel itatja, s közben fordítva veti a keresztet.
Henrik tudta, hogy ez a szertartás arra való, hogy befolyásolja a jövőt, s csak akkor hatásos, akkor kerüli el a sorsát az illető, ha az, aki jósolta, mindvégig kezében tartja a másik kezet, s mutatóujjával köröcskéket rajzol a pontra, ahol a bekövetkezhető eseményt meglátta, s közben a sors szellemét ócsárolja.
A hét elején Svájcba utazott, s amikor visszajött, levél várta. Címeres boríték
az egyik skandináviai királyi udvartól. Felkérték, hogy vegyen részt egy viking
udvarház építésében, amelyet ásatások, leírások alapján rekonstruálnak, s mert
különleges tűzhelyét nem tudták megoldani, felkérik az eddigi rajzok, tervek, ellenőrzésére, s lehetőségei szerint az újra tervezésre, kivitelezésre.
A kandalló, amelynek négy szája volt, igazából négy, oszlopon álló süvegformájú kőrakás lehetett a muzeológus rajza szerint, s a csonka kúpból indult a széles
négyszögű kémény, amelynek a tető alatt tartó szerepe is volt, szabályos koronázó párkánya volt és gyámpillérként tartotta a tetőzet gerendáit.
– A négy tűz, amelyik egy – mondta félhangosan.
Olyan nagy volt a kihívás, hogy elvállalta, s a következő héten indult is, mert
már tudta a megoldást. Nem a statika, csupán a füst útja érdekelte, a többi az
építő, a kőműves dolga. Őt csak az érdekelte, hogy miként oldhatták meg, hogy
a rosszul szellőző terembe nem nyomult vissza a füst, s mert az eltúlzott méretekből sejtette, hogy oka van annak, hogy minden részletében sokkal nagyobb, mint
amit a szerkezetben betöltött funkciója igényelt, s mert, hogy nem óriások számára tervezték, modellezni kezdte az égést, a füst útját.
A kúpos tetőt tartő négy pillér igazából négy önálló kandalló, s a kéményt úgy
képzelte el, hogy a tetőgerinc alatt kettéválasztja, egyik alacsonyabb, a másik jóval az él síkja fölé emelkedik, a szélvédett és a légmozgásnak kitett másik között
nyomáskülönbség alakul ki, s a szívóhatás segít majd a felszálló füstöt a szabadba
terelni.
Magával vitte Mercedest, mert mesélt neki az északi fehér éjszakákról, a Szent
Iván éji tüzekről, amelyet egy évvel korábban Dániában láthatott a tengerparton,
s nem szívesen hagyta volna otthon, mert valami rosszat sejtett. Babonás lett,
s egy éjszaka Mercedes elmesélte, hogy ott a strandon, amikor megismerte, olyan
dolgot látott Henrik tenyerében, hogy az sem érdekelte, hogy csak egyszerű ké-

54

tiszatáj

ményseprő, mert látta, hogy a sorsa több jót tartogat, mint amire az ember gondolna.
– De nehogy azt hidd, hogy azért akartam hozzád menni, mert láttam, hogy
milyen gazdagok leszünk. Én azt láttam, hogy a jövendőm a te kezedben van –
mondta.
Együtt mentek, a repülőtéren kocsi, s a Királyi Múzeum egyik alkalmazottja
várta őket, s Henrik most örült a legjobban annak, hogy első külföldi megrendelése után elkezdett angolul tanulni. Szabadidejében szavakat magolt, minden nap
húsz szó volt az adagja, amelyeket magával vitt, felragasztotta a tükör mellé is,
így még borotválkozás közben is azokat nézhette, s félév alatt már meg tudta értetni magát, s most, ha nyelvtanilag nem is tökéletesen, de érthetően, és elég választékosan beszélt.
Az autóból nézték az északi tájat.
Olyan harsogó zöld volt minden, amilyent otthon elképzelni sem tudott. A legelő birkák olyan tiszták voltak, mintha mindennap fürösztötték volna őket, s egy
nyájat nézve megértette, hogy miért hívják bárányfelhőnek az égen gomolygás
nélkül álló felhőalakzatot.
A főváros közelében, a királyi birtokok egyikén épült a viking palota, s Henrik
gyönyörködve nézte a gleccser csiszolta kövek, az ékkel hasított szikladarabok
textúrájának különös fényhatását. Azt látta, hogy nem a mintázat miatt váltogatta a kőműves a sima és érdes felületű anyagot, de mégis valami rendszert érzett, s amikor közelről, aztán ismét távolból nézte, rájött, hogy felfoghatatlanul
érzi a kő tömörségét, s hogy eddig még nem látott soha ekkora, gránitból rakott
felületeket.
– Maga az anyag adja ezt a ritmust. A színe, az, ahogy elnyeli a fényt – magyarázta Mercedesnek a tető nélküli épületben. Azt már otthon látta, hogy ha
tartópillér szerepe van a kéménynek, akkor csak sugarasan lehet fölrakni a gerendázatot, de úgy, hogy a nagyobb terhelést az épület falaiba vezetik, a kémény
pedig csak valami gyám.
Két hétig dolgozott. Kipróbálta a nyír és fenyőfa füstképzését, szárazét, nyersét. Tökéletes és tökéletlen égést hozott létre, hogy biztos legyen a dolgában, ne
kelljen újra visszabontani a több tonnányi követ, s közben azt nézte, hogy Mercedest lovagolni tanítja egy fiatalember, akivel nagyokat kacagnak azon, hogy az
asszony nyelvtudása miatt miket mond. Főlovász lehetett, mert minden nap
pontos időben érkezett terepjáróján, végigjárta a lovak állásait, kiküldte az embereket, hogy járassák meg a lovakat, s mindig más-más kettőt választott Mercedesnek és magának, hogy aztán órákig lovagoljanak. Egészen messzire, a tengerpartig is elmentek, s amikor visszatértek, az asszony ujjai, de ajka és nyelve is lilás fekete volt. Áfonyát szedett, s mindig hozott Henriknek is, aki örült, hogy itt
van mellette, s nem szívesen hagyta itt, akkor, amikor Bajorországba repült, el-

2008. augusztus

55

lenőrizni egy Garmisch-Partenkirchenben épülő luxusszállóba tervezett munkáját.
Csak egy hétig volt távol Mercedestől, s amikor ébredésük után szeretkezni
akart, az asszony tiltakozott, azt mondta, hogy egész alsóteste fáj, feltörte a nyereg, s amikor már második útjára készült, hogy haza, onnan kocsival Ausztriába
menjen, már gyanakodott, hogy felesége miért nem akar vele menni.
Olaf, a lovász udvarias volt, talán túlzottan is az, s mert Henriknek délután
dolga volt a fővárosban, azt tervezte, hogy együtt nézik meg a királyi palotánál
a gárda őrségváltását, de Mercedes nem akart menni. Azt mondta álmos, s amikor
Henrik az őrségváltásnál a díszegyenruhás, kitüntetésekkel teleaggatott parancsnokban fölismerte Olafot, a lovas edzőt, lassanként kezdett összeállni a kép.
Az építkezéshez visszatérve, bement az istállóba és Olafot kereste.
– A báró úr csak délelőtt jön. Minden délután a palotában szolgálatos ebben
a hónapban – mondta a gondnok.
Váratlanul, anélkül, hogy bárki is tudott volna róla, megnézte a kandalló építést a király, elkérte Henrik rajzait, gratulált a két kürtős megoldáshoz, aztán
biztosította, hogy mindenben támogatja, s egyedül, úgy ahogy jött, ellovagolt.
Mercedes maradt, Henriknek, haza kellet mennie, ausztriai munkáit intézte,
s öt nap után váratlanul repült vissza. Az asszonyt nem találta, pedig az éjszakai
járattal érkezett, s aztán a komódon meglátta a karikagyűrűvel lenyomtatott levelet.
„Drága Henrik,
kérlek, ne haragudj rám, szerelmes vagyok, megcsaltalak, és terhes vagyok.
Nem én voltam meddő, neked nem lehet gyermeked. Ahogy sikerül elválnom
tőled, férjhez megyek Olafhoz. Arra kérlek, ne keress, mert nem tudnék a szemedbe nézni, és nem akarok magyarázkodni sem.
Mercedes.”
Nem kereste, de ahogy végzett a munkájával hazautazott, elment az asszony
családjához, ahol már tudták, hogy mi történt, s a dédanya sipítozva ismételte:
– Én megmondtam neki, azt is, hogy egyenruhát látok, a gólyát is láttam, azt
is, hogy gádzsó módra viselkedik, pedig cigányasszony létére ezt nem teheti.
Ó szegény fiam – jajongta, aztán ebéd után a kávézaccból, kártyából is megnézte,
mit hoz Henrik számára a jövő. – Rengeteg pénzt látok, és sok-sok gyermeket… –
mondta.
Másnap Münchenbe repült, s a várócsarnokból észrevette, hogy öt sógora, az
üvegfalon túl, a Skandináv légitársaság gépéhez igyekszik. Nemcsak sejtette, de
tudta is, hogy mi történhet, s kétségbeesetten próbálta hívni Mercedest, de az,
nem vette fel a telefont.
Egész nap a visszahívó gombot nyomogatta eredménytelenül, s este, a szállodában megkereste az egyik skandináv tévécsatornát, a híreket várta, aztán bele-

56

tiszatáj

aludt az éjszakai filmbe, s reggel, amikor megébredt, nem is csodálkozott, hogy
a nagyvilág hírei után első helyen szerepelt az a bejátszás, amelyiken sógorait látta,
Mercedes egyik fényképét, azt, amelyiken a fekete lovon ül.
Megértette, hogy vége, hogy sógorai nem miatta, hanem a zenész-cigány család becsülete miatt, íratlan szabályai szerint cselekedtek.
Hónapokkal később, hallotta sógorai ítéletet, azt is, hogy a család nem hozatta
haza Mercedest. Ott temettette el a biztosító, s apósával is véletlenül találkozott.
Svájci ügyfele abban a szállodában szállt meg, ahol apósa zenélt, s az egyik pihenő alatt kihívatta Henriket.
– Mondtam ugye, hogy nem jó a vegyes-házasság? És ebből a dologból maradj ki. A fiaim azt tették, amit kellett. Valójában te miattad ment tönkre a családom. A fiaim, ha jó magaviseletűek lesznek, legfeljebb tíz év múlva szabadulnak.
Előre megfontolt szándék, különös kegyetlenség, terhes áldozat… Minden, ami
súlyosbító volt, azt rájuk olvashatták a törvényeik szerint. A romáknál lehet, hogy
nem számított volna a félrelépés, de mi más kaszt vagyunk. Zenész cigányok,
kotta nélkül játszik már a legkisebb gyermek is, és íratlan törvények szerint éljük
az életet. De azokat be is tartjuk. Isten áldjon. Ha teheted, ne itt találkozz azokkal, akikkel üzletelsz. Nem szeretnélek többé látni.
Henrik arcáról nem lehetett leolvasni, hogy mit érez.
Beválasztották az intézeti gyermekeket segítő alapítvány kuratóriumába, rengeteg gyermeke lett, s beiratkozott a műszaki egyetemre, amit hat év alatt el is
végzett, s mérnökként vezethette a cége által fölvállalt munkálatokat.
Belevetette magát a munkába. Cége, kazánokat, égetőműveket is kivitelezett,
s most már vasárnapjai sem voltak, s lassan Dublin, Oszló repülőterein is ismerősként fogadták a vámosok, ugyanúgy, ahogy Bernben, Berlinben, Münchenben.
Aztán egy kanadai útról nem tért haza. Nem kereste senki, az üzleti dolgait rendben vitte tovább a vállalat, amelynek vezetéséből is kiszállt, csak részvényeit tartotta meg. Ha valaki ismerte volna ruhásszekrénye tartalmát, úgy találja, hogy
csak egyetlen dolog hiányzik. A kéményseprő egyenruha, az, amely nek láttán
megfogták gombjaikat az emberek. A szerencsehozó ruha.
A szomszédoknak is csak félév után tűnt fel, hogy nincs mozgás a házban, és
hogy elgazosodott az udvar, s valaki terjeszteni kezdte azt az álhírt, hogy felcsapott vulkanológusnak, mert a világon ő ért legjobban a tüzeléstechnikához, a kürtőkhöz, kéményekhez, a tűzhányó pedig nem más, mint Isten hatalmas kandallója.

2008. augusztus

57

SIMAI MIHÁLY

Kis magyar hamletológia, 2007.

(O.S.-nak)

a koponyák a ház alagsorában
hozzászólásra készen
már bocsánat
valóban előfordult hogy Istent
nem elég pontosan idéztem
Ő bezzeg mindig tudja hogy
mikor hová miért idézzen
hogy Ő miért és én miért nem?
minek vitázni már ezen Vitézem?!
jó volt míg az Időben itt időztem
– csak az jön amit fejemre idéztem
ÁTFÚJ RAJTAM EGY ÉVEZREDNYI SZÁMUM
legeslegvégül
magamat idézem
a koponyák
a Ház alagsorában
hozzá(M)szólásra készen

58

tiszatáj

Raffaello: A titkok asszonya
F IRENZEI APOKRIF


festettem én már emberbőrre is
honnét szerezte hercegem? titok
(mint itt ezek a fehér fényoszlopok
ahogy a tér ovális mámorában
keringnek körülöttem)
de csitt
őrültnek tartanának pedig
részeg vagyok csupán
– és nem akárkitől!
(de a neve a neve a neve
a neve bűvös nevetését azt soha!
hóhér se tudná kiszedni belőlem
hang nélkül mormolom mint egy imát
s még így is rettegek
az omló firenzei éjszakában
mögöttünk szaglász a halál kutyája
– irígyek ránk a földi istenek!)
ma megfestettem lüktető ölét, a
ficánkoló kis bíborost a csillagrúgás előtti perc extázisában
igen ma megfestettem
legjobb képemet
a gyönyör fényét – az én gyönyörűm
kívánkozását és kínálkozását
(s szavamra: egy szeméremtest se szemérmetlenebb
mint nagy Mona Lisánk ajkán a csend
buja beszéde
– ki itt a szent és ki a céda
föld fia nem mondhatja meg)

2008. augusztus

59
megfestettem hát – és festményemet
meg nem mutathatom már senkinek
én mindent merek de EZT NEM!
EZT SOHA!
még egy réteget ráfestettem
beöltöztettem egy angyalpopsiba
meg kellett tennem – érte s magamért is
fehér fényoszlop figyelmeztetett
ballagok keserű kedvvel – a város sötét
csak Isten tartja rajtam figyelő szemét
(aluszik inkvi-zítor s -zíció)
én érzem csak ezt az örvénylő szelet
ahogy oltalmas angyalom szárnya rezeg
(ma elodáztuk hát a végzetet)
nemsokára új napra ébredek
– fényleni élni és szeretni jó!

Hol vagytok, mesterek ..?!

… de ki festi meg nekem
a lilaakác–kupolát,
amiben benne élek akkor is, ha nem…?
és ki festi meg nekem,
hogy soha el ne hagyjam,
hogy velem legyen, kísérjen minden utamban
– az én szerelmetes kisfenyvesem…?!
Ki festi meg nekem
arcod változhatatlan vonalát,
hajad lángját, ami nem lobban el…?
Ki festi meg múltat-jövőt átszövő álmaidat
s szíved, mikor riadt harangként félrever…?!

60

tiszatáj
Ki festi meg nekem
lélegzetednek hamvas ívét,
amint a völgy fölött
két csúcs között lebeg…?
Ki festi meg nekem azt, hogy jobban szeretlek,
mint embert szeretni lehet…?!
Ki festi meg nekem, hogy – mikor nem vagy itt –
sebesült angyalszárnyad akkor is itt suhog,
– – s ki festi majd föl az égre
azt a legvégső döbbenetet,
hogy – – – – v a g y
és é n m á r n e m v a g y o k . . . ? ! ?

A színek ellobogtak
O LASZ A TTILA MÍTOSZ- MEDITÁCIÓK C . KÉPÉHEZ


a színek ellobogtak
csak ez a mély-zengésű – – –
csak a viharban sziklákká-kövült
tenger
+
kifosztva elhagyatva háttal a
kegyetlen isteneknek
a világ
őrült csataterének háttal a
széttördelt térnek
meghasadt időnek
+

2008. augusztus

61
mert nincs más lételem csupán a kő
szívszakadásig fájva
kővéválni
és várni várni örökké csak várni

62

tiszatáj

G ÖMÖRI GYÖRGY

Reneszánsz kép Sienából

Bianca, ez a szép szőke szűz,
kezében hógolyóval lebeg a pirostéglás Siena városa fölött. A hógolyó
itt erény jelképe, szavatolt szűzességé.
De Biancából (ha csak el nem vitte
a pestis, vagy a kanyaró hirtelen)
még lehetett bármi: tisztes
családanya, kurva, vagy apáca.
Másszóval: alighanem hamar
elolvadt tenyerében az a hógolyó.
Mert a szűzesség törékeny, olvadékony,
s az erény minden korban mást jelent.

Egy Chagall-kép leírása

Zöld mezőben, zöld falu mellett
sétál egy sötétbe öltözött
sudár legény. Arcán mosollyal,
mert boldog, mert ő senkitől se fél.
Kezét kinyújtja és íme, mintha
léggömböt fogna, úgy tartja fel
már-már repülni vágyó kedvesét.
A lány, lila zászlóként fenn lebeg
és talán csak arra gondol, ami a kép
hátterében áll, a halvány-rózsaszín
templomra, ahol majd a pap
(vagy rabbi – ez a kép szempontjából egyremegy)

2008. augusztus

63
ezzel a fiúval összeadja. Jóllehet
azt inkább a vérvörös
abroszra tett üveg bor és a még eltöretlen
pohár képzete csalogatja.
Két ember, aki még hisz a csodában,
ami nem más, mint egy önfeledt pillanat
a teremtett világ rejtelmes sűrűjében.

Szentendrei emlék

Mesterek, művészek, költők városa, hol a Szent
András temploma áll, szerb vándorok menedéke!
Művész-mesterből ide szinte minden évszakra jutott:
nézheted Czóbel rozsdaszin őszét, Margit karácsonyát,
Vas Pista s Piroska nyarát – hiszen én is
főként hő nyarakon járkáltam itt kanyarogva
sok kicsi utcán, bámulva boltives műhelyeket,
s másztam fel Pistáékhoz a dombra; abban a kertben
már vidám fere terelődött, fogyott a pogácsa,
véle a jó bor, s fogadott mindenkit Radnóti régi barátja,
aki a konyakon s szivaron kívül még a virágot
szerette, no meg a nőket, s legfőképpen a nyelvet,
amelyen szépszavú versben megvallhatta e helyhez
s ehhez a tájhoz való hűségét – mert sem a kék ég
délen, sem a doveri sziklák nem ihlették annyi ódai szóra,
mint ez a pásztori dombos, tavas-ligetes, tört fényű Dunántúl!

64

tiszatáj

BÁLINT P ÉTER

Veszélyes viszonyok *

Bármennyire is igyekeztem távol tartani magamtól az engem magába fogadó Annát, s a találkozásnak a gondolatát, képtelen voltam nem gondolni rá, szüntelenül az eszemben járt („addig jár a korsó a kútra, míg el nem törik”, gondoltam
magamban az én különútaimról), s hogy gyakorta rajta járt az eszem, képtelen
voltam másra is odafigyelni, figyelmemet másra összpontosítani. „Nem az-e a
vágyatok, hogy minél teljesebben egyesüljetek, úgyhogy se nappal, se éjjel el ne
mozduljatok egymás mellől?”
A reggeli ébredést követő kávézás közben elhatároztam, hogy aznap nem találkozom vele; szokásos reggeli szöszmötölésem alatt különféle elfoglaltságokat
kerestem magamnak, hallgattam a rádió komolyzenei adását, a zene megfoghatatlan szépsége, érzékiséggel telítettsége az Annáéhoz hasonlított; akkurátusan
öltözködtem, a zakómhoz illő mintás nyakkendők között hosszasan válogattam,
a tükör előtt állva feleségem sminkjeivel igyekeztem eltüntetni a szemem alatti
ráncokat, cserszömörcés vízzel szájat mostam, ám fésülködés közben a tükörből
nem az ötvenéves magam, hanem Anna engem magába fogadó szelíd tekintete
nézett vissza rám. Ezzel a magába fogadó szelíd szemmel néztem a kisfiúsan dacoló és terveket szövögető hervatag magamat, s szomorúan kényszerültem konstatálni, hogy az egykori kisfiúból mára csak mérhetetlen birtoklási vágya maradt
meg, a szépség és halhatatlanság birtoklásának a vágya, és az anyjától örökbe kapott macskatermészete, mely igényelte a kényeztető simogatást, bársonyos ajkak
érintését, az örökös törődést, s ha bármelyiknek híján volt, elhanyagoltnak és elárultnak érezte magát. Hiába is iparkodtam a reklámokból ellesett rafinált trükkökkel és gyógynövényekből készített szerekkel megállítani az öregedés nyomait,
melyek e szelíd szemben talán nem látszottak szánalmasnak, nevetésre méltónak, gondoltam én, Anna nem tartotta taszítónak és rémisztőnek e nyomokat,
csak éppen én nem tudtam mit kezdeni velük. Valójában Anna szelíd szemében
egy megállapodott, a családi tűzhely melegét és az ő szerető ölelését egyaránt élvező középkorú férfi maszkjának sajátos színfoltjai voltak. Baltazár bácsikám
alakja rémlett föl előttem a tükörrel szemközt állva, aki Weiss Judithoz készülődése idején, gondolom, miután a pamacsával jól beszappanozta borostás arcát és
beretvájával simára beretválta arcbőrét, majd bekente szesszel, hogy egyenlete*

Részlet a szerző Hangok csupán c. készülő regényéből

2008. augusztus

65

sen simának és illatosnak tűnjék, frissen vasalt és keményített gallérú fehér inge
fölé vette gumírozott nadrágtartóját, egy divatos operett-részletet dudorászott
a tükör előtt, megkötötte nyakkendőjét, s mintegy saját maga biztatására adta ki
a parancsot: „színpadra föl!” Felöltője belső zsebéből sohasem hiányozhatott apai
öröksége, az ezüst cigarettatárcája, miként nadrágja külön e célra varrt piciny
zsebéből aranyozott zsebórája sem, melyet Weiss Judithtól kapott, egy nagyváradi ékszerésznél vásárolta, és a felső lapjába vésette Baltazár bácsikám monogramját. Indulás előtt vizes fésűvel megigazította frizuráját, tenyerével meglapogatta a választásnál az élt, ahogy a figarótól látta, s hogy meggyőződött róla
minden rendben van öltözetével, bőr sétabottartójából előhúzott egy sétapálcát,
fejébe nyomta kalapját s elindult a törzskávéházába. „Szolid elegancia az öltözködésben, mértéktartás a fecsegésben és a nőknek bókolásban”, ez volt Baltazár
bácsikám jelszava; sem a kirívó hencegést, pöffeszkedést, kivagyiságot nem kedvelte, a parvenük és bárdolatlanok bizonytalanságát, kisebbségtudatát látta viszszaköszönni a hivalkodásban, illetve néhány hírlapíró és művész feltűnési viszketegségét konstatálta e meghökkentő ruházat viselésében, a hangoskodásban.
„Nem kell feltétlenül kitűnni, harsánynak lenni, a szellemességgel kérkedni,
Marcikám! A művelt ember onnét ismerszik meg, hogy képes zablát vetni a szellemére, megválogatja a szavait, nem erőszakos természetű, egy bonmot-ért nem
árulja el eszményeit és gondolatait, mert a társaságbeli gyors siker mulandó, és
megannyi haragost is szül az ember számára”, mondta egyszer nekem, s hiába
voltam még abban a korban, hogy e szavak értelmét igazából föl sem foghattam
egészen, velem sem volt hajlandó gügyögni, a gügyögést a másik lekicsinylésének
és a szabatos önkifejezésre való képtelenségnek tartotta.
„Ha nincs valaki más, akiben hatásunkkal tükröződhetnénk, valójában rettentően egyedül vagyunk, írja Musil naplójában, s nekem megadatott más szemével
és szemében látnom magam, hogy a rettentő egyedülléttől megszabaduljak”.
Anna szelíd szemében, ha harsánynak és szertelennek nem is látszottam, gondoltam, szolid eleganciámmal és élénk társalgási szenvedélyemmel, csípős megjegyzéseimmel és a megfékezhetetlen vágyak elkülönítéséről szőtt érveimmel mégis
kitűntem, vagy még inkább feltűntem, s oly elragadtatottsággal hallgatta esztétikai érveléseimet, művészeti kritikáimat, mintha szeminaristám volna. „A szeminaristáim szemében látni magam, hidd el, nem lélekemelő, olykor talán bogarasnak, olykor fanyar humorúnak, máskor egyenesen elviselhetetlennek tartanak,
mert örökösen kiigazítom őket. A következetesség és nagyvonalúság, s a lelkemből néha előhívható jószívűség összeférhetetlen kategória némelyikük gondolkodásában”, összegeztem Annának, kinek a szemében a rajongás és hűség együttesen tükröződött. Régi vágású professzorként a szemináriumon hagytam szeminaristáimat szabadon megnyilvánulni, vitatkozni, érveiket ütköztetni, mérlegre
tenni, és magam csak ki- és helyreigazítottam gondolataikat egy-egy esztétikai
okfejtés vagy műelemzés kapcsán. „Ugyanazt a felkészültséget és tapasztalatot

66

tiszatáj

várod el hallgatóidtól, amit te évtizedek szorgos munkájával szereztél meg”,
mondta Anna az egyik szemináriumon részvétele után, s mivel először hallott
saját közegemben megnyilvánulni, olvasmányélményeim felidézése, szavaim fűzése, egyfajta rendbe állítása, másféle asszociációkba ágyazhatósága, amire utaltam, újfent diákká varázsolták, s együtt érzett a nála alig fiatalabb hallgatókkal.
„Nem, az önálló erőfeszítést és véleményformálást várom el tőlük, a tudás egyfelől elmélyülést, másfelől összeszedettséget feltételez. Nem szeretem a lusta,
mások út- és iránymutatására váró hallgatókat, akik fáradságos és hiábavaló dolognak gondolják az olvasást, a műelemzést”, válaszoltam Annának, akivel ölelkezéseinket követően, hogy agyamról fölszállt a köd, gyakorta vitattunk meg egy
könyvet, kiállítást, színházi előadást, s hogy megvitattuk, közös életünk részévé
tettük, többé nem magukban léteztek, magukba zártságban, észleleteink és érzékeink sajátos fénye vetült rájuk, csak a mieink voltak olyanképp, ahogy szétszedetté és újra összerakottá váltak megvitatásuk során. „Benjaminnak igaza van,
amikor azt mondja, a helybeliek útikönyve mindig az emlékirat rokona, aki írja,
gyermekkorát töltötte ott. A szülővárosról írni egyet jelent azzal, hogy a város
múltját és saját gyermekkorunkat összemossuk. Óhatatlanul is az emlékezet kútjából merítünk, egy sajátságos optikából válogatunk, minek következtében nem
a várost, hanem a mi képzeletbeli városunkat elevenítjük meg a meséinkben. Mi
következik ebből édes Anna? Hogy amikor a szerelemről írunk, az elragadtatást
okozó nőről képzeletünkben szőtt tündérmeséinket és daimonjaink keltette vágyainkat regisztráljuk. Nem pedig, miként sokan hinnék, a megszokottá váló
pásztorórák, külső szemlélőnek mulatságos fogadkozások és ígérgetések lajstromát készítjük el.” Anna érintett volt kijelentésemben és képzelgéseimben, szemben ült velem, kivételesen, mert leginkább mellettem szeretett ülni, vállamra
hajtva a fejét, vagy kicsit távolabb tőlem, hogy tekintetem szabadon érinthesse
meg a tárgyakat, a képzeletem támasztotta lényeket és saját lényét, s mintha
gyanakvása megerősítést nyert volna női ösztöneiből, melyek, hogy képzeletemben önálló életre kelt lényét érintettem, óvatosságra intették, s féltékenyen tekintett a másik nőre, saját képmására, aki zavarta önértékelését. Szerettem benne
ezt a női gyanakvást az esztetizálással szemben, mely részben eltávolított jelenvaló lényétől, részben olyasfajta tulajdonságokkal, életeseményekkel, archaikus
vonásokkal, vallomásokkal ruházta föl, melyek ismeretlenek lévén számára, folyton szellemi összeszedettségre, köldöknézésre késztették, holott a gondolatokkal
eljátszadozásban felrémlett előtte egy határ, az önvédelem határa, melyen nem
szeretett volna átlépni a limbusoktól való félelmében. „Elég nehéz követni a gondolatmenetedet, kedvesem, s cseppet sem hízelgő, hogy a rólam szóló tündérmesédet esetleg jobban szereted, mint az általad birtokolt lényemet. Én a valóságos szeretőd szeretnék lenni s nem fantomkép.”, „Nem írok, csak gondolkodom
rólad, tűnődéseim alanya és tárgya vagy, esztétikai alapon. Amíg az ember fiatal,
meghökkenteni akar, ötven felé esztétizálni. A finom elkülönböztetések meste-

2008. augusztus

67

révé válni”, nem mondhattam el neki, hogy együttléteink után igyekszem minden
elillanó élményt, benyomást és képzettársítást naplómba rögzíteni, egy olyan
jegyzetfüzetbe, melynek semmi köze sem a munkanaplóhoz, sem az irodalmi
igényű önéletíráshoz, inkább kamaszkorom füzeteihez hasonlít, melyekbe önreflexióim, szorongásaim és életterveim gondos analízisét végeztem nap nap után.
„Egy aktfestménnyel összevetve, köszönöm szépen, nem kérek belőle, inkább
ölelj szó nélkül.”, „A képzeletem játékának engedve szabad?”, „Igazából el kellene
döntened, hogy engem szeretsz, avagy a képzeletbeli énemet? Néha, azt hiszem,
jobban szeretem az önző és mohó kamaszt, akit magamba fogadok, mint az okos,
megfontolt férfit, főképpen, ha rólam és szerelmünkről van szó”, zárta le a vitát
duzzogva Anna, akinek életkora miatt nem lehettek tapasztalatai a szenvedélyes
vágyak lohadtáról, az elmúlás melankóliájáról, egy rég elveszített kedves emlékének iszonyatos fájdalmáról, a régmúltba vesző hangokról és képekről. Magam,
az apjakorú férfi, olykor úgy tekintettem rá, mint egy múlt ködéből előbújó szépséges szeretőmre, akinek elegendő egy meghitt emléket felvillantani, egy feledhetetlen hangot adni, hogy egyben és egésznek lássa mindazt, ami velünk történt,
mert történetünk már azelőtt játszódott, hogy elkezdődött volna, s hiába ódzkodtam ellene, a végét is látom, a befejezést, melyről Annának halvány sejtelme
sincs, főként az elválás kegyetlen, filmvígjátékra emlékeztető módjáról. „Te voltál
a mindenem”, mondom majd neki, „Kár, hogy nem értelek, én ugyanis nem egészen így éreztem”, válaszolja majd ő.
A délelőtti szeminárium után ráérősen elbeszélgettem egy-két érdeklődő hallgatóval Winckelmann örökös mániájáról, hogy mindent személyesen nézzen
meg, testközelből, s ha lehet, többször is; a múzeumok és képzőművészeti albumok sajátos előnyeiről és hátrányairól; Verdi földvásárlási rögeszméjéről; a művészek készítette reklámplakátok és reklámszövegek termékenyítő hatásáról.
Egy-egy hallgatóval hajlandó voltam akár órákig is együttolvasni és javítani értekezését, megszívlelendő tanácsokat adtam neki, saját olvasmányélményeimbe
avattam be, megismertettem egyes konferenciákon elhangzott kutatások eredményeivel, hogy hadra foghatóvá váljék a tudás, amit felhalmoztam, s amelynek
jó részét magam talán már nem is fogom mozgósítani idő hiányában. Konferenciákra neveztem be a sikeres hallgatóimat, ajánlólevelet írtam érdekükben, emellett a tanszéki fiatalabb kollégák tudományos munkáját követtem nyomon: készülő tanulmányaikat és köteteiket láttam el kritikus megjegyzéseimmel, a lap
szélére írt tanácsok mindig kritikusak voltak. „Egyetlen egyszer élném meg, hogy
az öreg nem kukacoskodik, nem javít ki, nem írja fölül mondataimat”, „Megszokod a rigolyáit, mint a jó hitves”, „Vajon a hitvese hogyan viseli a rigolyáit? Otthon is bírál, kiigazít, fölülír, vagy köztünk éli ki ebbéli hajlamát?”, „A munkamániások magukkal szemben is kegyetlenek, az önkínzást és napi robotot legfőbb erényüknek vélik, holott csak végtelenül magányosak, s ezt nem merik bevallani még önmaguknak sem”, hallom kollégáim vélekedését, s nincs szándé-

68

tiszatáj

komban sem igazolni, sem cáfolni véleményüket. Magam is csak évek múltán
tudtam megbocsátani egykori szellemi pártfogómnak, kritikai megjegyzéseivel
őrületbe kergető, örökös köldöknézésre kényszerítő idős barátomnak finom esztétikai kritikái miatt, melyeket nem feltétlenül éreztem perdöntőnek. Elég volt
látnom szemében egy villanást, mennydörgésszerű villanást, egy homlokráncolást szemüvege fölött, hogy tudatosítsam magamban, megtalálta, kipécézte azt
a pontot, gyengepontot, ahol gyengének vagy hibásnak találta gondolatmenetemet.
Soha senki más nem vette a fáradtságot, hogy kritikai megjegyzéseivel útbaigazítson, s hogy ezen az érdektelenségen tűnődtem az évtizedek alatt, beláttam
a jószándékú kritikai odafordulás egyben részrehajlás is, nem magam megmutatása, hanem a másikban a jobbik énjének a feltárása és tudatosítása.
Délelőttönként rendszerint az egyetemi nagykönyvtár kutatójában vagy a tanszéki könyvtárban olvasgattam, mindkét teremben saját helyem volt, kizárólag
nekem fenntartva, ezt az asztalra helyezett művészeti albumok és esztétikai tanulmánykötetek jelezték, melyekben képeslap méretű cédulákon kritikai megjegyzéseim sorakoztak. „B. Z. azt mondta az olvasóterem előtti folyosón egy ismert akadémikus kollégájának: ’lehet felőlünk bármilyen rendszer, bármilyen
változás, mi akkor is akadémikusok maradunk’. Ezen eltöprengeni”, „S. Z. irodalmár mondta a minap: ’az én koromban már teljesen mindegy, hogy bal vagy jobb
oldali sajtóban publikálok, én már csak klasszicizálni akarok.’ A tanúságot megvonni”, „G. A. reményteljes tudományos karriert áldoz föl csupán azért, hogy számos tudományos bizottság oszlopos tagja lehessen, afféle megmondószerepet
tölthessen be – a hiúság természete többféle módon is megnyilvánulhat akár
egyetlen emberben is”.
Elfoglaltságaim valameddig lekötöttek, de alig győztem kivárni az ebédidő
leteltét, hogy telefonon kereshessem Annát, aki délutánonként a legelképesztőbb
ürügyekkel hagyta ott munkahelyét, „A képkeretezőhöz mentem, a hétvégi tárlat
anyagát ellenőrizni, csakugyan olyan kereteket használt-e, mint amilyenben
megállapodtunk”, „Elszaladok megnézni az öregúr szállását, egy Kossuth-díjast
mégsem lehet csak úgy elfektetni”, „Átugrom a nyomdába, s miután megnéztem
a katalógust, tegnap még tele volt betűelírásokkal, s hát a nevére mindenki háklis, azt hiszem már nem jövök vissza az irodába”, s jött is késedelem nélkül a találkahelyünkre, hogy mielőtt bármiről is beszélgetnénk, megcsodáljam aznap
magára öltött ízléses ruhájában, megvolt benne a késztetés a meglepetésre, olyan
készülődéssel válogatta össze ruhadarabjait, akárha az első találkozásra készült
volna. „Ha látnád, milyen csatateret hagytam magam után a hálóban, mire megtaláltam a kedvemre való öltözéket, elképednél! Szeretem, ha elbűvöllek, mosolyogni látom a szemed fehérneműim látványától”, „Milyen kár, hogy ilyen későn
ismertelek meg, amikor a halálvágy és szerelemvágy drámaian összefeszülnek,
megjósolhatatlan a vég”, s fecsegés közben hagytam levetkezni, ahogy a filmeken
szokás, akkurátusan kigombolni az ingét, kokottos mozdulattal kilépni a szűk

2008. augusztus

69

szoknyájából, szép lassan letűrni a fekete selyemharisnyáját, kikapcsolni a csipkés fekete melltartóját, letolni a vékony pántos fehérneműjét, és amikor valósággal reszkettem a legyűrhetetlen vágytól, számba haraptam izgatottságomban,
hagytam éles kis fogaival a számba harapni, hátamba vájni körmeit, és halk, de
egyre gyorsuló pihegések közt magába fogadott engem. Aztán, hogy e rítuson túljutottunk, e rítusra szükségem volt, hogy agyamról felszálljon a köd, ösztönlényem fölébe kerekedjen jobbik felem, a dolgokat szemlélni, elemezni és végiggondolni képes énem, szót lehetett váltani velem. „Komolyan azt gondolom, hogy
gonoszak vagyunk, kéjlesők”, „Óh, kicsim, hajlamos vagy moralizálni az ölelkezéseink után. A testi gyönyör benned mindig lelki kínokat okoz, szerintem imádod
kínozni magad, abban is örömödet leled. Nem akarok ehhez a lelki picsogáshoz
asszisztálni”, „Érdekelne Annám, mire vagy kire szoktál gondolni ölelkezéseink
közben”, „Óh, kicsim, régen rossz neked, ha másra, más dologra gondolok miközben magamba fogadlak”, „M. szerint a hűség legerőteljesebb megnyilvánulásai hűtlenségre vallhatnak. Ez a titkolózás éberré tesz és féltékennyé”, „Ne akarj
minden titkot meglesni”, „Erős képzelet szüli a történéseket, képzeletem erősebben működik, ha ölellek, minden ajzószer között te vagy a legerősebb”, „Néha illatokat érzek, dallamokat hallok, hangfoszlányokat, felerősödnek és elhalkulnak”, „Volt idő, valljam meg legalább magamnak, talán a viszonyunk legelején,
hogy vén kéjencként azért rimánkodtam, kibírjam amíg te is elkészülsz az erőddel, az erős képzelet ugyanis gyors magömlést eredményez, s nem akartam szégyenben maradni”, „Az érzékiséged és férfierőd miatt ne legyenek skrupulusaid,
vágyaimat feltüzelted, s teljesen kitöltötted”, mondta, s épp Anna visszaigazolásai okán nem is voltak. Ellenben amikor elmesélte, miként játszotta ki férje éberségét, miután a szőnyegen ölelkezésünk alkalmával ledörzsölte hátáról a bőrt,
s a látható bűnjelet képtelen lett volna megmagyarázni, mindenféle gyanúm támadt. „Amint hazaértem, legyőzve undoromat, kénytelen voltam szeretkezni vele
a műterem padlószőnyegén, s úgy tettem, mintha örömet okozna a vele való ölelkezés. Hunyt szempilláim mögött téged láttalak, fölém hajolva és örömtől sugárzó arccal. Hallottam a mély hangodat. Borzalmas volt ölelkezni vele, elhiheted
kicsim”, s hogy arcát elkomorulni láttam, ködfátyol ereszkedett rá, őszi reggel
szokott efféle az erdőre, ahonnét varjúsereg károgása hallik, a gyűlölet hevességére és perzselő természetére ismertem. A mértéktelen vágyakozást és a heves
gyűlöletet képtelenség elrejteni, tanult színészeknek sem mindig sikerül a színpadi deszkákról lelépve. „Éppen a nappali civakodás és az ellenszenv és a sivárság hajszolja őket éjszaka kicsapongásokba. Meglehet, egyszerre mindkettőnket
igájába hajt érzékiségével”. Ez a leleményes fogás, melyet az ember sokkal inkább feltételez egy sokat próbált negyven körüli nőről, mintsem egy huszonévesről, szkeptikussá tett; bár természetemhez tartozik a hirtelen támadó rajongás
mellett a csüggesztő kétkedés is, s a talmi, szellemtelen művészeti produktumok
mindent elárasztó özöne is éberen tartja bennem a kételkedést, mégis olyan fáj-

70

tiszatáj

dalmasan hasított belém Anna asszonyi találékonysága, hogy nem tudtam mosolyogni, kárörvendően sem, hanem mint a karámba zárt állat vicsorogtam, fogamat összeszorítva. Az élősdi, az önállótlanságát hencegéssel, hazudozással,
morális gyöngeségekkel elleplezni vágyó festő-férje előtti félelme, szégyenkezése
azt sugalmazta nekem, hogy viszonyukban léteznek olyasfajta meghitt szálak,
benső szükségszerűségek, egymásrautaltságot erősítő tényezők, melyekről nem
lehet tudomásom, s mindig is idegen maradok Anna mellett. A gondolataim idegenítenek el tőle, éspedig miután fölmerülnek, mert legbensőbb természetük szerint irányt keresnek a maguk terjeszkedésének, örvénymozgásának, letapogatják
az illeszkedési és kitörési pontokat, ahonnét másfelé száguldanak, távoli messzeségbe, metafizikai távolságba, s többé már nem tudom nem a gondolatok szövevényességéből látni személyét, saját magam zargatom bele ebbe a kelepcébe. „Mi
azok vagyunk, akiknek mindig mindent be kell vetniük. A megcsalatásnak semmi
értelme számunkra, mert iszonyú belső nyomás alatt cselekszünk, és a tárgynak
nincs más feladata, mint hogy ezt kiváltsa. Ezért gyermekien naivak vagyunk,
amikor a szeretőnket meg kell ítélnünk. Még amikor a szeretőnk csak flörtöt és
könnyű kis érzést akar csupán, akkor is annyira elvakultak vagyunk, hogy mindent oda akarunk adni neki – egész lelkünket. Nevetségesek vagyunk, de jó okkal”, olvastam föl Annának Musil Naplójából egy ölelkezésünk után, de a kommentárt igyekeztem megtartani a magam számára. „Anna testközelében átváltozom, kamaszvonások és szívzűrök erősödnek föl bennem. Mintha szeretném, s ez
a lenge érzés elég is, hogy a képzeletem működésbe lendüljön, s olyanokat képzeljek lényéről, lelkéről, hogy összezavarodom megítélése idején”. A balkézről
való nőben és az iránta táplált heves viszonyban megpillantott másik magunk
folytonos színeváltozása, gyors alkalmazkodó képessége, lelki intenzitása, elmaradhatatlan álomszövögetése, múlthoz és jelenhez kötődése erősebben foglalkoztatott, esztétikai és morális szinten, mint az érzékiségével, flörtölési szokásaival, magába fogadási hajlandóságával nyugtalanító Anna, aki nem lehetett a tudatában annak, hogy elvakultságomban egész addigi életemet, melyhez jobbára
semmi köze sem volt, miként a többi nőnek sem, hajlandó lettem volna átírni,
fölülírni, új összefüggésekbe helyezni, hogy őt birtokolhassam, s rajta keresztül
a széthulló magamat is újra birtokba vegyem. „Fiacskám, azt hittem több eszed
van, egy ötvenéves férfi, akinek családja van, megértő és szeretnivaló felesége,
okos lánya, nem dobja oda egész életét egy, hogy is mondjam, hogy ne sértselek
meg, fogasról leakasztott nőért”, „Miről beszélsz anyám? Nem is értelek”, „Áh,
engem nem lehet megtéveszteni. Az anyai ösztöneim azt súgják és bizonyos elejtett szavakból arra következtetek, hogy a szerelem gyermekké, elvakulttá, naivvá
tesz. Egy nő jelent meg az életedben. Felkavart, összezavart, ezt egy anya megérzi. Ne is tiltakozz! Mindig is ilyen rajongó és szerelmes típus voltál. Bár engem
tudnál ilyen rajongással szeretni, én megérdemelném, hidd el kicsi fiam, vágynám a szeretetedre, de te másra pazarlod a szeretetedet. Igen, olyanokra, akik

2008. augusztus

71

egy könnycseppet sem érdemelnek. De ha meghalok, majd hullajthatod a könynyeidet, késő bánat”, „Szerettem volna felolvasni neked abból az írásomból, melyet Barncusiról írtam, hogy”, „Óh, már megint azok a szörnyűséges alakok, tudod, hogy haragszom rájuk. Elvették tőlem a fiamat, az értem rajongó fiacskámat, aki már csak a szörnyűséges festőkért, szobrászokért és filozófusokért rajong. Ne olvass föl nekem, úgy sem érteném. Nem is értem, miért nem lettél inkább író, olyan szép családregényeket írhattál volna, meg történelmi regényeket.
Azokat szeretem olvasni. Lehettél volna egy Victor Hugo vagy Jókai, esetleg egy
Pármai kolostort megíró híres író, milyen szép volt Gérard Philippe-pel a film is,
de te nem hallgattál rám. Pedig a nők szerették volna olvasni regényeidet. Olyan
ügyesen veszed le őket a lábukról, szédíted a fejüket és szívecskéjüket, hogy biztosan sikered lett volna íróként is nálunk”. „Édesanyám sok szép szava, de sokat
intett a jóra, kit hallgattam, s kit nem soha…”
Folytonos gyanakvásomat igyekeztem elfojtani, s erre a leginkább megfelelő
gyógyír volt, hogy Anna éppen időszerű terveit vitattuk meg. Anna egyre merészebb terveket szövögetett, olykor egy múlt századi híres író, festő, zenész életét
kívánta bemutatni eredeti fényképfelvételeken keresztül, máskor írásos dokumentumokból és használati tárgyakból rendezett kiállítást, hogy a kor levegőjét
érzékeltesse a látogatókkal, és én támogattam e terveit. Nagyon közel állt szívemhez azon terve, hogy a másodrendűnek ítélt vagy a perifériára szorított dokumentumokkal tegye vonzóbbá, megközelíthetőbbé egy-egy híresség életét,
művét, mivel annyi érdektelen, tehetségtelen, szellemtelen ember unalmas kis
életét, talmi sikerét nagyítja föl a média, takarásban hagyva a magasztalásra
méltókat. A mindig ötletes és esztétikus kiállításokat rendező franciáknál láttam
olyan művészi életművet és kort bemutató kiállításokat, mint amilyeneket Anna
eltervezett. Eredeti fotókat nagyítottak föl egy-egy hírességről, s a falakon körbe
aggatták, különböző plakátok társaságában; üveges tárlókban helyezték el a személyes tárgyait: szemüvegét, óráját, tollait és kéziratait; a terem belső terébe
vagy az illető saját bútorait vagy korhű másait állítottak ki, ezeket mintegy összekötötték a különböző színű selyemsálak, akár a halott szobájában szokás mindent feketével letakarni; s az érdeklődők figyelmét jól terelő feliratokon a hírességtől vett idézetek és róla szóló kommentárok olvashatók, melyek a személyességet és személyiséget mutatják meg. „Olykor egészen elképesztően téves képzeteink vannak egy-egy híres alkotónkról, s nem igyekszünk ezen változtatni. Az
a sejtésem, erősíts meg ebben, nem is szeretnénk meglátni valódi énjüket. Mintha
a nagyság, a dicsőség, a nemzeti büszkeség, a sérthetetlenség oly mértékben elfogulttá tenne bennünket, hogy az emlékezés fátylát borítjuk a nem kívánt részletekre. A nők inkább érzékenyek a részletek finomságára. Sajnálatos, de még
mennyire, hogy egyszerűnek és magasztosnak igyekeznek beállítani azt, aminek
a hátterében jellemgyöngeség vagy hiányosság húzódik. A végletes érzelmektől
szenvedő, súlyos vétkeitől szabadulni nem tudó ember plasztikus, mint egy szo-

72

tiszatáj

bor. Ezért gondolom, hogy a koszorús alkotókat a maguk ellentmondásosságával,
hibáival egyetemben akarom megmutatni”, mondta Anna, s a sérthetetlenséget
fricskázó szándékán mosolyogva tettem hozzá, mintegy magamat megfricskázva
„Majd megkapom, hogy a szentségtörő játékok mestere voltam melletted”, „Sem
kevesebb, sem több haragosod nem lesz miattam”, „Meglehet, de irigyeim már
így is szép számmal akadnak miattad”, s cseppet sem bánkódtam irigyeim számának növekedése miatt, cselédtempónak gondoltam a szép szeretőmért való
irigykedést, mely gyakorta pletykálkodásba és piszkoskodásba csap át.
Az egyik fizikus kollégám két évre szóló ösztöndíjat kapott Los Angelesbe, s itt
hagyta rám a lakását, afféle legénylakás volt, másfél szobás, rosszul berendezett
remetelak, ami viszont éppen megfelelt annak, hogy kiváltsuk a mocskos és zuhanyzó nélküli garniszállókat evvel a szolid, általunk némileg átalakított lakással,
s miután berendezkedtünk, mindig itt szerettünk időzni, fájt hazamenni a komor
sötétbe, belenézni hitvesem jóságot és megtörtséget, boldogságot és fáradtságot
sugárzó szemébe, mely a szerelem örökkévalóságát és halhatatlanságát rejtette.
Anna szorgos kezének nyoma mindenütt meglátszott a „menedékhelyen”, mintha
újonnan kezdenénk az életünket közös háztartásban, aminek előfeltétele a korábbi nyomok eltüntetése. „A vágy, amely mindegyik félben felébredt párja után,
összehozta őket, átkarolták egymást és összefonódtak, egyesülésre áhítozva és
végül belehaltak az éhségbe és a tétlenség egyéb következményeibe, minthogy
semmit sem akartak tenni egymás nélkül”. A konyha csakhamar új arculatot
nyert, megannyi paraszttányér és festett szilke, művészektől ajándékba kapott
kávéspohár és kedvenc francia borospoharaim, gyertyák és szárazvirágok sorakoztak a polcokon és ablakpárkányokon, s oly otthonosan mozgott a konyhában,
akárha saját házának úrnője lenne, aki gond nélkül birtokolja a tárgyakat, hatalmát kiterjeszti életéhségem felett, s hol magával, hol különös ízű étkeivel táplált.
„Olyan mohón eszel, kicsim, mint aki napok óta nem kapott enni. Nézd meg, lecsöpögtetted az inged is”, „Ezt a feleségem szokta mondani, asszonysiránkozás”,
„Utálom a férjem ingén is a zsírfoltokat, képtelenség eltüntetni, egyformák
vagytok az evés közbeni óvatlanságban”. A fürdőszobában, a fürdőkád és mosdó
kivételével szinte mindent kicserélt; parfümjei, parfümös tégelyei és az én pipereeszközeim kéznél voltak, s mivel kéznél voltak, állandó illatfelhőbe burkolóztunk, testemet mindenféle gyógykenőccsel masszírozta, hátamból kidörzsölte az
izomgörcsöket, s hálásan köszöntem meg neki erőfeszítéseit, hogy fizikai létemet
görcsmentessé tegye. Magam számára is elképesztő volt testem romlandósága,
csontjaim kopása és elmeszesedése, izmaim görcsössége. Míg az ítélőképességemet egyre megbízhatóbbnak tartottam, képzeletem játékosságát a kései szerelemnek tudtam be, egyre áthidalhatatlanabbnak tűnt a test és lélek közötti szakadék, melyről nem lehetett nem tudomást venni. Épp ezt a kezdődő vagy már
régóta meglévő rozogaságomat eltüntetendő, fürdőköpenyt és háziköntöst is vásárolt nekem, mert saját mezítelenségi rögeszméjével szemben, szerette, ha ele-

2008. augusztus

73

gáns otthoni öltözékben szemlélem mezítelenségét, melyből magnetikus vonzalma és testének üde bája áradt. „Határozottan azt érzem, hogy szeretem azt
a derűs és komoly, elrévülő szemű férfit, aki vagy, öröm veled lenni, milyen jó
volna mindig veled lenni”, „Álom, álom, túlságosan is belevesztünk az élet élvezetébe, egymás élvezetébe”. „Élvezem a veled töltött órákat, tudod jól, hogy
a férjem nem a partnerem. Szellemileg és lelkileg nem partnerem, nem ér fel hozzád. A szépség és bölcsesség szeretetének hiánya járja át, ezért közönséges és tehetetlen. Nem akarok több áldozatot hozni érte”. „A szerelem kiváló alkotó általában a művészi alkotás minden ágában, mert amit valaki nem tud, ami nincs
hatalmában, azt másnak sem adhatja át, arra mást sem taníthat meg, mondja
Platon”. „Márpedig én azt szeretem benned, amivé tettél, amit a szerelemben
megtanítottál nekem, az öleléstől a méltóságvágyig”. Gyakorta csak egy kis bugyi
volt minden viselete és egy begombolatlan férfiing, s néha ez éppúgy zavart,
mintha leskelődő idegenként kaptam volna rajta e szemérmetlenségen, s nekem
kellett volna szégyenkeznem biblikus bűnömért. Zavarba ejtett mezítelensége,
mintha saját magam barátja volnék, aki Anna mezítelenségét látva kínosan érzi
magát, mivel képtelen uralkodni bőszült vágyakozásán, láthatatlan erekcióján,
s ezért attól sem riad vissza, hogy ajánlatot tegyen a mezítelen szeretőmnek, mint
az egyik ügyvéd barátom tette, aki azt mondta Annának távollétemben, hogy szívesen elvinné magával bármelyik tengerpartra, akár két hónapra is, ha helyettem
ő lehetne a szeretője. S persze saját magam barátjaként tehetetlennek is éreztem
magam, s emiatt haragra gerjedtem a mezítelenség puszta tényétől, ugyanis színlelnem kellett, hogy hidegen hagy, holott magnetikus vonzalmától majd megőrültem. Barátaimnak örökös gondot jelentett miként viselkedjenek velem szemben, miközben a szemlélődésbe visszahúzódva, gondolatban magukat helyettesítették velem, a szerepembe bújtak, s igyekeztek engem letaszítani, képesnek
hitték magukat a helyettesítésre.
A rövid idő leforgása alatt jelentős vagyonra szert tett közjegyző barátom, aki
padtársam volt valaha a gimnáziumban, kertelés nélkül megvallotta bősz vágyakozását Anna iránt, s azt is, hogy ezt a felindultságát heti rendszerességgel egy
garniszállón szokta csillapítani egy pénzen vett fiatal nővel, aki Annára emlékezteti, s amikor magába fogadja, Anna nevét sugdossa a fülébe, s ahogy mondta,
a lány úgy megszokta már ezt a becézést, hogy magát is ezen a néven szólítja,
amikor harmadik személyben beszél magáról. „A te Annád bármit megtesz neked, kérj bármit mókuskám, olyat is kérhetsz, amiről álmodni szoktál, hogy mit
csinálsz egy nővel. Remélem nem leszel fukar a kicsikéddel, akkor elhalmozlak
a testemmel, az ajkammal”, mondta a lány, mesélte, s azt vizsgálta a szememben,
hogy nevetségesnek vagy közönségesnek tartom-e különös szokását. „Mondd,
csinos a kicsike? Tessenék nekem? Elmondhatom, hogy nem szeretem a piszkafákat, örömtelenek, de a löttyedt nőket sem, közönséges tehenek. Ha akarod, átfestetem a hajamat, vörösre vagy feketére akarod? Mesélj nekem arról a nőről,

74

tiszatáj

akiért fáj a szíved. El sem hiszed mennyi históriát hallottam már, tragikusat,
szánalmasat, unalmasat mondanak el nekem a klienseim”. Meglehetősen mulatságos lehetett, hogy az Anna felől tudakozódó lány harmadik személyben beszélt
magáról, mint az áruba bocsátott test gazdájáról, aki nem a saját testével bájolta
el barátomat, hanem valaki máséval, egy előtte ismeretlenével. „Elragadók ezek
a fiatal lányok, ahogy kézen fogva ülnek egy panzió hátsó szobájában a kanapén,
s miközben várakoznak, malacságokat sugdosnak egymásnak, kibeszélik klienseiket, rosszkedvüket. Szeretem meglesni, ahogy játszanak a nyelvükkel, kiöltik,
egymásra nyújtogatják, egymást csókolgatják hegyes kis nyelvecskéjükkel. Egészen megőrülök értük. A nyelvükért, amikor kiöltik és az öledbe ülve a szádba
hatolnak a kis nyelvükkel. Megfogtam az egyik kevésbé csinos lány dombocskáját, felkínálta magát, de botorságnak tartottam elhagyni az én kicsikémet”. A homlokánál kopaszodó, erősen szuszogó közjegyző barátom, aki a virilis listán előkelő
helyen szerepelt, nem sajnálta a pénzt, hogy örömét lelje a nyelvüket öltögető
lányokban, akik feledtették vele a jövedelmező hivatását, a név aláírásával megpecsételt szerződéseket, s mivel a helyen névtelen maradt, inkognitóban, nem
háborgatták a piszkoskodó, kicsinyeskedő ügyfelek, maga volt ügyfél a malacságokat sugdosó lányok házában, elillant a rosszkedve, hagyta, hogy kicsikéje a kedvében járjon.
Vályi Lajoska édesanyja szakácsnő volt a megyei klinikán, s a napi ételmaradékot a többiekkel testvérisen megosztva, ételhordóban hordta haza, sűrűn szőtt
cekkerét használta álcának. Egyszer láttam leszállni a villamosról és kacsázó járásával tipegni hazafelé, a természetfilmek pingvinjei rémlettek föl emlékezetemben, mókás járásuk, tömzsi testük és vastag nyakuk kísérteties rokonságot
mutatott Karolina néniével. A tenyérnyi rántott húsok, méretes sült oldalas, ételhordóban összepréselt töltött káposzták mellett olykor egész rúd téliszalámi vagy
húsos szalonna is jutott neki, úgyhogy a hűtőszekrényük állandóan zsúfolásig
megtelt, amiért irigykedtem a jólétükre, az 1970-es években a jólét bizonyos
fokmérője a nagy zabálás volt, s kevésbé vettem észbe, hogy Karolina néni így
spórolta meg a havi kosztpénzt. Lajoska apja a vasút mozdonyjavító műhelyében
dolgozott lakatosként, s mivel italos ember volt és a mezítlábas cigarettától folyton köhögött, köhögése a tüdőbajosok, a nikotinmérgezettek harákolását, köpködését juttatta eszembe. Nem látszott túlságosan erősnek, holott barátom elmondása szerint „Korábban legény volt a gáton, nem ijedt meg a saját árnyékától”, s ebben a lakonikus megjegyzésében egyszerre véltem felfedezni némi tiszteletet a gyermekkori apaemlék iránt és nem csekély megvetést az italos apával
szemben. „Szégyenből iszik, szégyelli, hogy befolyásolható az ivócimborák által,
szégyelli, hogy anyám ellenkezése ellenére abbahagyta az esti gimnáziumot, hogy
egy senki, egy nagy nulla”. Lajoskát gyakorta küldte az anyja az állomásfőnökség
melletti Kisvasutasba, ami igazi csehónak számított, szúette hajópadlóját fáradt
olajjal kenték föl, a horganylemezzel megvasalt pult mögött hentes kinézetű csa-

2008. augusztus

75

pos állt, tömzsi ujjai közt ügyesen forgatta a söröskorsókat és decis poharakat,
ahogy Lajoska mesélte, s neki kellett hazakísérnie az erősen imbolygó és átkozódó apját, aki nem vetette meg a kollégái meghívását, mivel Karolina néni igyekezett megszabadítani pénztárcáját valamennyi zsebpénzétől. „Nem azért hordom naponta az ételt, két szatyorral, hogy magának több jusson italra. Ha én le
tudok mondani mindenféle élvezetről, tanuljon meg maga is! Mindig csak ígérget, egyébből sem áll ki, mint ígérgetésből. Tele van már vele a padlás. De magának a rongy barátok és az ital fontosabb, mint a család. Vegye tudomásul, Lajoskáért csinálok mindent, a gimnázium után egyetemre megy. Punktum! Hogy ne
ilyen naplopó legyen, mint maga! Fel is fordulhat felőlem, mit bánom én, ha elissza a máját is!”, mondhatta férjének pulykavörössé vált arccal, haragjának kitörését a gutaütésre hajlamosak vértolulása tudatosította bennem valahányszor
elvörösödni láttam. Vályi Elemér bárgyún mosolygott kefe bajusza alatt, az italozástól örökösen bamba képet vágott, sosem tudtam eldönteni, hogy haragszik-e
valakire, vagy csak hülyén vigyorgott, „Van az embereknek egy fajtája, komikusok, agyalágyultak, szerencsétlenek, akik alaphelyzetben idióták”; s fényesre kopott vasutas egyenruhájában afféle „sínbohócnak” tűnt, ahogy gyermek fővel becéztük a vasutasokat. Ha néha napján megfordultam náluk, ténylegesen csak
megfordultam, mentem és már jöttünk is el, Lajoska szégyellte előttem az apját,
aki fiatalurazta őt, „Mán megint gyüszmékel a fiatalúr, nem fogja a hely, az anyja
meg tutujgatja, kitörli a seggét”, állandóan froclizta a pattanásai és gyér bajusza
miatt, és iszonyatos hangnemben kötekedett vele, úgyhogy csakhamar parázs
vitába torkollott párbeszédük, ami sem nem kezdődött, sem nem végződött értelmesen. Azt hiszem évek hosszú sora óta zajlott a két férfi monológja, s úgy
haladt el egymás mellett, mint két sebesgőzös a nyílt pályán, „Képtelenek vagyunk megfelelni egymásnak, elviselni a másikat. Nem a vasutast nem szeretem,
hanem az élhetetlent, a kötekedőt, az engem folyton megalázót”. Láttam barátom
kezét ökölbe szorulni, lángvörössé vált a feje, s alattomos kis pattanásai kevésbé
virítottak fehér arcbőrén, azt hiszem ilyenkor dadogott is. Haragját csillapítandó,
beültünk egy külvárosi sörkertbe, ahova a szomszéd házakból jártak a nyugdíjasok és a közelben dolgozó mesteremberek sörözni, s az anyjától kapott zsebpénzből megittunk egy pohárral, hűséges hallgatótársnak bizonyultam álmai befogadásához, mivel magam is a közelgő önállóságomról ábrándoztam, arról az időről,
amikor nem tartozom többé számvetéssel senkinek, nem köti meg a kezemet
idegen szándék és akarat, hagytam, hogy kifüstölögje magát az apja ellen. „Világgá mennék, vagy katonának állnék, férfi módjára fizetnék meg neki”. „Édesanyám hol az az édes tej, kivel engem katonának neveltél? Adtad volna tejedet
a macskának, ne neveltél volna fel katonának.”
A kamasz fiúk és apáik párbeszéde a legritkább esetben épületes; pontosabban az a baj ezekkel a párbeszédekkel, hogy bizonyos épületes jelleget öltenek, az
apák szemlátomást a maguk vélt igazát szajkózzák és élettapasztalatukat óhajtják

76

tiszatáj

átadni egy beavatási szertartás keretében, mely régóta az életbölcselet és túlélési
stratégia híján van, egyedül a feltétlen tekintélytiszteletet követeli meg a tekintély szertefoszlása ellenére is, vagy éppen azt pótlandó. S bár kamasz fiúk csak
a legritkábban beszélnek leendő családterveikről, inkább a süldő vagy hirtelen
nagylánnyá fejlődött gimnazistákat beszélik ki, titkos választottjukról fecsegnek,
meg a hódításaikról, melyek gyakorta egy bíztató kézszorításban vagy ártatlan
csókban merültek ki akkoriban, meglepő módon Lajoska sosem beszélt a lányokról, mintha valami nagy csalódásban lett volna része, amit magának akart megőrizni, ezért én sem firtattam a titkát. Pedig módjában állott volna időnként
meginvitálni egy osztálytársnőnket valamelyik cukrászdába, mert édesanyja titokban nem csekély apanázzsal látta el, de félt, hogy az alattomos kis pattanásai
és örökké dohos szagú ruhái miatt kellemetlen visszautasításban lenne része,
holott a gimnázium kosárlabda csapatának a részét képezte, s ez némi rangot jelentett a lányok szemében, még ha állandó csereként került is szóba az edzőnél.
Emlékeim szerint az érettségi évében, 1976 tavaszán, Vályi Lajoskával álltunk
sorban a kassai TUZEX-bolt előtt, valódi amerikai farmerért; hajnalban vágtunk
neki az útnak autóstoppal, hogy megspóroljuk a szülőktől kapott vonatjegyárat
és a sikeres vásárlást néhány korsó cseh sörrel megünnepeljük. A feketén vett
dollárt a tornacipőnkben rejtettük el, a zokni alá, mert hallottuk, hogy időnként
a csehszlovák határon alsógatyára vetkeztetik a magyar turistákat, s még a fogpasztás tubus tartalmát is kinyomják, elijesztendő a hozzánk hasonló seftelőket,
pedig mi igazán kis halnak számítottunk a heti vásárosokhoz képest, akik falusi
búcsúban és piacokon árulták busás haszonnal a behozott farmert és dzsekit,
meg a márkás tornacipőket. A sorban kizárólag magyar, illetve lengyel fiatalok
álltak, mégsem mertünk belebonyolódni a politikai helyzet megvitatásába, köztudott dolog volt ugyanis, hogy rendszerint tégla is található a sorban állók között, akik feladják az embert a határon, persze inkább azokat figyelték ki, akik
nagyobb tételben vásároltak. Úgyhogy amint megvettük a két-két farmernadrágot (az egyiket eladtuk, hogy a sajátunk szinte ingyen legyen), és egy sörkioszkban felhajtottuk a megérdemelt jutalmunkat, filléres melegítőnktől megszabadulva egy kertes ház előtt, magunkra húztuk mindkét zsákmányunkat, s a lehető
legrövidebb úton, a Miskolc-felé vezető autóúton iparkodtunk hazajutni. Az egyik
volt általános iskolai tanárom vett föl minket, még neki sem merészeltük elmondani, hogy miért voltunk Kassán, a dómbeli Rákóczi-síremlékről áradoztunk,
a Lőcsei házról, a határőröknek pedig, hogy nem kellett kiszállnunk a Trabantból,
megjátszottuk az ártatlan turistát. „Ártatlanok voltunk, rászedtek bennünket, elmocsarasították a lelkünket és álmainkat, szégyelleni valónak mondták álmainkat. Mennyi verseskötetet olvastam! Ma már bele sem lapozok, egybe sem. Csak
a törvénymódosításokat követem nyomon”.
Vályi Lajoska, ahogy egyszer később mesélte, az egyetemi évek alatt, hétvégeken nyomdában dolgozott, hol a kötészeten pakolta raklapra a könyveket, hol az

2008. augusztus

77

éjszakai műszakban nyomott hírlapokat zsákolta, hogy a kollégiumi társakkal
szünetben leutazhasson Balatonalmádiba egy hétre, vagy elmehessen a Gdansk
melletti Sopotba, jazz-fesztiválra. „Na beszállsz, vagy maradsz, apukám? Nem
érünk rá várni, hogy szaroskodj!”, szólt ki a kisteherautó fülkéjéből egy gimnazistatársa, amikor megálltak felvenni a stoppoló Lajoskát. Amilyen bátor és rámenős volt a kosárlabdában, olyan gyámoltalannak, gatyázónak tűnt a hétköznapokban, ezért örökké kereste a társakat, akikkel együtt lóghat, moziba vagy
koncertre mehet, önbizalmát a másokkal való együttlét során találta meg, közöttük kiváló fecsegőnek és mókamesternek bizonyult. Ebben az időben egyszer
összefutottam vele a vasútállomáson s meglepődve láttam, hogy hosszú hajat növesztett és bozontos körszakállt, s húsz egynehány évesen sörpocakot is eresztett.
Némi kitérő után szemérmesen újságolta, hogy együtt él egy nála idősebb nővel,
aki a fővárosi földhivatalban dolgozik, osztályvezetőként, akkor ismerkedett öszsze vele, amikor a fél éves gyakorlati idejét a hivatalban töltötte.
Ebben az időben egyébként unokaöcsémmel is összefutottam az állomáson,
ahol csapatostul várakoztunk arra, hogy a nyírségbe vigyenek bennünket almát
szedni, mert az egyetemisták akkoriban az őszi szemesztert az állami gazdaságban végzett ingyen munkával kezdték, s ahogy a vonatunkra vártunk, az unokaöcsém leugrott egy diákokkal telt vonatból, ő már hazafelé igyekezett az almaszedésből, hangos ováció közben megölelt és lakonikusan jegyezte meg: „Vigyázz
magadra, ki tudja mikor látjuk legközelebb egymást”, mintha az unokaöcsém
már tudta volna, hogy legközelebb csak negyedszáz év múlva látjuk viszont egymást. „Isten útjai kifürkészhetetlenek”, ismételtem meg neki anyám mondását;
Isten kifürkészhetetlen terve szerint unokaöcsém egy augusztusi napon, a találkozásunk után három évvel, felszállt a londoni gyorsvonatra egy hátizsákkal és
odafelé szóló jeggyel, ami különös módon nem tűnt föl a határőröknek, és itt
hagyta Kelet-Európát a maga évszázados nyűgeivel és háborúival, gyűlölködéseivel és határmódosításaival egyetemben, s beiratkozott az oxfordi egyetemre
doktorálni, mert gyermekkora óta atomfizikus akart lenni, s a Pesten szerzett
diplomáját hasznosította terve valóra váltásához. „Életemben először miattad
hazudtam”, mondta az unokaöcsém, aki a negyedszázaddal későbbi találkozásunk pillanatában megölelt s olyan természetesen sorolta közös gyermekkorunk
emlékeit, mintha minden évben egy asztalnál ültünk volna valamilyen családi
ünnepen. „A holdraszállást közvetített a televízió és te azt mondtad a nagymama
kertjében, hogy ott van fenn a Hold, ott sétálnak rajta az emberek, s mivel a Nap
kellő szögben világítja meg őket, az árnyékuk világosan látszik lentről is. S te azt
kérdezted tőlem, látod őket? Nem mertem neked ellentmondani, és azt mondtam
ellenkezés nélkül, hogy igen, látom őket, látom az árnyékukat. Egy fenét láttam,
csak téged láttalak a Holdat bámulni, s féltem volna hülyének látszani, aki nem
látja a Holdon járó űrhajósokat.”. Magas homloka gyöngyözött, s olyannyira nekibuzdult, hogy azt hittem most újra dadogni kezd, a hevesen feltoluló indulatok,

78

tiszatáj

a gyöngyözést kiváltó, soha el nem mondott emlékek beszédzavart okoznak.
A kimondás zavarát. „Semmire sem emlékszem ebből, milyen különös, pedig kiválónak hittem a memóriám”, „Ma már tudom, hogy te sem láthattad őket, csak
hencegtél. Máig emlékszem, hogy szégyenkeztem életem első hazugsága miatt.
Megfogadtam, hogy soha többé nem hazudok, s bárki, legyen az idősebb, okosabb vagy nagyobb, rá akar venni a hazugságra, nemet mondok neki”. Akkor pedig én hazudtam, amikor a tudományos érveit sorakoztatta, hogy miért is lett
volna fizikai és optikai képtelenség a Földről, nagyanyánk kertjében, szabad
szemmel látni a Holdon járó amerikai űrhajósokat, s rákérdezett, hogy értem-e
amit mond, s bár ésszel fölfogtam a mondatait, csak éppen a magyar mondatainak bizonyító értéke maradt homályban előttem, s hümmögtem, mint aki előtt
megvilágosodik egy talány, voltaképpen feledni óhajtottam ezt a későn kiderülő
incidenst és saját felfogóképességem hiányosságait. „Oké, most már legalább tudod, hogy miért nem akarok olyan országban élni, ahol a nagyobbak, az erősebbek, a politikusok és az okosok gátlástalanul hazudozhatnak, s következmények
nélkül megtéveszthetik a kisemmizetteket, akik nem merik azt mondani, oké,
uraim, elég volt a hazugságból, terítsük ki a kártyákat és játsszunk nyílt lapokkal.
Ti magyarok mindig cinkelt kártyával szerettek játszani. A blöffölés és csalás és
adóssághalmozás afféle úri passzió. A nagyapánk is ilyen hamiskártyás volt.”,
„Egyetlen éjszaka alatt nyert egy budai villára valót és reggel el is veszítette.
A cselédlány ölén vigasztalta magát”. Mindez csak mint családi legenda terjengett
a szülők száján; a legendáriumok nem mellőzik a túlzást, az elrajzolást, de hogy
volt némi igazságmagva a kártyacsatáinak, abból következtettem, hogy bárhányszor szóba hozták előtte, somolygott, nem akart színt vallani, mintha azt mondta
volna „lári-fári, nagyobb a dolog füstje, mint a lángja”. „Ezt a történetet én nem
ismerem, sosem láttam kártyázni, a mamát igen, de a papát soha”, „Apám mesélte, szeretett efféléket mesélni, mintha irigyelte volna az apját kicsapongásaiért”. Az ebédlőasztalnál ült a családi ünnepeken, s míg a többiek az ételt kanalazták, rettenetes történeteket mesélt az apjáról, saját gyermekkoráról, a hatvanas években viselt dolgairól, s noha a századjára hallottuk az unalomig ismert
történeteket, egyikünk sem szakította félbe a szégyenletességük okán nagyon is
félbeszakítani vágyott történeteket. Az újramondás során nem adott hozzá semmit a történeteihez, ez tette kínossá hallgatásukat, no és a sokadszori ismétlés
nyomán felismert szégyenkezés a rettenetes, közönséges, nagyon is közép-európai nyomorúságos történések miatt. „Az a baj, bátyuska, hogy az emigrációban is
csalnak és hazudnak és gyűlölködnek a magyarok. Egyszerűen nem értik meg,
hogy Kelet-Európa mizériája senkit sem érdekel egy bizonyos határon túl. Az én
kollégáim, egy Jasiból való román, egy kassai szlovák, egy belgrádi bosnyák fizikus”, „Elég vegyes bazár”, „Mindannyian angolul beszélünk a fizikáról és soha
szóba sem kerül, hogy kinek az apja kit gyűlölt és miért emigráltak egykori hazájukból.”, „A köldöknézés a skizofrénia melegágya. Vagy az öntisztulásé. Kinek-

2008. augusztus

79

kinek hogy”, „Te esztéta vagy, bátyuska, a szépet keresed, én csak fizikus vagyok,
de feltételezem, hogy nincs román, szlovák és szerb szépség. Ne a nőkre gondolj!
Oké? Csak szépség van, vagy annak az ideája, ahogy a fizikának is törvényei vannak, amelyek univerzálisak. A szépség és a törvény a létezés univerzalitásában
rejlik, s ha bárki parciálisan gondolkodik, nem tudom már, hogy mondják ezt
magyarul, meghazudtolja az univerzális létezést”.
Negyedszázaddal később, hogy újra viszontláthattam unokaöcsémet (annak
köszönhetően, hogy az előző évben egy web-oldalon megtaláltam a címét, s írtam
neki egy rövid üzenetet, abban a reményben, hogy nincs szó névazonosságról,
s felvettük a kapcsolatot, amit hosszas telefonbeszélgetések és egyeztetések követtek a találkozásunk előtt), aki az egyik vezető amerikai egyetem fizikaprofesszora
lett, Passadénában, s olyan folyamatosan, lendületesen, meggyőzően érvelt
a maga igaza mellett könyvtárszobámban, hogy nekem, aki mégiscsak a szavak
embere vagyok, bizonyos értelemben és fokig a szófűzés mestere, elállt a lélegzetem, mert gyermekkori emlékeim szerint az unokaöcsém oly mértékben dadogott, hogy állandóan csúfoltuk őt. Csúfolódásunkért beárult a nagymamának,
s mi nem haragudtunk rá, mert nem beárulós fajta volt, csak tehetetlen, s mivel
legkisebb lévén képtelen lett volna megverni bármelyikünket is, a nagymamánál
keresett időszakos menedéket. „Te ismerted az én anyámat, akit a testvéreivel
együtt kitelepítettek a hortobágyi pusztába. A fagyos földeken dolgoztak, többek
között rizst termesztettek az Alföldön. Térdig jártak a jéghideg vízben és ennek
következtében lebénult az anyám, négy éves voltam, amikor meghalt.”, „Emlékszem rá, igazán szépasszony volt, göndör gesztenyebarna haj, félénk mosoly az
ajkán, szívjóság. Mintha félt volna örülni, olykor mélabússá vált, érthetetlenül
változott a kedélyállapota. Ma már megértem”. Olykor régiségvásárban fedezni
föl megbarnult családi fényképen igazi szépasszonyokat, esküvői ruhában, s a több
évtizedes múltból akár egy ilyen fényképpel is összetéveszthettem unokaöcsém
anyját: a szépasszonyok sorsa egyformán banális vagy tragikus. „Az apám állítólag katonaszökevény volt, dezertált a jugoszláv határon át Olaszországba. Anyám
a pesti garzonlakásban képtelen lett volna gondoskodni rólam. Bár az emlékek
megszépítik a múltat, a falut, a nagyszülőket, a fákat és téged, akivel nyaranta
együtt lehettem, de a nyomasztó világ miatt dadogtam.” „Nekem a gyorsbeszéd
jutott osztályrészül. Mintha mindent azonnal el kellett volna mondanom. Hogy
mit is, az lényegtelen”, „Még az egyetemen is elfogott a dadogás, ha izgultam egy
vizsgán. Mivel árva voltam, nem bántottak. Külön figyeltek rám. Csak akkor múlt
el, amikor Angliában ledoktoráltam és egy világhírű professzor maga mellé vett
a departementjére.”, „Nekem sosem múlt el a hadari beszédem, ilyen a vérmérsékletem. Egy pszichológusnő azt mondta, talán össze is omlana a személyiségem, ha nagyon lelassítanék”, „Idővel angolul könnyebb volt kifejezni magam,
mint magyarul. A magyar nyelv olyan kacifántos, sorry, mindent szörnyen komplikáltan ír körül. Kaptam egy feladatot és borzalmasan komplikáltan magyaráz-

80

tiszatáj

tam el a professzornak, hogy mit végeztem. Egyszer rám szólt, kolléga, please, azt
mondja meg nekem, hogy igen vagy nem! Az ő departementjében tanultam meg
angolul gondolkozni”. Miközben az emlékeim szerint erősen dadogó unokaöcsém
elmondta a szavakkal birkózásának eredményét, pragmatikus szemszögből,
egyszeriben dadogás vett erőt rajtam, mert én, a szavak és szófűzések mestere,
egyáltalán nem tudtam ilyen pragmatikusan beszélni a saját hivatásomról, és ez
szörnyen deprimált.
Vályi Lajoska is dadogott olykor, ha az apjával összeszólalkozott, vagy ha
francia nagydolgozatot írtunk, s nem tudta pontosan lepuskázni az enyémről az
igeragozást, izgatottságában kidugta a nyelvét és elvörösödött, pattanásai csúffá
tették, mint tavaszi szeplők a fruskákat. A szünetben a tilalom ellenére rágyújtott
a mellékhelyiség előterében, és hogy erőt vegyen dadogásán, éppolyan indulatosan és lendületesen mondta ki „bassza meg!”, mintha sosem lett volna gondja
a beszédtempóval. Az én egykori padtársam az elit gimnáziumban, aki gyakorta
szorongott az italos természetű apja miatt, évtizednél hosszabb időre eltűnt a látókörömből. Az a hír járta róla, hogy képtelen lévén elsajátítani a cicerói ékesszólást, az ügyvédi hivatás helyett a nyugalmasabb közjegyzőséget választotta.
„Noha lehettem volna tyúkperes ügyvéd, vagy egy állami gazdaság jogásza, egyikhez sem fűlött igazán a fogam. Ledolgoztam a nyolc órát, mint bármely más közhivatalnok, aki szinekúrának tartotta az állami posztját, villamossal hazazötykölődtem. Otthon elterülve a franciaágyon az asszony divatlapjait olvasgattam.
Egykedvűen bámultam a kreol vagy szőke csontváz modelleket, ahogy valamelyik
sztár divattervező, Armani, Versace, Gucci ruhakölteményeit és sálait mutogatják. Különösebb erőfeszítésnek semmi értelmét sem láttam, azt hittem, elvegetálok a nyugdíjig. Esténként megnéztem a főműsoridőben vetített filmet, egy-egy
focimeccset, megittam egy üveg sört. Margittal sehova sem jártunk. Nem kerestünk rosszul, csakhogy örökösen gyűjtötte a pénzünket valami meghatározatlan
dologra. Az étkezést sem vittük túlzásba, emlékszem, szegény anyám kórházi
menzáról hozott étkei is különbek voltak, mint a Margitéi”, „Magam is egy érettségiző öltönnyel kezdtem az önálló életet. Édes volt a szerzés, kedvlohasztó a lemondás”, „Margit többnyire a hálószobában keresztrejtvényt fejtett, a saját maga
varrta párnái között ült, dagadt lábát kinyújtotta a francia ágyon. Máskor horgolt, ki tudja hányadik asztalterítőjét, melyet a kolléganőinek ajándékozott névnapjukra, mert ajándékra sem költöttünk. Örökösen megintett, a fejemhez vágta,
hogy a kéztörlőt összetévesztettem a törlőkendővel, nem hajtottam le a vécétetőt,
lecsöpögtettem kávéval a hófehér abroszt, hagytam a kenyeret megszáradni a kosárban. Mindenféle idétlenséggel bosszantottam, s még élvezetemet is leltem abban, hogy bosszanthatom Margitot. Hirtelen meg is öregedett.”, „Tudom jól,
a kelleténél is jobban tudom, miről beszélsz. A feleségem negyvenedik születésnapján poharazgattunk, az együttlét éveit idézgettük. Rosszkedvét iparkodtam
oldani, a szörnyűséges emlékeket tompítani. Váratlanul azt mondta, volt idő,

2008. augusztus

81

amikor undorodtam, ha hozzám akartál érni, gyomorremegéssel feküdtem melléd, mert az idegen nők illatát éreztem a testeden, vágyaidat más nők képei és
hangjai táplálták. Mily döbbenetes, Anna is ugyanezt mondta a férje kapcsán.
Egyiküket a másikból értettem meg, utólag”. S hogy megértettem egyikből a másikat, s viszont, a két nő átlényegült, egyfajta szimbólumként jelent meg képzeletemben, Klimt-féle nőszimbólumokkal asszociáltam őket, erős erotikus vonzást
kölcsönözve mindkettőjüknek; Anna volt maga a dráma, a feszültség, a jelenvalóság, a kiszámíthatatlanság, a feleségem a líra, a kiegyensúlyozottság, az emlékezés, az elrévülés. Ez a festői szimbólumban gondolkozás nem szolgálta lelki nyugalmamat, morális kétségeimet saját teremtményeimben láttam viszont. „Van,
aki elválik egy másik nő miatt, van, akinek nem okoz gondot a kettős élet. Gusztus kérdése”, mondta egy hetvenéves kollégám, akinek adtam a véleményére,
s hogy nem egészen volt járatlan a szerelmi szenvedélyben, egy másik megjegyzéséből következtettem, „a szerelmes férfi hitvesét megalázza egy nimfomániás
nőcskével az ölelkezése idején, a mértéktelen szenvedély hunytával gyűlölködve
gondol a közönséges hentergésre, melyben nem sokkal korábban gyönyörét lelte,
és szukának mondja kedvesét”.
„Az egyik reggel arra ébredtem, hogy végem van. Szívszorítást éreztem a mellkasomban, de az orvos semmi rendellenest nem talált. Életmódváltozást emlegetett.”, „Ismerős érzés, ez a démonokkal viaskodás. Már rég nem a nőinkről van
szó, hanem a lelkünkben viaskodó daimonjainkról”, és felrémlett az Annával
töltött első találkozás végtelen öröme, melyben egyfajta halhatatlanságot, múlhatatlanságot pillantottam meg, s hogy az ölelkezést követően nem éreztem fájni
végtagjaimat, hajlamos voltam Erosznak hálát mondani, holott tudtam, lelkiismeretem bosszút fog állni állhatatlanságomért. „Valamikor kilencvenkettő táján
minden megváltozott az életemben. Már nem csak végrendeleteket hitelesítettem, de az ingatlanok adásvételét, földszerződéseket, kisebb-nagyobb vállalkozások létrejöttét és fölszámlását is elláttam kézjegyemmel. A szerencse mellém pártolt. Margit vénséges vén hárpia lett, ráncos képe, galambősz haja, köszvénytől
felpuffadt lába undorított. Hátrahagyva Pestet, hazapakoltam. Otthagytam házat,
autót, mindent, boldoguljanak, ahogy tudnak. Benyújtottam a számlát az elvesztegetett évekért. A pénzemért elvárom, hogy a kedvemet lessék”.
Vályi Lajoskával időnként találkoztam a belváros valamelyik kávézójában,
mindig elegáns öltönyökben feszített, ellensúlyozandó lelkében az italos természetű apa vasutas egyenruhájának kopottságától és fösvény felesége vásárolta
konfekcióöltönyök szegényességétől való undorát. „Még hogy nem a ruha teszi az
embert”, gondoltam, s hogy az elegánsan öltözött ötvenes férfit szemléltem, sütött róla az önbizalom, a megelégedettség, a huszonéves Stendhal kétségbeesett
vallomásai rémlettek föl az apanázsát visszatartó gyűlöletes apáról, és szegényes
öltözete okán támadt félénkségéről a nők társaságában. Hogy a magával s sorsával elégedett közjegyző barátom önképét és önmagáról kiállított bizonyítványát

82

tiszatáj

elemeztem, a jogászi körmönfontságot nélkülöző beszédét és száraz stílusát boncolgattam, kimért és határozott gesztusait górcső alá vettem, egyszeriben őrjítőnek tűnt a kelet-európai értelmiség hazugsága a krisztusi szegénységről, minek
hátterében az elmúlt néhány száz év szegénysége, reménytelensége, dölyfe és
messiáshite rejtezett. Mily eredményesen verték belénk a szegénység méltóságát,
a lemondás és önfeladás szükségszerűségét, a becs- és bírvágy szégyentelenségét,
a siker gyanússágát, nehogy elhiggyük, hogy a tehetség, a munka, a szorgalom
természetes velejárója a polgári jólét. „Igazad van Annácska, némely kiváló tehetségünket inkább kucsmás parasztnak, éhező proletárnak állítottak be, csakhogy életművük fogyasztható legyen. Megtagadták tőlük az esztétikai érzékenységet, az érzéki finomságát, a műveltségeszményt, az igényességet. Mintha
mindez a bűn melegágya volna”, mondtam kedvesemnek, hogy eltűnődtem kiállítástervein, s nem igyekeztem megfosztani magam a jólét némely velejárójától,
a szivarozástól, a könyv- és műtárgygyűjtéstől, a gyapjúöltönyöktől, a választékos
önkifejezéstől, a szebbik nem élvezetétől. Nem irigykedtem Lajoska vagyonára,
megelégedtem bizonyos tartalékkal, mely lehetővé tette élettervem megvalósítását.
Lajoska magához vette az édesanyját, aki az italos férj halála után nem sokkal
leesett a lábáról, a szíve is rendetlenül kalimpált, a fölpuffadt lábai sem bírták
a súlyos testet, úgyhogy tolószékhez kötve élt. Főállású ápolónőt fogadott mellé,
meleg ételt hordatott nekik egy közeli kifőzdéből, s esténként, ha otthon maradt
velük, közösen nézték a televíziót. „A házamat úgy építtettem, hogy anyámat
könnyen lehessen tologatni a szobák közti folyosókon, hogy ki tudjon menni
a kertbe a madarakat, no meg a kedvenc Milu macskáját nézegetni vadászat közben. Az unokáját imádja, csak akkor orrol rá, ha förtelmesen beszél velem. De
a büdös kis bestia mindig leveszi a lábáról, s anyám hajlandó lenne az egész nyugdíját odaadni neki. Ellentétben Margittal, az én Zsófi lányomnál nem áll meg
a pénz, a Dárius kincsét is elköltené”. A városi virilista listán igen csak előkelő
helyet elfoglaló Vályi közjegyző úrnak a nyelvüket öltögető lányoknál időzésen
túl, volt egy másik szenvedélye is, saját bevallása szerint fél tucat lakást vásárolt
össze a belvárosi részen, a huszadik század elején épített szecessziós vagy neobarokk stílusú bérházakban, s csak az egyiket használta irodaként, a többit kiadta
vállalkozóknak vagy ügyvédeknek. Egyszer kávézgatás közben elkottyintotta,
hogy a Balaton partján és a horvát tengerparton is van háza, ahova magával viszi
nyaralni a titkárnőjét (gyakorta váltogatta őket, mert idővel, ahogy mondta „vérszemet kaptak és követelőztek”), vagy egy-egy nyelvét öltögető kis kurtizánt, akik
feledtették vele az egykoron pattanásos képű és gátlásos fiú csalódásait, melyek,
hogy egy-egy rémálmában visszaköszöntek, s emlékezetébe idézték a dohos, salétromos ház nyomorúságát, a céltalanul tengetett fővárosi éveket, olyasfajta élvetegséget váltottak ki belőle, hogy elpazaroltnak tekintett minden egyes napot,
melyet nem élvezett ki valamilyen módon. „Valamelyik este betértem munka

2008. augusztus

83

után kedvenc sörözőmbe. A pultnál egy magába roskadt fiatalasszony ivott szomorúan, egymás után gyújtott rá, látszott rajta, hogy nincs szokva a töményhez,
kortyonként itta és összerezzent tőle. Rosszkedvét mélyítette az alkohol. Meghívtam egy italra, és közömbös figyelmességgel hallgattam vég nélküli panaszát,
aznap rúgták ki munkahelyéről a gyermekét egyedül nevelő titkárnőt. Hazakísértem, s a kapualjban tettem a magamévá, egyszerű kielégülés volt, különösebb öröm nélkül”. A szája szegletében fehér lepedéket láttam kiülni, mint sót
a szaharai tengervízben.
„Oké, én minden napomat élvezem, ha huszonhat vagy harminc órából állna
egy nap, az is kevés volna a számomra. Naponta négy órát alszom. Egy indiai szerint ennyi épp elég az embernek. A többit az egyetemen töltöm researche-csel.
Mások azért küzdenek Amerikában, s az egyetemen is, hogy még nagyobb házuk,
még jobb autójuk legyen, a gyerekekkel Hawaira vagy a Bali-szigetekre menjenek
nyaralni. A munkám egyben a hobbim is, nem értem miért fizetnek annyi pénzt
azért, hogy azt csinálom, amit szeretek. Értsd jól, oké, nem vagyok idióta, csak
szeretnék visszaadni valamennyit az emberiségnek abból, amit a szórakozásomra
és reaserche-ömre költ. Talán tíz éve nem voltam szabadságon. Arra sem maradt
időm, hogy egy asszonyt találjak magamnak. Belátom, egy kopaszodó, pocakos,
workoholic pofa, mint amilyen én vagyok, ha egy fiatal lányt szeretne meg, nem
maradna elég ideje rá. Ha egy harmincas elvált asszonyt találna, hozná magával
más neveletlen gyermekeit, ebből a boldogságból nem kérek. A negyvenen túli
amerikai nők olyan szörnyűségesen kövérek, rondák, betegesek, hogy, Majd meglátjuk, mi lesz. Egyelőre be kell fejeznem egy internacionális projectet, a többi
kollégám állása függ a sikerétől”, mondta az unokaöcsém, s irigykedve nézte
a kávézó terasza előtt sétáló csinos, fiatal magyar nőket, s lemondóan legyintett
tömzsi kezével, amikor választásra buzdítottam. „Nincs arra időm, hogy állandóan hazarepüljek az anyósomhoz. Nem azért teremtettem egzisztenciát, hogy
a múlttal, az emlékekkel foglalkozzam. A nagyszüleink felmenői sem érdekelnek,
felőlem születhettek akárhol is, Erdélyben, ahogy mondtad, vagy Kukutyinban.
Az egyetemi évek nyomasztó atmoszféráját, a Kádár-rendszer hazugságait, a napi
gyűlölködést a politikusokra bízom. Nekem ott a laboratóriumom és az univerzum, elég feladatom van, egy életre”. Az unokaöcsémnek nem szóltam az én Annámról, magába fogadásának megunhatatlan gyönyörűségeiről, sem arról, hogy
bár az én tanszékemen oktatók sorsa is részben a sikeres kutatásainktól függ,
részben pedig a saját ambíciójuktól, s az én ambíciómat egészen leköti Anna
megtartása és öregedésem jeleinek a tanulmányozása, mintha e jelek lajstromba
szedésének sikerétől függene önértékelésem és a jövendőm meghatározása. Próbáltam megfejteni a megannyi magyar átokról hallani sem akaró unokaöcsém
magabiztosságát, s azt az idealista vagy romantikus elszántságát, hogy az emberiségnek akar szolgálni, s egyre izgatottabb lettem, nyugtalan, kivert a veríték,
a közös jellemvonások hátterében felderengett, hogy mindketten az anyánknak

84

tiszatáj

akarunk megfelelni, egy idealizált anyaképet vizionáltunk magunk elé, s ez az
idea, mint valamiféle ősanya örökké gyermekké tesz bennünket, védtelenné, kiszolgáltatottá, szemérmes istenkeresővé, s végtelen magányosságunkat munkamániánkban és képzelgéseinkben rejtjük el, elrévülünk, elragadtatottá válunk, az
anyaisten hűséges szolgálójává. „Munkamániával megvert múmia vagyok csupán”.
S arról sem szóltam neki, hogy épp akkoriban, hogy negyedszázad év múltán
újra találkoztunk, elhatároztam, hogy talán az öregedés művészetéről írok egy
könyvet, mint Erik Fromm, vagy talán az önzőség és hiúság jellemet meghatározó szerepéről írok Sartre Az Ego transzcendenciája nyomán egy tanulságos
művészregényt, vagy esetleg a művészek öregkori alkotásairól írok egy terjedelmesebb könyvet, nem feltétlenül tudományos szemszögből, inkább afféle esszékötetet, melyben a saját megfigyeléseim, a saját tapasztalataim és az alkotásokból kihüvelyezett törvényszerűségek olyan szépen egybemosódnak, mintha a kötet maga is műalkotássá kívánna válni.

2008. augusztus

85

BANNER ZOLTÁN

a pénz madara

appendix Juhász Ferenc
Szarvas-énekéhez.

vagyok mint minden ember
ezermilliárd
naponta kiadok tízmilliárdot
naponta beveszek ötmilliárdot
az ujjaimon milliók suhannak át
a szememért ígértek már
harminc ezüstmilliárdot
a lelkemért nem adnak semmit
mert fogyó árú és mulandó
de szavaimra van jelentkező
talán elérem darabonként a félmilliót
a fák levelei százezret érnek
ha lehullanak – vissza kell fizetnem
a tavasz egybillió
az ősz megfizethetetlen
mert nem lehet tudni milyen színű lesz
a kapunyitás ötmilliárd
az ablak rácsosan hatmilliárd
ha felnézel az égre harminc
ha lehajtod a fejed már nyolcvanmillió
az ég színe is megér hatmilliárdot
a felhőkből fémpénzek hullanak –
bagatell!
minden lépésed kétszázmillió
kilégzés nélkül negyvenmilliárd a levegő
ingyen utazhatsz a Marsra
mert az út ára egyelőre nem kiszámítható
a játszótéren milliárdlabdával fociznak a gyerekek
s párnádon ott hever az álomtrillió

86

tiszatáj

imperatívuszok

ereszkedni a vizekkel
növekedni a fákkal
visszhangozni a hegyekkel
áttűni a fellegekkel
árnyékot vetni a Nappal
megfényesedni a harmattal
úton lenni a csillagokkal
megérkezni a havazással
eltévedni az éjszakával
elrejtezni a madarakkal
törvényt ülni a viharral
fejet hajtani a virágokkal
szomjúhozni a földdel
szeretni a Holddal
kihűlni a tűzhányókkal

félutamból

már csak befelé folynak arcomon a tájak
de nem áradnak meg bennem fényesen
a szemem látni még most sem fárad
de a visszautat a szavak közt nem lelem
vakvágányokon vak vonatok vesztegelnek
szép romok lakói – száműzött szellemek
ahányszor visszanézek örök félutamból
a vágyott Láthatatlan mind idegenebb
Arad-Déva, 2008. márc.

2008. augusztus

87

ORCSIK R OLAND

Kedves Istenem

1492-ben
amikor elkezdődött
minek nem lett volna
szabad soha
leverten kullogtam
zsebre vágott kézzel
a madridi utcákon
de hát nem is jártál ott
soha
akkor úgy hittem
az utcasarkon
cserepek hullottak a porba
közülük egy
a kobakomon landolt
ripityára tört
bánatom
fejemhez kaptam
és tudtam
1492-ben
nem én születtem bonnban
verebek tolla hullott a porba
semmi kéz nem nyúlt
értük soha
fejemhez kaptam
és zutty
új korszakomba léptem
háttérben
a Kolumbusszal
mert valaki folyton
mögöttem sunnyog

88

tiszatáj
halálnak hitted
dehogy
ne magyarázz te itten
ha nem te vagy az isten
1492-ben
nem 1992 volt
tévesen pötyögted be
9-re ütve a 4-et
és akkor aztán mi van
csak azt ne mondd
meteorit
meteorit
csapódott ide
mert úgysem hiszem el
hogy mi volt
akkor éppen itten
le is csapom a telefont
nem találkozunk
nem beszélünk többet
1492-ben
senki voltam
ahogyan
jehova ríme a sehova
ahogyan a burzsoá
nyugdíjasok skandálják
hazavágytam
mint még soha
háttérben
károgtak a hollók
kanos amerikából szóltam
cuki európa
felszálltál a buszra
láttalak
ugyan mit
ha nem te vagy az
ki lehettél volna
csak mentem egyedül
a madridi utcákon

2008. augusztus

89
járt az eszem
hazavágytam
de tudtam
oda többé már nem jutok soha
7000 volt
abban az évben
mikor a teremtésnek
temetés a vége
amiből a botnak
kettő van
ez is az is
attól függ honnan
hová nyúlunk
ezért isten nem ver bottal
csak közhellyel
amiben már nem hiszel
így neked lőttek
akkor történt
nem fel
hanem elfedték
pontosabban elföldelték
mivoltunkat
bekapcsoltuk a rádiót
recsegett a nóta
nagy az orrod
húzz el innen
jebote bog
koji te dono’
kedves istenem
nyald ki
belőlem a rosszat
hogy jó legyek
csak akkor öljek
ha sarokba szorítanak
mint egy állatot
énekelte a restiben
mikor is

90

tiszatáj
nem akkor
hisz ott sem voltál
dehogy nem
van egy másolatom róla
abból a korból
emlékszem
istenem
te voltál ott
találkozzunk trstenóban
forró lombjaimmal
körbefonom a törzsed
s úgy bugyog elő a víz
a kút szájából
ahogyan a csók
az ajkadról
ez is abban az évben történt
hát persze
nem emlékszel
hol voltál
amikor vártalak
aludni se bírtam
féltem
elhagysz örökre
istenem

2008. augusztus

91

CSEPREGI JÁNOS

Üres szék az asztal mellett

reggelente még
sejtjeimbe mar a csend
elveszett lépteid
visszhangja kísért
koponyámba zárva
halántékom
újra lüktetni kezd
magába zár
a vákuumos némaság
az asztalra száradt
kilöttyent kávécseppek
s kedvenc kék bögréd közé
feszíti végtelenjét
a mindenség
áthidalhatatlan
ez távolság
száraz pirítóstörte
mosolytalan ajkak
sóhaját hallom
mikor eszembe jutsz
szemeid tompuló ragyogása
fel-feldereng a bennem nyújtózó
félhomályban
olyankor bántóan élesek körvonalaid
negyvenkilónyi örökkévalóság
a kórházi ágyhoz kötözve

92

tiszatáj
a kitárt ablakhoz lépek
kertünk fáinak zörögve hulló
levelei szelíden zúzzák szét
arcomat
vérző angyalok szárnyából
tépett tollak temetnek
táncuk szelídségével
csitítgat az ősz
s én gyűlölöm ezért
olyan korai még
a feledés

6:30

egy ideje mintha
meglazult volna
Jákob lajtorjájának
néhány elvásott foka
a tranzitforgalom leállt
s most zsörtölődhet
a szeráfok és kérubok
szeplőtelen hada
ég és föld között
megállt az élet
s szépen lassan
csillagokká dermesztik
angyalkaravánjaidat
a műszaki okok
mi történt Veled odafenn
hiába szólítalak neveden
ha hallod is hangom
már sosem válaszolsz
talán a térerő gyenge felétek

2008. augusztus

93
vagy a folyton táguló
világegyetem
hatótávolságodon kívülre
sodort
csak álmomban szólsz hozzám
mindig hajnalban
még ébredés előtt
s reggelente olyankor
vigyorgó Napot teremtek
a zsírkrétaházak között
izgatottan indulok hazulról
szívemben új remény dobog
mint mandulaműtét után
az első gombóc
fagylalt hirdette evangyéliom
estére aztán
mégsem tömöd be csonttal
a tejfogak hagyta űrt
mért csak álmomban
hallom hangodat
mindig csak hajnalban
még az ébredés előtt
ugye nem csak a rádió
döngicsél a konyhában
míg anyu a reggelit készíti
kérlek Istenem
maradj velem
ne szökj el tőlem
míg a friss kávé illata
az új napot élteti
s ne oldódj fel
Te világteremtő
a gőzölgő sötét teában
régi kopott
mokkáskanalával
apu bárhogy is kevergeti

94

tiszatáj

T ARI GERGELY

Káröröm

Most képzeld csak, hogy játék vagyok,
Stratégia, mindig szórakoztató.
6 lapom van, egyik sem csaló.
Személyiség négyzetek dobálnak falnak oda,
Falról vissza magamhoz.
Csak egy-egy eltörött végtag, üvegcserép,
Hideg ablak-hiány éreztette:
Ura önmagadnak, segítséggel,
De még lehetsz.
Első szám harmadik szeszélyt,
Ma már ki hinné el, magam sem
Lehetek más,
Mint egyes szám harmadik cseléd.
Nem megy kettesben sem egy-per eggyel,
Így minden tárgytalanná válik,
Csak játsszuk újra,
És én majd jobb játékszer leszek,
Megkedvelsz, ígérem.
Ha úgy akarod komoly leszek,
Élet, megújuló energiaforrás.
7 lapom van, mindegyik csaló.

2008. augusztus

95

Szeretet

Múló vigasz lennék.
Érzéktelen különc,
A rendes rend gerince,
Ó de mégis porhanyós,
Friss sült húsban az
Irdalt fokhagyma
Kit taszít,
Nem kedvel engem,
De éhes ember mindig
Fel
Falna.
Tehát nem ember vagyok,
Olcsó utánzat,
S hogy nem férnék bele
Zsebbe, szebbe,
Mint amilyen az enyém
– ugyanis az szemetes, bűzösLenne.
Még jó, hogy emberek között
Szeretetnek szült anyám,
Megtisztel, hogy fajtársként fogad
Citrom, barack, gomba, fajd, róka
Minden goromba,
Ó esősszemű, száz és száz érzelmes,
Porondon kóválygó matéria.
S hogy csak segíteni akarok,
Jószándékkal soha ne azonosíts,
Ám rosszakaród sem vagyok.

96

tiszatáj

Tervbe vett terv

Tervre zuhan terv,
s nincs korlát, kapaszkodás
nyom agyon, a sok lim-lom.
Térdem remeg magamba,
Másba csak zizeg, ha
Rám gondolnak, nem tudják kire.
Vagy mire vállalkozik, aki
Tervként emleget. És csak
Sírok, mert
Ízetlen tréfát űzök magamból ki,
Személyi számot, nevet,
Levetett kabátot, hogy társ legyek,
Kiszámított szabad figura.
Lélek kabátot, százrétegűt,
Most el! -feledem, feladom,
Magam fogasra akasztom,
Csak újra-újra ki varrja meg,
Ki várja meg,
s mi végre az akasztóm?

2008. augusztus

97

Vita

Fejemben motoszkál minden
Ami isten, hagyom, megintsen,
Ó az-az egy hangzó!
Nyugalmat pakol a belső zsebembe
Amit én átteszek a külsőbe és ő
Vissza megint, megint ha én megint
Átteszem… s kompromisszumot keresek:
A szerelemben lelem meg:
Magam.
Nem voltam, már vagyok,
Nevem van és ruhám, zsebem,
Melybe káromkodásaim, s
Esztert sajátjává, Esztert sajátommá
Tavaszt, őszt, nyarat, s telet
Teszek
Mindenre mi én nem leszek.

98

tiszatáj

Z ENTAI ADÉL

Carpe Diem
Halász Gábornak


Kis, sánta bogár volt. Az a jelentéktelen fajta, amelynek reszketeg lépteit csak
a könyörtelen lassúsággal poroszkáló idő visszhangozza néha-néha vissza. Sovány, formátlan potrohát ügyetlenül billegtetve, mélabúsan ballagott át a vattacukor-illatú körtéket és kövér almákat ringató, buja fákkal szegélyezett kerten. Át
a dércseppeket hullató, hajlékony fűszálak tánckarán, elhaladva a rozsdás, öreg
kút mellett, melynek sáros vizében minden reggel bágyadtan szemlélte meg sápadt tükörképét. Ugyanis ott állt, egészen a kert szélén, délcegen, szomorúan egy
fenyő. Ezüst leveleiről minden hajnalban lecsorgatta a menekülő hold utolsó sugarait, várva, hogy a lustán vakaródzó nap bronz-leheletével életre keltse az álmodó világot. A sánta bogár ilyenkor szeretett megérkezni. Felkapaszkodott a fenyő legalacsonyabb ágára, kacska lábaival átölelve a karcsú, hideg tűlevelek egyikét, sóváran belélegezve a csordogáló gyanta émelyítő illatát. Alkonyatkor is szeretett némán, izgatottan, a fenyőhöz lopakodni, és nagy, kerek bogárszemeivel
követni az izzó napot, ahogyan először lustán a szomszéd házak cserép vállaira
telepszik, majd lassan, vörösen a semmibe csorog onnan. Vagy egyszerűen csak
élvezni, ahogy a játékos, rózsaszín délután kacéran meg-megcsiklandozza arcát.
Ilyenkor a szomorú, délceg fenyő karcsú tűi tikkadtan sóhajtoztak a perzselő
nyári napsütésben, telente panaszosan nyögtek az egykedvűen terpeszkedő, vakító hórétegek alatt, hogy aztán ősszel és tavasszal titokzatosan sustorogjanak az
ébredő, álomba merülő kristályvilágban. A kis, sánta bogár cserébe hálásan dörgölte apró lábait, mintegy dobszerenádot rögtönözve, a fenyő levelihez. Bár nem
értették egymás nyelvét, mégis pontosan tudták, ugyanarról beszélnek.
Hanem egyik reggel a kis, sánta bogár, mielőtt szokásos útjára indult volna,
a nyújtózkodó, feltápászkodni készülő nap első sugarainak fehér fényében valami
szokatlant pillantott meg. Vékony, imbolygó száron ülő, formás levélkelyhében
nagy, lilaszoknyás virág szépítkezett a félhomályban. Fodros szirmain a dércseppek, mint huncut üveggolyók gurungáztak ide-oda. Bódító illata akár egy elszabadult selyemkendő, virgoncan röpködött a kert alvó fái között. A kis, sánta bogár megbabonázva figyelte a pompás teremtést. Onnantól kezdve egész álló nap
a virág körül settenkedett, sovány, formátlan potrohát a lehető legügyesebben

2008. augusztus

99

billegtetve, kacska lábait fürgén, kackiásan egymás mellé rakosgatva. Mikor a nap
teljesen eltűnt a remegő, bársony horizont mögött, a kis, sánta bogár megszólította a lila virágot. Bár a virág nem értette, készségesen meghajtotta magát, hogy
apró vendége formás levélkelyhébe huppanhasson. És a bogár egész éjszaka csak
feküdt a kövér, ragacsos virágporszemek között, és bámulta, ahogy a hold vékony
ezüstkaraja, amelyet majdnem lenyelt a néma, végtelen éjszaka, lassan, szomorúan poroszkál a halovány csillagfényben.
Reggel azonban a bogár a virág köhécselésére ébredt. Gyorsan lekászálódott
a fagyos, csípős leheletű földre, és aggódva figyelte hódolata bájos tárgyát. A lila
szoknyás kishölgy minden erejét megfeszítve próbálta lankadt szirmait összezárni, de mindhiába, azok mozdulatlanul tárták az éledező kert elé kelyhe minden báját. És a kis, sánta bogár tudta, hogy mindez miatta van, hogy a virágok éjszaka összezárják szirmaikat, hogy nehogy megfázzanak a fagyos, éjszakai csillagszélben. És egész álló nap új barátja mellett gubbasztott, és tehetetlenül hallgatta, ahogy az nyögdécsel, vágyakozik a nyári napmeleg ölelése után. És este,
mikor a virág egy utolsót vonaglott, majd ernyedten elterült a részvétteljesen ringatózó fűkoszorúban, keserűen elindult vissza a kert másik, távoli végébe.
Útközben arra gondolt, hogy akármennyire is fájt a szíve érte, úgysem értették egymást a lilaszoknyás, csinos virágocskával. Mire a vattacukor-illatú körtéket és kövér almákat ringató, buja fákhoz ért, és átszelte a dércseppeket hullató,
hajlékony fűszálak tánckarát, elhaladva a rozsdás, öreg kút mellett, melynek sáros vizében aznap este is megszemlélte sápadt tükörképét, egészen megnyugodott. Beleszagolt a friss, alkonyati levegőbe, és sovány, formátlan potrohát ügyetlenül billegtetve, elindult a kert gubancos deszkakerítéssel szegélyezett, omladozó sarka felé.
Ekkor a háztetőkön könyöklő, lusta nap bordón derengő fényében valami irtózatosat pillantott meg. Pontosabban valaminek az irtózatos hiányát. A földből
élettelenül meredt felfelé és feszült a készülődő éjszaka szürke vásznának egy
csonk. A kis, sánta bogár kétségbeesetten rohangált körbe-körbe, minduntalan
belebotolva a szerteszét heverő, hideg tűlevelekbe, a még ragacsos, émelyítő illatú gyantacseppekbe és a magukra maradt, kicsi, kék zuzmógombákba. Végül
megtalálta. Ott feküdt, nem messze a fagyott, fekete földön. Ágait durva spárga
szorította törzséhez. A kis, sánta bogár, bár ezúttal nem kellett másznia, ólomsúlyú, kacska lábait alig tudta megmozdítani. Lefeküdt a szomorú, délceg fenyő
legfelső ágára, és nem mozdult többet.
Abban az évben jeltelen, szürke karácsony volt. Az ü nnep egyetlen díszét
a pompásan feldíszített karácsonyfa adta. A halott fenyő, amelynek ágai panaszosan nyögtek a kevélyen ringatózó szaloncukrok, kövér mézeskalácsok és kacér
csillagszórók súlya alatt. És amelynek legfelső ágán egy halott kis jószág bámult
üres, tágra nyílt szemmel az elmúlás fényes, szivárványos üveggömbjeibe.

Kritika

A szikárság háttere
M ÉSZÖLY MIKLÓS: M ŰHELYNAPLÓK


„… véletlenszerű részletben bizonyosan MM a legnagyobb
magyar író, mindent és mindenkit belevéve a Halotti beszédtől mondjuk Benedek Szabolcsig. Nagy erőt sugároznak ezek a darabok, fényt, és azonnal, tisztán mutatnak is
valamit az irodalomból. Nem azt, miért, minek az irodalom
(…) hanem, hogy milyen, milyen is az irodalmi nyelv. (…)
minden porcikájában arra figyelmeztet, hogy minden mondat mögé oda kell állni mindenestül: ez különbözteti meg
az irodalmi szöveget minden mástól. Mindig, mindenestül.” – írja Mészöly Miklós tündöklése című esszéjében Esterházy Péter. A Mészöly-prózát ismerő olvasó pedig jól
tudja, hogy nincs semmi túlzás ezekben a helyenként patetikusnak ható mondatokban. Mészöly a sűrű, nagy teherbírású és esztétikailag is kiválóan megformált mondat mestere, kinek minden egyes sora és szószerkezete mögött alapos meggondolás, aprólékos munka rejlik. Talán éppen
Kalligram Kiadó
Pozsony, 2007
ennek köszönhető, hogy prózájára a kisformák jellemzőek,
936 oldal, 3990 Ft
és hogy a feleslegtől, a sallangtól való következetes megszabadulás, vagy ahogy Thomka Beáta nyomán a szakirodalom nevezi, a „szikárság poétikája” a legfőbb meghatározója írásainak. Hazánkban ma
valószínűleg Thomka Beáta az életmű egyik legfelkészültebb és legalaposabb ismerője,
több hosszabb tanulmány és az 1995-ben megjelent Mészöly-monográfia is ezt támasztja
alá. Nemcsak Mészölyről készült írásai, de egyéb szövegei is azt bizonyítják, hogy az irodalmi műalkotásoknak elsősorban alaktani sajátságaira, poétikai szerkezetére, immanens
adottságaira koncentrál, jóval inkább, mint a szövegen kívüli, hagyományosan irodalomtörténetinek nevezett szempontok vizsgálatára. Az általa és Nagy Boglárka által szerkesztett és gondozott, Mészöly Miklós műhelynaplóit, olvasónaplóit tartalmazó, 2007-ben
megjelent kötet elvileg bizonyíthatná azt is, hogy a filológusi munka és az elméleti meggondolásokat felhasználó interpretáció nem szembenálló (főleg nem egymást kizáró), hanem egymást kiegészítő, egymásra kölcsönösen rászoruló tevékenységek, melyekben egyes
irodalmárok egyaránt tehetségesnek, hatékonynak bizonyulhatnak. És bizonyítja is, bár
a két módszer nyilvánvalóan nem egyenlő mértékben kidolgozott, a filológusnak volna
még mit finomítani, vagy valamivel több idő szükségeltetne, mint ahogy ezt a kötetet záró
Jegyzetekben maga a szerkesztő is elismeri: „Remélve továbbá, hogy a kéziratos naplók
feldolgozási alkalmát, fáradtságos folyamatát és a kiadás között eltelt éveket követően sor
kerül majd még kiegészítő és olyan forrásokat adatoló kutatások eredményeinek közzé-

2008. augusztus

101

tételére is, amelyek a jelen kiadást filológiai, textológiai szempontból a szakmai kutatások
számára is alkalmasabbá teszik.” A kisebb-nagyobb hiányosságok ellenére azonban ez
a fáradságos, több évig tartó munka rendkívül fontos lehet, hiszen megalapozza a Mészölyéletmű filológiai kutatását és a későbbiekben esetleg több hasonló jellegű kiadás megjelenését ösztönözheti.
A szerkesztő pályáján elfoglalt helye után érdemes alaposabban megvizsgálni, milyen
szerepet tölthet be a Műhelynaplók címet viselő kötet a Mészöly-kutatásban, illetve hogyan lehet viszonyulni hozzá „egyszerű” olvasóként, milyen tanulságokat hordoz egyáltalán egy ilyen típusú kiadvány megjelentetése? A Kalligram Kiadó gondozásában megjelent
könyv a kiadótól megszokott módon rendkívül szép kiállítású, egyszerű, ízléses borítójú,
terjedelme pedig meghaladja a kilencszáz oldalt. Első ránézésre úgy tűnhet, hogy ez a hatalmas szövegmennyiség szembenáll azzal a szikársággal, mely Mészölyre olyannyira jellemző, könnyen támadhat az a – nyilvánvalóan túlzó – érzésünk, hogy a teljes korpusz
elférne e most megjelent kiadvány lapjain. Ugyanakkor mindez arra is felhívhatja a figyelmünket – még akkor is, ha egyelőre csak a mennyiségi tényezők arányait vizsgáljuk –,
hogy a bevezetőben említett sűrítés, a lehető legpontosabb változatra való törekvés mögött
milyen óriási munka, mekkora háttéranyag húzódik. A rövid terjedelmű Mészöly-írások
szinte kivétel nélkül egy hatalmas anyagmennyiségből keletkeztek, a fölösleg lefaragásával, a tanulmányozott írások, a felvetődő ötletek, az időközben megfogalmazódó mondatváltozatok esszenciájaként.
A Műhelynaplók legnagyobb erénye éppen ennek a folyamatnak a láthatóvá tételében
rejlik. A változatok, a variációk, a legtökéletesebb megoldás keresése az egész pályán
megfigyelhető, a szöveg Mészölynél állandó változásban, átírásban létezik, a szerzőt jól
láthatóan zavarja a mű végleges lezártságának gondolata. A különböző szövegvariánsokról
pedig valóban sokat megtudhat az érdeklődő kutató, hiszen végig tudja követni a formálódás teljes útját, s így, implicit módon, következtetéseket vonhat le a szerző poétikai hitvallásáról, pályájának változásairól, az életmű alakulásáról. Az összesen tizennégy, 1948
és 1988 között keletkezett napló feldolgozását megvalósító kötet nagyon jól eligazít
a pretextusok között, a különböző változtatások folyamatában (a szerkesztői elv szerint
minden esetben lábjegyzetben közlik a szövegváltozatnak a végleges szövegekben fellelhető variánsát, variánsait), elsősorban a Mészöly-novellisztika (főként a Merre a csillag
jár, a Volt egyszer egy Közép-Európa, a Sutting ezredes tündöklése, a Wimbledoni jácint,
a Hamisregény című kötetek) és az esszék (A tágasság iskolája, A pille magánya, Érintések) interpretációjához biztosítva új szempontokat.
A kötet azonban nem csak ahhoz segít hozzá, hogy jobban megismerjük, megértsük
azokat a poétikai eljárásokat, melyek miatt a részletekben, a mondatok kidolgozottságában és súlyosságában Mészöly az egyik legerőteljesebb alkotó a huszadik század magyar
irodalmában. A naplók lapjairól sok információ szerezhető arról is, milyen óriási kutatómunka (történelmi, művelődéstörténeti, néprajzi) áll az egyes szövegek mögött. A 2. napló
[Füzet az 50-es évekből] bejegyzései például arról tanúskodnak, hogy a szerző Jeanne
D’Arc peréhez, a középkor világának feltérképezéséhez, a boszorkányüldözések tanulmányozásához hosszú – magyar és idegen nyelvű szövegeket egyaránt tartalmazó – olvasmánylistát állított össze és alapos jegyzeteket készített a rendelkezésére álló forrásokból,
holott a téma szinte alig jelenik meg műveiben, csupán csak egy-két esszében bukkanha-

102

tiszatáj

tunk a nyomára. Ezen kívül, az ún. „kijegyzésekből”, az író számára fontos írók, filozófusok, esetenként természettudósok idézeteiből kirajzolódik egy világnézeti horizont, melynek szintén nagy hasznát veheti a Mészöllyel foglalkozó kutató, elsősorban az esszék
elemzésénél. A 3. napló 1962 és 1966 között keletkezett kijegyzései például nagyon széles
spektrumot fognak át, a Mészöly által preferált szerzők között ott van Camus, Bergson
(nagyon sok, naplóba átkerült idézet esetében a francia eredetivel találkozunk), Hegel,
Heidegger, Jaspers, Nietzsche, de a természettudományok területéről is sok név és mű
felvonul, mint például Heisenberg, Niels Bohr, Schrödinger, a kvantumfizikai kutatások
közismerten legnagyobb alakjai. Ezen szerzők idézetei közül (elsősorban a bölcsészeti jellegű munkákból) aztán sok átkerül a Mészöly-szövegekbe is, hiszen a szerző az elsők között használja az intertextualitás bizonyos alakzatait.
A Műhelynaplók tehát láthatóan igen sok kérdésben nyújthat segítséget az életművel
vagy egyes szövegekkel foglalkozó kutatóknak. S mivel kizárólag egy hatalmas jegyzetapparátust dolgoz fel, nem tartalmaz személyes, az író életére vonatkozó utalásokat, elkerüli a József Attila pszichoanalitikus naplója vagy Babits beszélgetőfüzetei kapcsán felmerülő esetleges etikai kérdéseket. Ugyanakkor éppen emiatt okozhat csalódást az irodalommal, a Mészöly-életművel nem hivatásszerűen foglalkozó olvasó számára. Az olyan
befogadó ugyanis, aki jól ismeri a szövegeket, szívesen olvas Mészöly-novellákat, illetve
kisregényeket, de nem tör kutatói babérokra, nagy valószínűséggel csalódottan lapozgatja
majd a sokat ígérő, ám számára szinte használhatatlan kiadványt. Ez pedig felveti az egyik
legfontosabb kérdést: ki(k)nek íródott, milyen olvasói réteget célzott meg a kötet? A Jegyzetekben erre vonatkozóan a következő olvasható: „Abban a reményben bocsátjuk mégis
az olvasóközönség elé ezeket a néha igen régi, néha igen nehezen olvasható és kibetűzhető
kéziratos szerzői feljegyzéseket, hogy hozzájárulnak egy kivételesen sokoldalú 20. századi
magyar írói alkotóműhely jobb megismeréséhez.” Ez a szándék kétségkívül teljesült, de
kérdés, hogy a teljes olvasóközönség számára érdekes lehet mindez? Véleményem szerint
nem. Aki csak belelapoz a könyvbe, esetleg aforizmákat, írói bölcsességeket vár, annak
csalódnia kell, aki Mészöly személyiségéről, életéről szeretne – kíváncsi olvasóként nem
elítélhető módon – többet megtudni, szintén hiányérzettel olvassa majd végig a Műhelynaplókat. Ha egyáltalán végigolvassa ezt a számára nagyrészt érdektelen kásahegynek
tűnő fragmentumhalmazt, amelyben a kutató otthonosan, értően mozog. És egyáltalán
hogyan, milyen befogadói stratégiával lenne olvasható ez a könyv? A lineáris olvasási mód
nem tűnik túlságosan célravezetőnek, a nem hivatásos olvasó legfeljebb mazsolázgathat,
ide-oda ugrálva a temérdek bejegyzés között. A Műhelynaplók rendkívül fontos szerepet
tölthet be a Mészöly-recepcióban és új utakat jelölhet ki a kutatásban, elhibázott ötletnek
tűnik azonban a szélesebb olvasóközönség számára való publikálása. Az irodalomkedvelők
olvassák csak a szövegeket, a hozzáértők pedig az ehhez hasonló kiadványokat és természetesen a szövegeket újra meg újra.

Kolozsi Orsolya

2008. augusztus

103

Tizenöt millió magyar
irodalomtörténésze
G ÖRÖMBEI ANDRÁS SORS ÉS ALKALOM CÍMŰ KÖNYVÉRŐL


Görömbei Andrásnak eddig húsz önálló kötete jelent meg.
Ez a szám már önmagában is tiszteletet parancsoló, de még
mélyebben emeljük meg a kalapunkat, ha azt is számításba
vesszük, hogy Sinka Istvánról, Sütő Andrásról, Nagy Lászlóról, Csoóri Sándorról, Nagy Gáspárról, az 1945–1980 közötti csehszlovákiai magyar irodalom történetéről ő írt
elsőként monográfiát, hogy ugyancsak elsők között fordult
figyelme az erdélyi, a délvidéki és a kárpátaljai magyar irodalom felé. Ráadásul munkásságának ez csupán az egyik
oldala: a tudós egyetemi tanáré, a kutatóé. Ezen kívül számos társadalmi kötelezettségnek tesz eleget, társaságokban, alapítványokban, kuratóriumokban tevékenykedik,
folyóiratot szerkeszt. Idén közéleti és magánemberként is
az olvasók elé lépett Görömbei András. Sors és alkalom
című kötetében az 1975 és 2007 között írott búcsúztatóit,
köszöntőit, ünnepi beszédeit, kiállítás-megnyitóit, valamint
Tiszatáj Könyvek
személyes vallomásait és a vele készült interjúkat gyűjtötte
Szeged, 2008
320 oldal, 2500 Ft
össze.
Nehéz, sőt veszélyes műfajok a fentebb felsoroltak,
mert egy pár perces búcsúztató, vagy laudáció könnyen közhelyek, kötelező tiszteletkörök
ismétlésévé szürkülhet. Görömbei Andrásnak ezt a buktatót sikerült elkerülnie. Úgy
beszél barátairól, írókról, képzőművészekről, hogy sohasem mindenkire ráhúzható
általánosságokat mond fel, hanem mindig az egyedi, az egyszeri embert mutatja be. Akkor
is, ha a koporsójánál siratja el, mint Kormos Istvánt, Nagy Lászlót, Balázs Józsefet, Kiss
Ferencet, Czine Mihályt, Kiss Tamást, Sütő Andrást, Nagy Gáspárt, s akkor is, ha laudálja
őket, mint Németh Lászlót és Nagy Gáspárt. Görömbei Andrásnak különleges érzéke van
egész életművek bemutatásához, felülről, távlatból nézéséhez. Ezt a képességét különösen
jól kamatoztatja alkalmi beszédeiben. Jellemzései mindig tömörek, pontosak: Tóth Árpád
a „szenvedés és a szépség költője”, Babits „katolicizmusa kultúra…”, Czine Mihály „küldetése: a népet nemzetté alakítani”, Ratkó József keserve, hogy „a szülőföld termőfölddé
lett”. Hosszan idézhetném velősebbnél velősebb mondatait, mert könyvében tucatnyi
hasonló telitalálat olvasható. Görömbei András kötete arra is bizonyság, hogy bármiről,
akár a hozzánk közelállók esendőségéről is lehet beszélni, csak el kell találni a megfelelő
hangnemet. Például a vele született kíméletességgel említi meg tanára, később kollégája,

104

tiszatáj

Kovács Kálmán debreceni professzor önpusztító életmódját. Kertelés nélkül kimondja,
hogy Csengey Dénes olykor nem kellő alázattal hajolt témái fölé, de ennek ellenére sem
sértő a cikke, mert a kivételes egyéniséget nagyra becsülte idő előtt elhunyt tanítványában. Utánozhatatlan az a tapintat, ahogyan szeretett tanára, a „pogány szent”, Julow Viktor ateizmusáról értesülünk: „Szelíd jóságát (…) kultúrája táplálta. Egyéb transzcendens
vigaszt nem keresett.” Bíráló megjegyzései sohasem bántóak, mert nem ítélkezik, nem
pálcát tör az emberi gyengeségek fölött, hanem megadóan tudomásul veszi, hogy „újra és
újra leesik a sárba az Embernek arca”.
Külön ki kell emelni írásai szépírói erényeit és közérthetőségét. Méltó örököse ő atyamesterének, Czine Mihálynak, a magyar irodalom szépszavú vándorprédikátorának.
A posztmodern nyakatekert, áltudományos szakzsargonja korában Görömbei András tudatosan törekszik rá, hogy tanulmányai egyszerre legyenek szakszerűek és közérthetőek.
Illyéssel együtt vallja, hogy a „nyelv ügye magyarságunk és emberségünk ügye”. Nemcsak
nyelvhasználata, hanem irodalomszemlélete is szembe úszik az irodalmat merő játékká,
alany és állítmány egyeztetésévé alacsonyító posztmodern árral. Meggyőződése szerint az
irodalom létünk legfontosabb kérdéseit boncolgatja, s egyetértően idézi Illyés Gyulát:
„A magyar irodalom minden időben a nemzeti önismeret legfontosabb és leggazdagabb
forrása volt.”
Embertársai iránti tiszteletét akkor is megőrzi, ha azok már-már méltatlanná válnak
erre. Példaként könyve legindulatosabb, a 2004. december 5-i népszavazás kapcsán írt
cikkét említem. A tehetetlen elkeseredés, a reménytelenség Illyés ószövetségi átkát sodorja a szájára – „Szóródj világgá, söpredék” –, de pár mondattal később már visszazökken a megszokott kerékvágásba, s higgadtan azon töpreng, miként süllyedhettünk olyan
mélyre, hogy eltaszítottuk magunktól határon túli testvéreinket. A megbocsáthatatlan
árulást levezénylő főkolomposról sem beszél gyűlölettel, csak szinte helyette szégyelli magát: „Nem hittem, hogy van olyan miniszterelnök, aki erre képes…” Ösztönösen követi
Seneca intését: óvakodik a haragtól. Nem az ellenfelet gyűlöli, hanem az övéit szereti. Egy
kicsit mindig gyanúval ízlelgettem Simone Weil szentenciáját, miszerint a hazát csak részvéttel szabad szeretni. Ha Görömbei András megfontolt, cselekvő hazaszeretete belefér
ebbe a részvétfelfogásba, kibékülök a francia filozófusnő gondolatával. Görömbei Andrásnak a kommunista rendszerben is az volt, s ma is az a legfőbb „vétke”, hogy nemcsak jeles
tudós, de egyben népéért aggódó hazafi is. (1971-ben egyetemi bizottságok témája volt
„nacionalizmusa”, mert Sütő Andrásról tartott szemináriumot, s azt nyilatkozta, hogy
Németh László a Bibliája.) Egész életében a magyarságot szolgálta, s nemcsak a rendszerváltoztatás óta, hanem pályája kezdetétől egyetemes magyarságban gondolkodik, s nem
csupán lélekben, hanem tollával is tizenöt millió magyar irodalomtörténésze. Akkor kezdett el a határon túli irodalmakkal foglalkozni, amikor a honi hatalom még a határokon
túli magyarság létéről sem volt hajlandó tudomást venni.
A kötet „alkalmi” cikkei is líraian szépek, de a legemlékezetesebbek a tanárai alakját
felidéző portrék, valamint „sorsbeszámolói”, a vallomásos interjúk saj át életéről. Regénybe illő a sorsa: 1956 után, a senkinek sem ártó édesapját félholtra verték, börtönbe
vetették, s az apa el sem követett „bűneiért” a fia is bűnhődött: kitűnő bizonyítványa ellenére nem vették föl állami középiskolába. Végül létszámfölöttiként a szülői háztól háromszáz kilométerre fekvő győri bencés gimnáziumba került. A gondviselés kiváló tanárok ke-

2008. augusztus

105

zére bízta: Nádasi Alfonz, Kodály legendás gyóntatója oroszra tanította, irodalomtanára
Bánhegyi Jób volt, akiről azt szokás számon tartani, hogy ő érettségiztette le Habsburg
Ottót, pedig ez csak egy múló pillanat volt hosszú és eredményes tanári pályáján. Görömbei Andrásra élete következő állomásán, a debreceni egyetemen újra figyeltek az égiek,
akik a cívis városban tanáraiban, mindenekelőtt Barta János professzor személyében öltöttek testet. „Rovott családi és klerikális reakciós” múltja ellenére ő vette föl a bölcsészkarra, negyedévesként, pannonhalmi „közbotrány okozása” idején – Bánhegyi Jób a kiránduló egyetemisták szeme láttára megölelte hajdani tanítványát – ő mentette meg a kirúgástól, majd rendkívüli körülmények között ő tartotta bent az egyetemen. Ezen utóbbi
esetről dióhéjban bár, de külön kell szólni. Huszonévesen, pályáján induló, státus nélküli
szerződéses egyetemi oktatóként válaszút elé állították Görömbei Andrást: vagy együttműködik a titkosrendőrséggel, vagy bizonytalanság, kilátástalanság lesz az osztályrésze.
Bár fegyvert fogtak rá, ő szorult helyzetében is a tisztesség útját választotta. Ekkor lépett
közbe Barta János. Közölte az egyetem vezetőségével, ha egy órán belül nem lesz az asztalán tanítványa tanársegédi kinevezése, másnap, az Akadémia közgyűlésén világgá kürtöli, hogy Debrecenben csak az lehet egyetemei oktató, aki spiclinek áll.
Görömbei András életútja nem azért párját ritkító, mert mindig volt ereje a keskeny
úton járni és nemet mondani az olcsó karrier csábításának – erre, ha kevesen is, mások is
képesek voltak –, hanem főként azért, hogy az ellenséges környezet ellenére is sikeres, ragyogó pályát futott be. Már fiatalon a debreceni bölcsészkar egyik legnépszerűbb tanára
volt. A kommunista rendszer hiába próbálta elgáncsolni, csak lassítani tudta pályája felívelését, megállítani nem. Az 1970-es évek elején a félig-meddig még mai is fekete báránynak számító Sinka Istvánról írt monográfiát; munkája öt év várakozás után látott
napvilágot. A csehszlovákiai magyar irodalomról írott művét ugyancsak öt év kényszerpihenőre kárhoztatták. Kortárs írókkal készített interjú-kötetét tizenöt évig fektették el.
Sok tényező szerencsés együttállására volt szükség pályája kibontakozásához. Mindenekelőtt Görömbei András kétségbevonhatatlan tehetségére, munkabírására – nem véletlenül
idézi előszeretettel a latin mondást: Non recuso laborem –, szelíd állhatatosságára, meg
még sok minden másra is: egyebek között a tartást adó, felnevelő családi kö rnyezetre,
a bencés gimnázium és a bencés tanárok értékőrző és értékközvetítő szellem iségére,
s olyan nagy tekintélyű pártfogókra is, mint Barta János akadémikus.
Görömbei Andrást egy pillanatig sem fenyegette a mélyről jött tehetségekre oly gyakran jellemző önpusztító életvitel. Szinte minden sikerült neki az életben, nemcsak tudósi
és közéleti pályáján, hanem magánéletében is. Abban a ritka, kiváltságos szülői örömben
is része lehetett, hogy könyve borítóját képzőművész leánya tervezte.
Görömbei András életútjának, egyéniségének vezérmotívuma a hűség. Mindvégig hű
maradt önmagához, családjához, tanáraihoz, barátaihoz, szülőföldjéhez, az értékközpontú
irodalomhoz és a magyarsághoz: határainkon innen és túl. Arra tanít bennünket, amire
Polonius tanítja Laertest a Hamletben: „Mindenek fölött / Légy hű magadhoz: így, mint
napra éj, / Következik, hogy ál máshoz se léssz.”

Babus Antal

106

tiszatáj

Régi könyv – új napsütésben
G ÖRÖMBEI ANDRÁS S ÜTŐ ANDRÁS- MONOGRÁFIÁJÁNAK ÚJ KIADÁSA


Görömbei András először 1986-ban az Akadémiai Kiadónál
megjelent Sütő András monográfiájának, a határon túli
magyar irodalmak egyik nagy, első áttörésének 2007-es újrakiadását egyaránt indokolta a kitűnő erdélyi író halála
utáni év tiszteletadása és az utóbbi években – elsősorban
a történelmi és társadalmi tematikát kizáró irodalom-felfogás szélsőségei miatt – a körülötte, életműve körül kialakult némaság. A 2007-ben egyetemi segédkönyv céljából is
megjelentetett A magyar irodalom történetei harmadik kötete Boka László révén (a szinte teljesen mellőzött Kányádi
Sándorhoz, Szilágyi Domokoshoz képest) ugyan Sütő Andrásnak alapos és igényes tanulmányt szán, ám az írói jelentőség körültekintő, helyenként higgadt kritikát is megfogalmazó felmérésén kívül az írónak jószerével csupán az
Egy lócsiszár virágvasárnapja című drámáját elemzi méKossuth Egyetemi Kiadó
lyebben. Prózai munkái kívül maradnak a teljes könyv látóDebrecen, 2008
sugarán, mintha a szerkesztés nyilvánvalóan az irodalmi
281 oldal
témákhoz méltatlan, azokon kívüli szférákba utasítaná a határokon túli magyarok nemzeti identitásának törekvéseit: Sütő életének egyik legnagyobb
perszonális és irodalmi problémakörét.
Az újra kiadott monográfiának tehát fontos küldetése van. Részint szembehelyez
a magyar nemzeti sorsproblémákra érzéketlen irodalomtörténet -írással egy másik, az
egyetemes irodalomhoz tökéletesebben illeszkedő, totálisabb értékrendszert, részint pedig
megtartani törekszik az irodalomkedvelők, az olvasók, különösen a fiatalok, a felsőoktatásban résztvevők számára Sütő András életművét a maga értékhelyén. Szemben egy szűkösebb horizontú kirekesztés mindenféle komplexebb világirodalmi indokot nélkülöző
magatartásával. Az alapos háttérmunkálatokra támaszkodó, az életművet széleskörű társadalmi és irodalomtörténeti kontextusban értelmező, kiegészített monográfia ebben az új
formátumában a hatodik, a teljes írói munkásságot feldolgozó szakkönyv a debreceni irodalomtörténész pályáján. Nagy irodalomtörténeti összegzései (A csehszlovákiai magyar
irodalom, A magyar irodalom rövid története, Kisebbségi magyar irodalmak) és tanulmánykötetei („Ki viszi át…?”, A szavak értelme, Létértelmezések) között is messzire látszó
gyöngysort képeznek a Sinka Istvánról, Sütő Andrásról, Csoóri Sándorról, Nagy Gáspárról
írott monográfiák. Azt is egyértelműen tanúsítják, hogy a szintetizáló professzori figyelem
– a finnre, ukránra lefordított átfogó irodalomtörténet mellett például – miképpen tekint
rá folyamatosan, mert kiáltóan fontosnak tartja őket és örökségük gondozását – az utóbbi

2008. augusztus

107

fél évszázad egyes nagy alkotóira. S a sor önmagáért beszél: elsősorban a nemzeti sorskérdéseket felkaroló alkotói pályák kaptak, követeltek monografikus teret a szakmunkák
halmazában. Ennek indokát Görömbei András egy Ekler Andreának adott 2005-ös interjújában így fogalmazta meg: „Fontos kimondanom, hogy mind az öt monográfiám esetében az életművek késztettek írásra, nem pedig a személyek. A személyekkel is a műveik
révén kerültem kapcsolatba. A monográfiák megírása minden esetben szakmai, nem pedig baráti igényem volt. Monográfiám „hősei” egymástól fölöttébb különböző esztétikai
karakterű életművet alkottak, de ezeknek az életműveknek közös jegye a nagyfokú egyéni
és nemzeti felelősségtudat.” Arra a kérdésre pedig, amit Elek Tibor, szintén 2005-ben, így
tett fel: „Miért éppen Sütő András munkásságát emelted ki külön könyvben is, ebből az
igen gazdag és sokhangú erdélyi irodalomból?” – a szerző így válaszolt: „Sütő Andrásnak
két könyve egyszerre jutott el hozzám: a Rigó és apostol meg az Anyám könnyű álmot
ígér. Nagy élményem volt mindkettő. Akkor hétfőn esténként úgynevezett szabad szemináriumot… is vezettem az egyetemen. Ez azt jelentette, hogy az érdeklődő hallgatókkal
egy-egy új könyvet beszéltünk meg, amelyikről valamelyikük kritikát is írt. (…) Sütő Andrásnak ez a két könyve világot nyitott ki a hallgatók előtt. Aztán jöttek sorban a nagy drámái, esszéi, majd másik regénye, az Engedjétek hozzám jönni a szavakat. Egy évtized
alatt két regény, négy dráma, s esszék sora a Nagyenyedi fügevirágtól a Perzsákig. Sütő
András sok próbálkozás után magára talált, s remekművek sorával hozta be az egész erdélyi magyarság életét, gondjait, reményeit a magyar nemzet tudatába, önismeretébe. (…)
Nekem tehát belső késztetésből meg kellett írnom a Sütő-monográfiát.”
Jelen sorok írójának azért is különleges élmény új borítóban, új évszámmal és újra
a jelenbe emelkedő állapotban látni ezt a könyvet, mert 1986-ban ott lehetett a kötet debreceni bemutatóján, valahol a főutca környékén, abban a közepes méretű klubhelyiségben,
amely Görömbei András szavai nyomán hirtelen Sütő András-művek csillogásával és tragikus kiáltásaival telt meg. S ezek mindvégig ott maradtak a szerző előadása és a résztvevők kérdései hátterében, a hol az esztétikai tartalmakra, hol az erdélyi magyar sorsa
irányuló értelmezések mögött. S noha az író a maga fizikai valójában akkor nem tartózkodhatott ott, mégis úgy engedte közénk szavait, hogy kivételes erővel lett nyilvánvalóvá
teljes emberi és művészi küldetése és ennek – Görömbei András tudatosító műve segítségével – a magas értéktartalma is a teljes magyar irodalom történetében.
A könyv a szerzőnek ezt a gesztusát ismétli meg most is. A szűkös debreceni helyiség
helyett a lezárt életmű és a nagyobb irodalomtörténeti arányok távlataiból. Sütő-monográfiájában Görömbei András azt a már korábban, első összegző szakmai munkájában,
a Sinka-könyvében kialakított szerkesztési és gondolatmeneti metódust követi, hogy az átfogó társadalomrajz, az irodalmi életet vázoló és abban az elemzett írót elhelyező, a korban élő irányzatokból az alkotóra irányuló ösztönzéseket gazdagon feltáró és az egyéni
pályaalakulást követő kifejtésbe alapos – egyszerre illusztráló és szintetizáló szerepű –
műelemzéseket iktat. Ezek szerkesztési szempontból a teljes kifejtés boltívének az alapvető belső pilléreit képezik. Funkcionális kiválogatásuk és arányos szerkezeti elhelyezettségük, a műközpontúságból kiinduló szemlélet dokumentumaiként gátolják meg, hogy
a pálya és az életmű eleve külső elvek, a művektől elszakadt, azokat csak önigazolásra alkalmazó elméleti teóriák puszta bizonyítéka, alátámasztó illusztrációja legyen. Az alkotásmód azt a koncepciót hordozza tehát magában, hogy csak a művek értéktartománya

108

tiszatáj

felől elvégzett közelítés tárhatja fel igazán az elméleti mérlegelések, érintkezések koherenciáit. S hogy az irodalomtörténet- vagy elméletírás nem magasodhat soha egy-egy kívülről
megkreált kánon diktátumaként – önmagát burjánoztatva, sokszorozva terjedelmi méretében is – az igazi irodalmi értékek fölé. E felfogás nyomán tehát nyilvánvalóan a legfontosabb Sütő-művek kerülnek az elemzői látóhatárba, így például az Anyám könnyű álmot
ígér, Engedjétek hozzám jönni a szavakat, Egy lócsiszár virágvasárnapja, Csillag a máglyán, Advent a Hargitán, Az álomkommandó, Kalandozások Ihajcsuhajdiában című alkotások. Ezek gerincén, a társadalmi változások – vagy változatlanságok – figyelésének
követésében bontja ki a könyv írója a teljes alkotói pályát.
„A bölcsőhely parancsai”-nak ihletését és késztetését elfogadó fiatal írót „a pályakezdés”, majd az „elmélkedés és útkeresés” szakaszai után „a kiteljesedés nagy évtizedében”
egyre gazdagodó teljességben mutatja fel. A műelemzések szoros nyomkövetésével veszi
szemügyre az egész pályát eszmei szempontból áthangoló, „a kisebbségi lét abszurditásaira” reflektáló gondolati alapirányokat, ütközéseket úgy a diktatúrával küszködő életúton
mint „az erdélyi változások és változatlanságok” közepette, 1989 után. A pálya lezárulásának tudatában Görömbei András ugyanis a teljes pályaismeret, a „létvégi hajrá” tudatosan
lekerekített, egyértelművé tett üzeneteinek birtokában ki is egészítette 1986-os könyvét.
Ezeknek az új tartalmaknak az itteni idézése a legillusztratívabban utalhat a Sütő-monográfia és -életmű mai történelmi aktualitására. Az írói üzenetek tudatos lezárásáról beszél
már önmagában az a tény is, hogy „a Létvégi hajrában (2006) című posztumusz kötet
anyagát Ablonczy László még Sütő András jóváhagyásával állította össze 2006. augusztus
14-16-a között Marosvásárhelyen. Sütő András – közeli halálának sejtelmével – maga
hívta Marosvásárhelyre leghűségesebb, legodaadóbb emberét, hogy a szó valódi értelmében „létvégi hajrában” elkészüljön ez a könyv.” Az 1986-os első kiadás óta még 20 éven át
alkotó író utolsó pályaperiódusainak értékei tehát teljes elemzési körben kerültek be
a könyvbe. (Elsősorban a VI. Erdélyi változatlanságok című fejezet)
Görömbei András monográfiájának a jelen történelmében mozgó ember szám ára
a legizgalmasabb egységeit adják azok a lapok, lapsorok, amelyek Sütő András pályájának
ezeket utolsó, nagy erőfeszítéseit értelmezik. Elemzéseit a monográfia szerzője az új kiadáshoz azzal a szándékkal illesztette hozzá, hogy a teljes írói világról adjon immár sz ámot. A közép-európai, a romániai átalakulásokat megelőző évektől, az időben 1986-tól
2006-ig ívelő fejezetrészek nem csupán esztétikai igényű analízisek, hanem dokumentatív
erejű mű- és társadalomértelmezések is. Nemcsak irodalmi művekről, hanem egy sorsról
is szólnak, amely a nemzeti lét szolgálatát vállalta föl, s be is teljesítette küldetését a történelem fordulataiban. Sütő András pályaszakaszának ezt az 1986-tól tartó rendkívül drámai harcát Görömbei András könyve még önmaga megszokott igényeihez mérten is kivételes pontossággal jeleníti meg. Mély emberi küzdelmet, drámát is megláttat az irodalomesztétika értelmezései mögött. Az erdélyi író sorsa az ő interpretációban a történelemmel,
az etikával egybeforrott életet és az e koordináták közt megalkotott irodalmat egyszerre
mutatja fel.
Ennek a teljesebb létet feltárni akaró irodalomtörténészi akaratnak meghatározó részei többek között a Naplók és dokumentumok (Szemet szóért – Heródes napjai) és a már
korábban is kiemelt Létvégi hajrában című fejezetek. Sütő András e „dokumentum és
naplókötetei – írja a szerző – a Szemet szóért (1993) és a Heródes napjai (1994) drámai

2008. augusztus

109

látleletét adják az erdélyi magyarság életének, különösen a 80-as évek létküzdelmeinek”.
Drámái mellett (Ugató madár, 1993, Balkáni gerle, 1994) „utolsó másfél évtizedének
publicisztikáját egybegyűjtő kötetei is az erdélyi magyarság emberi méltóságáért, jogaiért
eltökélten küzdő író erkölcsi és szellemi helytállásának dokumentumai.” Ezek a művek
– Görömbei András elemző közvetítése révén – részletesen írják le azt a folyamatot is,
amelyek a romániai forradalmat megelőző évektől az író ellen „1990. március 19-én elkövetett gyilkossági kísérletig” vezettek. Sütő András tevékenysége ebben a helyzetláncban mind szimbolikusan, mind gyakorlati értelemben mint a nemzeti identitás megőrzéséért folytatott óriási küzdelem: Tamási Áron, Kós Károly, Márton Áron és más, a nagy
történelmi elődök hagyományát folytató fókusz mutatkozik meg. A könyv szerzője szinte
az erdélyi magyarság egész, 1945 utáni háborgó történelmét belesűríti Sütő-pályaképének
ebbe a szakaszába. Ettől válik könyve nemcsak az esztétika formáit, hanem az „ember”
s benne a „magyarság” közép-európai sorsát is nyomozó könyvvé.
A Létvégi hajrában című fejezet ezeket az erővonalakat már mint az öregedő, a túlsó
part közelségét mind erősebben érző férfi koncentrált üzeneteit is hangsúlyozza, mind
Sütő András írói, mind pedig közéleti szerepeiben. Magyarországnak és Romániának az
Európai Unióhoz csatlakozását Sütő András az utolsó esélynek látja az erdélyi magyarság
Trianon óta tartó, a nemzeti megmaradásért vívott önvédelmi küzdelmeiben. „A kisebbségi kiszolgáltatottság közepette az erdélyi magyarság számára az európai jogrend érvényesítése lehetett az egyetlen remény az emberhez való életre.” Ezért éli át újra elődei
analóg örökségét, többek között az Adyét, az Illyését, például az „Őrző lehettem a strázsán” című esszéjében, 75. születésnapján. A Balassitól, Zrínyitől, Kemény Jánostól átöröklődő történelmi szerep mind teljesebb súlyával és tudatával nehezedik rá. Egész kései
életműve azt a történelmi traumát tudatosítja ismét, amelynek során: „Kétországos magyarságból hétországos nemzet, hetvenhét országos diaszpóra lettünk.” Az európai mintákon elképzelt erdélyi magyar autonómia ezért kerül nemzeti kérdésekkel viaskodó, szembesülő gondolkodásának homlokterébe. Görömbei András tiszta egyértelműséggel nyitja
fel azt a szellemi horizontot is, amely Sütő Andrást itthon egyértelműen befogadta, elfogadta, s akiknek szolidaritása korai műveitől erősítette az írót: Sinkovits Imre, Ablonczy
László, Csoóri Sándor, Nagy Gáspár barátságát és szellemi erőfeszítését az író hazai elismertetéséért.
A könyv, amely második kiadásában a debreceni Csokonai Könyvtár 41. darabjaként
a Kossuth Egyetemi Kiadó gondozásában jelent meg, ismételten bizonyítja és az új irodalmi
fejlemények és folyamatok aktualitásába helyezi azt a többek által már régóta hangoztatott konklúziót, hogy – amint a kötet hátsó borítójának összegzése fogalmaz – „A közösségi cselekvésből, felelősségből, magatartásból kihúzódni igyekvő világban Sütő András
életműve az otthonteremtés lenyűgöző vállalkozása. Az elidegenedés világméretű uralma
idején Rész és az Egész összetartozását tanúsítja. (…) Úgy tágította egyetemessé mezőségi
életanyagát, hogy annak meghitt személyességét és eleven közösségi ethoszát megtartotta.
(…) A provinciát is világtávlatokkal szembesíti, s ezáltal léptékét általános emberi szinten
is hitelesíti, megőrizvén sértetlenül annak egyedi sajátosságait, árnyalatának méltóságát.
(…) Munkássága a sajátosság és egyetemesség egysége révén emelkedett a magyar irodalom legnagyobb szellemi, erkölcsi, esztétikai értékei közé.”

110

tiszatáj

Bertha Zoltán Sütő András-könyve (Pozsony, 1995), a Görömbei András szerkesztésében megjelent Tanulmányok Sütő Andrásról című kötet (Debrecen, 2002), a Nap Kiadó
nemrég megjelentetett Sütő-emlékkönyve (Budapest), a Hitel folyóiratnak az íróra emlékező száma és Görömbei András kötete közösen immár körülbelül másfélezer oldalon
méltatják, elemzik Sütő András munkásságát. A debreceni irodalomtörténész könyve közöttük az egyetlen, a teljes pályát mérő monográfia.
A régi könyv az új napsütésben a Sütő-életműnek mind pontosabban érzékelt egyetemes villanásait erősíti fel a legszebben.

Jánosi Zoltán

2008. augusztus

111

Álmodozásból ébredve
B ALOGH TAMÁS: Á LMODOZÓK IRKAFIRKÁJA


Balogh Tamás első tanulmánykötete az Álmodozók irkafirkája címet viseli. A Szegedi Tudományegyetem fiatal doktorandusz hallgatójának e munkája jórészt korábbi publikációinak gyűjteménye, amely a Pont Kiadó gondozásában
látott napvilágot. Akad benne azonban egy új tanulmány is
Kosztolányiról, ami a kötet elejére került. Ez az író-költő
pályakezdésének bizonytalanságaira, ellentmondásaira hívja
fel a figyelmet. Ezzel is élesítve a képet egy sokat vizsgált
életművel kapcsolatban. Sőt a négy Kosztolányi-tanulmányból Csáth Gézával kapcsolatban is megtudhatunk egy-két
érdekességet. Nem véletlen tehát, hogy Balogh a kötetcímet is Kosztolányitól kölcsönözte, hiszen az írások majdnem fele az ő munkáságával foglalkozik. Így természetesen
képet kapunk az író-költő pályafutásának szinte minden
lényeges mozzanatáról az indulásától az Esti Kornél novelPont Kiadó
lákon át egészen az Aranysárkány ifjúsági változatáig (amit
Budapest, 2006
szintén Balogh Tamás rendezett sajtó alá 2004-ben).
240 oldal, 2980 Ft
A korábban már megjelent értekezéseken pedig – ahogy
ez elvárható – különböző stilisztikai javításokat végzett Balogh, így azok egy kronológiai láncra fűzve adnak képet nem csak Kosztolányi, de Örley
István, Móricz Zsigmond, Nemes Nagy Ágnes, illetve Fekete István elfeledett, eltitkolt,
vagy cenzúrázott darabjairól. Aki viszont az eredeti tanulmányokra kíváncsi, az a kötet
végén értesülhet az korábbi megjelenések helyéről is.
„A nagy költőnek minden furcsasága, minden betűje szent.” Ez a kötetben is elhangzó
babitsi elv (amit ő Adyról mondott, mi pedig az „Egy regényt is írtam akkoriban” című
Nemes Nagy Ágnes tanulmány elején találunk) tehát nem csak költőkre, de írókra is érvényes, legalábbis ezt látszik követni Balogh is az „irkafirkák” vizsgálatakor. Ezek nélkül
Kosztolányi szerint „szellemi sehonnaik volnánk, bitang jöttmentek”, hiszen a könyvek
– különösen az elfeledettek – (újra)olvasásakor kaphatunk választ a minket, embereket
foglalkoztató kérdésekre, vagy pusztán bennük lelhetünk magunk is újabb kérdésekre.
E könyvben is szinte mindegyik tanulmány egy-egy már-már elfeledett, lappangásból előbújt, álmodozásából felébredt szöveg keletkezéstörténetét vázolja fel. Ezáltal háttéradalékokkal szolgál, illetve új interpretációs kapukat nyit meg az olvasók előtt.
Így megismerhetjük a soha el nem készült Mostoha című Kosztolányi regény keletkezéstörténetét és alakulását is. Érdekes, hogy mennyi éven át várta a sajtó az új Kosztolányi
munkát (amit színpadi műnek, regénynek és novellának is bejelentettek a hiába várt
megjelenés előtt). Ezután a sokáig „tetszhalott”, nagy irodalomtörténeti vitákat kiváltott

112

tiszatáj

Andris című Örley István novella történetébe nyerünk bepillantást, illetve általa képet kapunk az „Ottlik-rejtélyről” is. Hiszen a hasonlóság az Iskola a határon bizonyos jeleneteivel szembetűnő, és a szerzők közös múltja sem titok, de valószínűleg sosem lehetünk teljesen biztosak a két mű egymásra hatásának mértékéről. Ha azonban a fenti elvet követjük
mi is, valószínűleg nem is számít.
Néhány sokáig lappangó kötet megtalálása maga is regénybe illő, ilyen pl. Móricz Csikósa, ami kis híján az egyik hazai MÉH-telepen kötött ki. Az értéke irodalomtörténeti
szempontból igen nagy, hiszen a Szigligeti Ede népszínművén alapuló (?), Móricz által korának színpadára átírt (?) darab végleges szövege nyomtatásban sosem jelent meg, az épphogy megmentett kézirat az egyetlen lelőhelye.
Majd egy nemrég, ugyancsak Balogh Tamás által sajtó alá rendezett Nemes Nagy Ágnes regény (!), Az öt fenyő múltját tanulmányozhatjuk, ami azonban – ahogy azt olvashatjuk is – inkább irodalomtörténeti, mint szépirodalmi jelentőséggel bír, tehát talán nem
véletlen, hogy ez a kalandregény, krimi és művészregény sajátos ötvözetét mutató írás
Nemes Nagy Ágnes fiókjában maradt. Ugyanakkor kétség sem fér ahhoz, hogy az életmű
szempontjából nézve mégis releváns, mégsem megkerülhető, hiszen a költőnő egyetlen
epikai művét ismerhetjük meg benne, ami a fiatalkori, zsengékre jellemző epigonvonásokat is felvillantja. De, hogy mi lett volna e költői pálya sorsa, ha a regény a születésekor
napvilágot lát, az már örök rejtély marad.
Fekete István munkássága szintén közel állhat Baloghhoz, hiszen az Álmodozók irkafirkája lapjain két tanulmányt is olvashatunk róla a kötet végén. Az első egy hosszabb lélegzetvételű írás Az egyetlen út és a Hajnal Badányban sorait elemzi. Pontosabban az elsőről „csak” vázlatosan beszél, hiszen ez nem jelent meg, ugyanis – nagy valószínűséggel –
nem is készült el, pusztán egy angol és egy magyar nyelvű kivonat maradt ránk, egy soha
le nem forgatott filmnek a terve. A Badány meseszerű szerelmi történetének helyszínéről
is információkat nyerhetünk Balogh kutatómunkája által, illetve a szereplők beszélő nevei,
valamint az Aranypáva című játékfilm történetével való hasonlóságáról is szót ejt. De főként a különböző megjelenések, a folyóiratbeli, az első kötetbeli (mindkettő 1942) és a negyedik kötetbeli (1965) megjelenés közti eltérésekről, a kihagyott szövegrészekből adódó
különböző olvasatok lehetőségeiről kapunk számadást. (A hiányzó részeket a tanulmány
végén el is olvashatjuk.)
Az út motívum kibontása sem ér véget Feketénél, hiszen – ahogy arra az utolsó tanulmányban Balogh is rámutat – az évezredes toposz a Végtelen út című regényben továbbél.
Az 56 év történetét felölelő (ál)történelmi (család)regényben párhuzamot fedezhetünk fel
Pipet és Jókai Tímár Mihálya között, valamint ráébredhetünk arra is, hogy Fekete nem
csupán ifjúsági írásaiban alkalmazta a természeti képeket a hasonlataihoz. Sőt, a folyóiratbeli közlés és regényforma közötti különbségekről is értesülünk.
Végigolvasva a tanulmánykötetet, rájöhetünk, hogy Balogh hosszú időt tölthetett az
elemzett művek, írók, életutak vizsgálatával. Becsülendő, hogy nem veti meg az utólagos
kritikai, konstruktív észrevételeket sem, hiszen, ha azóta valamelyik témához új, releváns
információk birtokába jutott, azokat az egyes fejezetek végén külön Utószóban közli (nem
meglepő talán, hogy a két legrégebben írt Kosztolányi dolgozat végén találhatunk erre
példát). Ezáltal nem töri meg az írások már meglévő ívét, ugyanakkor mégis árnyalja
a képet, valamint ezek által igazolja azt is, hogy egy értelmező, feltáró kutatásnak sosincs

2008. augusztus

113

teljesen vége, hiszen mindig előkerülhet egy-két olyan információ, ami addig – valamilyen
okból kifolyólag – elkerülte a kutató figyelmét. Egy zavaró nyomdahiba azonban akad
a kötetben, mégpedig a 12. oldalon. Ugyanis Csáth Kosztolányinak küldött levelében 122.
János vitéz előadást említi, amire Balogh néhány sorral lejjebb 112.-ként hivatkozik. Később világossá válik, hogy valóban a 122. előadásról van szó, azonban kétségtelenül összekuszálja az olvasót.
Az is jellemző az értekezések felépítésére, hogy Balogh a saját gondolatai alátámasztására általában primer szövegeket hív segítségül. Ugyanakkor ezek terjedelme néha túl
hosszú (pl. a Végtelen útról írtak kapcsán), ami azt az érzést kelti az olvasóban, hogy nyilvánvaló információkat osztanak meg vele. Ilyen szempontból a kevesebb több elve talán
kifejezőbb, élvezetesebb lett volna, ám ennyit azt hiszem, elnézhetünk a cserébe nyert új
olvasati lehetőségekért.

Markó István

114

tiszatáj

Szegedi tudós értékes könyve
a magyar–odesszai
művelődéstörténeti kapcsolatokról

A szerző, a szegedi ruszista irodalomtörténész a magyar–
orosz kulturális kapcsolatok jónevű kutatója. 2001-ben
megjelent monumentális Orosz–magyar és magyar–orosz
szlengszótára is méltán váltotta ki számos ország tudósainak az elismerését.
A szóban forgó monográfia húszévi gyűjtő- és rendszerező munka eredménye. Forrásait rendkívül változatos körből mozgósította: az enciklopédikus kiadványokon túlmenően elsősorban a szépirodalmi, publicisztikai és levéltári
anyagokra épített, de gazdagon válogatott episztoláris művekből, valamint a szemtanúk vallomásaiból is.
Húsz fejezeten át vizsgálja a magyarok és az odesszaiak
művelődési kapcsolatainak kétszáz éves történetét. Nem
csupán a békés, előremutató korszakokból merít. Nem fél
bepillantani a megrázó kataklizmák periódusaiba sem.
Bába Kiadó
Odessza Puskin-kori életét pl. Thom Sándor osztrák konSzeged, 2006
zul, erdélyi magyar szemével mutatja be. Jerney János
428 oldal, 2500 Ft
akadémikus feljegyzéseiből szinte tapinthatóan beleérzünk
a 19. század 40-es éveibe, a déli város mindennapi életébe és erkölcseibe. A továbbiakban
is részletesen vizsgálja a Város kulturális életét a legkülönbözőbb korszakokban, egészen
a történelmi tegnapig, s mindig a leírt események élő magyar szemtanúi és résztvevői
szemszögéből.
Az elmúlt évtizedekben a különböző országok testvérvárosainak egész hálózata épült
ki. Ám fölöttébb kevés testvérváros(pár) dicsekedhet azzal, hogy a kapcsolataik mindennapjait és történetének egészét van, aki ilyen gondosan rögzítené, elemezné, majd az
eredményt az olvasók széles köre elé tárná. E tekintetben Szeged igazán „főnyeremény”
volt a mi Odesszánk számára, hiszen Fenyvesi István személyében lelkiismeretes és tárgyilagos krónikásra leltek.
Kezdeti ösztönzőül szemmel láthatóan a testvérvárosi kapcsolatok szolgáltak az általunk referált könyv keletkezéséhez. Nem véletlen, hogy külön, terjedelmes fejezet taglalja
az utóbbi félszázad alatt immár hivatalos rangra emelt különböző jellegű kapcsolatokat.
Sok egyéb munkaforma mellett meggyőzően szól pl. a „barátságvonatok” szerepéről az
általános „röghözkötöttség” évtizedeiben, a vállalatok, könyvtárak, színházak, de elsősorban a felsőoktatási intézmények közötti gyümölcsöző kapcsolatok alakulásáról.

2008. augusztus

115

A könyv megannyi mesterien megrajzolt irodalmi portrét tartalmaz. Nem kevés
a száma azoknak a tömör megállapításoknak is, amelyek a két kultúra jelentős mestereit
jellemzik. Olyan nagyformátumú alakok kelnek itt életre, mint Liszt Ferenc és Munkácsy
Mihály, Bartók Béla és Nagy Lajos, I. Mecsnyikov és Sz. Rubinstein, D. Ojsztrah és Sz.
Richter. Mellettük számos más figyelemre méltó személyiség is részt vállalt a kontaktusok
műveléséből, mint pl. a festő Medvey, két hegedűművész – Odesszából Misa Eldman, Magyarországról Szigeti József, a magyar Nikisch Artúr karmester, a 19. századi biológus
Szabó József és a történész Thallóczy Lajos.
Számtalan olyan részletet tartalmaz a könyv, amelyek történelmi szempontból érdekesek, néha akár mulatságosak is. És az esetek többségében itt kerülnek először a nagyközönség elé. Innen értesülünk pl. az odesszai ezred egyik közkatonájának a sorsáról, aki
1849-ben átáll a magyar forradalom oldalára. Érdekfeszítő Déchy Mór sorsa: üzletemberként megy Odesszába, itt lesz a Kaukázus egyik meghódítója, haza pedig már akadémikusként tér. Izgalmasan mesél Fenyvesi a Patyomkin páncélos lázadó matrózainak további, magyarországi sorsáról. Az egyik legdrámaibb fejezet a Puskin beleavatkozik, 1956
kuriózum számba menő, ám igen sokatmondó epizódjáról, amikor egy veszprémi egyetemista a kétségbeesés határán elszavalja a szovjet katonák előtt Puskin versét, s ez szó szerint képes megállítani a véres leszámolást a tegnapi felkelőkkel.
Mint ruszista filológus, Fenyvesi természetszerűleg a magyarok és az odesszaiak irodalmi kapcsolataiban búvárkodik legszívesebben. Sok új érdekes tényt hoz fel az odesszai
olvasók érdeklődéséről Petőfi költészete iránt. Mint a könyvből kiderül, Puskin legkorábbi
magyar fordítása is Odesszában készült el. Olyan jelentős költők reagáltak a Patyomkin
felkelésre 1905-ben, mint Ady Endre és Kiss József. A huszadik században a Magyarországon legnépszerűbb orosz prózaírók között ott vannak a nagy odesszai pléjád olyan
tagjai, mint Babel, Katajev, Ilf és Petrov, Pausztovszkij stb.
Különleges hitelt kölcsönöznek az odesszai élet képeinek a szerző személyes megfigyelései, a délvidéki várossal való közvetlen ismerkedésben született benyomásai. Mintegy kézenfogva vezeti a magyar olvasót végig az odesszai utcákon, piacokon és strandokon, megismerteti őket az építészetnek a budapestivel és a szegedivel oly rokon eklektikus
és szecessziós remekműveivel, bepillant velük a múzeumok termeibe, a színházak nézőterére. És a helyszínen szert tett személyes ismeretségei alapján be tudja mutatni az odeszszai szellemi elit legfényesebb, világhírre emelkedett csillagait is.
Hangsúlyozni kell azt is, hogy a szerző nem egyszerűen kulturológiai problémákat
vizsgál a témán belül. A könyvből árad a nem titkolt rokonszenv a Város iránt, amely a két
évszázad alatt annyi drámai, sőt tragikus megpróbáltatáson ment át, érződik az elragadtatás „a szuverenitás elfojthatatlan szelleme” iránt (ez utóbbit, idézi, a homo odessicus
alapvonásaként fogalmazta meg az ismert orosz drámaíró, Leonyid Zorin), számtalan példáját hozza az ottaniak optimizmusának és az egészen sajátos, csípős, a mindenkori felsőbbséget sem kímélő odesszai humornak. Szinte ünnepi krónikaként hat az odesszai zene
géniuszok, a nagy zongora- és hegedűművészek magyarországi diadalmenetének krónikája. A monográfia csaknem valamennyi lapja, mindenütt a maga módján, azt a gondolatot sugallja, hogy feltétlen szükség van a kölcsönös megértés elmélyítésére, a népeink közötti aktív együttműködésre, a kulturális kincsek cseréjére.

116

tiszatáj

A szerző nem titkolja el, hogy a népeink közötti kapcsolatok korántsem voltak felhőtlenek, nem kevés terhes nyom rakódott le a kölcsönös viszályok időszakaiban. Amikor
orosz katonák (köztük odesszai ulánusok) vettek részt a magyar forradalom 1849-es leverésében, amikor az első világháború idején a két ország népei ellenséges táborokhoz
tartoztak, amikor 1956-ban szovjet tankok (bennük odesszaiakkal is) dübörögtek Budapest utcáin. Az újabb korban azonban a „népi diplomácia” gyakran bizonyul erősebbnek,
mint a Divide et impera híveinek a törekvései: az odesszaiak a Csárdáskirálynőt hallgatják és Liszt rapszódiáiban gyönyörködnek, Budapest és Szeged olvasói között pedig Puskin, Dosztojevszkij és Tolsztoj művei a hazai klasszikusokkal egyaránt népszerűek. A kölcsönös vonzódás a népek között erősebbnek bizonyul, mint a széthúzás politikája.
Fenyvesi nem idilli képet fest. Nem kerüli meg a víz alatti sziklákat, amikor hazája és
Oroszország, majd a Szovjetunió kölcsönös kapcsolatain belül az odesszai nexusokat vizsgálja. Mind a régebbi múlt, mind a tegnapi történelem tényei objektív, a józan ész diktálta
megvilágítást nyernek itt. A 4. fejezetben pl. a nagyközönség számára első ízben nyer kifejtést annak a története, hogy 1849-ben az odesszai ulánusok szúrják le Petőfit a fehéregyházi csatatéren. E tényt mindeddig csupán a kutatók szűk köre ismerte. Azt sem tagadja le, hogy az erdélyi és csángómagyarok közül sokan kivették részüket – kényszerből
– a román hadsereg soraiban Odessza több hónapig tartó ostromából, a városban végbevitt rablásokból, miután a szovjet hadsereg feladta Odesszát. A 13. fejezetben pedig, bátran beavatkozva a történészek és politikusok vitáiba, olyan kompromisszumos definíciót
ajánl a szovjet hadseregnek 1944–45 során Magyarország területén folytatott hadműveleteire, amelyben megfér mind a kétségtelen felszabadító jelleg és az azzal összefüggő pozitív átalakulások az ország életében, mind pedig a későbbiekben egyre fokozódó megszállás tünetei. A 16. fejezet Torzító tükör című alfejezetében Fenyvesi síkra száll 1956
egyoldalú beállítása ellen, és határozottan elveti bizonyos politikusok és irodalmárok arra
irányuló kísérleteit, hogy igazolják a szovjet kormány katonai akcióját Magyarország ellen.
A könyv igazi tudományos teljesítmény, szigorúan ellenőrzött tudományos apparátusa
biztosítja az érvelés alaposságát. Ugyanakkor hangsúlyozandó: cseppet sem könyvízű, hanem kellemesen olvasmányos, szinte minden lapja az érdeklődő nagyközönségnek szól.
Nem mindennapi élménnyé teszi mintaszerű nyomdai kivitelezése is. Gazdag illusztratív
anyaga (több mint 190 fénykép, rajz, arckép) mintegy új dimenziót nyit az olvasó előtt..
Mindössze egy nagy hiányérzettel teszi le az ukrajnai olvasó. Nagy kár, hogy maguk az
odesszaiak nem tudják mindezt elolvasni. Közöttük és a könyv között ott ágaskodik
a nyelv leküzdhetetlen barikádja. Ezért jó lenne mielőbb viszontlátni a könyvesboltjaink
polcain orosz vagy ukrán fordításban. (Tegyük mindjárt hozzá: nem lesz könnyű munka
a szerző változatos, hajlékony stílusa miatt.) És örvendetes volna, ha a hazai kutatóink közül is megkísérelné valaki a népeink kulturális kapcsolatait az oroszok és ukránok, esetleg
az Ukrajnában élő magyarok szemével meglátni.

Viktor Aripovszkij–Gortvay Erzsébet

Július 25-én, Baka István születésének 60. évfordulóján emléktáblát avattak
Szegeden, a Vár utcai Kass Galéria falán. A galériának jelenleg otthont adó épületben működött a Kincskereső szerkesztősége, Baka munkahelye. Az emléktábla
Fritz Mihály szobrászművész alkotása.
*

Tiszatáj Könyvek 2008-ban
Görömbei András: Sors és alkalom (válogatott beszédek és vallomások) 2500 Ft
Baka István Művei. Műfordítások I–II.
2950 Ft, 2850 Ft
Báger Gusztáv: Míg leírom, felébredek (versek)
1800 Ft
Kiss László: Árnyas utcai szép napok (novellák)
1800 Ft
Simai Mihály: Titkos testvériség (versek – 70 illusztrációval)
3400 Ft
Tandori Dezső: Kalandos Angliák (három regény – a szerző rajzaival)
2900 Ft

Szeptemberi számunk tartalmából
OTTLIK GÉZA (ÚJRA)OLVASÁSÁNAK LEHETŐSÉGEI
Tandori Dezső, Györe Balázs, Sándor Iván esszéje, Jász Attila verse
Bovier Hajnalka, Cserjés Katalin, Demény Péter, Fűzfa Balázs,
Hernádi Mária, Horkay Hörcher Ferenc, Korda Eszter, Milián Orsolya,
Sághy Miklós, Sümegi István, Urbanik Tímea írása

Ára: 450 Ft
Előfizetőknek: 400 Ft

nka

Nemzeti Kulturális Alap

