' rendel
Lajos,
Kurucz
Gyula
^vellája; Géczi János, Pintér
Lajos, Szőcs Géza versei; T. Bíró
Zoltán Kölcsey-tanulmánya;
Fried István a magyar—cseh
irodalmi
kapcsolatokról

tiszatáj
IRODALMI

ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÖ
Főszerkesztő-helyettes: ANNUS JÖZSEF

Kiadja a Csongrád megyei Lapkiadó Vállalat. Felelős kiadó: Kovács László
85-1687 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — T900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 16 forint. Előfizetési díj: negyedévre 48, fél évre 96, egy
évre 192 forint. Kéziratot nem őrzünk meg és nem adunk vissza.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
XXXIX. ÉVFOLYAM, 6. SZÁM
1985. JÚNIUS
PINTÉR LAJOS versei: Istenhegyi dúduló, Körhinta
3
SZÖCS GÉZA versei: Látlak nyírfáid közt, karácsonykor, Fedetlen fővel a csigalépcsőn, Feketetón, egyedül
4
GRENDEL LAJOS: Legutolsó ítélet (elbeszélés) ...
8
MEZEY KATALIN versei: Nyugodt jövő, Régi hibánk
24
OLÁH JÁNOS: Három szonett (vers)
25
GÉCZI JÁNOS: A mából (vers)
27
KURUCZ GYULA: Szeretve tisztelt (elbeszélés) ... 32
HAZAI TÜKÖR
TÓTH BÉLA: Tiszajárás (65.)
39
MOCSÁR GÁBOR: A tizedik ember (Horváth Dezső könyvéről)
44
TANULMÁNY
T. BlRÓ ZOLTÁN: Kölcsey (Eszmei-politikai fejlődésrajz) 1
51
NÉZŐ
FRIED ISTVÁN: A cseh—magyar kapcsolatok jellegéhez
77

KRITIKA
GÖRÖMBEI ANDRÁS: Illyés Gyula: Csak igazat 84
MÁRKUS BÉLA: A csapda neve (Galgóczi Erzsébet: Vidra vas)
87
GREZSA FERENC: Kiss Ferenc: „Fölrepülni rajban" 92
Szerkesztői asztal

96
ILLUSZTRÁCIÓ

Belizai Mária rajza a 7., 38., 76. és 96. oldalon

2

PINTÉR LAJOS

Istenhegyi dúdoló
Sétálok az Isten-hegyen,
ma
otthontalan,
ma istentelen. Hiszen
eltűnök,
már azt hiszem,
csak szó leszek, szótári szó.
Felnőtt fiaimnak: emlékek házfalán
kép,
arcukon földerengő ismerős
mosoly.
Gyerekarc: hiszen apjuk is gyerek volt még,
csak felnövelte hűség,
felelősség.
Különös, hogy minden költő
gyerek,
gyerekként ül mostohája,
az idő térdén.
Ahogy az istenhegyi lépcsőn
lépdelek,
lassan dúdolni kezdem
magamban:
nem látni a sok fától az erdőt,
nem látni a sok verstől a költőt,
nem látni a hírektől
életed.
Valami vers-töredékre
ahogy léptem és befelé

leltem,
figyeltem.

Sétálok az Isten-hegyen,
ma
otthontalan, ma
istentelen.
A világtérképen
látom
terrorizált, fölfegyverzett,
új
én az ki
fegyvertelen,
mégse a fegyverektől
félek.

óvodátok,

Lépj mögém halkan, puhán lépj,
mint egy macska, és vedd el
szinte lopva, versem
— ezt, amit éppen
megtaláltam.
És te,
te lásd meg majd a sok fától az

erdőt,
3

és lásd meg majd a sok verstől a költőt,
és lásd meg majd a hírektől
életünket.
Lépj mögém halkan, puhán lépj,
mint egy macska, és vedd el
szinte lopva,
versem,
vedd el, tisztítsd
légy rá büszke.

meg,

Körhinta
Elmúlik minden, ami
az lesz a jövőnk, ami

lesz;
volt.

SZŐCS GÉZA

Látlak nyírfáid közt, karácsonykor
Most szél fúj
Monostor-felől,
ott állsz a szél mögött,
elhoz a szél idáig
mint havas
főkötőt:
sodorja is tovább
de azért
úgy-ahogy
még
fölismerhető,
elhoz, bár nem egészen.
Éppen csak sejthető:
ott állsz — vagy ottan álltál
a fehérbőrű
fáknál,
mintha valamit
néznél?
mintha valakit
várnál.
Leszakadnak a priccsek az
ibolyákban,
utolsó vacsorám epre még
ingujjban inog a
vízmosásban:
de majd egy havas hajnalon
le kell érte hajlanom.
*

Éltem én másfajta
Nélküled alszom
4

fényben
egykor.
egyre-másra,

valakit valami,
forgolódom,
éppen szemembe süt a páva,
tollát borzolja, így beszél:
FELÖLTÖD VÍZI
ÖLTÖNYÖD,
KÍSÉRTET,
AZ VAGY,
LÁTOMÁS
A BEZÁRT USZODÁK
MÖGÖTT.
KIS KENYERED
MEGETTED
ÉS MEGITTAD TEÁD —
MÁSFAJTA
FÉNYBEN
ÉLTÉL.
KÉT NAP SÜTÖTT
REÁD!
LEBONTOTT HÁZ A MÚLT,
REDŐNY LÓG
ABLAKÁN.
KERESGÉLSZ
BENNE;
MIT?
EGY VASALÓT
TALÁN.
DE TEHETSZ
BÁRMIT.
ÜGYIS
AZ AZ ARC
VISSZATÉR
MINT FELADÓ
KEZÉHEZ
A NÉVTELEN LEVÉL.
(
Ennyi most elég mára.
Megittad kis teád —
így szól hozzám a páva,
leoltva
önmagát.
Megzavarsz
észrevétlenül
mint karórát a hegy mögül
az alvó, hűvös,
mágneses,
hatalmas, hallgatag vasérc
mint történet egy főkötőről
újra meg újra
visszatérsz
mint népmesék a fű alól
vagy fű alá a fű-lidérc.
Főkötő,
főkötő,
meg. sem tartható,
el sem
veszthető.
Sündisznó-bandák,
pávaszó,
téli és nyári
névnapok
így telik el az életem
én vagyok s mégsem én vagyok.

Fedetlen fővel a csigalépcsőn
B. E.-nek
Mindaz, amit mondtál
egykor.
Vagy a ruha, amit hordtál.
Csöngetések.
Suttogások.
Nem én voltam. Nem te voltál?
Nem telefon. Csak egy oltár.
Belső asztal, belső leltár.
Zsellér-asztal az esőben.
Fojtott beszéd.
Csöngetések.
Ég egy

lámpa
Saint-Simonnál.
És egy zsoltár, Szenczi

Molnár.

Feketetón, egyedül
Feketetón a sáfár
nézi, hogy áll a vásár.
Látja a tépett

kiskacsát.-

Zsákba
kötötték,
kötötték
zsákba,
anyjához
küldik
Lengyelországba.
A tó, a zsák, a császár!
a nő, a kém, a vásár!
Szőcs Géza, látom, itt van
s mellőle hol az asszony?
Ez ő! ez ő! ez ő!
a
vissza-visszatérő
Harckocsi G. Rezső.
Akin jól áll a visszatérés

sála,

ki folyton-folyvást
hallja,
Minnesotából,
Minneapolisból
de őneki
bár foncsoros
megnézi magát

szólongatják

emlékezetében
Jeruzsálem

s fényeivel
ott csattog fejében,
az esti
Minneapolis:
foga közül a föld beszél
mely eltakar és ápol is.

mint

az olló

GRENDEL LAJOS

Legutolsó ítélet
Futballpályahosszra a lakóhelyemtől, két tömbház közé ékelődve, található a műszaki főiskola villamosmérnöki karának a diákotthona. A máskülönben nem túl forgalmas környéken, hajnaltól éjfélig, minden napszakban
találkozom diákokkal, akik vagy a kollégium felől igyekeznek a főiskolára,
vagy éppen a kollégiumba tartanak, vagy a kollégiummal szemközti parkosított terecske valamelyik padján ücsörögnek a kedvesükkel, kivált a kora esti
órákban. Egy napon felfedeztem közöttük Sz. Péter hasonmását. Ennek ellenére eszemben sincs belekontárkodni a matematika vagy a filozófia tudományába, mert egyikben sem vagyok otthon. Csak nagyon halkan merem mondani: talán igaz a közhely, hogy semmi új nincs a nap alatt, vagy fellengzősebben: hogy bizonyos tér-idő rendszerben bizonyos események bekövetkezése
előre látható, s ha nem, hát legalábbis előre kiszámítható. De lehet, hogy tévedek, Bárcsak úgy volna. Mert ha nem, nagyon rászorulunk mindnyájan az
isteni irgalomra.
Sz. Péter, csakúgy, mint én, jócskán elmúlt már harmincéves. Egy időben
a barátom volt, s ha még él (a feltevés, hogy egy jó ismerős vagy barát, aki
több mint tíz éve nem ad életjelt magáról, meghalt — sosem irreális), szóval
ha életben van még, bizonyára megváltozott a külseje: pocakot eresztett, a
haja megritkult és talán őszül, az arca teltebb lett, a válla szélesebb, s a járása
is bizonyára lassúbb és lomhább. A fiatalember, akit az utcán pillantottam
meg, a tizenöt évvel ezelőtti Sz. Péterre hasonlított. Felbukkanása kísértetiességét fokozta, hogy Péter is (amíg ki nem rúgták) a villamosmérnöki kar
hallgatója volt, és ugyanebben a diákotthonban lakott. Mielőtt a véletlenek
kaján összjátékából merész következtetéseket vontam volna le, be kellett ismernem, hogy a Péter arcáról, alakjáról őrzött kép tizenöt év alatt megfakult
az emlékezetemben, és róla készült fénykép sincs a birtokomban. így a fiatalember'talán nem is Péterre hasonlított, hanem az utolsó találkozásainkról őrzött emlékképre. A különbség nem lehet nagy, de nem árt tekintetbe venni.
A dolog sokáig nem hagyott nyugton. Egyik diákkori ismerősöm a d j u n k tus a villamosmérnöki karon (ő legalább vitte valamire), fölkerestem, és megtudtam tőle egyet-mást az engem érdeklő fiatalemberről. Megtudtam például,
hogy akárcsak Sz. Péter, ő is magyar. Igaz, nem Losoncról származik, mint
egykori barátom, hanem egy eldugott bodrogközi faluból, s nem Péter a keresztneve, hanem Zoltán. De ezek csekélységek az egésznek a súlyához képest.
Adjunktus ismerősöm, amikor kettesben maradtunk az irodájában, s hogyan,
hogyan nem, a kávé mellé konyak is került az asztalra, bizalmasan megsúgta,
hogy mindegyik magyar hallgatóját számon tartja, és a lehetőségei szabta
határokon belül segíti őket. Ennek a Pék Zoltán nevő hallgatójának azonban
rosszul áll a szénája, nem valószínű, hogy átevickél a félév végi vizsgákon.
Akaratlanul is a következő mondat csúszott ki a számon:
— Ez nagy baj.
Ismerősöm meghökkenve, mégis mohó kíváncsisággal nézett rám felemelt
konyakospohara mögül.
— Olyan fontos neked, hogy a fiú ne bukjon meg?
— Talán fontos — feleltem. •
• •
8

— De hiszen fél órával ezelőtt azt sem tudtad még róla. hogy kicsoda.
— Ismered Sz. Pétert? — kérdeztem.
Nem emlékezett rá.
— Majd egyszer megmagyarázok mindent — mondtam. Jobb nem firtatni, hogy ismerősöm mit gondolhatott felőlem. Racionális mérnöki fejével
bizonyára egy kicsit egzaltáltnak és bolondnak tartott. Hogy javítsak a helyzetemen, elmeséltem neki néhány jellemző epizódot egykori barátom viselt
dolgaiból, ö hümmögött, s csak a vállát rándította. Persze számomra is olyanok voltak már ezek a történetecskék, mint megannyi beszáradt seb. Megállapítottuk, hogy bár mintha csak tegnap lett volna, amikor megismerkedtünk,
tizenöt év mégiscsak iszonyúan nagy idő.
Sz. Péter (szándékosan hallgatom el a vezetéknevét, elvégre nem kompromittálni akarom) volt az az illető az életemben, akiről egy bizonyos életkorban úgy véljük, hogy vele életre-halálra szövetkeztünk, s az ilyen szövetséget
komolyan veszi az ember, amikor se életről, se halálról nincs még igazán mély
tapasztalata. Pontosabban mondva: ő volt az egyik ilyen barátom. A szövetséget négyen kötöttük ugyanis, s ha nem beszéltünk is róla, mindnyájunk
előtt nyilvánvaló volt, hogy egyformán gondolkodunk, sőt egymás gondolatait
is kitaláljuk, sőt titkunk sincs egymás előtt, magától értetődik tehát, hogy a
sors egymáshoz rendelt bennünket. Hárman főiskolára jártunk. Péter a műszaki főiskolára, Z. medikus volt, én pedig bölcsészhallgató. Társaságunk negyedik tagja, L., több évig bányában dolgozott, novellákat írt, majd újságíróként helyezkedett el az egyik központi hetilapnál, ahonnan, szerencséjére, hamarosan kiutálták. Mind a négyen magyarok voltunk, és vidékről származtunk. Volt úgy, hogy naponta találkoztunk, volt úgy, hogy két hétig se.
Törzshelyünkön, az akkor még barátságos és közepesen előkelő Krym kávéházban a nap minden órájában tartózkodott valaki, akinek az asztalához oda
lehetett ülni anélkül, hogy az illető. tolakodásnak vette volna, s a pincérek
fejből tudták, ki az, aki sört és ki, aki bort fogyaszt közülünk. L. kivételével
mindnyájan nőtlenek voltunk még, de L-t is bízvást tekinthettük nőtlennek,
mivel a felesége messze vidéken élt, s ha értesült is talán L. kicsapongásairól,
nemigen bánkódott miattuk. Különben is váltak. (Aztán mégsem váltak el,
született egy fiuk, s L. hamarosan dobbantott, hazaköltözött a szülővárosába,
de ez egy másik történet.)
Barátságunk L. novelláinak az elemzése jegyében izmosodott. L. sohasem
jött be a kávéházba úgy, hogy ne lett volna kézirat nála. Néha csak két-három
gépelt oldal, máskor annyi sem, csupán egyetlen bekezdés. Mi rávetettük magunkat a kéziratára, és ízeire szedtük. Az irodalom mindnyájunkat érdekelt,
s szerencsére nem csupán csehszlovákiai magyar írók regényeit olvastuk.
L. ném írt rosszul, mégis csak nagyritkán szegődött mellé a szerencse. Legtöbb novelláját azzal a kifogással kapta vissza a lapoktól, hogy elvontak, és
nem a valóságot tükrözik. Akkoriban (igaz, nem először) hűvös szelek fújtak
a szerkesztőségek felől. A szerkesztőségi robotba belebölcsült elmék kiokoskodták, hogy nem igazán csehszlovákiai magyar író az, aki nem szövetkezeti
parasztokról vagy ingázó munkásokról ír, és történetei nem csallóközi Vagy
gömöri faluban játszódnak. Ha valaki mégis megfelelt a kívánalmaknak, nem
biztos, hogy olyannak ábrázolta a valóságot, amilyennek az a szerkesztőségi
asztal mögül látszott. Az biztos, hogy L-től, aki évekig munkás volt, munkás
témájú írásokát vártak, és úgy néztek rá, mint renegátra és utálatos sznobra,
amikor az egyik szerkesztőségben elhencegett vele, hogy Thomas Mann, Bábel
9

és Faulkner műveit olvassa szívesen. L. szerencsére nem tartozott a lobbanékony természetű szerzők közé; ha nem közölték, nem futkosott fűhöz-fához,
nem ruházta meg sötét utcasarkon a szerkesztőket, és a párnája csücskét sem
harapdálta tehetetlen dühében éjszaka, hanem csendben beült a Krymbe,
odaadta nekünk az éppen visszautasított novelláját, s fapofával szitkozódott:
minden szerkesztő vízfejű, hályogos szemű barom és naplopó. Mi aztán vagy
megdicsértük az írásműveit, vagy nem. Inkább igen, mert ha alkalomadtán
sok kifogást támasztottunk, a szemünk előtt tépte össze a kéziratot. Ám még
ilyenkor sem haragudott ránk. Nem is haragudhatott, mert tisztában volt
vele: egymás nélkül magányosabbak, zárkózottabbak és félénkebbek lennénk
a csallóközi vagy gömöri magyar vidék felől nézve nagyváros Pozsonyban,
őszintének kellett lennünk egymáshoz, mert önbecsülésünk, és végső soron
önbizalmunk alapja volt ez az őszinteség, s őszinték csak magyarul lehettünk.
Szlovák társaságban többnyire nagyokat hallgattunk. Egyikünk sem beszélt
anyanyelvi szinten szlovákul (L. a legkevésbé). Ha szlovákul voltunk kénytelenek megnyilatkozni, mindig maradt olyan érzés bennünk, mintha elhallgatnánk valami fontosat, pedig csak a szerényebb szókincsünk nem bizonyult
eléggé hajlékonynak ahhoz, hogy mondanivalónkat pontosan és árnyaltan fogalmazzuk meg. Hamarosan kiderült, hogy barátságunk egy kicsit más, mint
a mások barátsága; a barátságon túl érdekszövetség is. Nagyobb szükségünk
volt egymásra, mint eleinte gondoltuk.
Négyünk közül Péter hívta ki először a sorsot. November vége volt, ragyogóan sütött a nap, tavaszias szél fújdogált a Duna felől, öröm volt élni.
Aznap kora délután jöttünk össze a kávéházban, amikor a legkevesebb a
vendég, s a kétórai váltás előtt a legkelletlenebbek a pincérek. Péter már
délben beült, s mire külön-külön mindnyájan megérkeztünk, jócskán elázott.
Amit sohasem tett, vodkával keverte a sört, s a szeme úgy állt tőle keresztbe,
mint a négyzet egymást metsző átlói.
— Megtörtént! — kurjantotta, de alig forgott a nyelve. — Kirúgtak.
Éljen a szabadság!
,
Tudtuk, hogy két vizsgája maradt dékáni terminusra, ő meg tudta, hogy
egyiket sem fogja letenni, és nem is törte magát. Így legalább, vigasztalta Z.,
a másik vizsgáddal sincs gond. Péter bólintott. Zaklatott és bonyolult lelkivilágot hurcolászott, ki akarta rúgatni magát a főiskoláról, s most, hogy ez
sikerült neki, nagyon le volt törve. Távozását a főiskoláról késő éjszakába
nyúlóan ünnepeltük meg, még egy csajt is felszedtünk neki, aki eleinte h a j landónak mutatkozott megvigasztalni őt, de amikor látta, a fiú olyan részeg
már, hogy hamarosan fáklyát lehet gyújtani a leheletéből, hirtelen eszébe
jutott, hogy van neki egy beteg anyukája, és elfüstölt.
Péternek, aki évfolyamot sem ismételhetett, mert egyszer megismételte
már, november 30-án kellett kiköltöznie a diákotthonból. November 29-én
nem volt még se pénze, se állása, se lakása. November 30-án lakása volt már.
Bizonyosra veszem, hogy egészen másképpen, talán kedvezőbben alakul a
sorsa, ha november 30-án összecsomagol, és hazautazik a jó édesanyukájához
Losoncra. Persze az ilyen utólagos okoskodás annyit sem ér, mint egy seggreesés a jégen. Péter sohasem akart visszamenni Losoncra, s valójában nem is
amiatt bánkódott, hogy kirúgták a főiskoláról, hanem hogy esetleg kénytelen
lesz visszamenni az Isten háta mögé, és ott fog megöregedni. A kirúgását
követő napokban reggeltől estig a városban kószált, s utóbb már inkább hasonlított bolyongó kísértetre, mint arra az éles eszű és ambiciózus haverra,
10

akinek ismertük. Reggeltől ivott, és nem volt maradása se köztünk, se másutt.
Járta a kávéházakat és klubokat, régi ismerősökkel és cimborákkal futott
össze, pénzt kért tőlük, aztán együtt ivott velük, mígnem november 29-én este
a Bástya utcai sörözőben ráakadt az emberére, aki nemcsak szóban mutatkozott hajlandónak segíteni rajta, hanem valóban a hóna alá nyúlt. Ez egy
Milos nevű évfolyamtársa volt, az apja menő ügyvéd. Villájuk volt a Slavín
alatt, s a fiú felajánlotta Péternek, hogy költözzön hozzájuk albérletbe. Péter
szeméről azon nyomban felszállt a köd. Másnap már náluk vacsorázott, s Milos
apja néhány nap múlva beprotezsálta őt újságkihordónak. Szorult helyzetében
úgy érezte, megütötte a főnyereményt.
Dicstelen távozása a főiskoláról egy darabig beszédtéma volt még, aztán
gyorsan elült körülötte a por. Nem ő volt az első és nem is az utolsó, aki egykét éves vergődés után a sarokba vágta a szkriptumokat, és felcsapott szabad
embernek. Néhány héttel később úgy beszélt már főiskolás múltjáról, mint
gyerekkori botlásokról szokás beszélni, vagy mint amikor megmutatta egyszer az első szerelme fényképét, s rögtön hozzátette, gőze sincs, mit evett azon
a csajon. Egyedül amiatt aggódott, hogy anyja kétségbe lesz esve, ha eljut
hozzá kudarcának a híre. Losonc nincs a világ végén, ahhoz viszont elég
messze van, hogy ideig-óráig el lehessen titkolni a balesetet. Péter nagy ívben
kerülte a losonci haverjait, igaz, nem volt itt sok belőlük, s azok is más főiskolára vagy egy másik karra jártak. Egyszer megkérdezte tőlünk, mitévő
Tegyen, megírja-e anyjának az igazat, vagy pedig egy alkalmas pillanatban
otthon, négyszemközt mondja-e meg neki. Mind a hárman az utóbbit javasoltuk. Péter gondterhelt arccal hallgatott, ő tudta, miért. Mindenesetre úgy tett,
mintha megfogadná a tanácsunkat. Aztán eljött a karácsony, ő hazautazott
Losoncra, és legközelebb csak az új évben találkoztunk.
— Na, hogy úsztad meg? — kérdeztem.
Péter széttárta a karját, szerencsétlen ábrázata önmagáért beszélt.
— Nem volt szívem megmondani neki.
— Hülye vagy — mondta Z. — Előbb-utóbb úgyis megtudja.
— Nem ismeritek az anyámat.
Hát jó, nem ismerjük. Péter fél óráig csak anyjáról mesélt, hogy megértesse velünk, nem olyan könnyű megmondani az igazságot neki, mert valószínűleg halálosan megsebezné, s ő egyelőre képtelen vállalni a felelősséget a
következményekért.
Rossz hangulatban váltunk el. A végén mindnyájan igazat adtunk neki,
de aggódtunk érte. Az igazság óráját úgysem lehet a végtelenségig elodázni,
s minél később szól az anyjának, annál rosszabb. Péter kilencéves kora óta
félárvaként nevelkedett, apját, aki jómódú polgári családból származott, s a
Horthy-rendszerben szerzett jogi diplomát, fiatalon elvitte valami csúnya betegség, testvérei nem voltak, s özvegy anyja sem ment újra férjhez, pedig
kérője lett volna, nem is egy. Az asszony büszke volt és rátarti, amikor meghalt a férje, úgy érezte, az egész világ ráomlott, támasz nélkül kell összeszednie magát és feltápászkodni a porból. Rokonságuk a háborúban s a háborút
követő kitelepítések és áttelepítések során szétszóródott a világban, egyik sógora Kanadába, a másik Svédországba disszidált, nővére Ausztráliában telepedett le, húga és a sógornője átkerült Magyarországra. Sógornője onnan ötvenhatban meglépett a bátyjához Kanadába, a húga pedig tolószékhez volt
kötve, és hosszú betegeskedés után fiatalon meghalt. Csak a szülei éltek sokáig, rájuk azonban nem számíthatott. Péter anyja mélyen átélte a család
szétszóratását, és gyakran emlegette a fia előtt. Olyan fátumot látott a csalá11

dot sújtó megpróbáltatásokban, amellyel egyedül ő mert szembefordulni, s
amelynek a beteljesülését, úgy érezte, egyedül ő lesz képes meggátolni. Ugyanakkor gyakran hangoztatta, hogy sorsában nincs egyedül, a szétszóródás és a
vesszőfutása tulajdonképpen az egész itteni magyar polgárságnak osztályrésze.
Ilyen a magyar sors, hajtogatta. A falun élő magyaroknak jobb, őket nehezebb
megtörni, mert közelebb vannak a földhöz. A polgárságnak azonban több a
vesztenivalója; több a vesztenivalója, ezért könnyebben megalkuszik, s könynyebb szívvel hagyja el a szülőföldjét. A műveltség mindig egy kicsit világpolgárrá tesz.
Péter ilyen pesszimista, kétségbeesett szellemben nőtt fel, s csodálta anyja
akaraterejét és szívósságát. Anyja szilárdan meg volt győződve róla, hogy a
családi végzet nemcsak visszafordítható, hanem arról is, hogy Péter lesz az,
akivel a család régi híre és neve újra emelkedni kezd.
Mindebből, ahogy ezt elmondta nekünk, a vak is látta, hogy Péter fél az
anyjától. A villamosmérnöki karra sem azért jelentkezett, mert hivatástudatot
érzett, hanem mert oda, megfelelő számú jelentkező híján, aránylag könnyű
bejutni. Anyjának az volt csak fontos, hogy felvegyék főiskolára, mindegy,
hogy hová. Péter elpanaszolta, hogy valahányszor hazautazik szünidőre vagy
akár csak egy hétvégére, anyja körbehordozza a városban, mint a véres kardot. Mintha csak azt mondta volna: ez az én bosszúm, engem eltaposhattatok,
de a fiam különb és erősebb nálatok. Péter nem szívesen járt haza, otthon
úgy érezte, elviselhetetlen nyomás nehezedik rá.
— Ha néhány napig otthon maradtam volna még, azt hiszem, begolyózom — mondta újév után a Krymben. — Kétszer is rászántam magam, hogy
most megmondom neki az igazat. De anyámnak nem lehet megmondani az
igazat. Egész idő alatt olyan rajongással csüngött rajtam, hogy szégyenemben
azt hittem, elpusztulok. Neki sokkal fontosabb, hogy elvégezzem ezt a rohadt
főiskolát, mint nekem. Neki ez az élete értelme.
De Péter legalább annyira tisztában volt vele, hogy tarthatatlan állapot
ez, mint mi. Tisztában volt vele, hogy ha újra be nem adja a felvételi kérelmét, legkésőbb októberben elviszik katonának. Márpedig ő nem akart többé a
műszaki főiskolára járni. Arra viszont, hogy az egyetemre vagy más főiskolára felvegyék, befolyásos ismerősök híján, halvány reménye sem lehetett.
Tudta, hogy ha előbb nem, októberben mindenképpen kiderül a disznóság.
Abból pedig katasztrófa lesz. De más probléma is volt. Most, hogy albérletbe
költözött, megváltozott a címe, s ezt is meg kellett valahogy magyaráznia az
anyjának. Karácsonykor nem merte megmondani, inkább levélben írta meg
pár nappal azután, hogy a Krymben találkoztunk. Talán ő maga sem volt a
tudatában, milyen ostoba lépést követett el. Ha csak azt írja, hogy a kollégiumban nincs meg a nyugalma a tanuláshoz, s ezért albérletet vett ki, anyja
bizonyára megértette volna. Péteren azonban akkorra úgy elhatalmasodott már
a félelme, hogy ha az anyjára gondolt, teljesen elvesztette a józan eszét. Ügy
gondolta, anyja esetleges gyanakvásának csak valami egetverő hazugsággal
veheti elejét. Reszketett a kezében a toll, amikor a végzetes mondatot leírta:
„Meglepetésnek szántam, azért nem szóltam eddig róla, most azonban le merem írni már: valóra vált a legszebb álmom, lakást kaptam Pozsonyban." Leragasztotta a borítékot, és várta, hogy körülötte meghasadnak a falak.
Anyja nem késlekedett a. válasszal. El volt ragadtatva, szeme fényének
nevezte őt, isteni kegyelmet és igazságszolgáltatást emlegetett, s jelezte, hogy
12

mihelyt kitavaszodik, meglátogatja őt Pozsonyban. Péter csak ekkor döbbent
rá, micsoda slamasztikába keveredett. Azonnal felelt anyja levelére, s kérve
kérte, tavasszal ne jöjjön még, mert rengeteg dolga van, nincs ideje még moziba se elmenni; nyáron ellenben jöhet, majd megírja, hogy pontosan mikor;
a nyarat is Pozsonyban fogja tölteni, mert a legnehezebb vizsgáit szeptemberre
halasztja, hogy legyen bőven ideje felkészülni rájuk. Ez azonban nem lehet
akadálya annak, hogy két hétig együtt nyaraljanak. Biztosra veszi, hogy istenien fogják érezni magukat. Nemsokára beleegyező válasz érkezett Losoncról.
Péter úgy érezte, egy hatalmas szikladarabot sikerült a puszta két kezével
megállítania a flejtőn. Tudta, hogy baromi nagy szerencséje volt. Anyjának
fogalma sincs a pozsonyi lakásviszonyokról, s hacsak egy kicsit is tájékozottabb volna, nem vette volna be a maszlagot. De anyja már régen nem ezen a
világon élt. Amióta megözvegyült, s különösen amióta szemlátomást öregedni
kezdett, lassan elvesztette a valóságérzékét, elmart a környezetéből mindenkit,
aki nem az ő szája íze szerint beszélt, szomszédaival összeveszett, s a két kezén
megszámlálhatta, aki köszönt még neki a városban. Most, hogy nyugdíjba vonult, elhanyagolta magát, naphosszat otthon ült és ábrándozott, mint valami
bakfislány. Péter, bár szerette, s talán még mindig csodálta egy kicsit, kénytelen volt belátni, kutya egy természete van, s másokat ezek után nemigen
érdekli sorsának igazi tragikuma.
Abban az évben késett a tavasz, május elsején havas eső esett, Péter
télikabátban nézte végig a felvonulást. Amikorra beköszöntöttek a melegebb
napok, s pirosodni kezdett a cseresznye a villanegyed kertjeiben, arra eszmélt,
hogy anyja látogatásának az időpontja veszedelmesen közeledik. Néha csaknem
pánikba esett. Pedig a közelgő két hétnek minden részletét gondosan megtervezte, s majdnem biztos volt benne, hogy nem csúszhat hiba a számításaiba.
Július közepén Milos és szülei Jugoszláviába utaznak nyaralni kerek három
hétre. Három hétig ő lesz a ház gazdája, ezt megbeszélték már. Milos szülei
abba is beleegyeztek, hogy erre az időre meghívja anyját, még sajnálták is,
hogy nem ismerkedhetnek meg vele. Ö is úgy tett, mintha nagyon sajnálná.
Adja át neki az üdvözletünket, mondta Milos apja. Átadom, boldogan átadom,
ígérte. Aztán eljött július 14-ének napja, a villa tulajdonosa és családja kora
reggel bevágták magukat a Skodájukba, és útra keltek. Péter segített nekik
összecsomagolni, becsukta mögöttük a garázsajtót, s egészen addig ott maradt
a kapuban, amíg az autó el nem tűnt az evangélikus kórház előtti kanyarban.
Várta, hogy szikla essék le a szívéről. Ehelyett rosszullét környékezte, ha csak
rágondolt, hogy holnapután megjön az anyja, s szinte biztos, hogy neki két
hétig mindennap kötéltáncot kell járnia majd.
Július 16-án reggel jó korán kiment az-állomásra. Esőre állt az idő, hűvös
szél fújt, s őt aggasztotta, hogy ha esni fog, kénytelenek lesznek otthon maradni egész nap vagy talán több napig is, s ennek csúnya következményei
lehetnek. Amikor a hangosbeszélő jeléntette, hogy megérkezett a kassai gyors,
előredőlt a kijárati folyosó mellvédjén, hogy jól lássa az aluljáró lépcsőin felfelé baktató embereket. Lent már ritkulni kezdett a tömeg, amikor végre megpillantotta az anyját. Ünneplőruha és valami lehetetlen kalap volt rajta,
mintha az állomásról egyenesen a Nemzeti Színházba akarna hajtatni. Katonásan lépkedett felfelé, pedig két irdatlan koffert cipelt. Üristen, gondolta
Péter, ez élhozta az egész ruhatárát.
— Anyuka! — szólította meg fentről.
13

Amikor anyja észrevette, rögtön elmosolyodott.
Összeölelkeztek, Péter megragadta a bőröndöket, és előreengedte anyját.
Keresztülvágtak az állomásépület előtti téren, de Péter nem a villamosmegállók, hanem a taxiállomás felé terelte anyját. Szemerkélt az eső. Rossz ómen,
gondolta.
— Csak nem akarsz taxiba ültetni? — méltatlankodott az anyja.
Péter elmagyarázta, hogy tömegközlekedési eszközökkel kissé körülményes megközelíteni a lakását. A villamosról át kellene szállni trolibuszra, majd
a trolibusz végállomásától jó darabon gyalog kellene a hegyoldalba felkapaszkodni, s ez két ekkora bőrönddel nem éppen vasárnap délelőtti séta. Aztán
az eső is eleredt. Harmadszor, de erről nem beszélt, meg akarta mutatni anyjának, van elég pénz nála ahhoz, hogy ne szenvedjen szükséget, amíg nála
lakik.
— Hát jó — egyezett bele az anyja. — De én fizetem a taxit.
— Szó sem lehet róla.
Péter figyelmét nem kerülte el, anyjának mennyire imponál, hogy mégis
taxival utaznak.
Amikor kiszálltak a ház előtt, újabb probléma merült fel. Anyja elképedve
állt meg a keskeny úttest közepén, és összecsapta a kezét.
— Hová hoztál?
Péter tudta, hogy most kell nagyon erősnek lennie. Amilyen meggyőzően
és határozottan csak tudta, úgy mondta:
— Hát haza. Hozzám.
Anyja összevonta a szemöldökét, s elővette azt a nézését, amitől Péter
hátán mindig futkározni kezdett a hideg.
— Hazudsz!... Ez nem lehet igaz.
Péter karon fogta, a kapuhoz vezette, és mutatóujjával rábökött a postaládára.
— Olvasd el, kinek a neve van ide írva!
Anyja elővette kézitáskájából a szemüvegét, s olyan komolyan kezdte tanulmányozni a postaládát, mintha valami kiáltvány lett volna kifüggesztve oda.
Péter úgy érezte, tizennégy napos együttlétük legkritikusabb pillanatai ezek.
Ha most nem szegi a nyakát, megnyerte a játszmát. Anyja vakon bízott benne
ugyan, de a gyanakvás és bizalmatlanság máskülönben az alaptermészetéhez
tartozott. A csengő gombján persze már csak a tulajdonos neve volt olvasható.
Péter mégis abban bízott, hogy anyját meggyőzi a postaládára ragasztott cédula. Így is lett.
— Más név is van a postaládán — mondta, de már levette a szemüvegét.
— Hát persze — magyarázta Péter a legnyájasabb hangján. — Csak nem
gondoltad, hogy az egész ház az enyém? Egy ügyvéd lakik még itt a családjával. Most nincsenek itthon, elutaztak nyaralni. A ház egyébként nem az
enyém, se nem az övé, hanem az államé.
Hazudott, mint a vízfolyás, de a szeme sarkából látta, hogy anyja bólogat,
s az a rémes nézés eltűnt a szeméből. Péter most már bátran előadhatta a valamelyik éjszaka kispekulált meséjét. Eszerint a villa tulajdonosa tavaly diszszidált, és fél évig üresen, lepecsételve állt utána a ház, az államé lett, majd
az állam szétosztotta a pozsonyi ügyvéd és őközte. A ház nagyobbik fele az
ügyvédé, de hát ők hárman vannak, két szoba pedig az övé. A konyha, a f ü r dőszoba és a vécé közös. Pozsonyban elég nagy a lakásínség, akárki nem jut
14

lakáshoz. Neki az volt a szerencséje, hogy egy rendelet értelmében tavalytól a
műszaki főiskola is igényelhet lakást a nemzeti bizottságoknál, legjobb diákjai
részére. Pozsonyban kevés a mérnök, a végzősöket pedig képtelenek lakáshoz ~
juttatni. Az ú j rendelet lehetőséget teremt rá, hogy több diák maradjon a
fővárosban, s ne valahol az ország másik felében próbáljon állás után nézni.
Egyfajta garancia ez az államnak is, a főiskolának is. Így az állam is jól jár,
meg ő is jól járt.
A taxisofőr közben bevitte a bőröndöket a házba, és letette az előszobában. Bizonyára elcsípett néhány szót a halandzsájából, de nem szólt közbe.
Péter remélte, hogy nem, ért magyarul. Mindenesetre busás borravalót adott
neki, amint az bizonyára szokás ezen a környéken.
— Na és a kert kié? — kérdezte az anyja.
— A kert közös — vágta rá.
Hiba volt.
— Közös?!
Anyja újra elővette az előbbi szigorú nézését, s Péter legszívesebben elharapta volna a nyelvét.
— Egy keskenyebb parcella az enyém belőle, a többi az ügyvédéké.
Így már rendben volt a dolog. Anyja azonban még mindig tartogatott a
számára egy kellemetlen kérdést.
— Remélem, nem keveredtél bele valami piszkos ügybe?
Péter végre dühös lehetett.
— De anyukám?!
Ezzel aztán lekerült a téma a napirendről.
Nehezen indult a nap, s a folytatás sem ígérkezett könnyebbnek. Péter
körbevezette anyját a házbari; először a konyhát, a fürdőszobát és a vécét
mutatta meg, majd bevezette a szobájába, amely tágas is volt, világos is volt,
anyja igazán elégedett lehetett vele. Gyorsan elmondta, hogy a bútorokat a
régi tulajdonos hagyta itt, s azok őrá szálltak, amikor a lakást megkapta.
Anyja szemlátomást elégedett volt a hallottakkal. Ezután megmutatta neki a
„másik szobáját", amely az északi oldalra nézett ugyan, s ezért nem kapott
napfényt, de szintén elég tágas volt. Milosék ott szállásolták el a vendégeiket,
s mivel nagy vendégjárás sosem volt náluk, a szoba sem volt rendetlen. Milos
apja egyébként is ezt a szobát ajánlotta, mint ahol az anyját elhelyezheti.
Péter előző nap délután kiszellőztetett és letörölte a port, úgyhogy a szoba ragyogott, mint a legelőkelőbb hotelszobák, s anyja most már valósággal el volt
bűvölve. Péter érezte, ahogy a nyomás a szíve táján leenged lassan, mint egy
felfújt gumitömlő, amelyből kihúzták a dugót. A haza meg van mentve, gondolta. Körülményeskedő elmélkedésbe kezdett, hogy úgymond nem valami
fényűző lakás ez, de' indulásnak megfelel, aztán ha majd megnősül, úgyis nagyobbra cseréli. Csak nincs valami nőd, kérdezte az anyja, s megint elővette
a csúnyábbik nézését. Péter megnyugtatta, hogy jár ugyan egy lánnyal, de
nem komoly a dolog. Anyjának azonban így sem volt ínyére. Csak nehogy a
tanulás rovására menjen, sopánkodott. A tanulás szót hallva, Péter megborzongott, mintha Yeti, a havasi ember kopogtatott volna a konyhaajtón. Megmutathatom az ügyvédék lakását is, mondta, nagyon jól kijövök velük, szinte
mintha testvérek volnánk. Anyja azonban nem volt kíváncsi az ügyvédék lakására. Talán a testvér szó ingerelte; nagy bánata volt, hogy nincs több gyereke, néha még sírni is képes volt miatta. De lehet, hogy az nem tetszett neki,
15

Péteren kívül mások is laknak a házban. Sosem lehetett előre tudni, anyja
mikor és miért sértődik meg.
— Szóval te vagy a legjobb diák a főiskolán — mondta váratlanul.
— Az egyik legjobb diák — javította ki Péter.
— Megnézhetném az indexedet?
Az lehetetlen, mondta Péter, s maga is csodálkozott, milyen nyugodt és
magabiztos. (Kezdett belejönni a hazudozásba, és kezdte élvezni a veszélyes
játékot.) Az indexet június végén le kellett adnia a tanulmányi osztályon, és
csak szeptemberben kapja vissza. Anyja nem követelődzött tovább. Mintha elkedvetlenedett volna, s hirtelen valami mélységesen szomorú, már-már fájdalmas kifejezés jelent meg az arcán.
— Le kell dőlnöm egy kicsit — mondta. — Megviselt az éjszakai utazás.
És nem is vagyok teljesen egészséges.
Péter lélegzetvételnyi időhöz jutott. Anyja fél kettőig aludt, az ajtókat
nyitva hagyta, s ő hallotta, ahogy álmában beszél, máskor pedig a fogát csikorgatja.
Péter egész délelőtt a szobájában ücsörgött, és újra meg újra átgondolta
a helyzetet. Mindannyiszor arra a következtetésre jutott, hogy a legnehezebbjén túlvan, sikerült elaltatnia anyja minden gyanúját, a folytatás talán könynyebb lesz. Ámbár két hét így is nagy idő. Két hét alatt sok minden közbejöhet. Egy pillanatra újra érezte a nyomást a mellében. Közben egyre jobban
megeredt az eső, tíz óra és tizenegy között olyan vigasztalanul esett, hogy már
beletörődött, a mai napon otthon fognak kuksolni. Délben mégis ritkulni kezdtek a felhők, s fél kettőkor már ragyogóan sütött a nap.
Anyja is jókedvvel ébredt, megmosakodott, aztán gyalog bementek a városba. A Savoyban ebédeltek meg, s egy korsó sört anyja is engedélyezett
magának. Ebéd után az óvárosban sétáltak, felmentek a várba, s anyja elgyönyörködött a város panorámájában, alattuk a Dunával; a folyam acélkék páncélján osztrák uszály araszolt a Kis-Kárpátok kapuja felé: amerre a Nap is
nyugodni készült. A várból a hegygerincen haladva, nagy ívben megkerülték
a villanegyedet, s alkonyattájt értek haza. Meghitt beszélgetésbe merülve léptek be az udvarba, s Péter úgy érezte, anyja még egyszer sem engedte el magát így a társaságában; egész délután érzelmes volt, s nem tudta vagy nem is
akarta visszaparancsolni az emlékeit, amelyek mintha valami hűvös, mély kútból buzogtak volna elő. Otthon jutott eszükbe, hogy elfelejtettek vacsoráravalót venni. A hűtőszekrényben azonban találtak tojást, s anyja összeütött belőlük rántottát. Péter megbontotta a vodkásüveget, amelyet külön erre az alkalomra vett az előző napon. Anyja tréfálkozott:
— Le akarsz itatni?
Vacsora után újra beszélgettek, de ez a beszélgetésük nem volt már olyan
önfeledt, mint a délutáni. Anyjának fergeteges jókedve kerekedett, s Péter
meghökkenésére, jócskán a pohár fenekére nézett. Nem ismert rá anyjára.
Anyja azelőtt nem ivott, az iszákosokat gyűlölte, s őt is a sárga földig lehordta, valahányszor megérezte leheletén az alkoholszagot. Az este folyamán
egyszer tapintatosan meg is kérdezte anyjától:
— Nem fog megártani?
Anyja leintette.
— Egyszer megengedhetem magamnak.
Hangosan beszélt, olyan hangosan, hogy az kezdte bántani Péter fülét.
16

Anyja mindig kimért és szigorú volt, egy kicsit kevély, mindenesetre adott, a
tartására, illetve, amit annak vélt. Pétert mérhetetlenül zavarta, hogy ismeretlen oldaláról kénytelen megismerni anyját, mint aki azt álmondja, hogy az
utcájában összecserélték a házakat, s bár tudja, -hogy jó irányban halad, sehogyan sem tud hazatalálni. Ha más asszony iszik ennyit és lármáz, eszébe
sem jut megbotránkozni. Anyját azonban nem ilyennek ismerte, és egész közönségesnek találta most.
— Mért nem veszel, televíziót magadnak? — kérdezte anyja többször is
az este.
— Miből?
— Majd én veszek neked — mondta.
— Miből?
— Bízd csak rám — felelte az anyja.
A következő napok nem voltak már ilyen zűrzavarosak. Anyja,,de.Péter
maga is azon volt, hogy kialakítsák, együttlétük napirendjét vagy inkább menetrendjét, különben szétfolyt volna az idő, s Péter gyűlölte az olyan állapom
tot, amikor a véletlen dönti el, hogy mit fog tenni a következő órában. Ezt a
módszerességet az anyjától örökölte. Kilelte a hideg, ha .improvizálni kényszerült. Amikor hiányzott a határozott elképzelés, belőle, hogy a nap hátralevő
részében,. vagy akár. a következő, napokban mivel kellene „foglalkoznia, úgy
érezte, hajótöröttként hánykolódik a végtelen tengeren. Ilyenkor hajlamos volt
kétségbeesni, és legszívesebben segítségért kiáltott volna. A biztonságérzet hiányától jobban kikészült, mintha valamilyen rettenetes bűnéről kellett volna
számot adni a bíróság előtt. Neurotikusnak tartotta magát, mert üres perceiben nem tudott szabadulni az érzéstől, hogy valámi sebes áramlat ragadja magával, s le sem teszi előbb, csak a halál kapujában.
Kéthetes együttlétük napirendjével anyja rukkolt ki másnap reggel, s
olyan ellentmondást nem tűrő hangon diktálta feltételeit, hogy Péter készség r
gel beleegyezett minden óhajába. Anyja ragaszkodott hozzá, hogy mindennap
főzzön, s jó korán felkelt bevásárolni. Ebéd után pihentek két órát, aztán bementek a városba; Péternek meg kellett ígérnie, hogy megismerteti vele Pozsony nevezetességeit, este pedig beülnek egy moziba, vagy hazajönnek, és az
ügyvédéknél a tévét nézik. Minden este hideg vacsora lesz, és anyja nem
bánja, ha vacsora után megisznak egy hétdecis üveg fehér bort. Péter szerette
volna megjegyezni, hogy ilyen kötött program mellett hamarosan egymás idegeire mennek majd. De meggondolta magát. Az adott helyzetben kevésbé tűnt
fel. kockázatosnak kötöttségeket vállalni, mint akár egyetlen órát is rábízni a
véletlen szeszélyeire. Két hetet kibírok, ha patás ördögök fognak ugrálni a hátamon, akkor is, gondolta.
Anyja minden reggel korán felverte, megreggeliztette, aztán szinte elzavarta a háztól. Ügy látszik, neki is szüksége volt arra az egy-két óra magányra, amely után annál intenzívebben kívánja az ember, hogy szólhasson
valakihez. Péter nem tudott mit kezdeni a délelőttökkel. Csak lődörgött a ,vá-7
rosban és unatkozott, teleitta magát sörrel és cigarettázott. Anyjának azt ha*
zudta, hogy beült a műszaki főiskola könyvtárába és tanult. Barátainak és ivócimboráinak a többsége valahol vidéken vagy külországban süttette a hasát.
Nyár volt, és ő kétségbeesett a gondolatra, hogy ilyen rohadt nyara sosem
volt még. Eltökélte, hogy ha megússza ezt a néhány napot, utána rögtön átmegy Magyarországra, s vagy Pesten, vagy a Balatonnál megpróbálja elfelej17.

teni minden gondját. Ügy érezte, ráfér nagyon a búfelejtés. Októberben berukkol, s ha erre a napra gondolt, szinte a csontjaiban érezte a reménytelenséget. Egyszer-kétszer az is megfordult a fejében, elutazása előtt egy nappal
meg kellene mondania anyjának az igazat. De belátta, túl messzire ment ahhoz, hogy az igazság bevallásával ne okozzon katasztrofális megrendülést anyjában. Kilátástalannak ítélte helyzetét, mint akinek az imént verték rá kezérelábára a vasat.
A délutáni séta órái mentesek voltak efféle gondoktól. Péter szégyenkezve
ismerte be, hogy miközben e város lakójának adja ki magát, jóformán alig
tud valamit Pozsony múltjáról. Elvitte anyját a dómba és a várba, megmutatott neki néhány házat az óvárosban. Megtekintették a múzeumokat. Anyja
nem is titkolta el csalódottságát.
— Na, te sem ismered jobban Pozsonyt, mint én. Vehettem volna inkább
egy útikalauzt.
— Ne haragudj — szabadkozott Péter —, igazán nem érek rá a múlttal
foglalkozni. Más dolgom is van.
Anyjának nem tetszettek a szavai.
— Helytelenül gondolkodsz. Ismerni kell a múltat. Te még gyerek voltál,
nem tudhatod, milyen hihetetlenül mélyre zuhantunk.
— Lehet — mondta Péter. — De ne felejtsd el, hogy bár te szültél, az én
életem mégsem a te életed.
Ez volt az első szóváltás közöttük, amely beárnyékolta nyaralásuk idilljét.
Péter ezután kínosan ügyelt rá, hogy több ilyen szóváltás ne mérgezze a légkört. Hajlandó volt a végsőkig türelmes és megértő lenni, mert állandóan az
járt a fejében, hogy ez a legkevesebb, amivel tartozik az anyjának. Márpedig
anyja gyakran próbára tette a türelmét. Ügy viselkedett, mintha egyenesen
Péter lelki üdvéért kellene megvívnia sárkányokkal, gonosz szellemekkel és
más földöntúli hatalmakkal. Nekünk az egész múltunkat ismernünk kell, hajtogatta, s nemcsak ismernünk kell, hanem el is kell fogadnunk a bűneinkkel
és kudarcainkkal együtt, még ha ez utóbbi fájdalommal jár is. Különben menthetetlenül szétszóródunk. Péter, egyetértése jeléül, mélyen bólogatott, s miközben általánosságban egyetértett anyjával, arra gondolt, hogy aminek az
ismeretét anyja olyan következetesen számon kéri rajta, mit sem segít az ő
égető problémáin. Kívülről fújhatja Kossuth összes beszédét, azért még nem
veszik vissza a főiskolára, s amikor majd a postás a behívóját kézbesíti, nem
fogja megkérdezni tőle, tudja-e, hol volt a nagysallőí csata. Ilyen érdemekért
lakást sem kap hamarébb, s a nők sem fognak azon nyomban lefeküdni neki.
Néha szerette volna anyja szemébe vágni, hogy szemérmetlenül önzőnek tartja,
mert nincs füle meghallani az ő valódi problémáit.
De ezt sem tehette. Még az első hét végén történt, hogy kimentek Vaskutacskára, s anyja az erdőben hirtelen rosszul lett. A hasát fájdította, és úgy
kiverte a veríték-, hogy hátán csurom vizes lett a trikó. Kénytelenek voltak
leülni az avarba. A roham másfél óráig tartott. Anyja nyöszörgött, s az ajkát
harapdálta.
— Ide figyelj! — mondta később, amikor már hazafelé tartottak. — Lehet, hogy nagyon komolyan beteg vagyok.
— Orvoshoz kellene fordulnod.
— Már voltam orvosnál. Lehet, hogy daganat van a hasamban.
— És ezt csak így mondod? — rémült meg Péter.
18

— Lehet, hogy rosszindulatú az a daganat.
Péter iszonyúan megijedt. Ugyanakkor eggyel több oknak és bizonyos értelemben felmentésnek érezte, hogy főiskolás múltjának siralmas végéről mélyen hallgasson előtte. Anyja bejelentésével minden véglegesen és reménytelenül összekuszálódott, s ő tudta, nincs az a mindenható atyaisten, aki ezt a
gubancot kicsomózhatná. Minden önbizalma és reménye füstté vált, s olykor
már szinte kívánta, hogy teljesedjék be a sorsa.
: Az pedig majdnem bekövetkezett. Egyik délután a Krymben kávéztak,
amikor az asztalukhoz ült Péter egyik volt évfolyamtársa. A dolog olyan váratlanul történt, hogy mire Péter felocsúdott, a fiú már be is mutatkozott az
anyjának. Őrültség volt ide jönni, de anyja forszírozta. Látni akarta a helyet,
amelyet Péter többször is emlegetett a leveleiben, s ahol „azokkal a magyar
fiúkkal" találkozni szokott. Péter úgy gondolta, üsse kő, ide a műszaki főiskola hallgatói ritkán tolják be képüket, egyébként is nyár van, a nem pozsonyiak otthon vannak, pozsonyi ismerősei pedig ilyen időben strandolni mennek, nem kávéházba. A fiú tíz percig sem maradt velük, de még ez a kevés
idő is embertelenül hosszúnak tetszett. Anyja a tanulmányai felől faggatta a
fiút, s mindenféle haszontalan tanácsokat osztogatott, mialatt ő tűkön ült. Szerencsére anyja úgy belefeledkezett a mondókájába, hogy szóhoz sem engedte
jutni a fiút, aki eleinte udvariasan mosolyogva válaszolgatott még neki, de
aztán elkomorult az arca, és amikor már unta az egyoldalú beszélgetést, sietve
elköszönt. Péter látta, hogy a kávéház hátsó traktusába megy, ahol egy csinos
szőke baba várakozik rá. Ez is jó tanuló, kérdezte az anyja. Igen, mondta
Péter, nálunk mindenki jó tanuló, mert aki rossz tanuló, annak ellátják a baját. Irtó dühös volt, felhajtotta a kávéját, és iszkolt kifelé.
Mindent egybevetve a két hétből tizenegy nap úgy telt el, mintha az a
bizonyos angyalka, aki átkísérte Pétert a keskeny pallón, különös gonddal
vigyázott volna az épségére. A tizenkettedik napon azonban vagy bogár repült a szemébe, vagy- pedig ráeszmélt, hogy védence vétkezik a tízparancsolat
egyik fölöttébb fontos paragrafusa ellen, s hirtelen elfutotta a méreg. Megzizegtette a szárnyát, és felemelkedett a magasba.
„Ess a vízbe!" — motyogta fentről.
S még ki sem mondta, már hallani lehetett a csobbanást.
A tizenkettedik napon elmaradt a délutáni csavargás. Délben anyja megint rosszul érezte magát, s mire a rosszulléte elmúlt, szörnyű vihar kerekedett, sűrű esőfüggönyt bocsátva a városra. Nem tehettek egyebet, várták, hogy
a zivatar elmúlik. De az csak elcsendesedett, az eső nem szűnt. A vége az lett,
hogy mind a ketten átaludták a délutánt. Anyja ébredt fel előbb, teát főzött
a vacsorához, amikor Péter még csak nyitogatta a szemét.
Vacsora után Péter szobájában ültek le. Már sötétedett, az ablak alatt az
esőcsatorna rendületlenül köpködte a vizet, anyja azonban kérte, hogy ne
gyújtsanak lámpát. Arról beszélgettek, hogy anyja holnapután hazautazik.
Gyere velem haza, legalább néhány napra, kérlelte Pétert. Péter sajnálkozott,
hogy nem mehet, tanulnia kell. Azt mégsem mondhatta, hogy letelik a szabadsága, és munkába kell állnia. Jól van, megértem, mondta anyja, és egy
pillanatra átment a másik szobába. Amikor visszajött, a pénztárcáját tartotta
a kezében.
— Szeretném, ha elfogadnál tőlem egy kis pénzt. Ezúttal többet, mint
máskor.
19

Azzal benyúlt a pénztárcája egyik titkos rekeszébe, és leszámolt az asztalra háromezer koronát.
— .Remélem, szeptemberig kitart — mondta.
Péter megszámolta a pénzt, legyezőszerűen szétterítette a markában, és
nem tudta, mit mondjon. .
— Kiraboltál egy bankot? — kérdezte, végül, és nevetett.
Anyja azonban nem nevetett vele,, hanem megkeményedtek a vonásai, s
megremegett az ajka. Péter kitalálta, miféle érzelmek dúlnak benne, s hogy
feloldja a helyzet feszültségét, szeretett volna elsütni valami jópofa viccet.
De nem jutott eszébe egy vicc sem.
— Üljünk- le 7— mondta anyja végül.— Mondanom kell neked valamit.
Leültek a díványra, olyan szorosan egymáshoz, hogy Péter hallotta, ahogy
anyja a levegőt veszi. Mélyen lélegzett, mint amikor nagyon gyorsan ver az
ember szíve, mert alig tud uralkodni az érzelmein.
— Kitaláltam valamit — mondta az anyja halkan —, de nem tudom, tetszeni fog-e neked. Felnőtt vagy, tudom, nincs már jogom beavatkozni az életedbe. A múltkor igazad volt: a te életed a te életed, nem az enyém. És tolakodni sem akarok. Mégis úgy döntöttem,.ide fogok költözni hozzád.
— Ide?
— Igen — mondta az anyja. — Tudom, önző vagyok. De az anyád vagyok, ne felejtsd. Amióta apád meghalt, csak te vagy fontos nekem. Minden
erpmmel. azon voltam, hogy felneveljelek, és segítsek egzisztenciát teremteni
neked. Boldog vagyok, hogy ez sikerült. Egy rettenetesen mély gödörből kapaszkodtunk ki, de kikapaszkodtunk. Ráment az egész életem, de nem : bánom. Fő, hogy abból a gödörből kint vagyunk . . . . És most meg fogok halni.
Nem tréfáltam a múltkor. Halálosan beteg. vagyok. Azért költözöm hozzád,
mert szeretném, hla mellettem, lennél az utolsó óráimban. Nem leszek sokáig
a terhedre. Egy évem van hátra, vagy talán annyi. sem. .
Anyja nem bírta- tovább a feszültséget, sírva fakadt.
— Az én küldetésem befejeződött ezen a világon. .
Péter a cigarettája után nyúlt, de izgalmában lesodorta a csomagot a kisasztalról, s tartalma szétszóródott a szőnyegen. Mint valami lassított filmen,
úgy mozgott a keze, amint szedte össze a cigarettát, s közben szélsebesen
dolgozott az agya. De végül is csak ennyit tudott kinyögni:
— Nem költözhetsz hozzám. Lehetetlen.
Még mindig, a szőnyegen guggolt, felülről hallotta anyja hangját, mintha
az máris a túlvilágról érkezne hozzá.
— Nem dobhatsz ki. — Ezt mondta az anyja.
— Nem doblak ki — felelte ő. — Csak az igazat mondom. Azt, hogy nem
költözhetsz hozzám.
— Nem akarlak zsarolni — mondta ekkor az anyja — d e nincs más
választásom! Még nem mondtam el mindent. Kevés időm van hátra, és ez az
utolsó kívánságom tőled. Éppen ezért biztosra akartam m e n n i . . . Eladtam a
házunkat. Az új tulajdonos szeptember elején beköltözik. Nekem ott sémihi
keresnivalóm sincs többé.
Péter előtt egy csapásra világossá vált, hogy el van veszve. .
— A n y u k a ! . . . — nyöszörögte. — Mit tettél?
Anyja néma maradt, ő pedig elkezdett fel-alá járkálni a szobában, s
érezte, ahogy a düh, a kilátástalan helyzett felett érzett kétségbeesés eloldja
20

indulatain a kötőféket. Kiment a konyhába, törni-zúzni támadt kedve. Földhöz vagdosta a lábasokat és födőket, mint valami hisztériás asszoüy, aki unja
már, hogy a férje örökké részeg.
Magánkívül volt, amikor visszatért a szobába. Anyja mereven, rezzenéstelen arccal ült a díványon, mint a megcsalatottság eleven szobra. Péter most
már ordított.
— Hát ide figyelj! Nagyon rosszul tetted, amit tettél. De úgy kell neked!
Mért nem beszélted meg velem?
Anyja nem mozdult.
—- Tudd meg, hogy fél éve hazudok neked! A főiskoláról kirúgtak, mert
nem tanultam. Egy senki vagyok. Ezt akartad hallani?
Anyja nem felelt.
— Egyáltalán nem bánom, hogy egy senki vágyok. A lakás sem az
enyém. Albérlő vagyok itt. Megint csak egy s e n k i . . . Nemsokára elvisznek
katonának, és utánam a vízözön, vagy a tűzeső, vagy mit' tudom én, mi. Pusztuljon el velem együtt minden. Ezt k í v á n o m . . .
Anyjának valahonnan mélyről és nagyon messziről jött a hangjá.
— Meg akarsz ölni?
•
•
— Meg. Mért zsarnok vagy.
— Mért bészélsz így velem?
— Hazudtam. Jó. Vagyis nem jó. De te kényszerítettél rá. Mert féltem
tőled. Amióta az eszemet tudom, mindig féltem tőled. Mindig azt éreztem,
hogy erősebb vagy nálam. De ennek mától vége. Nem érdekéi, hogy mit gondolsz r ó l a m . . . Az érdekel, hogy nem vagyok sehol sem. Az érdekel, hogy
nincs értelme az é l e t n e k . . . Elválnák az útjaink egyszer s mindénkorra.
Anyja félkelt a díványról, elhaladt mellette, úgy, hogy rá sem nézett.
Azt mondta a másik szobából:
— Az utolsó ítélet napján nehéz lesz elszámolnod ezekkel a szavakkal.
Péter azonban nem hitt se utolsó ítélétben, se feltámadásban, csupán
annyit fogott fel a helyzetből, hogy vége a lidércnyomásnak.
— Nem lesz több utolsó ítélet — kiabálta. — Ma mindent mégbeszéltünk. Tíz perc alatt többet, mint húsz év alatt összesen:
Péter anyja még az éjféli gyorssal elutazott. Mivel némrég mindketten az
utolsó ítéletet emlegették, nem volt értelme,. hogy ezután szóljanak egymáshoz. Péter Milos apjának a dolgozószobájából felhívtá a taxiállomást, és anyja
megengedte' neki, hogy segítsen lecipelni a bőröndöket az utcára. Az állomáson beültek a váróterembe, s nem mozdultak onnan ki egyetlen percre sem.
Rengeteg idejük volt még éjfélig, de ahogy.a föld nem hasadt meg a. talpuk
alatt és tűzeső sem esett, úgy az idő sem állt meg, haném egyszer mégis eljött
az indulásnak mindkettejük számára megváltást hozó órája. Péter imádkozott, nehogy anyja rosszul legyen, és jól imádkozott. Mielőtt anyja felszállt
volna a vonatrá, Péter megpróbálta átölelni és megcsókolni, de engesztelő
mozdulatára anyja felelete az volt, hogy eltaszította magától: 1
Ezután a felejtés napjai következtek volna. Péter elhatározta, hogy nem
áll munkába, hanem szeptember végéig beosztja áz anyjától kapott pénzt.
Mindjárt másnap délelőtt kiváltott forintot a bankbán, és a rákövetkező napon felült a pesti vonatra: Tíz napot töltött Magyarországon. Nemi hagyott
maga után se szóbeli, se írásos üzenetét. Pontosan ezt ákarta: úgy eltűnni;mintha a föld nyelte volna el. Amikor visszajött, Milósék "is otthon voltak
ál

már. Nem fogadták lelkesen, hanem inkább furcsán néztek rá. Még le sem
rakta a csomagjait, amikor Milos apja a kezébe nyomott egy táviratot. A táviratot losonci szomszédjuk adta fel, s az állt benne, hogy anyja öngyilkos lett
és meghalt. Péter egy szót sem szólt, hanem csak kifordult az ajtón, s ugyanarra az éjfél előtt induló vonatra szállt, amely az anyját vitte haza utolsó útjára két héttel korábban. Zólyomban kiszállt, a váróteremben megvárta a
reggelt, majd egész nap a városban lődörgött. Csak késő este utazott tovább.
Éjszaka érkezett haza, nem akarta, hogy bárki meglássa. Az állomásról egyenesen a temetőbe ment, hogy megkeresse anyja sírját. Mert anyját természetesen eltemették az ő részvétele nélkül is. Felkutatni nem tudták őt, nem
várhatták meg, amíg megkerül; nyár közepe volt és kánikula. Természetesen
az apja mellé temették. A temetőből először hazaindult, de útközben eszébe
jutott, hogy az új tulajdonos talán beköltözött már. Ezért kiment újra az állomásra, és felszállt az első Zólyom felé induló személyvonatra. Halálosan kimerült volt, meg akart halni.
Mi, a legjobb barátai, minderről csak szeptemberben értesültünk. Próbáltuk vigasztalni őt, nem sok sikerrel. Péter mindennap részegre itta magát, de
megvolt nekünk is a magunk baja. L. éppen otthagyta az állását, Z. meg én
vizsgákra készültünk. Aztán eljött október elseje, Péter bevonult katonának.
Nem sejtettük, hogy utoljára látjuk őt. Leveleinkre nem válaszolt, s csak pár
év múlva tudtam meg, hogy miután leszerelt, Magyarországon telepedett le,
pontosabban mondva: oda nősült. De a címét egyikünknek sem sikerült megszereznie. L-lel és Z-vel már csak nagy ritkán találkoztam, de olyankor mindig emlegettük az ő nevét is. L. egyszer megállapította, hogy véleménye szerint, aki innen Magyarországra költözik, azoknak a legtöbbje a múltja elől
menekül. Egyetértettünk vele, bár lehet, hogy egyáltalán nem így van.
Nos, ennyi mindenről kellett volna adjunktus ismerősömnek beszélnem,
s amikor legközelebb találkoztunk, el is mondtam neki ezt a történetet. Meghallgatott, de nem volt sok hozzáfűznivalója.
— Érdekes történet. — Ennyit mondott csak.
Pukkadj meg, gondoltam, amilyen melák pasas vagy, nem is várhatok
tőled mást. De hát igazán nem haragudhattam rá emiatt.
Péter hasonmását azonban titokban lefényképeztem egyszer az utqpn.
Nem tudom, jogom van-e az ilyesmihez... Bizonyára nem követtem el vele
törvénybe ütköző cselekedetet, hiszen a fényképet nem állt szándékomban felhasználni. A kérdés' inkább morális szempontból érdekelt. Megismerkedni sem
óhajtottam vele, nem lett volna semmi értelme. Régóta meg vagyok győződve
róla, hogy ha egy eseménynek be kell következnie, akkor nincs az a buzgalom
és igyekezet, nincs az a jó szándék, amely meg tudná akadályozni, hogy bekövetkezzék.
Amióta szétszóródtunk az országban, L. és Z. barátommal egyszer egy
évben szoktam találkozni, éspedig azon az országos amatőr művészeti fesztiválon, amelyre mind a hárman elmegyünk. Nem hivatalosan, hanem csupán
mint nézők. így volt ez nemrég is.
Egyik este, amikor zúgott már a fejünk a sok előadástól, betértünk vacsorázni a fesztivált rendező városka legnépszerűbb borozójába. Éppen csak
befértünk, már gombostűt sem lehetett volna elejteni, olyan sokan voltak.
A fesztivál hivatalos és nem hivatalos résztvevőin kívül ott nyüzsgött a városka minden vagánya és kurvája, s hogy a hangzavar teljes legyen, a sarok22

ban cigányzenekar muzsikált. Ebben csak az a jó, hogy mindenki kénytelen
tőle telhetően tömören és velősen fogalmazni, mert nem biztos, hogy a harmadik mondatát is megérti még az asztalszomszédja.
Éjfél felé, amikor mind a hárman kapatosak voltunk már, és szemünket
véresre marta a cigarettafüst, elővettem levéltárcámból a Péter hasonmásáról
készült fényképet, és Z. kezébe nyomtam.
— Mi az Isten! — horkant fel orvos barátom, és máris átpasszolta a köpet L-nek.
— Róla még egy szavunk sem volt ma — mondta L.
— Az bizony nem — mondtam, s alig tudtam visszatartani a nevetőgörcsöt. — Hiszen azt sem tudjátok, ki ez. Ezt az urat Pék Zoltánnak hívják.
Néztek rám, mint valami bűvészre vagy szemfényvesztőre, s amikor elárultam, hogy a képen látható fiatalember még csak nem is rokona Péternek,
kezdett megcsappanni az érdeklődésük. De amikor rögtön utána azzal folytattam, hogy ő is a villamosmérnöki karra jár, és minden valószínűség szerint
hamarosan kihull a rostán, Z-nek derengeni kezdett, hová akarok kilyukadni.
— Ha azt akarod mondani, hogy minden kapálódzásunk eleve reménytelen, s hogy bizonyos események szükségszerűen ismétlődnek az életben,
akkor nekem semmi kedvem óvást emelni a véleményeddel szemben.
L. pedig azt mondta:
— Amire itt célozgatsz, az a szabad akaratot cáfolja is meg nem is. Ennek a Pék Zoltánnak, vagy kicsodának, egészen más a családi háttere, mint
Péteré volt.
Elismertem, hogy valószínűleg így van.
— Na látod — mondta. — Nem vagyunk már gyerekek. A filozófiáról
pedig végképp lekéstünk. Ez egy másik kor, amelyben mi nézők lehetünk
csupán.
Befejeztük a témát, s én eltettem a fényképet. Beszélgetésünk mégis valami rossz szájízt hagyott maga után. Nyomott lett a hangulatunk, hamarosan fizettünk, és elindultunk a szállásunkra. Azon tűnődtem, hogy az elmúlt
években sok keserűség gyülemlett fel mindhármunkban, s nekem, balszerencsénkre, sikerült ezt a keserűséget előhívnom, bár ne tettem volna. L. kiadott
ugyan egy novelláskötetet, de újra fizikai munkás volt, és évek óta nem írt
már. Z. befejezte az orvosi tanulmányait, s jól megalapozta az egzisztenciáját,
saját háza, autója meg bankbetétje volt. Ennek ellenére sem hittük, hogy
amit elértünk, arra büszkék lehetünk.
A néptelen utcákon visszhangot vert cipőnk kopogása, mintha az odadobott szabadságunk visszhangzott volna a múltból. Ügy éreztem, valahol a
világ, vagy inkább a létezés peremén araszolgatunk, távol azoktól a helyektől,
ahol az igazán fontos dolgok készülnek. Barátaimat is hasonló gondolatok
nyugtalaníthatták, mert L. egyszer csak azt mondta:
— Add ide azt a fényképet.
Megfogta, az utcai lámpa alatt még egyszer jól megnézte, aztán darabokra tépte, "es szétszórta darabjait az utcán.
— Így gondoltátok ti is, nem?

23

MEZEY KATALIN

Nyugodt jövő
Kivándorlok a Hangya
Államokba,
ott élek majd nyugalomban
tovább.
A hangyaelnök
ötszáz
hangyaévig
építtet nekem,
kutatószobát.
Nézem — közömbös, pontos kívülálló —
a véres kis vashangya
bajokat.
Nem lázongok a hangyaállam
ellen,
ott nem lesz. bennem részvét, sem harag:
előkelő és elmélyült
tudósként
vizsgálgatok összefüggést,
okot.
Tisztán látok, és hideg
távlatokban
mérek meg majd parasztot,
zsarnokot.
Es nem lesz üldözési mániám, ha
tudom, hogy az ártatlant sem
kímélik,
s nem viszket attól a tenyerem,
ha
a becsületet a piacon
kimérik.
Vérbő és zsíros ettől lesz az élet —
jegyzetelem
a
vastörvényeket.
Kajánul ismerem fel itt is, ott is
a szenvedő, tilalmas
géneket.
De nem érint az
igazságtalanság,
a hangyavérfürdő
gyásza, rám nem szakad
az első napsugárnál seprővel és lapáttal
összetakarítom
a holtakat.
Á hangyadög-bűz
orromig nem ér fel,
mint millió, fényes kis
mákszemet,
kiseprém majd a reggeli
szeméttel
á hangya-jajjal
eltelt életet.
S ha kedvem és időm még engedi,
á filozófusok
és
művészhangyák
gyakorlatára építve
lefektetem
az ESZMEKERESKEDELEM alapját.
(Mért ez a múlt és jövő
tudománya,
beteljesít legendás
vágyakat:
az alkimisták helyett ők csinálták
a semmiből végül is aranyat.)
Olyan leszek ott én is, mint az isten,
nem látnák majd, de tudják, hogy
vágyok.
S én látom őket, mégse fáj a sorsuk,
mert más mértékkel mérnek a nagyok.

Régi hibánk
Alfréd Döblinnek
A fantázia mérgezi, bizony az életet:
egyik szép szeretőt akar, a másik,
meglehet,
a szépségben talál hibát és keres
kedveset.
Akinek van már kenyere: szabadságot
kíván,
aki szaba,d és gondtalan vágyik kötés után.
A való valószínűtlenül
ül a fantázián.
Hánynak mentsége az a nincs, amit a képzelet
csillogtat, táncoltat neki, sugallva: nem lehet.
Ül csalódottan, tétlenül, szidja az életet.
Hiába, hogy régi hibánk, s jól ismerik sokan,
száz ipar dolgozik azért — és busás haszna van —,
hogy fölizzítsa, s több legyen, ki vesztébe rohan.
Az egyik vastag könyvet ír, lázít és ostoroz,
másik videoszalagon kéjt undorral fokoz,
a harmadik fegyvert kínál, hatalmat
sokszoroz.
Tudjuk pedig, enélkül is kegyetlen a világ,
mint a kiéhezett koca, fölfalja
magzatát,
Nincs érző idegrendszere: nevel, őröl, levág.
S hogy felemésztő kínjaink növelje,
elveket
sarjaszt bennünk és ördögi, szuggesztív
képeket.
Küzdünk értük, nem kérdve, hogy az út hová vezet.

OLÁH JÁNOS

Három szonett
SZÉTMÁLLIK MINDEN
Szétmállik minden, amit
megfogok,
a sors, e sunyi, vén kereskedő
észrévétlenül a fejemre nő,
hiába minden,
alkudozhatok,
részég álomként
visszatántorog
minden,' minden egyszerre lép elő,
ingem egyszerre szűk, egyszerre bő,
a legjobb annak, amit nem tudok.
25

Körül fogott szélrül-szökött
öröm,
vibráló levegője
bekerít,
szégyentelenül
meg se köszönöm.
háládatlanságom
megszégyenít,
a gyufalángba harap így köröm,
észre se véve
égéssebeit.
VESS SZÁMOT
Vess számot avval, ami megmaradt,
s rögtön láthatod, bizony nem kevés,
amit meghagyott a száműzetés,
feleséged, gyerekek,
önmagad,
nem falták föl lángok a házadat,
más foglalkozást lelt a kéz, az ész,
hol elfáradhatsz, honnan pénzt
remélsz,
eltűri létedet a pillanat.
Tedd félre fölgyűlt
sérelmeidet,
vagy akár el is pazarolhatod,
ahogyan éppen megtetszik
neked,
nem törődik a kutya se veled,
jobb azért, ha titkod
elhallgatod,
ha nem adod ki magad
senkinek.
NEM SZÓLNI SEMMIT
Nem szólni semmit, tán az volna jó,
várni, eső kopog az ablakon,
s hogy különválik minden
alkalom,
fátylát elvonja előlük a szó,
mázolt képek a friss-meszeit
falon,
az asztalon a cukor, tinta, só,
meg amiről beszélni sem való,
sok egymásra hányt ócska-mocskú
lom.
Figyelmem árnyékrajza
rávetül:
a morzsák közt, a tágas terítőn
egy hangya mászkál
figyelmetlenül,
sürög-forog, elmegy és visszajön.
Mintha tudná, mi mindent
elkerül,
nem sebzi meg csalódás és öröm.

JÁNOS

A mából
A mából a tegnapot kiásni
motyog a bölcs és hajba kap
szájtáti néne lábáról a fásli
lehull míg a többi matat
a szemétben s fenn a fohász
ragyog mint a csillag Betlehem
kinek kezében az adu ász
kinek a vacka
jégverem
város szélén varjú károg
pernyébe ül a sok bolond
mondogatod nem a te károd
s a nap meglódult nagy kolomp
*
Motyog a bölcs és hajba kap
vendéget lát hol maga sincs
szék ajtó ablak szétszakad
a szoba szoba fala nincs
az ég magasabb már nem lehet
a jégre dér a dérre hó hull
a holnap se órjás
kenyérszelet
mire méz vagy tejföl csordul
hát fordul a földhöz szépen
szemfenéken
át vércsík szalad
üstökösként és a földje éppen
lába alatt égmélybe szakad
*

Szájtáti néne lábáról a fásli
mint betegtársam beléből a gáz
kitekeredik és akárki
érti ha belenézi magát
a versbe mint a tükörbe
ónpohár porlik ha nagy a fagy
vacogja az embert körbe
a félelem és más égi csapat
mellkason vajon ki citeráz
még vagy még vagy már nem
aki arcára nem vigyáz
azt nem vigyázza más sem
*

Lehull míg a többi matat
de az is rongy vagy cetli
de nem teríti le a holtakat

nem jegyez föl rá senki
ha égi nagy ujjal reá koppan
homlokára ügyes akárki
s attól a tudat ketté roppan
jogát vissza senki nem perli
és a vers csak
vészkijárat
lenne nekem neked neki
beomlik akkor minden
vágat:
ki benn reked egyiket se ismeri

A szemétben s fenn a fohász
az ég falán bár lehet az eszme
míg az ethosz kaparász
a rácson keserűsót a kecske
nyeldekli minket a nagy kanál
etet bár pofánk fognánk be
körmöst is suhint a tanár
ha tányérban marad a lencse
úgyan csapdos ostor villám
maszatolni moslékot
széjjel
vérben ázik mindkét
pupillám
a munkásosztály
alszik éjjel
* .
Ragyog mint a csillag
Betlehem
kristályban úszik minden éjjel
szobatársam meghalt
pince-lenn
liftből viszik tepsiben
kéjjel
nyiszog a fűrész és a csipesz
gyomromban
hányinger a. kő
ujjamon sorsolom ki lesz
szívgörcsben új megdicsőülő
sírni nem de nem és nem sírni
fogak palánktövén
remeg
az anyanyelv ezt kibírni
törvénytudássál
nem lehet
*
Kinek kezében az adu ász
villog a gyomorban a hűs kés
reggeltől estélig
bokacsattogás
nyelvünkön
oldott ostya a rettegés
és nincs jog se vékony igaz;
hol nemzedék vacog szikkadt
ággyal
a kor falára felírt nagy vigasz
előtt s megkopasztott
minden
angyal

hörögheti buzgón magát
vérrögökön hogy átzuhog
föladva magát a legapróbb vád
miatt s ütemverset a dhktilusok
Kinek a vacka
jégverem
az üvöltés-nagy világfa alatt
hozzá hasonul én-te-ő
életem
diliházsárga holdfény
szakad
rá és dobog botol bármi
nyelven
senki nem érti az igazat róla
és kampón hintázhat akárha elven
míg csontjait metrumra
szórja
mert néki az éjnappal oly sovány
hogy egy jelző is fölakasztja
mint ingaóra emlék
Orgovány
vajha a jövőkort
kikopogja
*

Város szélén varnyú károg
bekarcol keskeny
jeleket
a dermedt látomásba az állott
rideg tájon kötélkék pör sziszeg
fagy szipákol az ember
meredten
mint felboncolt műszer
felett
gubbaszt karmos kezével
lebben
legyint és mindent
elfeled
mert ládd a piszmogó
csöndben
honnan kihátrál minden
névmás
vonat sipít és szarvas
szökken
s helyére áll az összes képmás
*
Pernyébe ül a sok bolond
ha zuhog az átok illőn zúduljon
mi volt mi van s ami szorong
a jövő csak el ne múljon
csak az ne ha a jelzálog
szétfoszlik olajos
cejgzsebben
mert fölhorgad húszszázadnyi
átok
Krisztus után sehol
remekebben
mert ládd milyen szorgos sok balek
préselni magát csöpögjön a zsírja
zokogva itt mást itt nem tehet
s az írástudó áruló: leírja
Mondogatod nem a te károd
ha nem lát nem hall nem beszél

mondogatod de ki ad számot
ha a számsor a végtelenig nem ér
ki idegdúcokban
megbicsaklik
és conversióról szól a recipe
visszarúgdalják
azok akik
mást kéne hogy érjen a szó hegye
ide jöhetne radírgumi
a költő verséből magát kivájja
ha kattan a rím bilincse tudni
kell hogy nem lehet feloldozása

A nap meglódult nagy kolomp
birkanyáj-bamba
az elme
terelve össze stemplis és bolond
gyilkosnak van csak szólni kedve
ha huszonkilenc éves elmúlt
s ha harminc koponyáját
harapja:
.'csak fegyelmezetten!
és szúrt
sebből spriccel szét minden napja
mekkorka játék micsoda vidám
pocsolyán szétfutó körök
vízszagú vérszagú
délután
felszínén még tovább
tükrözök

Város szélén vamyú károg
pernyébe ül a sok bolond
mondogatod nem a te károd
s a nap meglódult nagy kolomp
hát fordul a földhöz szépen
szemfenéken
át vércsík szálad
üstökösként és a földje éppen
lába alatt égmélybe szakad
mellkason vajon ki citeráz
még vagy még vagy már nem
aki arcára nem. vigyáz
azt nem vigyázza más sem
*
És a vers csak vészkijárat
lenne nekem neked neki
beomlik akkor minden vágat
ki benn reked egyiket se ismeri
úgyan csapdos ostor villám
maszatolni moslékot
széjjel
vérben ázik mindkét
pupillám
s a munkásosztály
alszik éjjel

sírni nem és nem és nem sírni
fogak palánktövén
remeg
az anyanyelv ezt kibírni
törvénytudássál
mint lehet
Hörögheti buzgón magát
vérrögökön hogy átzubog
feladva magát a legapróbb vád
miatt s ütemverset
a daktilusok
mert néki ez éjnappál oly sovány
hogy egy jelző is fölakasztja
mint ingaóra emlék
Orgovány
vajha a jövőkort
kikopogja
mert ládd a piszmogó
csöndben
honnan kihátrál minden
névmás
vonat sipít és farkas
szökken
s helyére áll az összes képmás
Mert ládd milyen szorgos sok balek
préselni magát csöpögjön a zsírja
zokogva itt mást itt nem tehet
s az írástudó áruló: leírja
ide jöhetne
radírgumi
a költő verséből magát kivájja
ha kattan a rím bilincse tudni
kell hogy nem lehet
föloldozása
mekkorka játék micsoda
vidám
pocsolyán szétfutó
körök
vízszagú vérszagú
délután
felszínén még tovább
tükrözök

Mellkason vajon ki citeráz
még vagy még vagy már nem
aki arcára nem vigyáz
azt nem vigyázza más sem
sírni nem és nem és nem sírni
fogak palánktövén
remeg
az anyanyelv ezt kibírni
törvénytudással
nem lehet
mert ládd a piszmogó
csöndben
honnan kihátrál minden
névmás
vonat sipít és szarvas
szökken
s helyére áll az összes képmás

KURUCZ GYULA

Szeretve tisztelt
Az író nem tudhat mindent. Mérhetetlen kárára válna, ha mindent tudna.
Talán elöntené a düh, magát veszejtené el őszinte felháborodásával; fullasztó
dühében nem maradna ideje az irodalomra. Az is lehet, hogy csupán elveszne
a részletek (a büntetések részletei) között. Amennyit tud, az bőven elég neki.
Az író nem tudta, hogy az út mentén 1112 méterenként bólogató pálmafák
dél-amerikaiak, ázsiai eredetűek vagy hazai térmékek, hiszen nyitott gazdaságú
országban élt, ahol minden — szó szerint minden — megtörténhetett, ha nem
is minden láthatott napvilágot. A Humánum Hete alkalmából virág- és zászlódíszbe öltözött az egész ország, s ebbe bőven belefértek á pálmafák.
Annyit tudott, hogy á mikrobuszban tilos dohányozni. Azt is tudta: miért.
A sofőr mesélte, hogy a kocsi benzinfűtésű, s bár nem fűt, mégis robbanásveszélyes, ahogyan azt a nem régen levegőbe repült könyvtáros delegáció bizonyítja. Ez persze nem zárja ki, hogy országos programban hozzák be a j á r m ű veket. Mindenki ismerte és meg is tanulta a szólást: Addig takarózz, ameddig
a nyújtód ér.
Nagyon hiányzott neki a cigaretta, és sóvárgását a mellette buzgón csevegő
nett asszony sem csökkentette. A hölgy még 6—8 évvel azelőtt is nagyon szép
lehetett: mély tüzű fekete szemek, szabályos ívű' szémöldök, fitos kis orr, cseresznyeajkak, kerek állacska tojásdad, szabályos arcban, és mindehhez jól méretezett arányos alkat immáron kissé elduzzadt hassal, túl kemény melltartóval
és ernyedésnek induló bőrrel. Igén gyakorlott volt a sima, mosolyokban gazdag
fecsegésben.
Ámde épp ezt nem szenvedhette az író, Eleddig megúszta komoly fenyítés
nélkül, ezért csak módjával félt, s ha tehette, igen udvariatlan — azaz őszinte
— volt.
Miközben tehát a nett asszony egyfolytában mesélte családja élettörténetét: egy szomszédos államból ménekültek át a hazába, iszonyatos üldöztetések,
megaláztatások, diszkriminációk, elnyomás közepéből ebbe a szabad, édes,
nagyszerű életbe — a férfi csak részleteket fogott fel, amik szembefordultak
a begyakorlott szöveg fordulataival. Az áttelepülésről az jutott eszébe, hogy
pár éve engedélyezték egy ellenséges országba való utazását, s ott két napra a
szomszéd államból áttelepültek között szállásolták el. Emlékezett még a mohó,
nyers öröm pirította arcokra, a régi haza gyalázására, a régi barátok elfeledésére, s hogy az újoncok feltétel nélkül mindenre hajlandók a befogadásért.
A betelepülők hazai reflexeit ismerve a „szakemberek" minden bizonnyal jól
kiaknázták a készséges emberanyagot. Az új boldogság ecsetelésében pedig az
ragadta meg a figyelmét, hogy a férj — odaát sikeres építész — túlnan sokkal
jobban keresett. A nett hölgy ezután áttért gyermekei ájult dicséretére: rémtörténeteket mesélt egyetemista fia elmeéléről, aki már a professzorokat is kioktatja. Na és a lánya szépsége.
Az író örült, hogy nem jut szóhoz. Ellenérzését legyűrte: hiszen ez a család egyet mégiscsak importált az óhazába: a módszeresen sorvasztott nemzeti
tudat megbecsülését, s ezen fölül bizonyára sokat olvasó sznobok válnak belőlük. Velük szemben a Humánum Hetét szervező helyi vezető nyilván évek óta
32

nem olvas, kizárólag a politikai és kulturális pletykák alapján ragyogtatja sikeres pályája csillagát.
Az írót a lelkiismeretére való hivatkozással rengeteg többletmunkával halmozták el az utóbbi hetekben. Tudatosan vállalt állást, hogy őrizhesse „integritását", azaz: ne kényszerüljön pénzért írni. Pihent hát, mosolygott, gyűjtögette az erőt a találkozásra rajongott népével.
A beszédözön szüneteiben félre-félrekapta a tekintetét, kibámult a pálmafák levelein túl a dúsan lengő rozs- és búzatáblákra, azok mögött az akácfasorokra, a végtelenül elterülő alföldi vidékre. A táblák szélén kétféle kék:
búzavirág és szarkaláb. Egy legelő mellett majdnem megállt a szívverése: ezer
meg ezer pipacs borította a távolba vesző rétet. Legszívesebben kiugrott volna,
hogy megtapogassa, megsimogassa a virágokat, a füvet, leheveredjen, beleszagoljon a mezőbe. Ez évben még egyetlen órája sem maradt, hogy kiszabaduljon a zöldbe, a szabadba.
Tudta, hogy nem állhatnak meg, hiszen ötven kilométer, azaz egyórányi
út állt előttük, s a sofőr nem fog gyorsabban hajtani. Munkaidőben van, ilyenkor semmi sem sürgős, küzd az órákért, a túlórákért. Most épp arról beszélt
a hölgynek, hogy ötszobás lakást épít a családnak, s amíg el nem készül a ház,
nem válik meg ettől a munkahelyétől. Az író kiszámolta: a cammogással a fizetése felét túlórázza össze, a további felét a benzinen takarítja meg, a mikrobuszt teherszállításra is használhatja — valamint bér fuvarozásra. Nem beszélve
a kulturális központ révén szerzett kapcsolatokból származó hiánycikkek, engedményes áruk, kedvezmények soráról. Végül is mindent szabad neki, csak a
kocsiban dohányozni nem.
Valami hiányzott. Az író hamar rájött, mi az: a pálmák. Ezen az útszakaszon talán ellopták az értékes anyagot. Elképzelte, hogy a bólogató ágak tehetős iparosok és vezetők eozinos csempékkel díszített, tágas előszobáit díszítik a
lakkozott pozdorjabútorok és kovácsoltvas díszállványok között, s a látogatók
már az elő-előszobában levetik a cipőjüket az áhítattól.
Lassan közeledtek a településhez, az író hóna alatt kezdett kiütni a verejték, szívdobogása szaporább lett. Ajzódott, mint minden találkozó előtt, s ez az
izgalmi állapot volt a garancia, hogy lázba hozza, magával ragadja a hallgatóságot.
A régi nemesi kúriából átalakított Kultúra és Humánum Házában egy
lámpalázas, kedves, beszédhibás népművelő leány fogadta őket. A nett városi
asszony leereszkedően fogadta a köszönését. A sofőr megkérdezte: mikorra
legyen itt, és szélsebesen eltávozott. (Az író rájött: ez a férfi még soha életében nem vett részt kulturális rendezvényen, ahová ő vitte a vendégeket.)
A beszédhibás leány tört mondataiból — ha a nett asszony szóhoz engedte — kiderült: ő terjeszti az engedélyezett kultúrát, azaz hetente néhány
órán át ő kölcsönöz könyvet, s esténként ő kapcsolja be a tévét a nagyteremben. Szolgálatának elnyúló évei alatt már befejezte az általános iskolát, elvégezte levelezőként a gimnáziumot, s most épp a főiskola második évével gyürkőzik másodszorra. Látszott, hogy szenvedően komolyan veszi a feladatát, saját,
nyomorúságos fizetéséből még szendvicset is készített, konyakot, kávét vett,
bort kínált körbe a helyi notabilitások között, s ez — noha az író csak egy
kávét fogadott el — rokonszenvessé tette a himlőhelyes, foghíjas leányzót.
A notabilitások olyanok voltak, mint mindenütt: jóllakottak, s mégis
örökké éhesek. (Az örök éhség talán a félelemtől jön.)
33

A negyedik szendvics után a helyi titkár odavetette:
— Az emberek várjanak. Elmenni úgyse mer egy se.
Húsz perc késéssel fújtatott be egy rózsaszínű ruhás, csupa négyszöglet
asszonyság. A dadogó leány görnyedve mutatta be: ez a helyi irodalom- és
történelemtanító, a nemes dolgok tudora, ő tartja majd a bevezetőt. Az aszszonyság leereszkedő volt, méltóságteljes. Kezét, lábát, arca minden vonását
mintha nagyoló szekercével faragták volna. Hogy nő, arra a szoknyájából következtethetett az idegen.
Beléptek a zsúfolásig telt terembe. Az írót megcsapta a fájdalom, a felelősség és a szorongás — a megrebbenő tekintetekből kicsapó várakozás, könyörgés, a kiszolgáltatottság, a félelem, a reménykedés — és a rendezvények
iránti örök kétely. Pedig manapság a vakmerőbbek már a vezetőknek fenntartott, s mindig üresen maradó első két sorba is előmerészkedhettek.
Dél-amerikai szokás szerint fekete fejkendős öregasszonyok napégette, ráncok barázdálta arcából, érdeklődő parasztasszonyok kiváncsi-néma szemöldöke
alól, makacs fiatalemberek és megroggyant családapák mély tüzű tekintetéből,
megfenyített pedagógusok színjátszó szájáról, elegáns feleségek sminkelt orcáiról, iskolásgyerekek tágra kerekedett szeméből, és szigorú, felelős beosztású
emberek tompa szempillái közül áradt felé a sokféle, összeegyeztethetetlen várakozás.
A beszédhibás lány elkékülve, remegve üdvözölte tisztelt vendégeit és átadta a szót a fából faragott asszonyságnak. Az megigazította a mellét, elrendezte a rózsaszín ruha ráncait:
— Mélyen, szeretve tisztelt titkárunk, mélyen, szeretve tisztelt elnökünk,
szeretve tisztelt író vendégünk, tisztelt kollegák és kedves érdeklődők. Szeretve tisztelt társadalmunk hőn óhajtja a köznép javát, sőt javait. Mi sem bizonyítja ékesebben ezt, mint évente egy emelkedett héten át a nép okulására
és felnövésére rendezett Humanitás Hete. Igaz vezetőink — kiket szeretve
tisztelünk — ekkor óhajtják egyszerre, egy közösen akart csapással közelebb
terelni egymáshoz a kultúra emelkedett gondolatait és a köznépet, hogy élvezze
az áldásokat. Bölcs vezetőink és hozzájuk csatlakozó kormányunk szeme előtt
egyre csak ez lebeg. Ez lebeg, lobog. A költővel szólva mondanám: Éhe az
evésnek, éhe a sónak. Köztudott dolog ugye, hogy sok más egyéb között az
élet sója az irodalom. Az irodalom, melynek nagy, nemes szeretete van társadalmunkban, s a költők az elkötelezettség jegyében tudják a kötelességüket.
Haza és kötöttség, ez a két szó, mellyet szop a gyermek, mint az anyamellyet
— szóltam a költővel. Na ennyit erről. Most rátérek szeretve tisztelt vendégünkre.
Az elüvegesedett tekintetek előtt a diadalittas szónok bebizonyította: nemhogy nem olvasott tőle semmit, nemhogy azt is félreértelmezi, de még kötetei
címét is hibásan írta ki valahonnan. Az író azon gondolkodott: vajon akad-e
szerző a hazában, akire illene ez a bemutatás. Gondolataiban egy felkiáltás
akasztotta meg:
— Mert hazánk mégsem Dél-Amerika! — csapott az asztalra az asszonyság, aztán megenyhülten az első sorban ülőkre mosolygott:
—• E gondolatok jegyében adom át a szót. És hogy ne legyünk mindég
olyan komolyok, hát vicceljünk is egyet: adom át az adomát.
Fergeteges kacagásban tört ki, a fagyott tenyerek tapsviharában megdöntötte törzsökös törzsét és leült.
34

Az író döbbenten engedélyt kért, hogy ülve maradhasson, engedélyt kért,
hogy ne olvasson fel a műveiből, hiszen úgysem ismerik, s legalább az irodalomból ne érje erőszak az embereket. Ekkor azonban nem fékezhette tovább
a dühét, s az asztalra csapott:

— Nem „íróként" vagyok itt, nem „kiküldöttként"! Ember vágyok, a maguk honfitársa, aki talán másként látja a világot, az országot, a nemzet állapotát, mint örök. Hivatásomnál fogva kéretlenül kisajátítom magamnak a jogot, hogy hazánkról és népünkről gondolkozzam. Ha van valami értelme az
ittlétemnek, hát az nem az irodalom, hanem az, hogy beszéljünk egymással!
Felelős és igaz szót váltson önökkel valaki a saját sorsukról, azok helyett,
akiknek ez lenne a dolga, akiket ezért fizetnek — illetve azért, hogy ezt ne
tegyék! Kérdezzenek tőlem bármit. Kérdezzenek és én a saját lelkiismeretem
szerint válaszolok. Tudom, pokoli nehéz kimondani évek óta eltagadott gondokat. Nem teszem könnyűvé a dolgukat — a magamét sem szoktam! Itt ülünk
egymással szemben, őszinte szándékkal, és mindaddig feszengünk, amíg valaki
önök közül el nem kezdi. Utána minden könnyebb lesz — azaz nehezebb. Lássunk neki közös dolgainknak.
Döbbent csend ült a teremre. A szemek kifényesedtek, és rémülettel teltek meg. Az író rágyújtott, előrekönyökölt, farkasszemet nézett a verejtékező
emberekkel. Észrevette, hogy a nett hölgy egy spirálfüzetbe jegyzetel. Lám,
futott át az agyán, mégiscsak megsokszorozódnak a gondolatai, mondatai eljutnak majd a körzeti központba, piegtermékenyítően hatnak ott is.
A vak csendet végre egy több oldalról böködött kislány törte meg:
— Hogyan lett író az íróbácsi?
Fintor nélkül vágott neki a válasznak. Oszlatta, tépkedte az írásra, művészetre aggatott ködöket, magyarázgatta, hogy egy ország élete egyetlen, egészséges munkamegosztás — lenne! —, ha mindenki komolyan venné a dolgát;
hogy minden hivatás egyenértékű, amennyiben jól, felelősen végzik, hogy a
munka szeretete és minősége minden emberi tevékenység mérlege — ha a társadalom biztosítja ehhez a feltételeket —,, s ezen még a fővárosi, nagyvárosi
öntömjénezés, a vidéket lenéző, lezüllesztő törekvés sem változtat.
Ekkor szakadozott fel a lebetonozott, zománccal leégetett, homokkal beszórt felszín, egymás után pattantak ki a kérdések.
Az író rebbenve, szárnyalva, lobogva beszélt a szépről, az igazról, a tisztességről, a megalázottságban is elnyerhető vigaszról, a szorongatott nemzeti
létben a reményről, a megtaposott vidéki életben az értékőrző küldetésről, s a
szoros politikai pórázban az emberi szabadság és teremtő öröm maradék lehetőségeiről.
Cigarettacsikkek égették az ujját, kinyíló tekintetek az érzelmeit, saját elfeledett fontossága a hiúságát, elföldelt mondatainak kiszabadított ereje a fantáziáját.
Az emberek mohón itták be a helyettük kimondott érvényességeket — a
nett hölgy gőzerővel jegyezte fontos mondatait. Látta, érezte, hogy meginog az
elérhetetlen távolságban lebegő, s valami úri bitangságként számon tartott irodalom iránti gyanakvás, s lehet, hogy a szerelmes könyveken, a központilag
támogatott scifin, a krimiken kívül egyszer műveket is a kezükbe vesznek
majd ezek a jobb sorsra érdemes emberek.
Elragadtatott állapotában olyan fogalmakra is sort kerített, mint a demokratizmus és az igazi demokrácia- közötti különbség,' a társadalmi felelősség, a
35'

nemzeti tudat, az össznemzeti érdek (az igazi), s a találkozó második órájában
szinte már nem is kellett neki kérdés, egyfolytában csak beszélt, válaszolt a
szemekben égő óriási, kiapadhatatlan szomjúságra. Magába szívta a napcserzette arcokból kitörő rajongást, a reményt, gyorsan elintézte hát nekik egy
kanyarodással az álmodern társadalmak mohó, pénzsóvár, felszínes és öngyilkos
jelenét, feltárta a leselkedő veszélyeket, leleplezte a ravasz tömegkultúra, ártalmait, a manipuláció veszélyeit, azaz majdnem mindent elintézett. Kifújta a
füstöt, és feltett egy koronát:
— Mert minden politika elárulja a népet, ha olcsó gazdasági trükkökkel,
rövid távú kis sikerekkel tereli el a figyelmet a nemzet hosszú távú, létfontosságú dolgairól!
„Mert az ország politikája áruló politika!" — írta le a régi hazájából megszokott értelmezésben a nett asszony.
A megilletődött csendben egyenruhás kéz emelkedett fel, s nyomában egy
deli csákós katonatiszt. Szeme vízkék, haja szőke, arca darabos, kemény, bizakodó, teste edzett, bevetésre kész. Bizonyára a militáns ifjú ellenzék tagja:
— Én csak azt akarom mondani, hogy akkora a kupleráj, a szabadosság,
az engedékenység az országban, hogy nem lehet már első látásra világosan
mindent áttekinteni! Ez minket zavar! Ezt mi nem bírjuk elviselni! Sehol a
rend, a fegyelem. Nagyon hiányzik az utolsó szigorú korszak, amikor a főnök
— isten nyugosztalja — jól oldalba vágta, megpofozgatta a zavaros fejű népet.
Akkor tudták is, mit kell csinálni. Akkor világosság volt az agyakban!
Az író ordítani kezdett:
— Kitől tud maga az utolsó szigorúságról?! Elmesélte valaki magának:
hány embert öltek meg, zártak be, hogy félemlítették meg az egész országot,
hogy irtották ki a legjobbakat, a legőszintébbeket?!!
Tovább kiabált, s egyszer csak észrevette: vak félelem költözött a vele
szemben ülők tekintetébe, cserepesednek az elébb még nedves ajkak.
— Mi másképp tudjuk — mondta a katonatiszt. :— Lehet, hogy magának
is van valami igaza. De akkor hogyan tovább? Maga szerint hogyan, mert erről
nem beszélt. Mert nekünk világos elképzeléseink vannak az útról. Hogy egyenesen, strammul, keményen előrefelé az úton! Ez a lényeg. Csakhogy nagyon
piszkálja a csőrünket a kerékkötő, okvetetlenkedő ellenzék!
— Kicsodák?! Mi az, hogy „ellenzék"?! Az ép eszű, kritikus, demokratikus
igényű, a hazáért aggódó, őszinte emberek talán?!
— Hát azt most nem tudom, hogy micsoda, de az ellenzékre gondolok!
A destruktívokra! A művészféleségekre!
Az íróban felvisítottak a szirénák. Felugrás helyett újabb cigarettára gyújtott, és két kezében két cigarettával, lázasan gondolkozott. Ha ezen a déli vidéken rásütik, hogy pesszimista és destruktív, ha ez beleágyazódik az aktákba,
az intézményes papíremlékezetbe, akkor vége.
Az író támadva kezdett védekezni. Tőle idegen szavakat, fordulatokat vett
a szájára, fordította a csapás irányát, próbálta némi engedménnyel ugyanazt
mondani.
A mélyföldi tekintetekben az égő tűz helyét a játszma iránti kíváncsiság
vette át. Aggódás bujkált a leghátul gubbasztó öregasszonyok sok fiat, unokát
gyászoló tekintetében. Az izgatottan fészkelődő tanítók szorították arcizmaikat,
és dörzsölték a kezüket.
A párviadal pattra végződött. Többé senki nem mert megszólalni, s a be36

szédhibás. lány már izgatottan pillogott: bezárja-e az ülést, amikor egy széles
arcú asszony lökte fel a kezét és felállt:
— Hát, az az igazság, hogy nem tom mér van ez, de ahogy elnézem az
író urat, hát az az érzésem: Tessék mondani, nem csalódott maga? Már úgy
értem, hogy a szerelme, a felesége, a tisztelt édesapja vagy ilyesmi? Vagy a
barátai. Szóval valami csalódás?
—: Rengeteget csalódtam -— kezdte döbbenten az író. — Mint mindenki.
De az ember értékét az adja — adná —, hogy bármennyi csalódás után menynyire elszántan képes tartani magát a hitéhez, a szándékaihoz.
— Rengeteg csalódás,, meg minden! Ugyi megmondtam, hogy csalódott! —
kiáltott fel büszkén az asszony. — Megmondtam én! Csalódott ember!!. .. Csak
ezt akartam mondani. Köszönöm szépen.
Az íróban tehetetlen düh futott szét, megakasztotta a nyelvét. Mire összeszedte magát és felnézett: a dadogós leányzó éppen remegve berekesztette az
ülést, és megköszönte szeretett vendégüknek, hogy látogatásával megtisztelte
kicsiny falujukat.
Az író még annyit rikácsolt az eliszkolok után, hogy a felelősség, a felelősség a nép, a nemzet állapotáért közös, senki nem menekülhet a saját, bármilyen kicsi posztján a számonkérés, a kollektív lelküsmeret elől.
Ám ekkorra a teremben már csak a választott vezetők maradtak, az újra
feltálalt szendvicsek és italok. Azok sem sokáig. A nyilvánosság eltűnte után
a teljesen elült vitában az elnökök, titkárok, és igazgatók csak és csakis a nyaralásról, az autómárkákról és a távollevőkről ejtettek szót.
Az írónak nem volt kedve inni, levertségét fékezendő mégis ledöntött három pohár konyakot. A dáridónak a sofőr vetett véget. Bejött, szétnézett:
— Vár az asszony — mondta. — Indulunk.
Annyira azonban mégsem várta az asszony, hogy 60 kilométer fölött pocsékolja a drága benzint.
Az éjszakai síkföldön a nett hölgy megint végigmesélte életük borzalmait:
ott kellett hagyni a négyszobás villát, itt csak háromszobás, lakótelepi lakás
jutott nekik, s mindezért a keservért csak az nyújt vigaszt, hogy kivételes tehetségüknek megfelelően, iszonyatos céltudattal törnek előre, fölfelé a gyerekek.
— Itthon! — sóhajtott a szálloda előtt a búcsúzásnál. — Ó, itthon!
A hallban összeszorított térddel az író előző napi kísérője, egy csontsovány,
szomorú szemű leányzó ült, azaz állt fel, mihelyt megpillantotta. A férfi köldökizmai összerándultak: úristen, nem engedik ágyba?! Vagy éppen ágyba
taszítják?!
A magas, vézna leány félszegen nyújtotta a kezét:
— Bocsásson meg, hogy zavarom.
— Nem, dehogy zavar — hadarta az író. — Tegnap meg szerettem volna
hívni egy kávéra, de olyan végtelenül fáradt voltam. Bocsássa meg!
— Tegnap! — sütötte le szemét a lány. — Bizonyára feltűnt önnek, milyen halk és zavart voltam. Szót is alig váltottam önnel. Nem vagyok fecsegő
típus, inkább a hallgatásra hajlok, mégis restelltem . . . — hirtelen felkapta a
fejét, és szégyentől lobogó, mélykék szemét az íróra szegezte: — Nem bírtam
megbirkózni a dilemmával! Én, kérem, gyáva voltam! Nem mondtam el önnek: ez évben minden kísérőre ráparancsoltak, hogy politikai hangulat jelentést
készítsen a találkozókról, és írja össze az íróvendég élesebb kijelentéseit. Én
37

nem fogom! — kapkodott. — Lehet, hogy félszeg vagyok, nem vagyok szép. se
kívánatos, de becsületes vagyok! Méltó az irodalomhoz, méltó ö n h ö z ! ! . . . Kitalálok hát valami hazugságot, s m a j d azt jelentem be. F e l . . . Csak ennyit
akartam.
Az író némán állt. A lány hirtelen előrehajolt, a j k á n a k csücsörítő izmain
át foga koppant az író arccsontján:
— Legyen bátor továbbá! Isten áldja! — lehelte, és csámpásan elrohant.
Az író éjjel tizenkettőkor, m a j d fél kettőkor is ellátogatott a bárba, hogy
altató és nyugtató szerei hatását sörrel erősítse, mégis csak fél négykor á j u l t
el a vegyszerektől.
Arra csak másnap reggel, a vonaton jött rá — azaz jövette r á magát
görcsös erőlködéssel —, hogy talán mégsem akkora a veszély. Hiszen a nett
hölgy régi hazája hangulata szerint fogalmazott feljelentő jegyzeteit m á r az
osztályvezető rémülten elkezdi meghamisítani, nehogy ő, a meghívója kerüljön
bajba, az igazgató pedig állása megtartása érdekében tovább sminkeli. Mire
a szervek kezébe kerül, olyan szép lesz minden, mintha ő ki sem mozdult
volna a fővárosból.
Ezzel ringatta/ nyugtatgatta magát a vonatablakon kinézve a foghíjas pálmasorokra, két kezében két, remegő cigarettával.
Az író nem tudhat mindent. Az író ezúttal mégis remélte: erről az egy, kicsike ügyről sokat tud. s legalább annyit jól tud. hogy ne kerüljön túl sokba
a többi, kevéske tudás.

BELICZAI MÁRIA RAJZA

38

TÓTH BÉLA

Tiszajárás
65.
RAKAMAZ,
a népek országútjának átkelőhelye, sokat szenvedett a történelem során.
A honfoglalás utáni élete Szabolcs várának vonzásában csordogált, csak
alárendeltségében különbözött tőle. Hanem Mohács után, a kettős királyság
idején, Ferdinánd kivetette Jánost a budai várból, aki hadaival Tokaj felé
vonult, s a húszezer emberes sereg elől átkelve a Tiszán, Rakamazon sáncolt. Ferdinánd tönkreverte János seregeit, Rakamazon áthágva elfoglalta
Erdélyig a sávjába tartozó országrészeket. Két év sem telik el, János, lengyel
segítséggel visszanyomja Ferdinándot, Rakamazt is birtokába veszi, ö t év
sem telik el, 1553-ban Ferdinánd a törökkel szövetkezve, kiűzi innét János
seregeit.
Eddig Rakamaz Szabolcs megyével együtt Magyarország legmagyarabb
vidékei közé tartozott, amit a következő rakamazi lakosok nevei is bizonyítanak: Dobos, Farkas, Fekete, Forgács, Gál, Gergely, Király, Kiss, Kun, Molnár, Nagy, Pap, Pataki, Sándor, Sipos Tálas,, Tóth, Veres, Vida, Víg, stb. Ekkor még Nyíregyháza után Rakamaz a legnépesebb település. Lélekszáma 465
fő. Az 1556-os dézsmajegyzék is szorgalomról, gazdag termésről beszél.
1564-ben János újabb török segítséggel kiveri a császáriakat a területről.
Egy év múlva már Miksa vezeti megtorló csapatait Tokaj visszafoglalására.
Rakamazt nem hagyhatja érintetlenül. A következő évben János kapja meg
ismét Szulejmán segítségét, és a krími tatárokkal új hadjáratot indít Miksa
ellen. A sikertelen tokaji ostrom után a kán halála miatt hazainduló tatárok
a falut teljesen elnéptelenítik. A megyei adóösszeírók a föld tulajdonosait a
szomszédos községekben találták meg, akik lopva jártak a hadvonulások, csaták, sanyargatások között földjeik megművelésére, a termés betakarítására.
Éjszaka szántottak, vetettek. Hason kúszva arattak.
Hat év múlva, 1572-ben a török a megye nagy részét uralma alá hajtja.
Rakamaz ugyan csak adózási szempontból az övé, de ezzel kétfelé is fizetnek,
mert a kamara sem mondott le rakamazi jövedelméről. Húsz év után Báthori
Zsigmond, szakítva a török barátsággal, nyíltan Rudolfhoz szegődik, mire
azok tízezres sereggel ülték meg a tájékot. Ellene Miksa főherceg sokezres
haddal indult. Rakamazon sáncolta el magát. A közel két évtizedes, újra
sarjadás elpusztult. 1660-ban a megyei összeírás Rakamazt ismét néptelennek
találja. Senki sem lakja a hadviselő idegen katonákon kívül. Pedig az előző
összeíráskor még 43 dézsmafizetőt találtak itt.
Rakamazon Belgioso parancsnokolt, aki zsold helyett szabad rablást engedélyezett csapatainak, ami ellen 1606-ban Bocskai lépett föl. A viszálynak
a bécsi béke vetett véget, ami több mint 20 évig tartott. De igazi nyugalmat
39

nem leltek az itt lakók, mert Esterházyt provokáló uralmáért Rákóczi György
támadja, s ötórás ütközetben veri ki Rakamazról. 1645-ben I. Rákóczi György
á svédekkel való szövetségben Sárospatak ellen indul, Rakamazon telel. A két
Rákóczi impériuma alatti években levegőhöz jutott ugyan a lakosság, de a
kétkulacsos politikán felbőszült török rászáguldott újra a fölső házra, ami
ellen a bécsi kormány tízezres sereget küldött, ám azok a Tisza mögé húzódva
nem a támadást szorgalmazták, hanem a lakosság sarcolásán teleltek.
Az elégedetlen lakosok könnyen Thököly kurucai közé álltak. Felső-Magyarország a felkelők kezére került, s a Kara Musztafával kötött szerződés
révén az egész ország Thököly pártjára állt. Hanem a török elvesztette végzetes csatáját Bécs ellen, megingott a birodalom. Azok visszavonultukban a
magyarokon álltak bosszút. Erőszakos katonafogdosás, adóztatás következett,
ami ellen Nagy-Bercsényi Miklós, ungvári földbirtokos toborzott seregeket
1701-ben. Egy farsangi bálról küldte szét fölhívását. Rákóczi Ferenc is a körében tartózkodott, amiért a bécsi kormány elfogatta. Kalandos utakon szabadult. A fölkelés zászlóját 1711-ig lobogtatta. Elvitte magával a megmaradt
rakamaziakat. 1704-től ismét teljesen üres a falu.
1553-tól tízszer változott a katonai hatalom a tájékon. Százezernyi katona
csizmája hágja, tapossa, éli, csigázza. A Rákóczi-szabadságharc után kiürülnek a föld alatti sáncvermek, a városnyi dekungok. A szél csikorgatja nyitva
maradt ajtóit. Az elhitványult földvermekben a békák vernek tanyát, éhkutyák kóborolják a vidéket, elgazdátlanult vadmacskák bogarásznak. Ezt akarta a háború! A rohamosan elterjedt kolerajárvány a Maros mentéről átcsapott Felső-Magyarországra, de Rakamazon 1711-ben ez a halál már nem talált élőre. Amikor megkötötték a szatmári békét, a 12 ezer, fegyverét letévő
kuruc között lehetett 3 rakamazi, aki tudomásul vette a „világ végeztét". Ez
á három azért hazaóvakodott, napokig a szomszéd községekből lesett szülőfaluja felé, hátha valami hír jön. De csak a szelek hordták szemükbe a házhamvak pörnyéjét. Nem tudták a sorsukat, azt sem, hogy éppen ekkor hunyta
be szemét I. József király, s hogy utóda, III. Károly már kiküldte vizitátorait
az ország állapotának földerítésére. Az idegen falvakban bujkáló rakamazi
hármak látták is a francia fövegben lovagló akárkiket méricskélni, de hát
nem tudták, mire jó azoknak a nézelődése. A faluban egy ház nem állt a lábán. A dögökkel telt árkokban lakni iszonyodtak, maguk nem tehettek rendet, loppal mentek újfent emberhámban szántani, éjszaka jártak a termésért,
s maguk sem hitték, hogy valaha is utcákra sorakoznak majd benne a házak.
De a látottak után tizenhétszer is arattak Tímárról átjárkálva, amíg 1728-ban
egy napon hírül vették, hogy idegen országbéli telepesek érkeztek a faluba.
Tizenhat lovaskocsin 8 család, egy katolikus pap vezetésével. Évekkel korábbi
erőfeszítések első jelei.
III. Károly politikai uralma az utrechti békével megerősödött. Osztrák
kézre kerültek a Németalföld (mai Belgium) mainzi, pfalzi, trieri fejedelemségei, amelyek szenvedtek ugyan a háborúktól, de a népirtás nem volt olyan
mérvű, mint Magyarországon. Ezért Károly hatszáz német családnak út- és
menlevelet, vám- és harmincadmentességet adott, hogy a temesi bánságba
települjenek. Ezzel egyidejűleg a választófejedelmeket is felszólította, hogy ne
akadályozzák a kitelepülőket. A telepesek nem könnyen hagyták el szülőföldjeiket. Az udvari kamara Falck János ügynököt bízta meg a kiköltözők verbuválásával. A megbízási szerződés értelmében Falck kötelezte magát, hogy a
tokaji uradalomhoz tartozó Rakamaz községbe 150 telepest toboroz a birodalomból. Az ügynök kötelezte magát, hogy szőlőműveléshez és iparhoz értő40

ket mozgósít. A szülőföldjüket nehezen elhagyó telepesekre Falck a várható
vagyon csábosságával hatott.
A kamarai pátens értelmében minden telepesnek jut 600 öles házhely,
húsz hold szántóföld, 6 hold kaszáló rét, és szabad legelő. Az épületfát a sóhivatal mérsékelt áron adja. Erdölésre a beregi erdőben jussolnak területet.
Az ügynök a dunai szállítás fejében családonként fizette a költséget, Budától a tokaji kamara a többit. Kikötések velük szemben: a telepesek csakis
katolikus, császári alattvalók lehetnek, és semmiféle földesúr szolgálatába
nem léphetnek.
Minden telepes köteles elhozni a gazdasági, műhelybéli fölszerelését.
A paraszt 4 ökröt vagy 6 lovat, és 300 forint készpénzt családfőként. Az iparosoknak igavonókról nem kellett gondoskodniok, viszont nem igényelhettek
földet, és a házhelyen kívül semmiféle földtulajdonnal a továbbiakban sem
rendelkezhettek. Az áttelepült iparűzők között volt asztalos, ács, kovács, bognár, borbély és köpölyöző, falrakó és kőműves, szitás, suszter, trombitakészítő, takács, zsindelyvágó, mészáros. A telepesek hat évig adómentesek. Első évben tizedre sem kötelezettek.
A toborzás az első Temesbe indított harminc család átköltözése után megállt. A családoknak mindenüket el kellett adniok, hogy a szerződésnek megfeleljenek. Ezután a bádeni, birckenfelsi, zweibrückeni hercegekhez külön
császári parancsot kellett meneszteni, hogy a kivándorlóktól semmiféle megváltást né követeljenek, mivel azok Magyarországon is őfelsége alattvalói maradnak !
Rakamazra 1728-ban 8, 1729-ben 30, 1730-ban 6, 1731-ben 8, 1732-ben 30,
1733-ban 20 család települt. Ez idők során 11 kárpátaljai család is ideköltözött. A számszerű adatok ellentmondásosak. Egyik tanulmányíró szerint 5 év
alatt 72 családfő érkezett 82 gyermekével, mások szerint 102, megfelelő számú családtaggal. Ulmban gyülekeztek a kivándorlók. Balsára érkeznek Zinzendorf kamaragróf uradalmába, ahonnét átjárnak fából, földből készülő házaik fölépítésére. Máig élő legendáik szerint a falu neve onnét ered, hogy a
keresztülutazók kérdezték a szorgalmasan dolgozó telepeseket, mire végzik,
mire azok így válaszoltak:
— Rakom haz! — Ebből következett Rakamaz.
Hanem a tudósok egyike azt lelkezi, Rakamaz török személynévből ered,
mint Szatymaz, Balmaz, jelentéstartalmát illetően Szatymaz a szatóccsal rokon, kereskedőt jelent; Balmaz kuntörök óvónév, ami azt mondja, nem létező; míg Rakamaz átkelő, átjuttató (hely) lenne.
A betelepülés első ötven esztendejéről II. József fölmérése ad számot. Az
első népszámlálás (1784—1787) szerint: „Rakamazon 228 ház, 305 család, 670
férfi és 680 nő lakik, összesen 1350 fő. A férfiakat mint katonai alanyokat
már részletesen összeírták: pap 1, nemes 3, polgár 3, tisztviselő 1, paraszt 150,
polgár és paraszt örököse 108, zsellér 150, egyéb 22, szabadságos katona 3, sarjadék 1—12 éves 159, 13—17 éves 68 fő. Távollevő —20 id. +41 fő, tényleges
lakos 1371 fő."
Életvitelükre, életmódjukra egy, az Űriszékhez címzett hagyatéki okmányuk is fényt derít:
Mi, alább meg írtak adjuk tudtára mindenek, ahogy illik és igaz lelkiismeretünkkel is valjuk hogy Istenben boldogult Schid Antal özvegyének vagyona ez:
1 Tahó szekér
2 tehén
41

1 eke
zsákok annyi volt mint más .szegény gazdának
cserép edény mint más szegény gazdának szokott lenni
4 hízott sertés
zsírozó mint más szegény gazdának szokott lenni
egész vetett ágy mint más becsületes gazdának szokott lenni
fejszék vas villák mint más gazdának
1 ház 115 for.-ért
1 asztal, 300 csomó dohány
7 esztendős süldők
Termett az egy szántóföldgyében ezideig 200 köböl zab, és anyi búzája,
gabonája. Befizetett 34 for. taxát (állami adó) és 24 for. porciót (hadiadót).
Van továbbá Tokajban egy szőlőföldje, amit a lánya örököl, és kifizette a fiúnak járó apai jussot, 80 forintokat. Kifizette a Kék Jánosnak fönnmaradt
adósságát.
Melyet is saját kezünk kereszt vonalával megerrősítettünk.
Sig Rakamaz, 11 X 1790.
Schnekszer Fridrich
keze + vonása
Schmid Ferenc
keze + vonása
Schuller Péter
keze + vonása
Schmid Fülöp
keze + vonása"
Fényes Elek 1839-es kiadású statisztikája szerint a falunak 2157 lakosa
van, ebből közel kétezer a német ajkú. Ám már az 1828-ban zajlott kanonoki
vizsgálat megállapítása szerint Rakamazon minden telepes beszél magyarul.
Amiből következik, hogy nagyon is megértette a reformidőszak hites embereinek értük fogalmazott gondolatait. Ha nem szöveg szerint, de lényegében nagyon is tudta a rakamazi, hogy az urbáriumot ugyan eltörölte a császár, a jobbágy szó használatát is megtiltotta, a szolgálmányok mindegyikével együtt, de megmaradtak a jobbágyi viszonyok. Az uralkodó halálával
könnyen visszafordultak a régi rendszer szerinti jobbágyterhek, adók, robotok. Az 1847 novemberében összehívott országgyűlés napirendjén újra szerepel az örökváltság kérdése, a közteherviselés bevezetésének szükségessége,
az urbárium eltörlése. A Dózsa-lázadás óta zajló nagy pör a bécsi forradalom,
a magyar március 15-i események hatása alatt a király kezén, szentesítésén is
átesik. Ám egyidejűleg készülnek az osztrák seregek Magyarország ellen. Kossuthnak, mint a honvédelmi bizottmány elnökének a fölhívása Rakamazon is
kihirdetődött:
„Ti robotoztatok, dézsmát adtatok, úriszéknek voltatok alávetve, ki voltatok zárva a polgári szabadság minden malasztaiból: a föld, melyet véres verejtékkel miveltetek, nem nektek jövedelmezett: szolgák voltatok, mint szolga volt a föld, melyet miveltetek. Védelmezd hát magad, szegény, elárult magyar nép! Védelmezd magad, 1en tűzhelyedet, gyermekeidet, feleségedet, elszántan rettenthetetlenül: mint ahogy védelmeznéd magadat, midőn útonálló
rablók támadnak meg!"
42

De hiát mit tehetett a rakamazi 120 éve itt élő német telepes, amikor a
saját atyja fiai indulnak Slick tábornok vezényletével ú j szülőföldje ellen. Ha
éljenzi őket, az ittenieket csökélyíti. Rakamaz a tűzvonal kellős közepébe kerül, amikor Klapka seregei fölveszik a harcot az osztrákok ellen. Az eseményt
rakamazi győzelem névvel illeti a történetírás. A hónapokig tartó katonajárást nehezebben viselték, mint a magyar ajkú szomszédos községek. Nekik
bujkálniok kellett a magyarok erői elől éppúgy, mint az osztrák elől. Azok
is pirongatták őket, a mieink is.
Az elbukott szabadságharc utáni hetedik esztendőben áthaladt Rakamazon
az első vonat, s a falu a híres dohánytermelő táj beváltóhelyéül működött,
kicsi, híján a Szerencsre épített cukorgyárat is ők jussolhatták volna, ha a falusi kupaktanács sebesebben dönt a telek kijelölésében. 1862-ben maguktól
szüntették meg iskolájukban a német nyelvű tanítást. Hatvan-, nyolcvanévesen még élhettek azok a polgárok, akiknek eleven emlékezetében remegett a
falujukat dúló háború rémképe, amikor Ferenc József „mindent megfontolva
és meggondolva" elindítja az ú j világégést. Ennek következtében idegen országok frontjain marad 117 rakamazi ember, amivel nem fejeződik be a falu
szenvedése, hiszen a bukott háborút követő proletárhatalom győzelmes védekező hadjáratának egyik súlypontja a tiszai frontra támaszkodik. Rakamaz a
tűzvonalba kerül. Lakóinak száma 3273 fő.
Negyedszázados nehéz idők jelentik a békét. Gazdasági válság, üldöztetés a juss. Vásárra dolgozó suszterájok jelentik az ipart, a jó kőművesmesterek a kirajzó építőipart. Krumplitermesztés a világhírnevet, és a végtelen
szorgalom. Apjától, anyjától a mai gyerek is tudja a második világháború szomorú történetét, amelyben elhurcoltak 200 zsidó lakost, elveszejtettek 149 katonaköteles férfit. Volksbundista propagandáért a falu közössége kivetett magából néhány családot.
Ezzel köszöntött be a régen várt új világ. Közös történelmünk utóbbi 40
éve ittlétüknek csak egyötödét jelenti. Azóta nagyokat lépdeltek velünk.
A fölszabadulás utáni ocsúdás éveit sem nézték leejtett kézzel. A bombázás, a
háború romjaiból kiborotválkoztak. A két háború közötti idők politikus csizmadiáinak népes suszterájaiban olyan termelési tapasztalatok gyűltek össze,
hogy amikor vállat vállhoz téve újra indultak a RACITA szövetkezetben, a
80-as évek elején, elérték az egymillió párás termelési nagyságot. Lábbelijeik
eljutnak Amerikába, Ausztráliába, Belgiumba, Csehszlovákiába, Lengyelországba, NDK-ba, NSZK-ba, Franciaországba, Szovjetunióba. Másik, sok embert foglalkoztató üzemük a RAFAFÉM szövetkezet. Gyárt kétágú létrákat,
konténerházakat. Nigériának konténer egyetemet, konténer vasipari műhelycsarnokot. De ők készítették Kambodzsának az első városi iskola konténer
épületét és teljes berendezését. Teremtő erejüket az ipar nem köti le. A Győzelem tsz sok ezer hektáros területéből a 70-es évek elején már 2400 hektárt
vettek öntözéses művelés alá. Kukoricát, búzát, zöldségest, gyümölcsöst, kaszálót locsolnak a Tisza vizével, eredményeiket 30—35 százalékkal megmagasíthatják általa.
Erőfeszítéseik sikeres eredményéért 1982-ben az ÉMI és a TOT alapította
Termelési Nagydíjat vehették birtokukba, amelyet az országban csak öt hasonló termelőszövetkezet mondhat magáénak. Almájuk, krumplijuk modern
hűtőházakban raktározódik, jobb piaci áralakulások kivárására. Megújított
könyvtárépületükben Szloboda Anna gondjai között gyakoriak a képzőművészeti kiállítások. Szép házaik szobafalai szép képek után kiáltoznak.

MOCSÁR GÁBOR

A tizedik ember
HORVÁTH DEZSŐ KÖNYVÉRŐL
Kezdjük a cím megértésével, mielőtt az olvasó —. pláne az idősebbje —
emlékezetből valamifajta vésztjósló gondolattársításként a hadseregekben
egykor volt módszerre gondolna: a léniába állított sor előtt végigmegy a
számláló tiszt, minden tizedik katona mellére bök, és ez azt jelenti: kivégzendő. Nem erről van szó. Habár — mint a könyvből kiderül —, ha nem a
maga véres valóságában, mégiscsak lesz itt szó, nem kivégzésről ugyan, de
felszámolásról, likvidálásról annál bőségesebben. Horváth Dezső ugyanis a
magyar tanyakérdésnek nevezett roppant bonyolult emberi-társadalmi-politikai kérdésgubancban próbált eligazodni s rendet teremteni. Mondhatnám
úgy is: tiszta vizet a fejekbe jelszóval vitába bocsátkozni. A tanyaiakért, a
tizedik emberért. Ez a fogalom onnan jön, hogy amikor a szerző a tanyákkal
közelebbről ismerkedni kezdett, az ország lakosságából minden tizedik ember
tanyákon élt. Több mint egymillió lélek.
Ha az úgynevezett „tanyakérdésről" van szó, bennem azonnal felágaskodik valami dühös kisördög: tanyai származék lévén, a tanyák mindenféle
dolgában, a körülöttük zajló, szűnni nem akaró vitákban elfogult vagyok.
A szerző — szerencsére — nincs „megverve" tanyai szemmel, elfogulatlanul (?)
vág a sűrűség közepébe. Nem élt tanyán, tanárként járt ki Szegedről egy
faluba — Pusztamérgesre —, az akkor még vígan zakatoló, de azóta a haladás jegyében megszüntetett, likvidált madzagvasúttal — tanítani, majd szegedi újságíróként hosszú évek óta járja Csongrád megye, még szűkebbre
húzva a kört, elsősorban á szegedi járás tanyás vidékeit. Innen hozta, hiteles
tanúként példaanyagát, forró élményeit.
Könyve a Magyarország felfedezése című könyvsorozatban jelent meg,
ami a be nem avatott olvasónak mondva azt jelenti, hogy igen szigorú lektori
szűrőn bocsáttatik egy-egy könyv a nyilvánosság elé. Sok a jelentkező szerzőjelölt, sok a mély vízbe ugró, de kevés a partot érő — nyilvánosság elé jutó
— vállalkozó. Hogy Horváth Dezső, mint „elsőkönyves" szerző erre a . partra
kijutott, már önmagában is igazolja vállalkozásának sikerét, minősíti a könyvét.
Ebben a sorozatban szociográfiák jelennek meg. Ez a műfaj megjelölés
persze afféle gyűjtőfogalom: megfér benne a szociológiai módszerű megközelítés — utalják csak Erdei F;erenc könyvére a Város és vidékére —, meg a
szenvedélyesen kutakodó, magas irodalmi színvonalú riporteri buzgólkodás
(Moldova könyve a vasutasokról), és még sok egyéb változat is, á tanulmánytól az esszébe hajló megoldásokig. Hová illik „A tizedik ember"? Horváth
Dezső — ahogy mondani szokás — „vérbeli" riporter, az „újdondászoknak"
ama egyre ritkuló sorából, akik nem elégszenek meg a „friss, eleven hírszolgáltatás" szokványos követelményével, hanem a jelenség mögött a lényeget
keresi, kutatja — az igazmondás belső, már-már ösztönös kényszerétől hajtva.
S ha ilyen, műve nem is lehet más mint vitaírás. Igen, most találtam meg
„műfajának" pontosabb meghatározását: szociográfus vitairat ez a könyv, első
sorától az utolsóig, igen magas hőfokon. Én, a könyv kritikusa, tanyákról lévén szó, nemcsak dühösen elfogult szoktam lenni, hanem természetem szerint
44

ádáz módon, csökönyösen vitatkozó is. Nos, a könyvet elolvasva, vitakedvem
lelohad: nincs vitám Horváth Dezsővel. Eszünk kereke egy tengelyen jár.
De mitől vitairat „A tizedik ember"? Miért, mivel van vitája szerzőnek? Hosszú volna ezt végigmondani. „Szeressük vagy temessük a tanyát?"
— ez könyvének eiső mondata. Jó kérdés; minden e körül forog. Vannak, akik
megértik és szeretik, becsülik a tanyát, vannak viszont bőségesen, akik nem
értik, nem szeretik. Mai világunkba nem illő, elavult, útban levő, felszámolandó terhes örökségnek tekintik. A szellemi sötétség, az elmaradottság utolsó
búvóhelyének tartják s szeretnék úgy is kezelni. Szerzőnk a könyv elején afféle körkérdéses módszerrel leendő értelmiségieket, szegedi főiskolai hallgatókat, orvosegyetemistákat kérdezett: mi a véleményük a tanyáról? Válaszaik
roppant tanulságosak, az orvosegyetemisták válaszaiból válogatok. Az a „szellemeskedő" válasz, amely így kezdődik: „Azt mondják, tanyán szép borjú és
•buta gyerek nő" — engem, aki tanyai iskolában kezdtem a betűvetést, személyesen sért, s hiába mondja: „Minden tiszteletem a tanyai orvosé", válaszából süt a buta gőg. Inkább annak adok igazat, aki az írta: „...tisztelem
ezeket az embereket. Lelkileg, érzelmileg többet érzek bennük. Nem tartom
szellemileg elmaradottabbnak, személyes tapasztalatom alapján." Még két
véglet a válaszokból. „Én nagyon szubjektív vagyok e téren, mivel öt éve van
nyaraló tanyánk a legvadabb tanyavilágban. Számomra egy csodálatos dolog
a tanya. Az emberek összetartoznak, tudnak egymásról, és nem idegesítik
egymást. Amióta ismerem ezt a világot, nem félek- attól, hogy falun vagy tanyavilágban gyógyítsak, sőt meg vagyok győződve arról, hogy itt sokkal
könnyebben megvalósíthatom önmagamat." És a másik véglet: „Természetes
élet, természetesen igények nélkül. Egy életet le lehet így élni, de kérdés, hogy
érclemes-e. A szívinfarktus megelőzésére jó, de talán érdemesebb lenne vál- Talni az infarktust. Igaz, hogy én még eddig nem éltem tanyán." Az ember
legszívesebben nem hinne a szemének s megborzong: ha a sors meg nem
ment bennünket, ebből a fiatalemberből orvos lesz! Tanyai betegek is kerülhetnek a keze alá!
Szerzőnk a „szeretem—nem szeretem" mindkét végletében — a romantikusan nosztalgiázó, meg lenézően utálkodó végletekben is — talál meggondolandó elemeket, épp ezért mindkét véglet ellen vitatkozik, mégpedig az értelmes, józan emberség, emberiesség nevében. Emberség, emberiesség? Olvastam én mostanában is olyan szociográfiai művet, amelynek középpontjában
inkább valami elvont idea, ráció, anyagi és társadalmi hasznosság, gazdaságosság áll, mintsem maga az ember, a maga esendőségével, kilátásaival és kilátástalanságával, esélyeivel vagy esélytelenségével egyetemben. Horváth Dezső könyve az utóbbiak közül való, középpontjában az emberrel, ezúttal a tanyai emberrel. S azzal az „ars poeticával", amelyet könyvének utolsó mondata mond ki; „Szeressük vagy temessük? Ismerjük meg inkább!" Hogy-hogy
„temessük"?
Az unalom végső határáig idézhetnénk azokat a hatósági rendszabályokat, amelyek a társadalom érdekére hivatkozva a tanyák léte elleni tilalmakat, szorongattatásokat, a „leradírozás" mikéntjét, módozatait tartalmazzák.
Nem először írom le: a tanyák története a tilalmak története. Nem ú j dolog
ez: az alföldi tanyás városok hajdani nemes tanácsainak, szenátusainak, elöljáróságainak fennmaradt jegyzőkönyveiből a mai értelemben is jellemezhető
tanyák megtelepedése, fennmaradása elleni intézkedések, tilalmak siralmas
és folyamatos krónikáját lehetne összeállítani. Ellenőrizhetetlen, fegyelmezhetetlen népség lakja ezeket a tanyákat, kunyhókat, kibújnak az adófizetés alól,
45

tilosban legeltetnek, üldözötteknek búvóhelyet adnak és így tovább. Felszámolandók. A tanyák, kunyhók, épületek széthányandók, építésük minden
erővel akadályozandók. Lám, már akkor is létezett voluntarizmus, amely nem
számolt a gazdasági törvényszerűségekkel, emberi törekvésekkel, holott ezek
törvényei még szigorúbbak, mint a felső rendszabályok. A tanyák — különösképpen az árutermelés új viszonyai beköszöntével —, minden tilalom ellenére fennmaradtak, sőt szaporodtak. A mi időnkben — a tizedik emberig.
A tilalmakról szólva, Szeged városa ritka kivételnek tekintendő, kár,
hogy a szerző nem tekinti át ennek történelmi előzményeit, Tömörkényt is
felidézve sok érdekes dolgot írhatott volna meg az itteni nép egykori életéről, kínlódásáról, boldogulásáról, a tanyához való ragaszkodásról — jelenük
történelmi hátteréről. Szeged városa ugyanis — bár olykor határt szabott az
építkezési szándéknak — maga ösztönözte a tanyák építését azáltal, hogy irdatlan méretű birtokát az egymásra licitáló bérlők közt szétparcellázta, sajátos képletet és színt bocsátva ezzel a magyar tanyatörténet bonyodalmas szövevényébe. De a szerzőnek van mentsége: ő a magyar tanyakérdés mai állapotáról ír, nem történetieskedik. Amikor ugyanis a mezőgazdaság nagyüzemi
átszervezése megkezdődött, az itteni, Szeged környéki speciális helyzet az országos képbe „egalizálódott". Az ú j helyzetben a tanyák, akárcsak más vidékeken, itt is kritikus helyzetbe kerültek. Beléjük ütközött itt is a haladás
szelleme — a nagyüzemi táblák szempontjából nézve őket. Ez lett a tanyakérdés ütközőpontja itt is: -létük véglegesen megkérdőjeleződött. Hogy menynyire beleivódott a közgondolkozásba a szocialista nagyüzem meg a tanya
ellentéte, arra Horváth Dezső furcsa példát mond: „Mindenki tudja, értelmező szótárunk nyelvészeti segédkönyv, és nem mezőgazdasági szakirodalom.
A tanya címszó alatt fontosnak tartja mégis ezt a példamondatot: „Mezőgazdaságunk szocialista átszervezésével megszűnt a tanyák létjogosultsága."
Püff neki, segédkönyv!
Így aztán itt is, az ötvenes évek elején a kérdések kérdésévé vált: „Szeressük vagy temessük a tanyát?" Bőven akadtak nagyüzemi temetkezési vállalkozók, a tanya meg a maga módján válaszolt a kérdésre. Sokan „lábbal
szavaztak" — főképp a fiatalabbak: otthagyták a tanyát, benne az öregeket,
meg a szívósan ragaszkodókat, akik nem akartak, nem is tudtak volna hova
menni. De ezek közismert dolgok: különösen az Alföld fekete földű tájaira
jellemzőek. Horváth Dezső „szerencséje", hogy az általa tanyáról tanyára bejárt területen akad fekete földi meg homokvidéki tanya is, Csongrád megyéből átruccan Békésbe is, meg Bács-Kiskun megyébe is, rengeteg tanyát szemrevételez, rengeteget beszélget a tanyán lakókkal, — akartam pedig, de képtelen voltam megszámlálni, hánnyal. Ezek a beszélgetések oly friss benyomásokat hoznak, oly olvasmányossá teszik a könyvet, hogy élvezettel olvashatja
az is, akit maga a tanyakérdés, tanyapolitika amúgy nem nagyon érdekel.
Olyan jelenségekre bukkan eközben, mint például az öngyilkosság e tájon
különlegesen fontos témája, hiszen — tudjuk — Magyarország „vezet" Európában az öngyilkossági statisztikában, Magyarországon éppenséggel Csongrád
megye az első, a megyén belül meg á szegedi járás. Találkozik olyan tanyasival, akit háromszor vágtak le a kötélről — de ez amolyan kuriózum. Mélyértelmű beszédbe elegyedik Jehova tanújával, tanyán szolgáló papokkal, de
leginkább a „tipikus" tanyai a partnere. Épp elég tapasztalat birtokában
mondja ki tehát a ma már felismert igazságot: nincs két egyforma tanya.
Namármost: hogyan válaszol önmaga kérdésére a . szeressük vagy temessük
dolgában?
46

Pontosan és emberségesen. „Soha nem voltam tanyapárti — írja —, soha
nem akartam fönntartani egyetlen tanyát sem. Tanyai párti viszont vagyok, és
szeretnék még sokáig az maradni. Emberpárti, mert a tanyai is ember." De annak kimondása, hogy a tanyai is ember — az épülő szocializmus viszonyai között nemde különösen hangzik? Szinte kihívja maga ellen az ítéletet: demagógia ez. Miért kell ezt mai, emberséges viszonyaink közt kimondani: „a tanyai
is ember"? Ügy látszik, ki lehet és ki is kell ezt mondani, ma is, itt is. íme egy
példa: előfordult, hogy hiánycikk lett a vécépapír. „ . . . felhívtam a papírkereskedő nagyvállalat igazgatóját. Magából kikelve magyarázta, hogy nem a
kereskedelem a hibás, hanem más. Az a legnagyobb baj — mondta —, hogy a
tanyai ember leszokott a kukoricacsutkáiéi, és rákapott a papírra. Értse meg
uram, felvásárolják és elviszik a városi orra elől. Nem tudjuk megakadályozni.
Hirtelen nem tudtam szóhoz, jutni, és nem hittem el, hogy csak tizedrangú
ember a tanyai" — írja Horváth Dezső. De azt már az idei tél okozta bajok
magyarázataként magam hallottam: az a baj, hogy a tanyainak már nem jó
a csikótűzhely, pb-gázzal főz, emiatt nincs pb-gáz. Nem elégszik meg a konyhai
meleggel, befűt a szobában is, de nem jó neki a csutkaízék, felvásárolja a szenet, nem jut a városiaknak. Bizony, azt, hogy a tanyai is ember, teljes jogú
állampolgár, csökönyösen mondogatni kell — ma is. Most jut eszembe: pontosan húsz éve, egy másféle vidék tanyai viszonyairól írva, én magam is abban
a reményben írtam — szerzőtársammal egyetértve — a tanyák világáról, „hogy
a nemzet és a haza sorsán őrködök is" odafigyelnek a tanyák népére, hiszen a
tanyák népe: ez is a nemzet, ez is a haza".
A Tiltott házak című fejezetben ír azokról a bekerített tanyákról, melyeket
nem sövény, netán léc- vagy drótkerítés kerít körül és zár be, hanem a nagyüzem. A termelőszövetkezet, az állami gazdaság, az erdőgazdaság. Már mintha
maga is sokallaná; „Hagynám már a bekerített tanyákat, mert nyomasztó a
gazdasági érdekbe burkolt kilátástalanságuk, és attól is tartok, amit írogatok,
foganatja úgyse lesz. Ezt azért még le kell írnom." Mit? Azt, hogy Kistelek
és Csengele között rábukkan a kettős létrákra. Kétágú létrákra. Egy állami
gazdaság százhektáros barackosát magas drótkerítés veszi körül — bekerítve
egyúttal tíz tanyát is. Kapu csak egy van. A tanyalakók kérvényezték: hadd
vághassanak maguknak kicsi kaput a kerítésen, ne kelljen fél kilométert kerülni, ha ki akarnak jutni a világba. Az illetékesek nemet mondtak. A találékony tanyaiak mit ötöltek ki? Akácfából két létrát összetákoltak, egyiket kívülről, a másikat belülről a kerítésnek támasztották, felül összeguzsolták —
kész a „felüljáró". Szerzőnk még a Medosz-hoz is fordult. Az ellenőrzésről készült jegyzőkönyv megállapította: Volford Andrásék már nem a létrán közlekednek. No igen. „öregek ők már az ilyesmire, nehéz nekik fölfelé törekedni,
inkább aluljárót építettek. Átbújtak a kerítés alatt." De Tari Imre, Donka
István és Varga János tanyájából még mindig létrán másznak ki s be. Tizenkét
éven át tartott a küzdelem, még a rádió is beleszólt a sajtópörrel való fenyegetőzéssel feltupírozott küzdelembe, amíg eltűntek a létrák, elkészülhettek a
kerítésbe illő kiskapuk.
Azért hoztam elő a kétágú létrák dolgát, hogy a szerző írói módszeréről
beszélhessek. Az ilyen, roppant sokat mondó esetek leírása mellett legfőbb
módszere a beszélgetés. Az illetékesekkel. A legfőbbekkel. Magukkal a tanyaiakkal. Olykor „ellenfeleikkel". Fortélyos beszélgetések ezek. Fortélyosságuk
abban van, hogy ha „tanyapártiakkal" beszélget, akkor a tanyaellenesek érveit
hangoztatva szikráztatja fel és ütközteti a nézeteket. Ha' „tanyáellenésekkel"
47

vált szót, akkor meg a tanyák védőügyvédjeként forgatja a szót. S az eredmény? Az olvasó maga dönthet: kinek van igaza. Ki áll az emberségesség
pártján — s ki az, aki hamis prófétaként ágál és a korszerűségről, a haladásról
demagogizál.
Például abban a legtöbb vitát kiváltó, leginkább ingerlő, irritáló kérdésgubancban, ami — mint láttuk — nagyon régóta, de leginkább épp a legújabb
évtizedekben keseríti a tanyaiak életét. Az építkezési tilalmakról vitatkozik a
legtöbbet. Nem megy végig a tilalmak évszázados történetén, hanem a mai
tanyaiakat beszélteti, sorsukat, kínlódásaikat mondatja el, az embernek azt a
jogát bizonyítva be, hogy mindenkinek joga van hozzá: tető legyen a feje
fölött. Olykor valóban drámai, tragikus élethelyzeteket mondat el és ír le, hogy
elszorul az ember szíve: miért van ez még most is így, ahogyan „törvényesen"
van? Erről a témáról beszélgetve fakad fel a leghevesebben a sok-sok őszinte,
s tegyük hozzá, emberileg jogos keserűség. „Hát maga? Mit csinál?" — kérdi a
szerző egy szorgoskodó tanyaitól, aki már falderékig felrakta a kockaház falát,
most is a falat rakja. „Én most, kérem szépen, megszegem a törvényt" . . . Meglátja, lebontatják — inti a szerző. „Maga elkésett. A papiros már itt van, hogy
bontsam l e . . . Mondtam a Matyinak, a tanácselnöknek, ez a ház nem tévedésből van itt, hanem előre megfontolt szándékkal. Akinek útjában van, essen
neki. Erőszakot én nem alkalmazok vele szemben, de éjjel felrakom, amit
nappal ledúr." . . . A törvény nem így gondolta — inti a szerző ezt az átfordított szerepű tanyai Kőműves Kelement. Aki ezt válaszolja: „Mert a törvénynek
nincs hat szép gyereke."
Az olvasó csakugyan szorongva kérdezi: miért nem ad igazat a törvény
ezeknek az embereknek, akik nemcsak a maguk javára, hanem igenis, a nemzet, a társadalom javára akarnak élni, lakni, boldogulni. A nagyüzemi tábla
meg a tábla közepén álló tanya ellentéte, valóságos és keserves ügy: folyton
kerülgetni kell az útban levő tanyát. De mit mond egy szövetkezeti elnök az
olyan út menti tanyákról — a tilalom ezekre is érvényes! —, amelyeket nem
kell kerülgetni? Ezt mondja: „A mi gazdaságunkat elfújná a szél, egyszerűen
lesöpörné a térképről, ha Gátsor megszűnne. Nem babra megy a játék." Megjegyzés: a Gátsornak nevezett ásotthalmi tanyás településen sorra büntetik az
engedély nélkül építkezőket. Más ügy: egy szövetkezeti főkönyvelőnő tanyát
vett, hogy legalább nyáron ne kelljen naponta kijárnia Szegedről. „Kértem felújítási engedélyt, elkezdtük a javítást, akkor derült ki, olyan régi ez már,
egyik fala sem bírná a tetőt. Megnagyobbítási engedélyt kértem, határozatot
kaptam, hogy bontsam le. Kérem, én nem passzióból építek, énrám a szövetkezetnek szüksége van. Ha én nem azzal fogyasztom az erőmet, hogy utazgatok, inkább itt dolgozok, pihenten, abból haszna lesz a szövetkezet minden tagjának, de magának az államnak is." És így tovább, és így tovább.
Nehéz megérteni ezt a felülről lefelé pillantgató hivatalos észjárást, amely
még a helyi közigazgatási, tanácsi emberek számára is érthetetlen. Hiába látják
be a .felülről jött intézkedés ésszerűtlenségét, végre kell hajtaniuk; az ostor
vége rajtuk csattan. Hiába mondja Horváth Dezső sokadszor ebben a könyvben, hogy nincs két egyforma tanya — mert vannak a természet rendje miatt
lebontásra joggal ítélendők s maguktól elpusztulok is! — felülről nézve — a
„ha visít, malac" szakértelméből tekintve — minden tanya — tanya, mindre
érvényes a tilalom. A hivatalos tekintet abból indul ki, hogy hazánkban sajnálatosan megszaporodtak az engedély nélküli építkezések, ezek teszik tönkre
48

például a Balaton-felvidék csodás panorámáját. Az engedély nélküli építkezést
meg kell akadályozni. Büntetéssel, lebontással. Országos érvényű ez a rendelkezés, tehát nemcsak a Balaton-felvidékre, hanem a tanyákra is alkalmazandó.
Szerzőnknek erről ez a véleménye. „A t ö r v é n y . . . arra való, hogy megtartsák.
Ha nem lehet engedély nélkül építeni a Balaton mellett, ne lehessen tanyát se.
Csakhogy a Balaton nem tanya, és a tanya nem Balaton. Naponta hallom rádióban, olvasom újságban, hogy rendet kell teremteni az engedély nélkül építkezők^ körül, a törvény teljes szigorával. A tanyai ember azonban nem engedély nélkül akar mindenáron építeni, hanem építeni akar, de nem kap rá engedélyt. Lényeges különbség!"
Sajnálom, hogy nem ír részletesen és többet arról a fordulatról, ami azáltal következett be, hogy a vezetékközeli tanyákba befutott két szál drót:
bejött a villany a tanyák közé. Ez valóban „kopernikuszi" fordulat, a szerző
is leírja, hogy „A tanyatörténet talán legnagyobb fordulata a villany". Hozzáteszi: „Amikor elkezdték vezetgetni, lépten-nyomon azt lehetett hallani, hogy
ezt aztán már nem szabad engedni. Határozott intézkedéseket sürgettek, mert
a villany konzerválja a tanyát." Ebben van valami. Mármint a konzerválásban. Magam is úgy tartom: az a két, avagy három szál villanydrót szilárdabban lerögzíti a tanyát, mintha acélból font drótkötelekkel horgonyoznák
a földbe. „Ha villany van, minden van" — hányszor hallottam én is. Petróleumlámpa helyett villanyfény, a gémeskút hűvös mélye helyett — ez volt
hajdan a megoldás — hűtőszekrény, no meg a tévé, meg a villannyal hajtható daráló, vízhúzó motor, meg amit akarsz. Persze, hogy „konzerváló" szer
a villany. De az ellene felhangzó tiltakozás meg azt jelzi: miközben a társadalom halad a maga útján, megújulása folyamatos, kiveti magából a régit,
aközben a tanyavilág kezelésében, megítélésében konzerválódik a tágabb világból már kiszorult — a tanyák közé leszorult — voluntarizmus, az a nézet,
hogy nem érdekel a társadalmi szükséglet, le a gazdasági törvényszerűségekkel, éljen a kívülről, felülről jövő hivatalos akarat. Mily üdítő kivétel a villanyszerelő vállalat — Horváth Dezső a Démászt nevezi így — igazgatójának
véleménye, aki ezt mondta a szerzőnek: „Szocializmust ígértünk minden embernek ebben az országban. A tanyainak is. Maga el tudja képzelni a szocializmust villany nélkül? Olvassa el Lenint!"
Abban a fejezetben viszont, amelynek címe Elaludt lámpások, semmi
szívderítő nincs. Természetesen nem a tanyai lakóházakban kialudt lámpásokról van benne szó — ezeket felváltotta a villanyégő. A Gárdonyival ismerős olvasó már sejti: a tanyai iskolák megszűnéséről, megszüntetéséről, bezárásáról mond keserves dolgokat Horváth Dezső. Ez persze már következmény: annak következménye, hogy részint a szívós tanyairtó politika következtében, részint meg — sokszor épp a gyerekek iskoláztatásának reményében — a tanyát amúgy is önként elhagyó tanyalakók faluba, városba való
elvándorlása következtében a tanyai iskolák javarészt elnéptelenedtek: épp
a szaparodóképes korosztályok hagyták el a tanyát, az ottmaradt öregektől
mit várhat az ember? Nem is ezen kesereg a szerző, hanem azon: mi lett az
elnéptelenedett iskolák sorsa? A kialudt lámpásoké. Felhánytorgatja az elmulasztott lehetőségeket: Miért nem válhattak ezek az iskolák (rendszerint sűrűbben települt tanyás körzetekben épültek, s körülöttük szép számmal maradtak meg tanyák) a közösségi élet, netán a művelődés, ismeretterjesztés
apró gócaivá? Valóban elgondolkoztató: az átszervezéskor ezek az iskolák
voltak az „agitáció", a szervezés központjai, egymást érték a gyűlésezések,
49

jöttek-mentek a városi „népnevelőkkel" rakott buszok, teherautók, de amikor
az átszervezés sikeresen befejeződött, lakat került az ajtókra. Eleinte még kikijött egy-egy előadó a városból, élénk érdeklődés fogadta az egészségügyi,
meg a szőlő-, gyümölcstermelési témájú előadásokat — ma már ritka madár
errefelé az ilyenfajta népnevelő. A tanyai paraszt benn van végre a téeszbén, nem kell vele tovább törődni. Az iskolák ú j pozícióba kerültek. Gazdát
cseréltek. Leginkább a szövetkezetek vásárolták meg őket, melléküzemágak
létesültek bennük, varróműhelyek meg effélék, továbbá krumplicsíráztató.
gabonaraktár, de szerzőnk rábukkant egy olyanra is, amelyben egy szegedi
bőrösszövetkezet tímárműhelyt működtet, cserzőkádakkal, meg ami kell. A
róla szóló alfejezet találó címet kapott: Cserben hagyott iskola. A városból
jár ki egy busz, az hozza kifelé a munkaerőt. A helyzet tehát megfordult:
nem a tanyákról jár be a munkaerő a városba, hanem kifelé jár onnan, a t a nyára. A bezárt iskolát megvehetnék magánszemélyek is — erre van is példa
—, de azt mondja egy jó beszédű menyecske a szerzőnek, nem érdemes megvenni, mert nem jó semmire. Miért? Mert a tehén nem tud felmenni a lépcsőn.
Nagyon sajnálom azt is, hogy a könyv nem érhette meg a tanyavilág legutóbbi évekbeli „reneszánszát", némely dologban szerepváltozását. Pontosabban mondva: a kézirat nem érhette meg. Még a nyomdai — közismert — átvánszorgási időt tudomásul véve is szóvá kell ezt tenni. A kézirat befejezésének dátuma: 1981 december. A könyv 1985 február hónapjában jelent meg.
Az olvasó azt várná egy 1985-ben megjelent könyvtől — pláne szociográfiától
—, hogy tudósítson az időszerű helyzetről, például arról, hogy a tanyai lakosság lélekszáma alaposan megfogyatkozott ugyan, mintegy a felére csökkent,
tehát inkább a huszadik emberről kellene most már a címben beszélni —,
gazdasági szerepe, jelentősége viszont hallatlan mértékben megnövekedett.
A még megmaradt tanyavilág a ország egésze számára sokféle termék — elsősorban az élelmiszer — termelésének nélkülözhetetlen bázisa lett. Meg merem kockáztatni: ha több tanya maradt volna talpon, még több áru jönne az
alföldi tanyavilágból. A sokszor felhánytorgatott, kibírhatatlanul magas zöldségárakat is leverve — például. De hát késő bánat — ebgondolat. Egyelőre
gyönyörködjünk a látványban: az utas a fővárosból jövet fóliasátrakkal körülvett viruló tanyákat lát, már ez önmagában is tanúsítja a „klasszikus" tanyaszerep megváltozását. A feketeföldi tanyásvidékeken pedig az a rengeteg
liba! Azelőtt birka legelészett itt, de a jobban jövedelmező liba „megette" a
ráfizetés határán tartható birkát. Kiszorította a tanya körüli legelőről. Egyre
szaporodnak a magam módján „vállalkozói tanyának" nevezett telephelyek:
városiak jönnek ki a tanyára, meggazdagodni. Se vége, se hossza nem lenne
az újabbnál újabb típusok felsorolásának, de a dolog vége egy lenne: a tanyák fölött is felgyorsult az idő. Akár el is indulhatna Horváth Dezső, hogy
megírja az újabb könyvet: mi történt a tanyákkal „A tizedik ember" megírása óta.
El ne felejtsem megemlíteni: nemcsak tematikájával hoz újat Horváth
Dezső a Magyarország felfedezése sorozatba, hanem azáltal is, hogy az elfogadott, bevett szokástól eltérve, könyvét a saját fotói illusztrálják.Valójában
szociofotók ezek — képekben is helyzetjelentést hozva a tanyák népéről, létállapotáról. Hiteleset, őszintét — mindvégig az igazat mondva és láttatva.
( Szépirodalmi.)

50

T. BÍRÓ

ZOLTÁN

Kölcsey
ESZMEI-POLITIKAI

FEJLÖDÉSRAJZ

Ha 1848. március 15-e a magyar történelem piros betűs napja, akkor a
negyvennyolcat megelőző két-három évtized történelmünk csupa nagybetűs
korszaka: a REFORMKOR. Nem azért illenék csupa nagybetű ehhez a történelmi korhoz, mintha Európa nyugati feléhez viszonyított megkésettségünk, s
hazai körülményeink tarthatatlansága nem szükségképpen hívta volna elő valamiféle újító szellemet, változtatásigényt és pezsdülést abban az időben. Nem
is azért, mintha olyan nagy csoda lenne, hogy Magyarország ismét fel akar
zárkózni Európához; nem azért, mert egy lelkes, öntudatra ébredő nemzedék
le akar számolni a régi viszonyokkal, s újat, emberibbet teremtve akarja beírni a nevét a történelembe; és sajnos nem is azért, mintha a reformkori álmok és nagyreményű törekvések az ország felvirágzása által beteljesedhettek
volna. A polgári nemzetté válás, a nemzeti szuverenitás és a társadalmi haladás
gondolata sem hirtelen, s valamilyen csoda segedelmével virágzott ki váratlanul a magyar tájon. Azon sem csodálkozhatunk igazán, hogy nagy személyiségek páratlan sora tűnt fel itt — látszólag a semmiből, hiszen hasonlóan
nagy személyiségek feltűntek akkor, s már korábban is, Párizsban, Londonban
és másfelé Európában, mert tágas teret nyitottak a személyiségnek a forradalmak, az emelkedő nemzetek és osztályok sodrása, a felvilágosodás és méginkább a romantika szelleme. Ami a magyar reformkorra gondolva, mégis ki
kell, hogy billentsen bennünket utólagos történelmi objektivitásunk hűvös biztosságából, az valami többlet, ami ezt a kort mind az előtte, mind az utána
eltelt több mint száz év történelméből kiemelte. Olyan többlet ez, amely ha
későbbi, szorongató hiányérzeteink résein át visszatekintünk, különös fényben
világítja meg nekünk a kort, s a kor emberét.
Miben áll tehát ez a többlet? Némiképpen egyszerűsítve, talán így mondhatnánk: nemességnek és harmóniának abban az emelkedettségében, amely
azt megelőzően, s azt követően is csak igen ritka pillanatokban és többnyire
csak egy-egy különös, sorsemelte egyéniségben ajándékozott meg bennünket
a nagyság élményével. Nemzet és haladás, gondolkodás és politikai cselekvés,
humánum és racionalitás, eszmeiség és gyakorlatias viszony a környező világhoz, költészet, filozófia és politika utolérhetetlen egységét a lélek és a
szellem, a magatartás és a stílus nemessége emeli egy fejjel a történelem
fölé. Erkölcsi és esztétikai értékek rendeződnek gyorsan társadalompolitikai
programmá ebben a korban, s mindehhez szép keretet ad az az egyszerre észszerű és ártatlanul naiv heroizmus, amivel a kor legjobbjai, lámpavas és karabély ségédlete nélkül akarnak fordítani a magyar sorson; fordítani egyet az
önálló nemzeti lét, egyet a társadalmi berendezkedés javára. Nem rajtuk áll,
51

hogy majd ismét és mégiscsak karddal és puskával, vérrel és halálhörgéssel
kell igazolni a legközönségesebb igazságot: az emberi szabadságvágy a szó eredeti értelmében is halálosan komolyan veszi önmagát. Ez a szabadságvágy
mutatja meg komoly, de még szelíd arcát a reformkor nemzedékében. Szerencsétlenebb korokban az olyan arcokat, melyek egy közösség jövőjének az ígéretét rejtik vonásaikban vagy elszigeteli az idő, vagy belemossa az általános
szürkeségbe; a feladatvállalás lehetetlensége eltemeti a nagyszerűt is, még kibontakozása stádiumában, s a nagyszerűség szolgálatkész hadsegédeit visszatereli oda, ahonnan kitörni készültek: a középszerűségbe. A reformkor azonban feladatot kínál, s a kor embere vállalkozik; maga a feladatvállalás pedig
kilendíti az egyént önmaga szűkebb köréből, s teremt a tehetségből történelmi
személyiséget, formál a kisebb tehetségekből is korszellemet alakító vezető réteget. A közösségi cél pátosza és a vállalkozás lendítő ereje révén kiválni képes
egyén azután megsokszorozva adja majd vissza korának és népének azt az indító energiát, amelyet a pálya befutásához kapott, s amely ahhoz mindig nélkülözhetetlen. Egyszerre korszükségletté és kormeghatározóvá lesz a jellem,
nagy jellemek teszik a kort, érdekek, akaratok és eszmék a jellemadta erkölcsi
kohókban olvadnak egybe, s fényesednek tisztára, rájuk tekint a magyarság
eszmélő része, ők határozzák meg választásait. így lehetséges az, hogy századunkból visszatekintve erre a korra, nem lefelé, hanem felfelé kell emelni a
tekintetünket. Ez tehát a magyar reformkor különös történelmi minőségének
egyik titka.
A másik abban lelhető fel, hogy hosszú idő után először — és sajnos hosszú
időre szólóan utolszor is — ekkor érik meg és szerveződik társadalomformáló
erővé olyan számarányában is jelentős magyar közép-, illetve felső középréteg,
amely rangját, a társadalmi hierarchiában elfoglalt helyét, műveltségét és gazdasági helyzetét tekintve, a magyar történelemből szérvesen kinőve, képes az
ország politikai életének alakítására, jogot is formál a politizálásra, a nemzetitársadalmi ügyek képviseletére. A középbirtokos nemesség ekkor lép teljes öntudattal a magyar történelem színpadára, s éppen akkor, amikor az oligarchia
nagyobbrészt gyökértelenné vált, s hitelét vesztette. A középbirtokos nemességnek ebben a helyzetben egyszerre kellett képviselnie a nemzeti érdeket a
Habsburg-udvarral szemben, saját térnyerését az oligarchiával szemben, s a
nép, elsősorban a magyar parasztság, illetőleg a jobbágyság érdekeit a nemesi
előjogok konzervatív őrzőivel — így gyakran saját középbirtokos önérdekeivel
— szemben is, végül az egész megmerevedett rendi struktúra ellenében. Maga
a helyzet tehát több okból sem mondható idillinek. A Habsburg-ház az európai forradalmak és gyors polgárosulási folyamatok láttán évszázados reflexek
szerint reagál: urai minden belső rezzenésre idegesen kapják fel a fejüket, s az
európai fejlődésről leszakadt monarchiát, az adminisztráció mindenható hatalmában bízva, igyekeznek mindenáron egybetartani. Ferenc személyében ráadásul olyan uralkodó próbálja atyailag ráncba szedni a monarchia népeit, akiben
egy elvetemült bürokrata és egy gyámoltalan papucsférj szövetkezett, hogy minden nehézség ellenére megülhesse a trónt. Egy ilyen szövetség pedig cseppet sem
veszélytelen, főként ha egy uralkodóban ölt testet. Ott van mellette Metternich, a politikusi tehetség és felkészültség embere, aki azonban legkevésbé sem
demokratikus vagy éppen magyarbarát érzelmű államférfiként írja be nevét a
történelembe. A nádor viszont jóindulatú úr, még magyarbarát érzelmei is
vannak, fogékonyságot mutat a felvilágosultabb gondolatokra, nem idegenke52

dik a mérsékelt, jámbor szándékú reformtörekvésektől sem, a Habsburg köldökzsinóron függve, s az udvar által felügyelve azonban, a jámbor szándékok
politikájából szolid eredmények is csak imitt-amott születhetnek. A feszültség
pedig egyre növekszik. Franciaország, Anglia, Németalföld frissítő fuvallatai
megborzongatják a monarchiát, s az udvar gazdái szellőztetés helyett mégegyszer ellenőrzik, hogy jól zárnak-e az ablakok. Az impérium igyekszik teljes súlyával ránehezedni Magyarországra, hogy a mocorgásból egyetlen felszabadító
mozdulatra való erő össze ne állhasson, éppen ezzel a nehézkedéssel növelve a
feszültséget, s igazolva a maga tehetetlenségét. Az ország külső politikai kiszolgáltatottsága, gazdasági vergődése, belső társadalmi struktúrájának rendi-jobbágyi dermedtsége, s ezzel szemben az új európai szellem, a liberalizmus eszméje, s mindenekelőtt a történelmi igazságtalanságok nyomán újraéledő, a
tetszhalálából végül mindig feltámadó magyar szabadságösztön együtt, végül is
világra segítik azt a nemzedéket, amely nemzet és társadalmi reform együttes
ügyét közösségi hivatásának tekinti. Ez a hivatástudat a reformnemzedék lelki
emelője, s ez az „emelő" teszi, hogy a helyes történelmi felismerések mellett,
ennek a nemzedéknek legfőbb jellemzője lesz a politikai belátás képessége.
Vagyis: a társadalmi léptékű politikai önkorlátozás és hatalommegosztás képessége, a képesség arra, hogy kilépjünk egy osztály szűkebb és pillanatnyi
érdekövezetéből egy tágasabb mezőre, a nagyobb közösség, a magasabb rendű
nemzeti-társadalmi szükségletek beteljesítése érdekében. Ez a képesség, és
csakis ez ad ennek a nagyrészt középbirtokos, kisebb részben kisbirtokos vagy
főrendi származású, illetőleg a honorácior értelmiségből egybeállt nemzedéknek
történelmi jogosultságot arra, hogy az egész nemzet képviseletében lépjen elő
a közélet porondján.
Ilyen politikai színtéren és ilyen közszellem bontakozása idején jelenik
meg a magyar közéletben a reformkor egyik legnagyobb hatású, különös személyisége: Kölcsey Ferenc. Amikor ő, Ond vezér kései unokája, az ország
egyik keleti zugából, a szatmárcsekei kis kúriából a történelemre tekint, majd
onnan a szatmári táj kihasznált, elnyúzott népére, s amikor aztán „szekérre" ül,
hogy elinduljon Pozsonyba politizálni, akkor a magyar gondolkodásban és politizálásban történik valami. Valami, ami több, mint száz éven át szinte észrevétlen tiszta forrást jelent majd a magyar gondolkodás és politikai eszmélés folyamának, olyan időkben is, amikor már úgy látszott, hogy ennek a folyamnak a vize végképp elapadt valahol.
I.
Kölcsey személyiségének fejlődéstörténete, mint a nagy személyiségeké általában, ismételhetetlenül egyéni, s ugyanakkor mégis modellértékű, mert
benne foglaltatik valamilyen módon, a hétköznapinál élesebben és drámaibban,
a sorsvállalásra és gondolkodásra képes, érzékeny emberek eszmélésének örök
sorsa. is. Az ő lelki-gondolati utazása egy vizes-párás, álomszerű tájról, az ősszorongás, az individuális elésettség világából egy másik, változatosabb, emberi
léptékű és emberek lakta tájra visz, ahol egyének és közösségek kölcsönhatásában letisztulhatnak már az érzelmek és a'gondolatok, és alkotássá kristályosodhatnak a nekik megfelelő szellemi közegben. Ennek az útnak azonban
többnyire keserves stációi vánnak, s ezt a fejlődéstörténetet átlagon felüli belső
küzdelmek folyamata jellemzi.
53

Kölcsey életében alkat és alkotás mintha ellentétben volna. Alig találunk
történelmünkben még egy olyan személyiséget, akinek alkati adottságai sok
vonatkozásban oly távol állottak a később befutott pálya követelményeitől,
mint az övéi. Még kevésbé olyat, aki alkati túlérzékenységgel és költői tálentummal megáldva vagy megverve, élete delén mégis olyan elszánással és hittel
indult volna neki a politizálásnak, mint éppen ő; olyan értékű politikai-eszmei
alkotást hagyva örökül, amely közvetlen hatásában és történelmi jelentőségében is, éppen egy költőt emel történelmünk kiemelkedő politikusai és politikai
gondolkodói közé. Zrínyi Miklóshoz hasonlíthatnánk ebben a vonatkozásban
Kölcseyt — nem is indokolatlanul —, ha éppen az alkat dolgában nem lenne
annyira más, és az életforma tekintetében annyira különböző a két ember és
a két sors; ha az elénk álló képek nem mutatnának annyira más karaktert
Csáktornya várura, a hadászatban és vadászatban edzett, katonákat fegyelmező, marcona törökverő nagyúr és az álmosdi ifjú álmodozó, a szatmárcsekei
magányos, életidegen költő esetében. Nem lehetett csupán a keserű pillanat
szava, hosszan érlelődhetett Wesselényiben az a sokat idézett mondat, amely
Kölcsey halálhírére hagyta el a nagy barát száját: „Nem közénk való volt."
A gyászhír okozta fájdalomban elejtett mondat egyik értelme a törékeny, érzékeny, már-már földöntúlian finom alkatra utal, a másik az értékre, a különös tisztaságra és tisztánlátásra, s nemcsak annyit jelent: „különbözött tőlünk", hanem inkább azt: „felettünk álló volt".
Az induláskor, a pálya elején mindenesetre egy gyermekkorban sérült,
gyenge alkatú, félszeg és lelkileg túlérzékeny fiatalember találkozik össze egyszerre a felvilágosodás hideg és fensőbséges racionalizmusával és' a világfájdalmas szentimentalizmussal. Fogékony fiatalembernek ennél veszélyesebb
csapdát nemigen állíthat az élet. Mindehhez térben távolabbról, de szellemileg
annál erőteljesebben az öreg Kazinczy vonzó fölénye társul, s körének szellemi elitizmusa, majd nyelvújító ügybuzgalma; görög, latin, francia, német
gyökerű európai műveltség — s körben a parlag, Álmosd és Cseke szellemi
magánya. Természetes tehát, hogy a pályakezdés mindenképpen nehéz, nehéz
elsősorban szellemi-érzelmi vonatkozásban. A szellem, a friss és átlagon felüli
intellektus a tanulásban, a fordításban és a kritikában, mint lehetséges cselekvési formában, valamint a racionalizmusban, mint számára is elérhető és a
környezetből kiemelkedni segítő eszmében igyekszik a szorongató világ fölé
emelkedni, s az intellektuális kiteljesedés által úrrá lenni a sorsadta körülményeken. Az érzékeny lélek, az érzelmekkel túltelített idegrendszer pedig az
álomvilágban keres menekülést, formát a versben, feloldódást a szentimentalizmusban: „Sors, vígan dőlök kebeledre, / Ha végóráid intenek. / Engedd
csak, hogy sötét helyedre / Szép álmaim kísérjenek" — írja 1813-ban, A költő
című versében. Már itt elkezdődik azonban az a belső vita, ami aztán hosszan
elnyúlva, s egyre elmélyültebben egy időre a formálódó személyiség legfőbb
sajátja lesz. Ez a vita természetesen a személyiség szempontjából legfontosabb
terepen zajlik: belül a formálódó személyiségen, a lélek legmélyén, újra meg
újra kiszólva onnan, de mindig őszintén és bensőségesen. Egy évvel később
már így ír: „Tündérképeknek ellenébe / Tőlünk nem megy sohajtozás, / Itt
bennünk a vigasztalás, / Nincs élet a felhők körébe." Mintha önmagával feleselne most, mintha erősíteni akarná magát, mintha ki akarna jutni valahonnan, egyszerre szánalmas és megható erőfeszítéssel. Nem is az „eszmei" rész
fontos itt, hanem maga az erőfeszítés, a belső küzdelem, amelynek az ered54

ményeképpen ösvény nyílhat az álomvilág beláthatatlan őserdejéből egy reálisabb és rendezhetőbb világ felé. Egyelőre egyfajta belső megoldás lehet ez
a lélek rendezése érdekében, mintha már tudná vagy sejtené a költő, hogy
majd egy eljövendő, kifelé irányuló és kívül megharcolandó küzdelem hitelének és eredményességének feltétele lesz ez a mostani lélekrendező belső küzdelem. Talán tudatos, talán nem, de mindenképpen fontos félismerés mégis,
ami itt kitűnik: előbb belül kell elintéznünk azt, amire majd kívül vállalkozunk. Magának a küzdésnek a jelentősége az egyéni fejlődésben egyre inkább
tudatosul, mégpedig verscímben kiemelve (Küzdés, 1814.), s ha még csak kezdetlegesen is, de már újabb fordulat készül az univerzális-individuális fájdalomélménytől, a megfoghatatlan világok felől az érzékelhetőbb, de még mindig spiritualizált világ irányába, s ha még csak tétován is, de mintha már a
feladat felé. Itt még csak „Sejdítve zeng az énekes / Jobb sorsot és h a z á t . .
még csak az „Ör.ök vágy és remény" vergődik a sorsszerűség tudomásul vételén, és a sorsszerűségben való feloldódás lehetőségén, de mindez mégis gondolati, s méginkább érzelmi előkészítése már egy magasabb rendű eszmélésnek és
helykeresésnek. A „Rákos nimfájához" jelzi leglátványosabban ennek az esztendőnek, az 1814-es évnek, a lelki-eszmei feltöltődését és újabb állomását
az útnak, amely a közügyek felé vezet. Itt jelenik meg Kölcsey költészetében
először — a magyar irodalomban később oly gyakran feltámadó motívum —
„szabadság, szerelem", „politika és szerelem" motívuma, nála azonban eleve
elhatározottan, s eleve sejthetően a „honszerelemre" helyeződik a hangsúly:
„De néked élni kell, ó hon, / S örökre mint tavasz virúlni, / Ah, mert omladékidon / Reszketve fognék szétomolni / Hazám, hazám!" A kozmikus borongás hozzátartozik ennek a korszaknak a tétován küzdelmes útkereséséhez, de
a világfájdalmat egyre természetesebben váltja fel a magánfájdalom és a honféltés összefonódása. A közismert, s a modern füleknek is olyan ismerősen
zengő „Öh sírni, sírni, sírni, / Mint nem sírt senki m é g . . . " kezdetű, s az Elfojtódás címet viselő rövid költemény a maga kiérlelt szépségében reprezentálja, s egyben le is zárja a kozmikussá növesztett, s körvonalazatlan egziszrtenciális fájdalmak megverselésének szakaszát, s mintegy búcsút int — ha nem
is teljes egészében — ennek az életérzésnek, ennek a belső zokogással fojtogató, kiúttalan egyoldalúságnak. Az 1815-ben írt „Reményhez" — bár tovább
kísért még az ellágyulás és a parttalan borongás hangja — ismét új mozzanatot emel be ebbe az emberi-költői belső küzdelembe, az önköréből kitörni kész,
jobbik fél fegyvertárát gyarapítva. Nemcsak a remény szó csillan itt meg reménykeltően, hanem az önszemlélet módosul jelentősen; nem az önsajnálatban sírásra hajló ember, hanem a hitető remény és a reménytelenség feszültségében élő, küzdelmes sorsú férfi jelenik meg most, ki „vad óceánnak mély
hullámain" vergődik és küzd a szelekkel. Ennek a módosult önszemléletnek a
jelentőségét az sem csökkenti, hogy a „küzdő" férfi képzete után ismét lágyan
borongó hangfekvés következik, mert itt a költői én már a közösség felé tágulni látszik, s ha kimondva nem is, de .sejtetve már, mintha a történelmi idő
is megjelenne egy pillanatra a tűnő remény visszfényében:
„Szelíd Remény, jobb kor szebb napjain
Mosolyogva jöttél, lángoló szemekkel,
De most borongasz barna fellegekkel,
Mint búcsúzó hölgy férje 'karjain."
55

Az igazi költői hangváltás azonban csak az 1817-ben írt „Rákóczi, hajh
"
strófáiban pattan ki egészen. Ha az Elfojtódás az univerzális-individuális f á j dalom-költészet csúcsteljesítménye és reprezentánsa Kölcseynél, akkor ez a
vers kezdete egy ú j szakasznak, amelyben a nemzeti sors és a történelem lassan előtérbe lép, más utat vágva most már az egyéni sorsnak is és a költészetnek is. Ám ez még mindig nem jelenti azt, hogy a fájdalom, a szomorúság, a borongás egyszerre kioldódnának ebből a költészetből, helyüket valami
harcos, dübörgő, zászlóbontogató versroham töltené ki. A lényegi változás
mégis abban van, hogy ami eddig univerzális volt, az most körülhatárolhatóvá
és beláthatóvá válik, ami individuális volt, az most közösségivé lesz, ami spirituális volt, az most megragadható. Az egyéni fájdalom lassan közösségi indulattá nemesül, a szomorúság történelmi távlatot kap, s a parttalan borongás
helyét, egy nép múltján végigvonuló vérzivatarok, vereségek és tragédiák, győzelmi remények és kétségbeesések érzelmi-gondolati gazdagsága veszi át. Kölcsey a század legkomorabb poétája és egész biztosan legkomorabb magyarja is
— és nem Világos után, hanem még jóval előtte! A komor alaphang állandó
az ő költészetében, csak a jelentés tágul egyetemesen magyarrá:
„Oltárunk áll s nem füstölög
Rákos szent mezején,
A szablya függ, s nem hord vitézt
Hátán a büszke mén."
A lefegyverzett és elcsendesült magyarság sivár mozdulatlanságának látomása
ez. Ha sejthette volna, hogy néhány évtized múltán éppen a Rákos mezejéről
indul meg a vásározó tömeg a Nemzeti Múzeum felé, hogy majd Petőfivel
együtt történelmi nappá emeljen egy közönséges kora tavaszi napot — ha
tudta volna is, biztosan két egymásnak ellentmondó érzés fakad fel benne akkor is: az első örömből és büszkeségből, a második keserűségből. Mert az első,
piros történelmi napot látva, mindjárt látta volna a következőt is, a véreset
és a gyászfeketét. Ilyen volt a sorsérzékelése, ilyen a történelemlátása. Ami a
legszebb, legnemesebb benne mégis, az ettől az időszaktól kezdve, a saját történelmi komorsága fölé emelt közösségi életigenlés. A „Rákóczi, h a j h . . . " soraiban még a nála oly ritka győzelmi remény is feltűnik:
„S rohan, mint ár, a győzelem
Kelettől nyúgotig,
A láncsa zúg, a lobogót
Magas szellők viszik ..."
A kihűlt jelenből a felizzó küzdelem, a lobogó tűzár sodor a jövőbe, „ledőlt
országok hamvain" keresztül „egy szép hon" feltámadása felé. Nem á világszabadság látomása tehát ez a „Kelettől nyúgotig" terjedő lángfolyam, mint
később Petőfinél, hanem annál szerényebben — csak a magyar szabadságé.
Az ilyesfajta reménykedés azonban igen tünékeny őnála. A Himnusz mélyzengésű strófái felé nem ennek a költeménynek a verszáró, szinte erőltetve felindult reménykedése, hanem az első szakasz keserű jelenlátása és az éppen ekkortájt formálódó történelmi szemléletmód sodor. A közösségi életigenlést te56

hát döntően másfajta életszemlélet építi, s erre az építkezésre teljesebb magyarázatot ad a próza.
Mindaz, ami az irodalomtörténet révén eddig Kölcseyről, alkotói munkásságának első feléről a tudatunkban meggyökeresedett, az elsősorban nem a
versekhez, hanem inkább a nyelvújító mozgalomhoz, a Kanziczyval való barátságához, és két szerencsétlen sorsú kritikájához, a Csokonairól és a Berzsenyiről írottakhoz kapcsolódik. A felvilágosodás nagy európai eszmeáramlatának
elitista kritikai hajlama, racionalizmusa,' a Kazinczyval való barátsága, s a
mozgalomban való harcos részvétele, kétségkívül nagy hatással volt Kölcseyre.
A személyiséget provokáló és próbára tevő hatásoknak is tekinthetjük ezeket,
amelyek egyszerre nyújtják egy nagy áramlattal való azonosulás és a vele
való szembehelyezkedés lehetőségét. A személyiség természetén és nagyságán
múlik, mit és hogyan hasznosít egy ilyen helyzetből, sodródik-e az árral vagy
bármi áron szembefeszül, vagy esetleg épül belőle, az elfogadás és elutasítás
konfliktusos, személyes küzdelme során. Annak a belső harcnak a történetében, amelynek Kölcsey gondolat- és érzelemvilágában a magára találásért
végbe kellett mennie, nagy része volt ennek az elsősorban Kazinczytól, illetve
az ő közvetítésével szerteáradó hatásnak, s azzal együtt persze a már említett
személyes élethelyzetnek, amelyből a költő kitörni készül. Korai kozmopolitizmusának gyökereit jórészt éppúgy itt kell keresni, mint magasrendű műveltségeszményének, kritikai elszántságának és kíméletlenségének, valamint kiváló és elfogulatlan elemző készségének. Van azonban itt egy fontos érzelmi
motívum is, ami Kölcsey esetében mindig kitüntetett figyelmet érdemel: a barátság érzése, a tiszta, következetes barátság iránti felfokozott igény. Ennek az
igénynek a jelentőségét mutatja, s egyúttal komoly önismeretre és tudatosságra is utal a Döbrentei Gáborhoz írt, viszonylag korai (1813) levelének egy
részlete: „De nem előre feltett célból vegyültem literátoraink közé. Szükségem volt barátra; s kiket gyermekkoromtól fogva úgy neveztem, az egy Kállayt kivévén, meghaltanak. Ezen megmaradottól el kelle válnom; s minthogy
másként nem élhettem az életet, újakat kerestem. S íme, ifjúságunknak romlott sergében nem találhattam fel őket egyebütt, hanem literátoraink közt.
S ez legyen literátori pályámnak egész históriája." Ilyen egyszerű volna? —
kérdezheti joggal a Himnusz írójának mai tisztelője. Mindenesetre komolyan
kell vennünk ezt a közlést, annál is inkább, mert később Kölcsey, más helyzetben és érettebben ezt újra megerősíti. E levélrészlet azonban számunkra
nemcsak a barátság jelentőségét dokumentálja Kölcsey életében, hanem azt
is, hogy külső körülményein, osztályhelyzetén túl, belsőleg sem az egyetlen
lehetséges út számára a literátori pálya. Az írói hivatás szép és az alkathoz is
jól illeszkedő „kényszerpálya" inkább a számára, de ezzel együtt valamiféle
közéleti szerep, a közéleti cselekvésnek valamilyen nem írói módja már korai
korszakaiban sem volt idegen elképzeléseitől.
E korszakát illetően érdemes mégis arra tekinteni inkább, hogy ez a literátorság milyen természetű, s miféle eszmei változásokat mutat, mi köze van
a későbbi reformpolitikushoz. Mind levelei, mind egyéb prózája azt bizonyítták — és összhangban van ez a Rákóczi, h a j h . . . című vers jelezte hangváltással —, hogy 1815—17 körül már elsősorban a kozmopolitizmussal való radikális leszámolásnak, a nemzeti eszme kifej lésének és az eredetiségigény elvi értékű megfogalmazásának időszaka következik. Nehéz lenne megmondani, hogy
a nemzet és történelme iránti figyelem erősödése hozta-e magával az eredetiség értékének nagyobb megbecsülését az irodalomban Kölcseynél, vagy inkább
57

fordítva: talán a francia felvilágosodás „hidegsége" és Kazinczy fordítói szellemének egyoldalúsága ébresztette rá az autonóm nemzettudat, s a nemzethez
tartozás jelentőségére. Valószínűleg együtt, egymást erősítve érlelődött meg a
két folyamat, s jelentkezett hol ilyen, hol olyan gondolati keretek között, de
mindenképpen szemléleti-magatartásbeli megújulást követelve. Tény az, hogy
a két legfontosabb kritika, Csokonai- és Berzsenyi-kritikája — amelyek életében is sok bajt hoztak Kölcseyre, s az utókor irodalmi köztudata is általában,
mint színvonalas, ámde igazságtalan kritikákat tartott számon — ha tartalmaz
is helyenként igazságtalan bírálatot a két nagy költővel szemben, többnyire
csak olyan pontokon elítélő és számon kérő, ahol az eredetiség hiányát érzi,
s a meg nem élt, át nem lényegített másolást, átvételt marasztalhatja el. Nem
véletlen, hogy Kazinczy éppen a Berzsenyi-kritika hatására idegenedik el Kölcseytől. Kölcseyre viszont nagyon is jellemző, hogy az igazságot, a benne alaposan megérlelt igazságérzést fölébe helyezi a barátság szentségének is. Ez ad
neki erkölcsi alapot arra, hogy elmondja majd a magyar irodalom egyik legszebb búcsúbeszédét Berzsenyiről, szégyenkezés és önmarcangolás nélkül, és
arra is, hogy megírja Kazinczynak azt a lasztóci levelek néven számon tartott
három levelét, amely elvi kíméletlenséggel kéri számon a mestertől is az eredetiséget, s veti szemére az egyoldalúságot és a nyelvújító doktrinérséget. Nem
kellett kicsinyesnek lennie Kazinczynak ahhoz, hogy megsértődjön e levelektől, s megtörjön itt a nagy barátság, mert amit a tanítvány jóindulattal ugyan,
de nagyon határozottan a szemére vet, az egy életmű belső logikáját kérdőjelezi meg, s az alkotó élet lényegbeli vonulatában követelne változtatást. Először is szemére veti a saját újító lendületébe belemámorosodott mesternek a
romboló türelmetlenséget — egyelőre taktikai oldalról: „ . . . a haladni nem
akarók még inkább vagy rettegőkké, vagy makacsokká lettenek, a haladni
akarók pedig a természetes határokon túl csapongtanak..." Másodszor már
nem külső, taktikai megfontolásból, hanem az ügy értelme, belső logikája felől
közelítve teszi ugyanezt:
igazságtalanság az újtól annyira elkapatni magunkat, hogy a nyelv ideáljában egyedül csak azt láttassunk szemmel tartani,
s csak az után törekedni. Mert nem hanyatt homlokkal rohanúnk-e az egyoldalúságra? A stiliszta formálja a nyelvet, de mi formálja hát a stilisztát?" —
teszi fel végül a szónoki kérdést, s e kérdés már messze túlmutat a maga szövegkörnyezetén. Mintha itt már nem is Kölcsey, hanem a század kérdezne,
hogy mindjárt talpára is állítsa a világot, s egyszer s mindenkorra leszámoljon a literátori arisztokratizmus öncsaló illúzióival. És a lasztóci levelek során
végül a nyers figyelmeztetés következik; keserű pohár a széphalmi mesternek,
de frissítő forrásvíz Kölcseynek az önállósulás útján: „Aki életét idegen művek fordításában töltögette, nem tanulja meg a maga erejét egészen ismerni . . . "
Egy irodalmi barátság megszakadásának dokumentuma persze önmagában
még nem különösebben érdekes az utókor számára, feltéve, hogy az képes egészségesen, a lényegre figyelve válogatni a múlt eseményeiből. Itt sem maga az
esemény a fontos, hanem az, amit általánosabb eszmetörténeti szempontból
kifejez. Azt jelzik e levelek, hogy ú j szellem támadt fel Magyarországon is, és
Kölcsey személyében újfajta személyiségtípus születik. Ez a személyiségtípus
már nem a nagy eszmeáramlatok kitárt köpenye alá húzódva akar hirdetni
újító igéket, hanem — vállalva, hogy kilép a köpönyeg oltalma alól — a maga
autonómiáját állítja előtérbe a század nagy ügyeinek szolgálatában. Ugyanakkor a későbbi politikus további érlelődésének tanúi vagyunk ebben az eset58

ben, aki már tudatosan alakítja a maga mértéktartó, felelősségteljes gondolkodásmódját és magatartásformáit. Edzést is jelentenek ezek a levelek Kölcsey
számára, a szellemi inak és ízületek felkészítését egy nagyobb szerepvállalásra.
Nemcsak az írónak, a jó politikusnak is elengedhetetlen tulajdonsága a beleélés képessége, a mások gondolati és érzelmi világában, a más-más logikai
folyamatokban való elmélyülésé és eligazodásé. Mert mind „a haladni akarók",
mind a „haladni nem akarók" belső világát, eszméi-lelki talaj adottságait érteni, vagy legalábbis érzékelni kell ahhoz, hogy a köztük levő szakadék fölött
a viaduktot előbb-utóbb fel lehessen építeni. Ellentétben azzal a közkeletű,
publicisztikus képpel, amely szerint Kölcsey ¿ily mértékben volt a haladás fölkent papja, hogy szinte dühödt szikársággal és aszkétikus szellemi tűzzel
sietett irtani a maradiságot, s a „maradókat" általában, már itt nyilvánvaló,
hogy egyáltalán nem doktrinér módon, s korántsem olyan nagy általánosságban volt ellene a réginek, a hagyományosnak, de még maguknak a konzervatívoknak sem. Itt éppen az újítóval szemben újító. Elvszerűen az, a mértéktartás és a tolerancia jegyében. Fontos politikusi erények kovácsolódnak tehát
ekkor Kölcseyben, nemcsak a mértéktartás és a tolerancia, de az eredetiség
és a személyi autonómia igényének bejelentése révén is.
Kölcseynek a Kállay Ferenc barátjához írt, 1816 áprilisában kelt leveléből már nemcsak az önállósulás folyamata, nemcsak a későbbi politikus számára oly fontos erények bontakozása olvasható ki, hanem azontúl, konkrétabban egy ú j eszmei értékű életvezető szemléletváltás fogalmazódik meg. Ez a
levél annak a fontos pillanatnak egyik dokumentuma, amelyet a gondolkodás
fejlődésében fordulópontnak mondhatunk, a kozmopolitizmustól a patriotizmus
felé. Intellektuális váltóállítást mutat ez a levél, s e váltóállítás következtében
végérvényesen új pályára terelődik az intellektus „A kozmopolita nevetni fog
sopánykodásomon — írja, a kozmopolita személyében többek között önmaga
korábbi állapotát is megjelölve — de_a. kozmopolitának nyilván nincs igaza.
Polgára lenni az egész világnak én előttem nem azt a veszedelmes indifferentizmust teszi, mely minden patriotizmust, minden nationalizmust kizár. Interresszálva lenni az egész emberiségért, s mégis el nem veszteni azt az édes s
mintegy iristinctuális érzelmet, mely a születés földjéhez von: ez a kettő nem
ellenkezik egymással, mint az emberi szeretet az atyai vagy gyermeki szeretettel nem ellenkezik."
Látjuk tehát, hogy mindaz, ami a „Rákóczi, h a j h . . . " hangváltásában vagy
a lasztóci levelekben benne van, egy átfogó, nagy eszmélődési folyamatnak a
része, melynek során újraértékelődik a korábbi magatartás és gondolkodás
számos részletében is, de az egész változási folyamat a kozmopolitizmus-patriotizmus eszmei váltásában áll össze egységes jelenséggé. Természetesen ennek a látszólag jól körülhatárolható eszmei váltásnak is megvannak a mélyebbre nyúló gyökerei, időben és alkati adottságokban egyaránt. Jóval később, 1833-ban, amikor Szemere kérésére levelekben küldi el barátjának már
Pozsonyból a maga életrajzi vázlatát, visszapillantva így rajzolja meg ennek
a gondolkodástörténeti szakasznak az alakulását, belső logikai menetét: „ . . . i s kolában római s görög történetekben oktattak bennünket s itt a patriotizmus
magva" — írja, a patriotizmus szellemi gyökereit kutatva, míg ifjúkori kozmopolitizmusának eredetét ebben látja: „Okának gondolom a francia lágymeleg poézist s azon lélekölő hidegséget, melyet a francia újabb filozófok mindenre, ami szent, fuvallottak — a Système de la nature s több." Végül az
egész kozmopolita eszmekört, s benne a maga elkalandozását ilyen módon ér-

59

tékeli: „ . . . a kozmopolitikai hidegség nálam csak futó paroxizmus lehetett, s
szükségesen el kellett múlnia. Szerettem anyámat, hazámat, lyánykáimat, szerettem barátaimat — s ez mind egyformán égő szerelem vala; egyik iránt sem
voltak sohasem más érzelmeim, sem más szavaim, mint a másik iránt — a
betegség paroxizmusának óráit kivévén." Nemcsak egy elmélyülten gondolkodó, s a maga szellemi fejlődésének folyamataira is figyelő ember öndokumentáló sorai ezek, hanem a kozmopolitizmus és a patriotizmus küzdelméből
ez utóbbi győzelmével kikerülő személyiség átfogó világértelmezése is, a helyére visszaállt öntudat is megjelenik ebben. Maga a természet zökken vissza
a maga helyére az emberben, s a patriotizmus ezáltal többet jelent itt egy
fontos érzelemnél: nemcsak a haza, s a „honszerelem" érzése kerül középponti
helyre az érzelmek és gondolatok bonyolult szövevényében, hanem általa, s
ezzel szoros kötésben átlényegül az emberi kapcsolatok egész rendszere, ú j r a
létrejön személyiség és közösség harmóniája. A kozmopolitizmus korszaka pedig a személyiség történetében egyszerre kicsiny, átmeneti korszakká zsugorodik, egy lázas betegség szinte alig értelmezhető, s alig felidézhető emlékévé.
Ez a „hideg fuvallat" okozta paroxizmus aztán a romantika korában már nem
sok zavart okoz a magyar szellemi életben; mint tudjuk, annál többet a XX.
században. Ki a megmondhatója annak, hány gondolkodó ember esett át napjainkig, vagy éppen napjainkban az efféle neofita kozmopolita életszakaszokon,
s magunk is tapasztalhattuk elégszer, mennyi erkölcsi erőt, szellemi erőfeszítést igényelt a józanodás folyamata egyéntől, társadalomtól egyaránt, kiváltképp olyan korszakokban, amikor szélsőséges szellemi divatáramlatokat hatalmi érdekek energiaforrásaként igyekeztek felhasználni és tartósítani. Gyakran jellemző helyzet ez Magyarországon, s általában Közép-Európában. Társak nélkül, méltó szellemi szövetségesek nélkül az ilyen belső párviadalok lejátszása gyakran nem is ment érkölcsi veszteségek, meghasonlások vagy megrokkanások nélkül. Kölcsey pedig egyedül volt. E korszakában, s legalábbis
ebben az ügyben még nem volt akkor szövetségese. Az a szellemi feszültség,
amely benne a görög kultúra igénye és Szatmárcseke realitása vagy a racionalitás és a mély érzelmi elkötelezettségek között létrejött, könnyen fel is robbanthatta volna az idegrendszert, s vele együtt az egyéniséget, szülhetett volna
egyéni tragédiát is anélkül, hogy a kor embere akkor még észrevehette volna,
hogy mi a közös ebben a tragédiában. Ennek a feszültségnek a hasznos elvezetését csak egy kiválóan működő, magasrendű intellektus volt képes egyedül
és szuverén módon megoldani, s kivezetni a személyiséget a válságos periódusból.
Ez az intellektus lázasan keresi a maga kibontakozásának a lehetőségét.
Egy hosszasan és töredékesen készülő vallásfilozófiai-vallástörténeti esszé munkálatai során kezdi el építgetni, emberi magatartásformák történelmi nyersanyagából azt a világképet és történelemszemléletet, amely gondolkodásának
majd általános vezérfonalául is szolgálhat. A „Töredékek a vallásról" — választott tárgya dacára — nem csupán vallásfilozófiai elmélkedés, nem is ebben
a minőségében fontos most számunkra, hanem elsősorban általános világnézeti,
mentalitástörténeti mű gyanánt, amelynek nyilvánvaló célja, hogy saját korának, s benne a szerzőnek segítsen kidolgozni egy megfelelő, célszerű magatartásmódot, vagy inkább elkerülni a rossz történelmi magatartásminták tanulságából felismerhető csapdákat. „Indíttatott-e valaha Rómában, a kersztyén századok előtt, lélekismeretbeli pör? Volt-e propaganda és misszió?" — kérdi,
nem csupán a vallási értelemben vett lelkiismereti szabadság érdekében. Már
60

ebből a kérdésből is nyilvánvaló, hogy a lehető legtágabb lelkiismereti- és gondolatszabadság igényét fogalmazza meg. A messzi múlt vallási türelmének felidézésével még közvetlenebbül emeli ki a jelen ideológiai türelmetlenségét és
agresszivitását, s ennek emberellenes értelmetlenségét, kicsinyességét: „Midőn
tehát a bálványozó saját hazájának istenét imádta, nem tanulta meg az idegen
föld ismert és nem ismert istenségeit útálni." Eszmetörténeti, magatartás-történeti oknyomozást végez, hogy ennek a későbbi korra oly jellemző ingerült
utálkozásnak, s a vele járó agresszivitásnak a történeti gyökereit feltárja, s a
támadó jellegű, militáns propaganda és „misszió" természetét kiismerhesse.
Történeti kiindulópontja a zsidó kiválasztottság tudat és hitbéli elvakultság:
„Mózesnek népe üldözött és üldöztetett, mert a maroknyi nemzet utált mindent, ki az ő istenét nem imádta, s a frigyládának nem ismerte szentségét.
Utált, mert a bálványozó, ki nem ismerte Jehovát, nem is volt annak elválaszt o t t a , mert a bálványozó nem akarta szemeit megnyitni, s azt látni, amit a
mózesi nép egyedül igaznak hitt; mert e nép a maga ellenségeit úgy nézte,
mint Jehovának ellenségeit is egyszersmind, s kevély lévén azon gondolatban,
Rogy egyedül ő az, ki ily tiszta ismeretekre jutott el, elég merész volt önnön
dolgait az istenség ügyévé tennie." A szöveg olvastán nyugodtan mondhatjuk,
hogy Kölcsey a különféle meggyőződésbeli, érdekeltségi, ízlés- és magatartásbeli ellentétek vallási-ideológiai burokba rejtését, ennek a buroknak egyedül
igaz hitként való misztifikálását, s végül a mindezzel együttjáró eszelős kiválasztottságtudatot, irreális felsőbbrendűségi érzést teszi itt felelőssé későbbi
évszázadok esztelen pusztító és önpusztító harcaiért, háborúskodásaiért is. Ebben jelöli meg a keresztény „lélekvadászás" történelmi tragédiák sorát kiváltó,
s általa éppígy elmarasztalt magatartásának közvetlen ideológiai-szemléleti és
mentalitásbeli előzményét is. összehasonlításul a mohamedán-keresztény magatartásbeli különbséget hozza fel, amelyben az egyik oldalon .„kincset és tartományokat nyerni vágytanak", a másik oldalon viszont — a korlátlan hitté6 rítő buzgalom, s a bibliai meghagyás: „Menjetek el, s tegyétek tanítványokká
a földnek minden népeit" következményeképpen — már a lelkekre is igényt
tartottak, s mint elsőrendű célt, éppen ezt tűzték jelszóul zászlajukra. Kölcsey
ez utóbbit tartja veszélyesebbnek, éppen azért, mert a teljes ember meghódoltatását látja benne súlyosnak, a személyiség feloldását egy arctalan univerzalizmusban, s a lélekét, amelynek a legrejtettebb zugait is birtokba akarja
venni a hódító. Az ilyen hatalom tehát már nemcsak uralkodni akar, de akarja,
hogy szeressék is, nemcsak a térdeket akarja meghajlíttatni, hanem a lelkeket
is, és sosem elégszik meg. a legyőzöttek külsődleges hódolatával, a győzelem
realitásával, de teljes, fenntartás nélküli azonosulást követel, tehát önfeladást.
Itt már nem az utálatról van szó, nem egy szektává zavarodott maroknyi nép
gyűlölködő kiválasztottság tudatáról, hanem az egyközpontú és egynemű világeszméről és az ennek megfelelő világhatalomról, melynek eszelőssége éppen
abban áll, hogy kiválasztottá akar tenni minden népeket — bármilyen erőszak
árán is — természetesen a maga eszméi alapján, a maga ízlése és a maga
mértéke szerint. Nem nehéz kikövetkeztetni ebből az írásból, hogy már nemcsak a személyiség, de a népek, a nemzetek kollektív egyéniségének a féltése,
s létük igénye is hangsúlyt kap Kölcsey tollán. A vallástörténetből leszűrt általános következtetése így hangzik: „Szerencsétlen hajlandósága az emberi
szívnek, mely mennél kevesebb van megengedni való, annál nehezebben enged
meg." Van ebben kiábrándultság, rezignáció is, de mégsincs lemondás, nincs
visszavonulás, a kiábrándító vallástörténeti körkép mintha inkább valami ak61

tív nyugtalanságot, lélekerősítő cselekvési készséget hívna elő. Ugyanaz a
szemléleti kiteljesedés mutatkozik itt, amely éppen e korszakában távolítja el
Kazinczytól is: „Újításait nem javallottuk, mert azáltal a nyelvbeli sokszínűséget elveszté" — írja Szemerének küldött önéletrajzi levelében erről, utólag
is megerősítve azt a törekvését, hogy a sokszínűség létjogát bármely emberitársadalmi jelenségben elfogadtassa.
Kölcsey egyre teljesebbé formálódó eszmerendszerében nem abszolutizálódik semmilyen érték, illetve minden érték az őt kiegészítő és kiegyenlítő
értékkel párban létezik, s szerveződik kerek egésszé, világképpé. Gondolkodásában újítás és megtartás szándéka jelenti az előremutató, a produktív vonást,
a védekező jelleget pedig az a stoicizmusba hajló, helyenként pesszimisztikus
józanság és tárgyszerűség, vagy monhatnánk így is: az a kálvinista műveltségből és logikából fakadó emelkedett fatalizmus, amely minden szélsőséges
akcióval, embert, társadalmat erőszakosan átalakítani akaró voluntarizmussal
szemben működésbe lép, s akár égy fotocellás biztonsági rendszer, riaszt és lezár. A türelem és a mértéktartás magatartáselve és a sokszínűség létjogának
hangoztatása mellé egyre inkább az egység gondolata lép ekkor. A kálvinista
Kölcsey éppen az egységgondolat alapjáról bírálja kemény szavakkal magát a
reformáció mozgalmát is, mert az szerinte történelmileg rosszkor s rosszul érkezett, éppen akkor zavarta ismét háborúba Európát, amikor a katolicizmus
már humanizálódott, türelmesebbé vált; az egységet bontotta meg akkor, amikor már mutatkozott esély a humánum, a magasabb kultúra összeurópai térnyerésére. A későbbi politikus, ebben a korábbi életszakaszban, ezen a ponton
válik a legplasztikusabban láthatóvá. Nyiladozik lassan az egyéni politikusi karakter, mutatkoznak már a legfontosabb karaktervonások, érlelődik egyfajta
politikai kultúra, s mintha ebből eszmei program is körvonalazódná már. „Dicsekszünk tudománnyal, dicsekszünk felvilágosodással, szentséggel, virtusokkal,
s íme, még nem tanultuk meg egymást tűrni, egymást szeretni, egymással egyesülni, egymásnak engedni." — A megegyezésre, a kölcsönös engedményekre, a I
cél érdekében kompromisszumra hajlandó politikus eszménye fogalmazódik
meg itt, s hangsúlyosan, de még túlságosan is elvontan, a szeretet és a humánum általános, nagy eszmekörébe utalva: az egység igénye. Ebben az egységgondólatban fölsejlik azonban konkrétabb politikai tartalom is, abból következően, hogy a gondolat közvetlen motivációját részben már a szétszakadozott
magyar világ látványa nyújtja, nemcsak az elvontabb egyetemes történelmi
szemlélődés. Meghúzódik ezek között a vallásfilozófiai fejtegetések között az a
később önállósuló gondolat, hogy ha már katolicizmus és protestantizmus, s ez
utóbbi különféle irányzatai megosztották ezt az országot, legalább az egyházak
közötti megbékélés és jogegyenlőség enyhítsen az évszázados kölcsönös türelmetlenség okozta be'ső ellentéteken. Amikor az „elszakadozott relígiói szekták egyesüléséről" beszél, egyetemes emberi gondról szól ugyan, de ebbe az
egyetemes keretbe már saját hazája gondjait illeszti bele, s az egész írás nem
egyéb, mint világtörténelmi megközelítése a rendezésre váró magyar ügyeknek.
Tudva, nem tudva, történetfilozófiai alapvetés készül itt a majdani reformer
politikus gondolkodói egyéniségének megalkotásához. A reformáció képletében
a revolúcióról vallott felfogását ülteti el: „Az áldozatok temérdekek valának:
a kultúra, mely a reformációnak következéseiben számláltatik, hátravettetett;
tartományok pusztultak el; a köznép (ha valamit nyert) nem nyert egyebet a
hierarchiának más alakra lett változásánál." Történelmi optimizmusról itt alig62

ha lehet beszélni. Kölcsey úgy véli, hogy a nagyigényű forradalmak nyomán,
vérözön és pusztulás árán, a nép sorsát tekintve nem történik egyéb, csak hatalomváltás. Ezért nem híve a forradalmaknak, miközben a társadalmi változások szükségét is látja, s azt is tudja, hogy a történelem menetét fő vonulataiban megváltoztatni nem áll módunkban; végül is a forrádalmakat sem lehet
elkerülni tehát, azokat a sors intézi, jövetelüket tudomásul kell venni, de nincs
ok rá, hogy örüljünk nekik. Érdemes itt felfigyelni arra, hogy Kölcsey a forradalmakat nem az arisztokrácia (a társadalmi vagy a szellemi arisztokrácia)
oldaláról utasítja el, hanem a népérdeket előtérbe helyezve, s ez már egyfajta
— nem stiláris, hanem eszmei-politikai tartalmú — népiség körvonalait is sejteti, ismét csak mintegy megelőlegezve a később határozottabb és tudatosabb
népi irányultságot. Csak ez a közösségi felelősségérzés adhatja meg a magyarázatot arra is, hogy a történelmi rezignáció és a stoikus szemlélet, a számos
ponton pesszimista látásmód mért nem képes eluralkodni Kölcsey egész gondolatvilágán olyan mértékben, hogy lehetetlenné tegye egy cselekvő élet kibontakoztatását. A sorsszerűség elfogadása, tehát a belenyugvás, a gondolatok, az
érzelmek és az érdekek sokféleségének és egyeztethetőségének tudomásulvétele,
tehát a belátás, s ugyanakkor az emberi-nemzeti létért való felelősségtudat, tehát a cselekvés, lassan így állhatnak össze harmonikus egésszé Kölcsey világában. Nem lefegyverző, nem bénító tehát egyébként szembetűnően fájdalmas
történelemszemlélete, hanem bölcsességgé nemesített, s mértékké kovácsolt létszemléletbe torkollik, s ez már elégséges gondolati-érzelmi alap számára a felelős cselekvéshez. Csupán a túltengő emberi akarat, s az ezzel gyakran társuló
erőszakhajlam kap erős korlátokat ezáltal. Kölcsey mindenekelőtt azt tanulta
meg a vallástörténeti tanulmányai során, hegy rombolni mindig könnyű, de
építeni nehéz. Ezért a figyelmeztetés: „Semmi sincs könnyebb, mint valakitől a
hitet elvenni, és semmi sincs nehezebb, mint egy kételkedő valakit megnyugtatni. Mert a hit, mely a szívet vezérlette, nem kívánt vizsgálódást; a kételkedés pedig csak bizonyosság által enyészik el." Meggyőződése szerint, emberi
társadalom nem létezhet hit nélkül, s ez a „hit" itt megint általánosabb tartalmat hordoz. Ha valamely mozgalom akár szándékkal, akár az újítás vakbuzgalma által vezettetve lerombolja az emberek hitbéli bizonyosságát, beláthatatlanul nagy feladat és kötelezettség elé állítja magát: új hitet kell adni, a lerombolt templomok helyébe új templomokat kell építeni, a szétzilált egyházak
helyébe újakat, s új bizonyosságokat a léleknek. Az erőszakkal hódító mozgalmak erre vagy nem képesek, vagy nagyon hosszú idő alatt képesek újra humanizálni a társadalmat, s az általuk teremtett űrt szükségképpen csak egy új
függőségi rendszerrel tudják kitölteni.
Kölcsey eszmerendszere nem forradalmi tehát, de nem is konzervatív. Logikája csupán a szélsőségek kizárását célozza, s nem a szükséges megújulások
elhárítása felé mozog.
A „Töredékek a vallásról" lapjain a korábban említett vezérfogalmak
megjelenése (a törelem, a mértéktartás, a sokszínűség, az egység) logikus és
természetes módon, szinte önmagától hívja elő a következőt, az egyensúly elvének rögzítését és igazolását. Ennek az egyetemes jellegű vallásfilozófiai dolgozatnak — amely az egész további munkálkodás és gondolati fejlődés szempontjából kulcsfontosságúnak látszik — az utolsó mondata nem minden előrelátás
nélkül tartalmazza éppen ezt az egyensúlyelvet — ha még szintén nem politikai, csak egyszerű logikai következtetés eredményeképpen is — határozott ál63

lásfoglalás gyanánt mindenféle szélsőséggel, köztük a racionális szélsőségekkel szemben is: „Az emberi nemzet felett és körül, úgy, amint ezen bújdosó
csillagon él és bolyong, világosságnak és homálynak bizonyos jóltevő egyarányúságban kell elterjednie. Bontsd meg az egyaránvt, s akár világosság a homályon, akár homály a ^világosságon vegyen erőt, mindenik esetben elvakítottad az emberi gyenge szemeket, s kit fogsz majd a sötétben tévelygő mellé vezetőül rendelni?" A „Töredékek a vallásról" eme „vezetőt", azaz vezető eszmét
kereső gondolati törekvése visz, a „keresztyén" egyház adta hitbéli erő megőrzése mellett, egy újabb, s ennél megfoghatóbb bizonyosságot nyújtó hit: a
haza és a magyarságvallás, mint erkölcsi fogódzó, s mint érzelmi-logikai rendező elv irányába, lévén ez isten és az egyetemesség előtt közelebbi, s nemcsak
láthatóbb, de megbízhatóbb igazodási pont az ember számára; egy eszmei földdarab, ahol megvetheti a lábát, s ahonnan aztán nyílhatnak utak tovább, az
emberiség vagy az istenség felé.
II.
Különös adottsága az embernek, hogy gyakran éltének éppen azok a szakaszai, azok a hónapjai vagy évei érlelik benne a legfontosabb szellemi-erkölcsi
értékeket, amelyek válságos periódusoknak tűnnek a külvilág szemében, s melyeket gyakran maga az ember is mélypontnak érez. Ezek a szellemi-erkölcsi
értékek olykor a legzavarosabb közegből csapódnak ki a legtisztábban, s éppen
a magány, a félrevonulás visszhangtalan, süket csendjében érnek közösségivé.
A keserű magába zárkózásra és a melankóliára hajlamos fiatal Kölcsey ilyesféle esztendőket élhetett át az 1810-es és 20-as évek fordulóján. Ő maga így
emlékezik ezekre az évekre: „1818—1823. Kölesén és Csekén igen-igen keveset
dolgoztam, de dalaim alakja ekkor fejlett ki. Reggeltől más hajnalig szobámban járkáltam (volt egész év, hogy az udvarról nem mentem ki) s ha sötét képeim engedték, a parasztdal tónját találgatám. Nehezebb stúdiumom egész életemben nem vala. A sentimental-lyrisch ünnepélyes hangjáról a sokszor elkeseredett lelket szeszélyesen, dévaj és mégis meleg és mégis nemes hangra vinni
által, nehéz téma volt." Ekkor fordul tehát Kölcsey a népdal felé, nem olyan
könnyed, ösztönösen magától értetődő módon, mint esetenként Csokonai, s
nem is olyanformán, mint Fazekas, vagy később Petőfi, hanem inkább kutatva,
keresve, latolgatva, tudatosan is mérlegre téve, hogy hogyan is lehetne beemelni a népdal lelkét a műdalba, mintha már a XX. század nagyjainak, Bartóknak, Kodálynak, Kós Károlynak a népi műveltség, a népi mélykultúra felé
fordulását és elemző-értékelő feldolgozását előlegezné meg, mintha előkészítésképpen tenné meg az első bizonytalan, de mégiscsak úttörő lépéseket ebbe az
irányba. Többek közt ez alapozza meg Petőfi későbbi lángoló szeretetét és tiszteletét Kölcsey iránt. De ekkortájt formálódik már a ballada is, hogy majd
éppen Arany János írhassa le róla: „ . . .a balladai formát ő hozta be nálunk."
Tudjuk, ezek az évek termik meg a vallásfilozófiai esszé gondolatait; ezek az
évek indítják el a megyei politizálás és a szónoki remeklések útján. Bármilyen
magányosnak és válságosnak tűnjenek is tehát ezek az esztendők, bármennyire
elhagyatottnak érezze is magát a lélek, borzongása nem annyira a magány hidegétől jön ezúttal, mint inkább a készülődés feszültségétől. Az igazi mélyponton ekkor már túl van. Hiszen sohasem a gyötrelmes belső vívódás az igazi
válság, hanem a küzdelemről való lemondás. Az alkotó ember purgatóriumi
megpróbáltatásai ezek, melyek mindig magukban hordják a győzelem esélyét
64

is. A magányos, de alkotói küzdelemre, útkeresésre serkentő évek a magánnyomorúságból a nemzeti nyomorúság vizsgálata felé terelik a figyelmet és az
alkotó erőt.
E periódus nyitányaként a „Rákóczi, hajh . . . " már megpendített valamit,
aminek gyötrelmesen kellett a lélekben tovább zengenie, olykor disszonáns
hangokkal is keverten, de az a megpendült lélek már nem akar és nem tud
elhallgatni többé, inkább új hangokkal, s ú j módon kíván jelen lenni abban a
nemzeti nagyzenekarban, amelynek karmestere a sors. A keserűség strófáiban
válik élővé ez a sszerep már akkor is. A „Rákóczi, hajh . . . " korszakbeli párversében, a „Rákos"-ban már a Himnusz alapgondolata tűnik elénk: „Romiasz
magyar nép, romladozol hazám, / És lassan őrlő féreg emészt belől". A közösségi fájdalom, a célt talált keserűség hangja ez, amelyből aztán váratlanul pattan ki a magyar irodalom mindmáig legszebb, s legmélyebben filozofikus bordala. Tudjuk, a jó bor legfontosabb ismérve, hogy benne egyetlen harmonikus
ízzé, illattá, zamattá érnek össze az élet alapízei, s így összegződve képviselnek egyéni karaktert. Az 1822-es Bordal ilyesformán tartalmazza egyszerre a
szkepszist, a keserűséget és a vigasztalást, egységben, férfias nyugalommal és
emelkedett belenyugvással. A költő ezzel az atyai barátsággal invitál bennünket a pohárhoz, mintha egy nagy, országos borházba hívná össze az egész magyarságot: ha már nincs tisztességes harcmező, ahol elvérezni becsülettel lehet,
ha már Rákos mezején nem füstölög az oltár, ha már nincs magyar agórá,
nincs magyar fórum, akkor emeljük a poharat a sorsra, s bízzuk rá magunkat,
lehetőleg ne csak a rosszra, de inkább a jó sorsra: „Éld a jelenlét / Percét s
óráját, / Együtt lefutja / Jó s rossz pályáját, / S együtt húny véled. / Igyunk
derűre, / Igyunk borúra, / Ügy is hol kedvre, / *Űgy is hol búra / Fordúl az
élet!" — Ebben a biztatásban van annyi irónia, mint amennyi komolyság, s
van annyi komorság, mint amennyi derű. Akárcsak a Bordal későbbi (1824-es)
párversében, melyben szemlélet, hangulat és prozódia szinte az összetéveszthetőségig egyezik: „Hát mért törődöl a világ / Sorsán, maroknyi por? / Szárad s
kihajt a szőlőág, / Lesz ősszel újra bor. / S kedved ha most mámorba fúl, / Alvás után feljózanúl, / S kerül megint a sor." Első látásra meghökkentő is lehetne Kölcseytől ez a hangvétel, ha nem ismernénk a szoros gondolati előzményeket, s ha nem vennénk észre mindjárt, hogy itt nő nagyra Kölcseynél a
fátum, a sorsszerűség tudata most érik felnőtt emberhez igazán méltó szemléletté, amelyben belenyugvás és ellenállás minden ízében megérlelve íoit egybe.
Ez a fajta kiforrottság és letisztultság is feltétele annak, hogy megszülessék a
Himnusz.
A Himnusz a pálya zenitjén keletkezett, s már a magyarázó alcím is:
„A magyar nép zivataros századaiból", jelzi, hogy elkészült valami számadás, s
készen áll ekkor az ember is, gondolatilag és érzelmileg egyaránt, vége a bizonytalanság, a lelki kiszolgáltatottság és a válsághangulatok korszakának, befejeződött az útkeresés. Kölcsey Ferenc, szatmárcsekei költő és birtokos nemes
világnézetet, magatartást és formát maga szab önmagának ezután, s van méltó
szava a közösséghez is. Ezzel a leszűrődött, tiszta „önérzéssel" magyarázható az
a tökéletes, magabiztos mozdulat, ahogyan szembenéz istennel és a népére
mutat, áldást, jókedvet, bőséget kérve rá, a képviselői jogosultság biztos tudatában. És nem csak kér, de követel szinte, amikor azt mondja: „Nyújts feléje
védő kart, / Ha küzd ellenséggel." — Nemcsak rászorult ez a nép az isteni védelemre, ki is érdemelte. Ám az egykori jurátus még tovább megy: bírák helyett, papok és egyházak helyett, istenhez fordulva is istenkísértő módon,
65

egyetlen mondattal felment egy népet minden volt és minden leendő bíróságok
előtt, mondván: „Megbűnhődte már e nép / a múltat s jövendőt!" Katolikus
ember ilyet sohasem mondhatott volna — írja Illyés, a Himnusz felülmúlhatatlanul szép és tökéletesen értő elemzése során. Mert ebben a mondatban lázadás van már és számonkérés, az elég volt indulata csap fel az isteni méltánytalansággal, az igazságtalansággal szemben. Kálvinista, vagy már-már pogány
felindulás ez, s túl a tökéletes versépítkezésen, éppen e pogány felindulás sűríti magába a legfényesebb költőiséget. Nincs még egy vers a magyar irodalomban, amely a nemzet szívében tudott volna ekkora karriert csinálni, mint a
Himnusz első versszaka. Költő nem érhet fel magasabb csúcsra, mint ahová
Kölcsey elért általa. Mégis, mi a titka ennek? Talán az, hogy a költő egy k ü lönleges ihletett pillanatában a legteljesebben, s a legmagasabb fokon tudott
együtt érezni nemzetével, s a történelmi feszültség csúcspontján azonosulni. Ez
az azonosságélmény teszi, hogy a vers ilyen fokon képes a nemzeti sors és
sorstudat kifejezésére, s ez a magyarázata annak, hogy nemzeti ima lett. Olyan
fohásszá vált Kölcsey Himnusza, amely egy nép lelki szükségletére épít, s így
minden nehéz vagy felhevült történelmi pillanatban képes újrateremteni a
közösségélményt benne. Ez a keserűségből sarjadt fohász közös megrendülést
és bizakodást, önvádat és büszkeséget ad mindenkor, amikor százak vagy ezrek ajkán felhangzik valahol, s a fejekről lekerülnek a kucsmák, kalapok, de
olykor még a tányérsapkák is, kifejezve, hogy egy minden egyházak feletti
anyaszentegyház képzeletbeli falai között vagyunk mindannyian, az egy nyelvet beszélők. Ezt az anyaszentegyházat nem egy személy, s nem Kölcsey alapította, de a Himnusszal ő építette a legtágasabb templomot neki.
Véletlen-e, hogy nem Vörösmarty nagyszerű költeménye, a Szózat lett a
magyar Himnusz, hanem a Kölcsey verse? Vannak, akik a megzenésítés mikéntjében látják az okát. Lehet, hogy van ebben szerepe az énekelhetőségnek
is, de figyeljünk azért a két költemény közötti különbségre is! Találunk akkor
a két vers között annyi különbséget, amennyi egykor a nemzet számára megkönnyíthette a választást. Mert a Szózat elsősorban tanítás, pedagógiai intelem, s már az indítás is: „Hazádnak rendületlenül / Légy híve, óh m a g y a r . . . "
egy erkölcsi parancs közvetítése. Felemelő, egy népnek megbecsülést jelentő
parancs, hogy ne hagyja szétszóratni magát, s eltemetni a nemzetet. De éppen
ebben rejlik a választást magyarázó különbség. Mert, ha a Szózat pedagógiai
intelem és erkölcsi parancs, ezzel szemben a Himnusz protestáló zsoltár, alázatból és dacból szőtt poétikus fohász, s maga a minden magyar által ú j r a és
újra megélt vagy megélhető nemzeti dráma. Ügy érinti meg a lelkeket, hogy
valójában belülről fakad, másképpen, s közelebbről tehát, mint bármely nemes
és igaz. intelem, mely a legfontosabb törvényre figyelmeztet ugyan, fenségesen és eszméltetőn, de mégiscsak kívülről vagy felülről érkezik. A vers törzse
is a magyar nemzeti történelem drámáját jeleníti meg, a versfolyamot egy-egy
leíró, epikus részre bontva, de a folyamatot a megfelelő helyeken egy-egy drámai képpel robbantva szét, s emelve ezáltal nemzeti sorstragédiává. A versépítmény első részében a hajdani nemzeti nagyság, a közösségi erények, a bölcs
és dicsőséges életvezetés tényei sorakoznak, az erkölcsi erő, az önérvényesítő
biztosság, amely isten kezétől vezérelve sikert sikerre épít, s mindez Mátyás
birodalmának fényében teljesedik ki. S amikor ez a fényesség tetőpontjára hág,
akkor egy mondattal egyszerre elsötétül a világ. „Hajh, de bűneink miatt /
Gyúlt harag kebledben . . . " Mohács emlékképe takarja el a fényt, s a dicsőség
érzését a bűntudat váltja fel. A következő részben már csak a megfordult
66

nemzeti történelem nyomorúságainak, kudarcainak képei szakadnak egymásba.
A legtömörebben, s a legdrámaibban mindig a strófaindító sorokban: „Bújt az
üldözött s felé /' Kard nyúl barlangjában / Szerte nézett s nem leié / Honját a
hazában / . . . " , vagy az Illyés által oly tragikusan jellemzőnek tartott képben:
„Vár állott, most kőhalom". Azután, a pusztulás, a véres kudarcok, az országos
vereségek bemutatása után, a történelmi elszámolás végén megjelenik a záróstrófában a teljes alázat is: „Szánd meg isten a magyart" — most már így
indul a zárószakasz, s a korábban istennel farkasszemet néző, felháborodott
költő, lehajtott fejjel veszi tudomásul a fensőbbség erejét és a teljes vereség
tényét. Ennek következtében az első versszakból átemelt, öntudatos-dacos mondat: „Megbűnhődte már e nép / A múltat s jövendőt!" — bár itt verszáró
mondattá emelkedik — nem úgy hangzik már, mint amott. Nem a perlekedő
öntudat szólal meg benne, hanem az utolsó mentség, az utolsó, lehajtott fővel,
leejtett kézzel elrebegett védekezés hangja.
A nemzeti bűntudat lesz így a Himnusz szemléleti lényegének egyik meghatározó eleme. Ám ez a bűntudat történelmileg megokolt, emlékeztető szándékú, s eszméitető erejű. Célja van tehát, ezért nem bénító, ezért tud minden
^történelmi pesszimizmusa v ^lenére buzdítást adni, esélyt a jövőnek: a közös
bűnhődés megszakítását célozzá,-^a nemzet önpusztító magatartását akarja átfordítani, Pjjjrúy, önerősítő magatartásra.
A Himnusz majd prózában folytatódik. Érzi Kölcsey, hogy a vers soraiba
- írárífett magyar sorselemzés további történelmi oknyomozásra és feltárásra
vár. A verset persze semmi sem pótolhatja — Na Himnusz esetében ez történelmi távlatból visszatekintve is igazolódik — de té ¡ törvények és a történelem
logikájának megértéséhez racionálisabb stúdiumok elvégezésére is szükség van
folyamatosan, akkor is, ha semmi kétsége sem lehet a felőljShogy az eredmény,
a végső konklúzió ugyanaz lesz. Kölcsey gondolkodását egyrfee. inkább ezek a
magyar sorskérdések töltik ki, azzal együtt is, hogy költeményeiben, dalaiban
azért visszaköszön még olykor a sentimental-lyrisch hangulatvilága, de már
csak elemeiben, s mindig egy sajátos, Kölcsey-féle építkezési mód szolgálatában. Mi ennek az építkezési módnak, vagy mondhatnánk így is: szellemi életmódnak a lényege? Az 1824-ben írt Tanács című vers elég beszédesen t á r j a fel
— főleg a maga tágasabb versközegében nézve — ennek a sajátságnak a természetét. Az álmodás, az álomszükséglet így köszön vissza:
v
„Menj! s temesd el bús fájdalmad
Hol reád vár szent magány;
S vonj korlátot álmaidból,
S alkoss ideáljaidból
Szebb világot alkonyán."
A szellemi kibontakozás egyik útja tehát, s az egyre inkább, s egyre tudatosabban vállalt út, a közösséggel együtt, a realitások közegében a tényleges cselekvés felé visz; a másik, mintegy kiegészítve az előbbit, kiegészítve a lehetőt
a'vágyottal, a valósat az álombélivel, az ideálok világába visz, s egy embernek
valóbb szellemi szigetet ígér, de már ezt is az építkezés céljából. Amit a kor
magyar valósága nem enged meg kívül, azt belül, ezen a szigeten azért, csendben, magányban, de mégiscsak fel kell építeni. Erről szól a vers. Az álomvilág
itt egy távlati, ám használható magyar jövőkép érdekében alakul. Erről a sajátságról szólva írhatta Illyés Kölcseyről, hogy: „Míg szeme elbűvölten csüng
az Olimpuson, keze máris rakná a magyar Akropoliszt, ha sárból, ha vályog67

ból is!" Ebben az időszakban, az 1823-tól körülbelül 1833-ig terjedő tíz évben
kezdődik, s alakul ki pályaigazító erővel Kölcsey szellemi életének kettőssége:
egy utat jár az álmodó ember, egy másikat a cselekvő ember, ugyanazzal a
személyiséggel, azonos úticéllal, s akárcsak a hegyjáró székelyek, mérföldes
távolságokból képesek fennhangon üdvözölni egymást, s újra meg ú j r a megbizonyosodni egymás biztonságot adó jelenlétéről. A törekvés tehát itt is, ott is
azonos és sem az ideák, sem a realitások világában nem szentimentális már.
Mert más dolog az, hogy a világ, s kiváltképp a magyar sors tényeivel való
szembesülés, s méginkább a közeli tényeken való átlátás képessége minden
esetben megágyaz a keserűségnek, a fájdalmas rexignációnak. Ez gyakran
jelenik meg keserű indulatban, ritkán fájdalmasan ironikus felhangot kap.
Ilyenkor a fuldokló kétségbeesése és a fölötte álló bölcs tehetetlen fölényessége egy-egy pillanatra testvériesülnek benne. így jön létre, mintegy a Himnusz párverse, s egyszersmind ellentpontjaként is a Vanitatum Vanitas világa.
Ebben a Bordal és a Vigasztalás hangvétele is ismétlődik, de-most már a keserűség mélypontján sűrítve, s hogy ez a keserűség mégse válhasson minden
értéket sárba rántó szkepszissé, világtagadó cinizmussá, magára a végletes tagadásba forduló keserűségre csap le a gúny. Minthsí líudách Luciferje, az őstagadás szelleme kapna itt nyilvánosságot csupám azért, hogy még idejében szabadon leleplezhesse önmagát, a cinizmus szettemének emberi képtelenségét.
Hatalmas, önemésztő belső munkád ál és küzdelemmel van tehát Yiegyensúlyozva Kölcseynél világnézet, erikölcs és érzelem minden meghatározó rj
dülése. Nemcsak a dolgok pu^aá-á megértése, de ennek a kényes egyensúlynak
a fenntartása is igényli náptf' a prózai formát, nehogy a vers túlérzékeny szervezete véglegesen elbiUüTitse a mérleg nyelvét valamilyen indulati túltelítettség
által; s azután, amtófor a prózában felhalmozódó gondolati feszültség számára
szűk lesz a próbán keret, veszélybe kerül az egyensúlyi helyzet, akkor jön ismét majd a v.«s, hogy másnemű közegben felfogja, s átalakítsa ezt a többletet.
Azért, hogy 4 z érzelmi-indulati túlerővel szemben megkaphassa kellő utápótlását a rációi, most elindul tehát újra az értekezés vagy az esszé eszközeivel a
„történpffnyomozás". Költészetben és belső meditációkban eljutott már Kölcsey
arra-h pontra, ahonnan biztonságos rálátás nyílik a nemzetre, a történelmére.
IVpóst a további elemzésen és a megerősítésen a sor. Az 1826. év, a Mohácsra
emlékezés, végképp a nemzeti sorskérdésekhez köti a gondolkodót. Kölcsey
gondolkodásának történetében két nagy jelentőségű prózai mű létrejöttét hozza
ez az esztendő: a „Nemzeti hagyományok" és a „Mohács" ekkor születik.
A Mohács kezdeti sorai híven tükrözik azt a megrendülést, amelyet a magányos gondolkodó él át az ország peremén, amikor kénytelen közelebbről nemzete történelemtől barázdált arcába tekinteni, s abban újra megpillantani a
maga arcát is. A Himnusz-beli azonosulás pillanata ekkor tudatosul igazán, s
ekkor a szerep felismerése is. A szerepé, amely viszont a szellemi egyedüllét
teljességének a döbbenetét hozza, s a magányos gondolkodóra egész súlyával
rászakadó felelősségérzetet: „Visszamentem szobám mélyébe, s kezemre h a j t ván fejemet, azt kezdém, amit a drámai hős, midőn a szerepek egyszerre elfogynak mellőle: beszélék magamban." Ez a hosszú monológ formálja meg
végérvényesen a szereptudatot, s e tudatos szerepvállalás által egyesül majd
végképp a gondolkodóban az egyén és a nemzet ügye.
A „Nemzeti hagyományokban" a kutató teoretikus lép elénk, amint a
nemzeti kultúra mibenlétét és jellegét vizsgálja a kor, s a magyar kultúra
szükségleteinek fényében. A saját hagyományok felszínre hozása, ápolása, s a
68

korszak műveltségébe való beépítése kap itt hangsúlyt. A görög kultúráról
szólva arra mutat rá, milyen sorsdöntő egy nemzet életében az, hogy képes
legyen az idegen hatásokat a saját hagyományba szervesen beépíteni, beolvasztani az újat, a jövevény értékeket, s ezáltal mindig újraalkotni a saját kultúrát: „mindkettő helyett mosolygóbbat a bájolóbbat nyervén". Görögség-eszményének lényege ez, a sajátosság és az eredetiség nagyszerűségének a felismerése; az életképes nemzet szellemi egyesítő erejének, asszimiláló képességének és teremtő géniuszának a felmutatása, hogy tudatosítsuk ezek jelentőségét. (Akárcsak majd egy évszázaddal később Németh Lászlónál.) A göröggel
szemben a rómait hozza példának arra, mit jelent az, ha hiányzik egy kultúrából az eredetiség, a nemzeti karakter, amely nélkül „nemzetiség fenn nem állhat". Erről a pontról ítéli meg a görögség utáni Európát: „Keresztyén vallás és
európai, tudományos kultúra egyenlően kozmopolitizmusra törekednek. Innen
van, hogy az a kirekesztő, saját centruma körül forgó, de egyszersmind lelket
emelő nemzetiség, mely a hellének tulajdona volt, Európában nem találtatik."
Ugyanakkor a kultúra demokratikus jellegét is a görögben mutatja meg, szemben a római-európaival, eszmeileg megelőlegezve későbbi törekvéseket, s részben a modern kulturológia látásmódját. A játékszínről szólva így summázza
mondanivalóját: „Ez a nép egyik igen kicsiny részének nyílik fel mint magányos múlatság; amaz az athénai nép egészét, mint közönséges öröminnep, fogadta keblébe." A játékszín kapcsán így összegzett nemzeti jellegű és demokratikus kultúraigényt jelenti be aztán a magyar költészetre és tudományosságra
is, s azon túl általában a hagyományápolásra. Őstörténetünket hozza fel, hogy a
nemzeti emlékezetkiesésre figyelmeztethessen, s arra, hogy amire a „régiségből"
feltétlen emlékeznünk kell, s amire egyáltalán emlékezhetünk, legalább azt
mentsük át a múltból a jövőnknek.
A dolgozat nemcsak teoretikus-kulturológiát. hanem kultúrpolitikai gondolatokat is tartalmaz. Gondos magyar muzeológiát és műemlékvédelmet tart
szükségesnek, s egy erre épülő nagyarányú hagyományápoló mozgalmat, határozott pedagógiai céllal is alátámasztva ezt az igényt: „A nemzeti hagyomány
pedig sok tekintetben megbecsülhetetlen kincs. Nemcsak azért, mivel a históriai tudománynak ha emlékeket nem is, de legalább nyomokat mutat, hanem
sokkal inkább azért, mert az a nemzeti lelkesedésnek s annálfogva a honszeretetnek vezércsillaga." Ki fogalmazott e tárgyban ennél tisztábban azóta
is? S azóta hányszor kellett — gyakran majdnem reménytelenül — küszködni
azért, hogy e másfél évszázaddal korábbi gondolatból valami megvalósulhasson? Érdemes figyelemmel kísérnünk, hogy Kölcsey milyen indulatosan viaskodik ebben az ügyben a maga jelenével; hogyan ostorozza a gondatlan unokát, aki az ősök várfalait le hagyta omlani: „s köveiből falujában korcsmát
rakatott, s maga városi fedelet ment keresni". Ma látjuk csak a maga jelentőségében Kölcsey előrelátásának az igazságát, mert ma már tudjuk, mit jelent
a gondatlan unoka, és az annál gondosabb várromboló erőszak után maradék
köveket ápolgatni. Ennél is súlyosabb azonban, ha maga a szellem gondozatlan, s ha a kései unoka a szellemi hagyomány építő köveiből rakat kocsmát a
saját hasznára.
Nemzeti hagyomány és nemzeti demokrácia egyazon elválaszthatatlan dolognak más-más oldala, hiányuk ugyanígy. Kölcsey ebben az egységben gondolkodik már ekkor, s a „történetnyomozás" munkája teszi, hogy „a falon is
átlát" — ahogyan Illyés mondja róla —, át a történelem paticsfalán is, amit
a magyar XIX. és XX. század közé húzott, s amit majd Ady fog ledönteni egy
69

ingerült kézmozdulattal, hogy ne csak a látnokok láthassák a nemzeti romlás
folytonosságát. Kölcsey tehát, ha a várakról beszél, akkor is a szellemi hagyatékról szól, amelynek átmentése adhat esélyt a nemzeti folytonosságnak, a
nemzeti romlás folytonosságával szemben. Ellenkező esetben, így látja a jövőt:
„Minden nemzet, mely elmúlt kora emlékezetét semmivé teszi, vagy semmivé
lenni hagyja, saját nemzeti életét gyilkolja meg; s akármi más kezdődjék ezentúl: az a régi többé nem leszen" — írja a Mohácsban, összhangban a „Nemzeti hagyományok'*' gondolatmenetével. A nemzeti megmaradás biztosítékait
kutatja, s a nemzeti megmaradáson nemcsak a fizikai vagy területi megmaradást, hanem a szellemit, a karakterbelit is érti. A nemzet ügyeiért való egyéni
áldozatvállalásban vagy éppen önfeláldozásban véli ezt ekkor fölfedezni, ebben
az áldozatvállalásban látja azt a garanciát, amely a nemzetet elsősorban összetartani, veszélyhelyzetben pedig megtartani képes. A személyiség akkori szerepét tekintve — elsősorban persze a fő- és középnemesség keretein belül —
nincs is ebben semmi csodálni való. Kölcsey azonban a személyiség és a személyi áldozatkészség szerepét már ekkor túlviszi a rendi kereteken. A következő idézet a „Nemzeti hagyományok"-ból való, s talán ez jelzi a legvilágosabban, hogy miben, s milyen súlyosan marasztalja el a kor magyar nemtörődömségét: „Nem készakarva feledkeztünk-e meg Dugovicsról, kinek neve még
Bocskai korában közismeretben vala?" Arról is árulkodik ez a mondat, hogy
sokkal többről van itt szó, mint önmagában a hagyományápolásról Űgy látja,
hogy kora önzése, kisszerűsége, nemzeti-közösségi közönye több nemtörődömségnél: a kor embere fél önfeláldozó múltbéli hősökkel szembesülni, mert akkor önmaga előtt is le kell lepleződnie, mert akkor szégyenkeznie kéne, s a
hősi minta sugallta erkölcsi parancshoz közelítenie. Nagy vállalkozásokra és heroizmusra képtelen korok sunyító, szelektív emlékezete ez, sajátos készség arra,
hogy szinte észrevétlenül Kirostálják a múltból éppen a nagyarányút, a hősit,
hogy aztán gyugodtabb lelkiismerettel élvezhessék tovább az apró önzések napi
hozadékát. Amikor azt mondja: „Higgyétek el: a régiség becse nem a romok
pompájában fekszik", akkor azt mondja: a romok szellemében. És szívósan,
ezzel a szellemmel akarja mégis szembesíteni a kort mindkét tanulmányában,
remélve, hogy ez a szembesítés átalakítja a korszellemet, felnöveszti feladataihoz. Mi már tudjuk, innen visszatekintve, hogy ez éppen akkor nem volt reménytelen erőfeszítés.
A Mohácsot, akárcsak korábban a Himnuszt, a jövőt sejtő keserűség és
aggodalom szülte. De ott van azért a remény is megint, hogy kemény szóval,
drámai erővel fel lehet még rázni ezt a népet, rá lehet még ébreszteni helyzetére és a saját jövőjével kapcsolatos felelősségére. A „Mohács" már ennek
az írói-gondolkodói feladatnak a tudatosulását jelzi. „A haza minden előtt" tömör versmondata mögött ennek az írásnak a töprengő, s a dolgok természetes
rendjét végiggondoló sorai húzódnak, s igazolják, hogy itt sem csupán másoknak szóló intelemmel van dolgunk, hanem egy megélt, kiküzdött gondolat keresi a maga közösségi életlehetőségét. Kölcsey nem egy elvont, szólamos nemzeteszmét kap fel, s lobogtat fölöttünk, hanem létünk szempontjából nélkülözhetetlen igazságról akar meggyőzni, s ezáltal közösségi mivoltunkban megerősíteni bennünket. A Mohácsban azt a gondolati-logikai folyamatot követhetjük
nyomon, amely a haza, a nép és a nemzet ügyét minden mással szemben központi gondolattá formálja. Az indító kép, illetve a logikai lánc első szeme természeti érv. Mintha már akkor is igazolnia kellett volna — önmaga előtt is —,
70

hogy mit is akar ő hazával, nemzettel s effélékkel, mért helyezi „minden elé".
Majd csak Veres Péter helyezi ilyen természetességgel, ilyen magától értetődően a természeti-biológiai lét rendszerébe az emberi törvényeket, illetve azok
alapvonalait, mintegy utalva a magasrendű emberi alapigények és képződmények őseredetére, s arra, hogy gyakran absztrakt-eszmei mivoltuk ellenére,
mélyen a természetben gyökereznek, onnan magyarázhatók. „Minden állat keres magának fekhelyet, minden madár fészket, hova nappali vergődése után
nyúgodni visszatér..." — írja Kölcsey, a természetből vezetve le az otthont
kereső, az otthonához ragaszkodó ember örök igyekezetét, majd szónoki kérdéssel folytatja, mintha kora kozmopolitáival kellene vitatkoznia: „ . . . S egyedül az emberen feküdnék-e a sors legterhesebb átka: vándornak lenni az egész
bujdosó csillagon keresztül, s mindenütt lenni, hogy mindenütt idegen maradjon?" Az emberiség lakhelye nemegyszer, mint „bujdosó csillag" jelenik meg
Kölcseynél, s jelzi ez magányérzetének nemcsak egyéni, de egyetemes voltát is,
az egyetemes emberi magány érzését, akárcsak majd József Attilánál „az üres
űrben tántorgó világ". Fájdalmasan humánus világkép ez, amely egyfelől az
emberi magárahagyottság és otthontalanság érzését foglalja magába, másfelől
pedig éppen az ember otthonkereső közösségigényét. Tehát épp ezéi% ha már
az ember ilyen társtalan, fájdalmasan magányos bujdosó a világban, akkor annál fontosabb, hogy legalább itt a Földön otthon legyen valahol. A haza ezt az
otthont jelenti, a térben, közösségben és történelemben beláthatót, amely elég
tágas ahhoz, hogy az embert a mindennapok fölé emelhesse, kibontakozási lehetőséget nyújtson az egyéni vegetációból, de nem olyan határtalannak, beláthatatlannak tetsző, hogy el kellene vesznie benne. A haza fogalmában az otthont látja tehát, amikor megkísérli, hogy körvonalazza a haza lényegét: „ . .. És
mi a haza egyéb, összvetartozó nagy háznép egészénél? Minden ily nagy háznépet saját nyelv, saját szokások, saját ősek, saját hagyomány, saját jó és balszerencse kötnek együvé, s választanak el egymástól..." Ebből a szemléletből
pedig önmagától következik a haza fogalmának egyszerre korlátozó és lehetőséget nyújtó jellege, s következik e szükségszerűnek látszó kettősségnek a tudomásul vétele, szemben a világpolgár illúzióival: „Egész világért, egész emberiségért halni: azt isten teheté; ember meghal háznépeért, ember meghal hazájáért: halandó szív többet meg nem bír." A haza elfogadása, a hazához tartozás tudata, s a ragaszkodás hozzá, egyszerűen emberi létparancs a szemében, s
ezért természetes az áldozatvállalás követelménye is. Kölcsey nemcsak engedelmeskedik ennek a létparancsnak, hanem prédikátorává lesz. Logikát és lángoló
érzelmet, indulatot és műveltséget mozgósít és összpontosít ekkor, ennek az
egyetlen eszmének, ennek az egyetlen ügynek a középpontba állítására, szinte
aszkétikus szívóssággal, de mindig józanul. Felfokozott érzelmi állapotok és
feszült intellektualitás jellemzik általában is Kölcsey életét, ezt az életszakaszt
különösen. Az erős lelkesedést mindig ellensúlyozza a rezignáció, a tömör, véglegesnek szánt megállapítások mögött pedig mindig ott van a gondolkodó kételye, mintegy hitelesítő-ellenpontozó kontroll gyanánt. Az igenlés, a meggyőződés így mindig egy ellenpontozásos gondolati-érzelmi folyamatból szűrődik
le. A „Huszt" jövőre orientált látomása mellett ott van például az egy nappal
későbbre datált „Munkács" fájó nemzeti-történelmi rezignációja, a jövőteremtő
készültség mellett, a lemondás készültsége. Huszt várát a pedagógus szeme
nézi, Munkácsot a filozófusé.
Ebben a korszakban támad fel Kölcseyben a fajtareprezentáló igény is.
A haza és a nemzet jelentőségének tudatosulása kiegészül az Ady Endre hang71

ját is előlegező fajtareprezentáló törekvéssel. A ..Kölcsey" című vers ennek a
törekvésnek ad hangot, nem nélkülözve közben a pedagógiai mozzanatot, a
mintát kínáló szándékot sem. Érzékenységére jellemző, hogy egyúttal válasz is
ez a vers mindazoknak, akik korábban, amikor neve még ismeretlenül csengett a magyar szellemi élet alig kikövezett utcáin, neve hallatán kétségbe vonták magyarságát, felvett névnek vélték, s viselőjéről sem tudhatták akkor pontosan, kicsoda ő és mit is képvisel egyáltalán. Nemcsak az életrajzi dokumentáció, de ez a mozzanat is készteti őt bizonyosan arra, hogy Szemerével majd
ilyenformán közölje származását, családi eredetét: „A Kölcsey nemzetség már
emberemlékezetétől fogva Szatmár megyében törzsökösnek tartatott. A nemzetség levéltárában vágynák levelek fel a 13-dik századig. A nemzetség s a
megyeiek elejétől fogva úgy hitték, hogy eredetünket Ázsiából vesszük, s javainkat ex prima occupatione et divisione regni birjuk. Ez a nemzetségi régiség el nem korcsosult ivadékban arisztokráciái büszkeséget is ugyan, de szeretet is táplál a hon, a nemzet és nemzetiség iránt." Ezért tehát a vers feltűnően
magas öntudatot tükröző indító hangütése: „Büszke magyar vagyok én, keleten nőtt törzsöke fámnak, / Nyúgoti ég forró kebelem nem tette hideggé" —
majd a szinte naivul, gyermekesen büszke önmeghatározás után jön a pedagógiai szándékú, a példát felmutató hangsúly is: „Szép s nagy az, ami hevít;
szerelemmel tölti be lelkem /' Honi szokás és föld, örököm kard s ősi dicsőség." Itt már nemcsak a nemzettel, hanem a fajtával való teljes azonosság kinyilvánításának a szándéka alapozza meg ezt az önmagát bemutató, s a
maga azonosságtudatát és eszmei örökségét megvilágító gesztust. De ugyanennek az azonosulásnak a révén születik az indulati ellenpont is, melyben szintén a haza áll a középpontban, de most egészen más arckép készül róla: „Itt
van a hon, ah nem mint a régi, / Pusztaságban nyúlnak el vidéki, / Többé nem
győzelmek honja már;". S ugyanez az indulat állítja elénk a fajtát:
„Vándor állj meg! korcs volt anyja
Más faj állott a kihányt helyére,
Gyönge fővel, romlott, szívtelen;
A dicső nép, mely tanúit izzadni,
S izzadás közt hősi bért aratni,
Névben él csak, többé nincs jelen."

vére.

Előhang ez is Ady Endréhez, a fajtareprezentáló büszkeség párja és ellentétele:
a fajtasirató és fajtaostorozó indulat hangja, a szelíd Kölcseytől szokatlan ostorozó düh megjelenése, a Zrínyi dala. A nemzetét, fajtáját ostorozza, de a
„Völgyben ülő" „gyáva kort" útálja, amely „Szűk köréből őse saslakára / Szédeleg, ha néha felpillant." Különös dolog persze, hogy innen visszanézve mégiscsak mennyire más kornak tűnik az, mint Kölcsey számára, aki akkor, szívében a magyar Akropolisszal, ám idegeiben a csekei Ázsiával kénytelen-kelletlen viselte és vívta napról-napra az élet cseppet sem magasztos kis küzdelmeit.
Hiszen nem is általában a kor volt olyan kicsinyes, mint amilyen nyomorult
a magyar világnak a korból is kiszakadt némely darabja.
A szárnyalni kész költői lélek és a Tiszahát sarába-porába tapadt valóság
együtt, olykor groteszk pillanatokkal lepi meg az embert. Mintha Kölcsey is
elnevetné magát kínjában, amikor Bártfay László barátjának megírja azt a
történetet, melyben a költő Nagykárolyból hazafelé jövet, a szekéren belekezd
egy vers rögzítésébe, hogy Bajzáék kérésére majd összeálljon valami még meg
72

nem jelent verseiből. „A dalzengőn fekszik á t o k . . . " kezdetű versbe fog, ám
útközben „Vállaj és Csanálos közt kimagyarázhatatlan lármát indítottak a békák, s tovább nem folytathatám — írja a levélben. — Hány évig fog ily csonkán állani, az ég tudja, addig olvassátok így félben." Lám, ahol a békák brekegnek, ott elhallgatnak a múzsák. Mennyivel igazabb gondolat ez, mint az
eredeti! A múzsák olykor a harcmezőn is igen jól érezhetik magukat, de ha
békák lármája nyomja el a hangjukat,, akkor igazán nincs mit tenniük, abba
kell olyankor hagyni a dalt. Annak a tudománynak, amely képessé teszi az
embert arra, hogy egyszerre éljen lent, a békák lármájában, s fent a gondolkodás magányos toronyszobáiban, nagy múltja van Magyarországon, de talán
a világon mindenütt. Megtanulható ez, s Kölcsey, ha keservesen is, de megtanulta. Még egy kis humor is került hozzá az idők során. Ami azonban mindennél fontosabb: került feladat is; mégpedig olyan feladat, ami által szellem és
cselekvés, a hétköznapok hasznos kötelezettségei és a gondolkodás ünnepnapjai jól egybekarolhatók.
Az újszerű feladat, a mindennapi cselekvés vállalásának elvi és lelki előkészítése végbemegy a „Celesztina" című, elsősorban pedagógiai célzatú írásában. Ennek az írásnak a legfeltűnőbb sajátossága az, hogy bár az eszményi
megfogalmazására készül — maga az eszményített, a jóság, a szépség, az erény
jelképeként elénk állított Celesztina alakja is erre utal — éppen itt forr
egybe az ideális a reálissal, az eszményi élet a valóságossal. Határozott megfogalmazást nyer itt a nagyság romantikus kultusza: „Bizony a nagy ember
nem a mindennapiság tekintetével nézi az életet" — mondja, s ugyanakkor
az egyszerű ember nagyságát tünteti ki Kölcsey azáltal, hogy a mindennapiságot vagy a nagyságot nem a szociális helyzet, nem a társadalmi hierarchia
keretében fedezi fel, hanem azon kívül, az ember személyes képességeként:
„ . . . az ember nem egyéb állatnál, míg magát a mindennapiság világításában láttatja. És e világításban láttam én embert kunyhóban és palotában,
alacsony tűzhelynél és dús asztal mellett, durva pokrócon és bársony pamlag felett egyformán." Üjfent megelőlegeződik hát Kölcseynél Petőfi és
Arany népisége, de aztán a gondolkodás folyama más kérdés felé sodorja tovább. Engem az ideál vezérel az úton, mondja Kölcsey, de nézzük, mi ennek
az ideálnak a lényege: „Ez ideál nem vala egyéb a természettől előnkbe szabott pálya magasított képénél." Ekkori gondolkodásában tehát nem különnemű dolgok már eszmény és valóság, de mindkettő az élet realistása valamiképpen: az egyik emberi mivoltunknak életadó, a másik életemelő oldala.
Maga a költészet is kiterjed, s túlárad a maga eddigi körén ebben a felfogásban, s nem a vers vagy a versírás maga jelenti itt csupán a költészetet, hanem mindaz, ami a mindennapiság felett helyezkedik el: „Ezért minden, ki
valaha a mindennapi élet körén túlhatott, kisebb-nagyobb mértékben költői
helyzetben érezé magát." Aztán mondandója alátámasztására neveket, s a nevek mögött méginkább tetteket és teljesítményeket sorol: Platonét, Coriolánét, Szondiét, Zrínyiét, Dugovicsét, hogy majd perdöntő érvként hangozzék a
kérdés: „Nem mindannyi költői léleklobbanás-e?" Ez az élet szinte teljességére kiterjesztett költészetelv felettébb alkalmas arra, hogy elvezessen a mindennapok megnemesítésének programjához, s a tett filozófiájához. De ki is
mondatik, még az írás elején: „Minden álom, ami tettbe nem megy által."
Az ilyen álomból pedig bukás a felébredés.
Teljesen világos tehát, hogy végül is a társadalmi életben való közvetlen
szerepvállalás elhatározásában döntő szerepe a végigjárt logikai útnak és a
73

tudatosságnak, a megfontolásnak van. Csekélyebb jelentősége van ebben a
feladatvállalásban a személyes mozzanatnak, az al- és főjegyzői kinevezésnek, bár a megyei politizálás útján mégis fontos állomások ezek, s a lelki
kondíciók növeléséhez is jókor jöttek. Lényeg szerint azonban inkább a hivatás felismeréséről, az annak betöltéséhez kínálkozó egyéni lehetőség tudomásul vételéről és a mindebből szükségképpen levonandó gyakorlati konzekvenciák tudatos vállalásáról van szó. Ezt támasztják alá egyik — ugyancsak
Bártfaynak írott — levelének következő sorai: „Főjegyzői cím és korona, két
oly dolog, ami nélkül igen-igen könnyen el tudok lenni: de a lelkes férfiak
által megbecsültetés jeleit venni, ez az élet legszebb öröme." Megint egy fontos erény jelenlétét jelzi ez a vallomás Kölcseynél. Olyan erényt mutat,
amely politikusi pályán sorsdöntő szerepet kaphat a kiéleződött helyzetekben
ránkszakadó döntéskényszerek pillanataiban. A hivatali pozíciót önmagában
nem becsülni, de örömmel, jó lélekkel fogadni jó ügyek érdekében, becsült
emberektől, közösségektől, megbízatás gyanánt, a „szellem magasából" le nem
becsülni, de a hétköznapok egzisztenciális szorosaiból felnézve túl nem értékelni, ezt meg kell tanulnia mindenkinek, akit valami cselekvő nyugtalanság
visz előre az életben. Ennek a tudásnak az igazi értéke és közösségi haszna
Kölcsey pályáján majd évekkel később válik egészen nyilvánvalóvá.
A cselekvés igazi lehetőségét nem a címek adják, azok csak formát, keretet nyújthatnak, s mindig az a kérdés, ki milyen lehetőséget lát meg bennük,
s abból mit képes kibontakoztatni saját képességei révén. A megyei politizálás Kölcseynek arra ad alkalmat, hogy a magyar társadalom néhány égető
kérdését megyei tapasztalás alapján, megyei háttérrel vizsgálja és segítse —
egyelőre legalább — a megyei politizálás áramkörébe juttatni. Ezt szolgálják
beszédei és dolgozatai, a megyei bizottságokban végzett munkája és kapcsolatainak tágulása. Mindeme ténykedések közül a legjelentősebb a Kende
Zsigmond megyei politikussal, rokonnal és baráttal együtt, s részben éppen
az ő ösztönzésére vállalt és teljesített megbízatás eredménye: „A szatmári
adózó nép állapotáról" készült jelentés. A közvetlen politikai cél itt az volt,
hogy -alapos dokumentációval és érveléssel elérjék a megyei adóterhek csökkentését. Ám Kölcsey számára ez az alapos, páratlanul gazdag feltáró munka
a nép, a magyar társadalom mélyrétegeinek életébe engedett közvetlen bepillantást, s messze a megyei célon túli következtetéseket. Nem ok nélkül lett
híressé az utókor tudatában ez a munka úgy is, mint az első magyar szociográfia. Kölcsey gondolkodásának fejlődésében elsősorban az a jelentősége
ennek az írásnak, hogy ezúttal rendszerezett felkészülés és tárgyszerű feltáró
munka során szembesülhetett a társadalommal, annak súlyos tényeivel, közállapotaival és belső szerkezetével. Ha a „Töredékek a vallásról" a vallásfilozófia, az egyetemes eszmetörténet; a „Nemzeti hagyományok" a nemzeti történelem, kultúra és karakter feltárásának; a „Mohács" a nemzeteszme filozófiai igényű megformálásának stúdiumát jelentette számára, akkor ez a feladat most a társadalom szociológiai-szociográfiai-statisztikai vizsgálatának és
megismerésének a stúdiumát. Érthető, hogy ennek a munkának jelentős módszertani haszna is volt Kölcsey későbbi közszereplésében, s méginkább népszemlélete kiteljesedésében és demokratizmusában. Az már nem Kölcseyék,
hanem a mi korunk szellemi viszonyaira nézve jellemző tény, hogy milyen
vita alakult ki a 60-as évek elején Szauder József és Barta István történész
között, Kölcsey szerzőségét illetően. Maga a filológiai vita nem is lenne ezúttal fontos, ha nem egy sajátos gondolkodási zavar tükröződne benne, túlságosan is szemléletesen. Ezúttal ugyanis a „zsidókérdés" merül fel egészen sajá74

tos módon, a XIX. sz. elejére visszavetítve. Mint az közismert, Kölcsey —
Kendével együtt — „a szatmári adózó nép állapotáról" szólva igyekszik minden olyan tényezőt szinte tételesen számításba venni, amelynek az előterjesztésükben felvázolt nyomorúságos helyzet létrejöttében szerepe lehet. Tárgyszerűen végigveszik a számszerű adatokat, tényeket, s igyekeznek pontosan, s
egyúttal lehetőleg mélyre ásva, az okokat is felmutatni. Ezeket a társadalom
szerkezetére és az alsóbb néprétegek jogállására utaló megállapításokkal emelik ki. Az írás megyei érdekű, de súlyos megállapításokat tesz a megyei helyzetre, s magára a megyére vonatkozóan. Erős hangsúlyt kap például az elöljárók szerepe a megyei népesség elnyomorodásában: , , . . . az adómennyiség
individuális felosztása egyedül s úgyszólván minden kulcs nélkül a helybeli
elöljárókra bízatik" — mondja a szöveg, jelezve ezzel a népesség anyagi nyomorúságának egyik fontos okát, jogfosztottságát és kiszolgáltatottságát az
elöljárói szubjektivitásnak és önérdeknek. Mindemellett hangsúlyt kap a megyei zsidóság szerepe is ebben a folyamatban, felsorolva azokat a gazdasági
privilégiumokat, a pálinkafőzetéstől az uzsorakamatig, melyeknek lényeges
szerepük van a nép további kizsigerelésében. Közli a zsidó népesség szaporodásának és a „keresztyén" adózó nép számszerű fogyásának arányait, emlékeztetve ezáltal Galícia sorsára. Aki elfogultság nélkül olvassa a szöveget,
annak e sorok alig tűnnek fel, hiszen Kölcsey gyakran fogalmaz élesen, a
tárgyszerűség megtartása mellett, mindig törekszik láttatni is a vázolt helyzetet, s a bajok okait nem akarja a kívülálló hidegségével bemutatni. Barta
István viszont tanulmányában elsősorban éppen a zsidóságra vonatkozó megállapítások alapján igyekszik cáfolni Kölcsey szerzőségét, mondván: Kölcsey
európai szellemű, liberális, haladó gondolkodású író volt, ő tehát nem írhatott le ilyet a zsidóságról, a szöveg tehát csak Kendétől származhat, Kölcsey
legfeljebb stiláris segítséget nyújthatott. Mintha európaiság, liberális és haladó gondolkodás legfőbb kritériuma az volna, hogy ki ír vagy ki nem ír le
adott esetben valamiféle elmarasztaló mondatot a zsidóság társadalmi szerepéről, s függetlenül attól is, hogy ebben tárgyszerűen mennyi igazság van.
A logika azonban kényes dolog, mert nemcsak odafelé, de visszafelé is érvényes kell hogy legyen. Ha tehát mégis Kölcsey írta ezt a szöveget — mint
ahogyan Szauder meggyőző filológiai bizonyító munkája nyomán ezt kell elfogadnunk — akkor tehát Kölcsey sem európai szellem, nem liberális, nem
haladó, csupán azért, mert más fontos és fontosabb tényezők mellett a zsidóság számarányát is besorolta a Szatmár megyei nép elszegényedésének okai
közé. Arról itt nem is érdemes hosszan szólni, hogy maga Kende Zsigmond
is haladó nézeteket vall, liberális szellemű politikus ebben a korszakában,
függetlenül attól, hogy miként vélekedett a megyei zsidóság szerepéről, s
hogy vélekedett-e egyáltalán valamiképpen.
Mindez azonban valóban Kölcseyék korának a problémája. A dolog
lényege egyszerűen az, hogy Kölcsey — Kendével együtt — azt a magyar
valóságdarabot ragadta meg ekkor, amely ott feküdt előtte, csak figyelmesen
meg kellett vizsgálni. Kölcsey ebből a valóságdarabból aztán nagyobb, átfogóbb következtetésekre is képes volt, a szemhatárát nem a megye határai
jelölték ki, de éppenhogy tágulni segítették a szatmári népről szerzett tapasztalatai is. A „sorsvonás tárgyában" írott előterjesztése szintén éppen ennek a
társadalompolitikai szemléletnek a megerősödését, rögzülését jelzi. Itt is a
tárgyszerűség és a képi láttatás módszere ötvöződik, amint az erőszakos katonafogás és a bizonytalan időre szóló katonáskodás rendjét bírálja — a kis
otthonok éjszakai riadalmait, s a nép kiszolgáltatott helyzetét ismét élénken
75

ecsetelve — s logikusan bizonyítja ennek a rendszemek lélektani és t á r s a d a lompolitikai ésszerűtlenségét. Tágas európai látásmódja és nemesi liberalizmusa éppen e „kötelező dolgozatok" révén egészül ki végérvényesen e g y f a j t a
plebejus demokrata gondolkodással és érzülettel.
Kölcsey életének ez a korszaka a nemzeteszme kiforrásának, a t á r s a d a lompolitikai látásmód kifejlésének és a gyakorlati politikába való belépésének története. A gondolatok úgy borulnak itt egymásba, mint egy gazdag
kert fáinak a koronái, dús lombozattal egységes gondolati t á j a t alkotva.
A nemzeteszme elvontságát a társadalmi gondok pontos ismerete h í v j a le a
földre, s a nemzet eszmei képe emeli magához, s teszi nagyarányúvá az egyes
társadalompolitikai kérdések vizsgálatát, s az ezek nyomán születő racionális
következtetéseket. Az eszmei nemzet égisze alatt és a társadalmi osztályszempontok fölött formálódik meg nála a nemzeti egység egyszerre liberális-demokratikus és heroikus nemzetépítő gondolata: „ . . . hol a paloták u r á n a k
őse győzött, vagy halt, ott győzött és halt a kunyhók lakójának őse is. Ily
emlékezetnek egyetemi joga van minden szívhez. Rang és birtok egyesek saj á t j a : a nemzet és haza nevében mindenki osztozik." Szinte jelképes jelentőségű, hogy ez a mondat éppen a Mohácsból való. Kölcseyben valóban a m a gyar történelem formálta meg a gondolkodót. A gondolkodás következetessége és maga a történelmi helyzet pedig megformálta az induló politikust,
aki szellemileg elkészült m á r az útra, hogy végigjárja a gyakorlati próbát, s
elvégezze azt, ami nemcsak szép emberi feladat, de adomány is a sorstól: a
kész, tiszta gondolattal beoltani és megnemesíteni a mindennapi vegetáció
felfelé törő vadalanyait.
(A befejező

részt következő

számunkban

BELICZAI MÁRIA RAJZA

76

közöljük.)

FRIED ISTVÁN

A cseh—magyar kapcsolatok jellegéhez
Hogy elért a „hírneves cseh történetíró", a Magyar Tudományos Akadémia kültagja, Frantisek Palacky halálhíre Budapestre, a magyar Akadémia
főtitkári hivatalában a részvét kifejezése mellett a méltó megemlékezés formáinak nem könnyű kérdése vetődött föl. Hiszen a cseh történetíró és politikus törekvései nem egyszer keresztezték a magyar történetírás szándékait
és magyar politikai rétegek törekvéseit, a kapcsolattartás mellett időnként
nagyon is kevéssé méltányos kifakadások, olykor jogos, máskor túlzó bírálatok jellemezték Palackynak a magyar tudományossághoz és politikához való viszonyát; és megfordítva: nagyrabecsülés, ismertetés, tudományos vita és
heves elutasítás között ingadozott — korszakonként változva — a cseh történész és politikus magyar „befogadása". Mindezzel akadémiánk főtitkári hivatala is tökéletesen tisztában volt. A főtitkár ismerte Palacky műveit. Nemcsak hírből, nem csupán közvetve, nem kizárólag olyan — felületes — módon, ahogy egy akadémiai főtitkárnak a külső tiszteleti tagok munkásságát
ismernie illik. Hanem behatóan; mint valaki, aki munkáihoz forrásanyagot
keres és lel, az olvasó, a forrásbúvár szemszögéből. A főtitkár korábban hivatalos minőségben levelet váltott a cseh történetíróval, még 1865-ben, amik o r Palacky német nyelven kiadott „Csehország története" című munkájának
ötödik kötetét, Eötvös József közvetítésével, eljuttatta az Akadémiához. A főtitkár úgy érezte, hogy a kötelezőnek vélt kegyeleti megemlékezés nem reprezentálhatja megfelelőképpen a vitára kész megbecsülést, sem Palacky, sem
műveinek magyar megítélése nem fér bele egy bármily kényelmesnek látszó
sémába. A megemlékezésnek tükröznie kell az elismerést és a politikai tevékenység tartózkodó fogadtatását, a történészi, forrásfeltáró teljesítmény méltatását és egy óvatosságból és szélsőségekből összetevődő cseh álláspont bírálatát. Ezért ekképpen jelölte ki a megemlékezés helyesnek vélt irányát: „az
ő heves faj-szeretetét csak tárgyias felfogással méltányolhatjuk, míg tudományos érdemeit föltétlenül magasztaljuk". A főtitkár, e nemes hangvételű,
bölcs sorok írója, a Csehország története német változatának haszonnal tanulmányozója: Arany János, aki a Toldi szerelmében jócskán használta föl Palacky szorgos kutatásának eredményeit.
Arany János mértéktartó vélekedése azonban nem kivételnek számított
az 1870-es esztendőkben. Nekrológban emlékezett meg a cseh nemzet nagy
halottjáról a Vasárnapi Űjság -á-r aláírású vezércikkírója. Hadd figyelmeztessünk arra, hogy a Vasárnapi Űjság a korszak legolvasottabb képes magazinja, amely mindenekelőtt az alsóbb középosztályra számított, annak véleményét igyekezett irányítani politikai, művelődéstörténeti cikkeivel, amelyek77

hez többnyire illusztráció járult. Frissen, mozgékonyan reagált az európai
politika eseményeire, a belföldi közélet fordulataira, szívesen foglalkozott például — persze, nem tudományos alapossággal — távoli földrészek néprajzával, de számos dolgozatot, „kis színest" közölt az akkoriban „egzotikus" balkáni népek életéről és szokásairól is. A lap évfolyamait forgatva, találkozunk
a hazai nemzetiségek és a szomszédos népek irodalmával, folklórjával. Így
nem csodálkozhatunk azon, hogy Palacky nekrológja a lap egy számának vezércikke, amely behatónak mondható ismertetést közöl, ezúttal nem a pálya
bőséges érdekességeit, olykor meglepő fordulatait, egy nagyívű karrier váratlannak ható eseménysorát adja, hanem valóban méltatást, még ha egyoldalúnak tetsző magyar szemszögből is. A hangütést jól jellemzi, hogy Palackyról, mint „becsülni és megbecsülni való ellenségünk"-ről szól, „hírneves
cseh tudós, a szlávok nagy történetirója, a cseh nemzeti mozgalom egyik legkiválóbb vezérférfia", akinek érdemeit a cikkíró világosan látja, s a csehek
Deák Ference minősítéssel illeti. 1876-ban úgy alakult a politikai helyzet, hogy
a „szlovák kérdés" a cseh—magyar közeledésnek egyik akadálya volt, a cseh
nemzeti mozgalom egy jelentős részének úgynevezett ausztro-szlávizmusa, más
részének valóban egyoldalú szláv orientációja, továbbá a magyar politikai törekvések egy részének „ausztro-hungarizmusa", más részének negyvennyolcassága általában kevéssé kedvezett a csehek és a magyarok között fennforgó
vitás kérdések mindkét fél részére megnyugtató megoldásának. A birodalom
dualizmusának (Ausztria—Magyarország) átalakítása trializmussá (Ausztria—
Magyarország—Csehország) természetesen nemcsak bizonyos magyar körök
kezdeti és mindvégig tartó ellenállásán hiúsult meg, de a magyar ellenállás
kedvezőtlen visszhangot váltott ki a trializmusban megoldást látó cseh körökből.
E háttér ismeretében folytathatjuk a nekrológ olvasását. A szerző Palackyt egyoldalúsággal vádolja, ő volt az, aki „jobban gyűlölte ellenségeit,
mint szeretni tudta hazáját". S végezetül a történetíró politikai törekvéseinek
és ezen keresztül Palackynak álláspontjának jellemzésére idézi a nekrológ
szerzője Szalay Lászlót, Palacky történetírásának értő magyar bírálóját: Palackynak ugyanis egyik alaptétele, „nemzeti mitológiájá"-nak egyik meghatározója az alábbi kiindulópont, hogy tudniillik a magyar honfoglalás a Kárpát-medencében, majd a magyarok letelepedése a szlovákok történetének nagy
szerencsétlensége, mivel a magyarok így elvágták az északnyugati, illetve a
déli szlávok természetes érintkezését, beékelődtek a szlávok közé.
Mindazonáltal mégsem ezek a híressé-hírhedtté vált mondatok határozták meg Palacky magyar befogadását, inkább Csengery Antalnak még 1850ben kifejtett álláspontja. „Csehország történetírója és története" című tanulmányában félreérthetetlenül szögezi le, miért kell tudomásul venni, olykor
vitában tisztázni a cseh—magyar álláspontokat, miért kell alaposan tanulmányozni Palacky műveit: „Csehország történetének nem egy lapja van érintkezésben hazánk történetével. Sokszor folyt be a két nemzet egymás sorsára,
olykor eldöntöleg..." — írta Csengery.
Csengery tömörségében is sokat mondó megállapítását igazolta a magyar
tudományos- és szépirodalom, amely 1827 óta (!) kísérte figyelemmel Palacky
pályájának alakulását. Alig találunk olyan újságot, hírlapot, tudományos
szemlét a reformkorban, amelynek évfolyamait átlapozva, ne bukkanna föl
Palacky neve, egyetértőleg idézve egyik-másik tételét, esetleg tárgyilagosan
ismertetve könyveit, máskor ingerülten elutasítva fejtegetéseit, mint amelyek
— a bíráló szerint — sértik a magyarok érzékenységét. A Tudományos Gyűj78

temény, a Tudománytár, a Figyelmező, a Nemzeti Újság, majd később a Pesti
Napló hasábjain ütközünk bele a Palackyval kapcsolatos cikkekbe, bírálatokba. Vitatkozik vele a Codex diplomaticusáról ismert Fejér György, a Pesti
Hírlap egy 1847-es cikkében Kemény Zsigmond, egy pozsonyi német lapban
ismertetést közöl Palacky műveiről Kazinczy Ferenc talán leghívebb barátja,
Rumy Károly György (Pressburger Aehrenlese, 1836), egy kevésbé neves értekező, Dinnyésy Mihály „Némelly szó Veszprém nevéről" című tanulmányának jó néhány passzusát építi Palacky tételeire (Tudományos Gyűjtemény,
1839), Palaekynak vatikáni levéltári kutatásai alapján közöl dolgozatot Kölcsey
Ferenc diákkorának tanúja, a Kölcsey ifjúkoráról könyvet publikáló magyar
történész, Kállay Ferenc (Nemzeti Újság, 1845). S meg is fordíthatjuk szemlénk irányát: Palacky olyan kiemelkedő magyar közéleti, irodalmi személyiségekkel állt kapcsolatban, mint Vörösmarty Mihály, Teleki József, Mailáth
János, Toldy Ferenc, tudott Berzsenyi Dániel költészetéről, Eötvös József
munkásságáról, rendszeresen küldött könyvet a Magyar Tudományos Akadémia számára, Pesten jártakor nemcsak az itt élő „szláv" személyiségekkel találkozott, hanem magyarokkal is, például a Nemzeti Színház egy előadását az
akadémikusok páholyából nézte végig. Maga tudott magyarul (ifjúkorában tanult meg), öccse Sopronban járt líceumba, s erről levelezésük tanúskodik.
Ezek a szinte találomra kiragadott személyes kapcsolatok egyrészt elmélyítették a kölcsönös érdeklődést, másrészt lehetővé tették a kiindulópontok
különbözősége, a bizonyítandó tételek nyilvánvaló eltérései ellenére a kölcsönös megbecsülést, vagy divatos szóval megfogalmazva: a dialógust. Lehetővé
tették, mivel a vita történeti anyagon alapult, a nemzeti jellegű előfeltevések
és indulatok ellenére múltbeli jelenségek, folyamatok értelmezését levéltáriokleveles kutatásokra építő művekben realizálta. S ez már a délibábos történetszemlélettel szembeforduló, a historizmusra hajló, az „ahogy valójában
volt"-elvét érvényesíteni kívánó történetírások vitája volt, amelyből természetszerűleg nem hiányoztak a nemzeti legendák, a mitologikussá növesztett,
nemzetkarakterológiát célzó gesztusok sem, de amely a módszertani eljárásait tekintve a történeti események hívebb rekonstrukcióját tűzte ki célul.
Az már a magyar könyvkiadás „paradoxonai" közé tartozik, hogy míg
Palackyról viszonylagos bőséggel állnak rendelkezésünkre magyar szerzők tanulmányai, illetve Richárd Praizák brnói történész-irodalomtörténész adatközlései (egy értekezése olvasható magyarul is), addig Palacky főművét, a
„Csehország története" című szakmunkát a XIX. század magyar olvasói német nyelven olvasták, így Jókai Mór is, akinek kedves-mulatságos regényhőse, Tallérossy Zebulon Palackyra hivatkozva nevezi el egyik „leánykáját" Libussának. A szlavista szaktörténészek rendelkezésére állott e hatalmas vállalkozás cseh szövege is; de a magyarul olvasó nagyközönség csak 1984-ben jutott egy szerencsés kézzel válogatott kötethez. Az Európa Kiadó „Clio, Klaszszikus történetírók" című sorozatában látott napvilágot „A huszitizmus története" címmel, mintegy hétszáz lapon a „Csehország története" válogatott
anyaga. Tegyük hozzá, hogy Palacy 1526-ig írta meg Cseh- és Morvaország
történetét, de talán éppen a huszitizmus történetét tárgyaló fejezetek a legszínesebben megírtak, számunkra ma is érdekesek és tanulságosak. Jól mutatják a történész beleélő és megjelenítő készségét. S azt is jelzik, hogyan és
mely pontokon tér el a magyar kutatástól (tudniillik a XIX. század magyar
történeti közgondolkodásának Zsigmond királyról kialakított képétől). Ilyen
és ehhez hasonló eltérések jegyezhetők föl, ha a „csehek Magyarországon" témakör cseh és magyar feldolgozásait vetjük egybe, tudniillik hogyan értékeli
79

és jellemzi egy cseh író és egy magyar író a XV. század második felének
eseményeit, vagy akár Mátyás király csehországi hadjáratait, és így tovább.
A Palacky-kötet megjelenése nyilván segíti az egyetemi történelemoktatást, hozzájárul a látókör tágításához, és nem utolsósorban a cseh—magyar
kapcsolatok jellegének ismeretéhez. Hiszen a cseh nemzet „atyjá"-nak szemlélete „huszitizmus-elképzelése, „történetfilozófiája" nem csupán egy kivételes
tehetség magánnézeteit reprezentálja, hanem kifejezi kora társadalmi közgondolkodását, illetve irányítja a társadalmi közgondolkodást is. Máig ható reflexekre ismerünk Palacky műveinek egyes kitételeiben, a nemzeti önszemlélet
máig ható forrásainál vagyunk. Nem feltétlenül Palacky leleménye mindaz,
amit a műben olvashatunk, de az ő rendkívül szuggesztív előadásában vált
széles körök (és nemcsak történeti körök) érvévé. Ebből a szempontból érdemes — vállalva a kockázatot, hogy az eredeti kontextusból kiragadunk mondatokat — néhány alaptételt idéznünk Palacky tói:
„A 15 század elején a köznép személyes szabadsága és műveltsége nagyobb volt Csehországban, mint bárhol másutt. Bármilyen régen vert is gyökeret a feudalizmus cseh földön, a demokratikus ősszláv szellem még mindig alapvetően befolyásolta a cseh társadalmat. A személyi alávetettség még
ismeretlen volt; az emberi viszony, hogy valaki egy másiknak örökletes tulajdona lehet, eleddig idegen volt a csehektől, noha akadtak már olyanok,
akik a szomszédos népek példájára szívesen bevezették volna."
Még csak azt sem mondhatjuk, hogy Palacky itt csupán összegezte egy
valamikor volt, és a szlávok természetes létformájának megfelelő demokratikus szláv közösségről kialakult „egykorú" ábrándot. A kutató egészen a német történetbölcselő látomásáig talál vissza, Johann Gottfried Herderig, az
„Eszmék az emberiség történetének filozófiájához" nevezetesen nagy hatású
„szláv'-fejezete tartalmazza — igaz, kifejtetlenül — az ősszláv demokrácia
eszméjét. Ezt az eszmét a romantika jegyében és igézetében élő szláv gondolkodók kapták föl, dolgozták ki, innen került cseh viszonyokra alkalmazva
Palacky művébe. S innen jutott tovább a későbbi cseh politikai gondolkodásba a tétel, miszerint a cseh a demokrácia népe, máig tartó hit a csehek
demokratikus hagyományairól — s ezzel párhuzamosan: külföldről, mindenekelőtt a németektől vették át a feudalizmust, amely a cseh nép-nemzet lényegétől idegen.
Egy másik szemelvény továbbviszi a följebbi gondolatot, és szoros kapcsolatban van a nemzeti öntudat formálásának szándékával.
„A cseh nemzet nem csupán a szabadság, de a műveltség dolgában is mások előtt járt a huszita időkben. Korábban említettük már, hogy a városok
és a falvak országszerte mily sok iskolával büszkélkedhettek a 14—15. században; IV. Károly évtizedes tudománypártolásának és a cseh nép tanulékonyságának köszönhető, hogy Csehország s főleg Prága lett az Alpokon és
a Rajnán inneni területek szellemi központja. Európa minden részéből jártak
ide műveltséget szerezni, tudományt és művészetet tanulni."
Nem lenne helyes, ha Arany János „Toldi szerelme" című elbeszélő költeményének idézésével jeleznénk, mennyire eltérő képet fest a cseh történész
magyar kortársa a valóban kiemelkedően jelentős uralkodóról. Egy szépirodalmi mű és egy történetírói teljesítmény egybevetése sosem vezet eredményre. Inkább a cseh nemzetkarakterológiát célzó vonásokra emlékeztetünk, az uralkodó tudománypártolása önmagában nem emelheti Európa élvonalába, sőt első helyére a cseh nemzetet, ehhez a nép műveltség iránti kivételes fogékonysága is szükséges. S ez az attributum is ott látható a cseh ném80

zetjellemet később rajzolgatok írásaiban. A továbbiakban Palacky a nemzeti
irodalom emelkedését említi, s ezáltal olyan nemzeti fénykort, „aranykort"
körvonalaz kortársai előtt, amelynek elérése a jelenkor elé kitűzött cél is egyben, „a husziták kulturális fölényét még ellenségeik is elismerték", írja, megjegyezve azonban, hogy vallásos irodalomról és műveltségről volt szó.
A gondolatmenet lezárásául aztán messzeható elveket fogalmaz meg a történész, egy pillanatra kizökken a tárgyilagos elbeszélő szerepéből, s a nemzet
oktatójának álarcát ölti magára. Még mindig — látszólag — a huszitizmus korának műveltségi-társadalmi viszonyait fejtegeti, de szeme előtt és olvasói
szeme előtt a jelenkor lebeg, annak műveltségi-társadalmi viszonya. S a fejtegetés az ősszláv demokratikus szellemről ebben a gondolatkörben új elemmel párosul: a fehérhegyi csatában elszenvedett, és a cseh államiságot megszüntető vereség annak köszönhető, hogy az ősszláv demokratikus szellem elenyészett, kiépült az idegenektől átvett feudális rendszer. Mert „csak a szabad ember képes eszmékért lelkesedni, vagyonát és életét feláldozni; az anyagi
lét gondjaival gúzsba kötött jobbágyból hiányzik az efféle fogékonyság.
Ugyanígy csak az általános szabadság, önállóság és műveltség lehet a hétköznapiságon felülemelkedő, merész, kezdeményező széllem táptalaja."
Az ilyen és ehhez hasonló „kiszólások" is megértethetik, miért volt Palacky történetírásának olyan roppant hatása a közvéleményre, milyen módon
fogalmazott meg eszméket, amelyek jegyében egy önállóbb államiságért lehetett harcba-parlamenti csatákba indulni. Ez a történeti hátterű gondolkodás határozta meg a cseh politikai törekvések frazeológiáját, és sugallta a
figyelő, majd a monarchia nemzetiségi kérdését napirenden tartó publicisztikának a szláv demokratizmus, illetve a nem szláv (többnyire: magyar!) nemesi magatartás, gondolkodás, jelleg végletekig sematizált, ám sok helyütt
máig élő képét. S bár jóllehet Palacky Csehország története című művének
„negatív szelleme" nem elsősorban a magyarság, hanem a németség (elődje,
a pesti lelkész, Ján Kollár: irigy Teutóniát emleget), a magyarországi nemzetiségi kérdés „nyugati" és szláv vitatkozói éppen nem mellőzték Palackinak
ezt a leginkább Herdertől, valamint szláv néprajzos-történetíró kortársaitól
e történeti munkába átemelt „érvét", „megállapítását". A demokratikus szláv
és a nemesi vagy arisztokratikus magyar később egyes szlovák, horvát regények egyoldalúan, feketén-fehéren megrajzolt szereplője lesz. Az idegennek,
a betolakodottnak, a XX. század elejétől már így is: „asszimiláltnak" a nemzet egészséges rendjét, a nép romlatlan lelkületét megrontó magatartása, viszályhoz vezető tevékenysége, az ősszellemet értetlenül szemlélő igyekezete'
aztán nem kizárólag „szláv" gondolkodók írásaiban kap kifejtést. A XIX. század keiet-közép-európai közgondolkodása, történetírása, olykor történeti regénye egészen más hangsúllyal, más szemlélettel tekintett még erre a kérdésre;
Még nem a nemzeti lélektől „idegen" kapitalizálódás ellentmondásai késztették erőteljes fogalmazásra a tollforgatókat; a polgárosodásnak itt még kezdeti szakaszán állunk. A romantika ideáltípusául tekintett Jókai Mór nagyon
is elképzelhetőnek vélte a nemzeti jellegű kapitalizmust, az ő ezermester iparosai, mérnökei, a birtokokat modernizáló földesurai, és a Magyarországon
igazi otthonra lelő, de idegenből származó mesterei harmóniában építhették
egy álombeli Magyarország második évezredét. Palackynál érezhető (bármennyire tett' is élete nagy részében az ausztro-szlavizmusra) a történelminek és szinte végzetesnek tekintett német—cseh ellentét túldimenzionálása,
csakhogy a cseh történész, nem egészen függetlenül politikai elképzeléseitől,
nem éget föl minden hidat. Amit a történelem tanulságának vél: a cseh de81

mokratikus ősszellemet kell eredeti formájában rekonstruálni. Csehek és idegenek viszonyát, szükségszerű össszeütközését kommentálja műve egyik helyén:
„A feudális rendek már Ottokár idejében gyökeret eresztettek Csehországban, s azóta egyre terebélyesedtek. Nyugatról jöttek és telepedtek le az
országban, akárcsak az egyházi rendek, s emezekben támaszt találtak, így
szinte együtt gyarapodtak velük; egyre azon fáradoztak, hogy letöröljék magukról a másféleség, az idegenség jegyeit, és otthonossá válva beleolvadjanak
a nemzetbe. Ez a törekvésük azonban még nem hozott teljes sikert; az ősi
szláv lelkület, amely nem tűri a rendi különbségeket, erősen kitartott vele
szemben, mégpedig jobbára a megszokás erejénél fogva, s nyílt ellenszegülés
nélkül. Erre a kitartásra a huszita háborúk serkentőleg hatottak, oly módon,
hogy nem csupán visszaidézték az ősi társadalmat a csehek tudatába, hanem
új szervezeti és tevékenységi formákkal is gazdagították."
A huszitizmus kora, megannyi harca — Palacky szerint — a cseh nemzet
függetlenségéért folyt, és ebbe a függetlenségi küzdelembe beleértette a szellemi függetlenséget is, a nemzeti irodalom és művelődés szabad kifejlését, a cseh
elem általános dominanciáját Cseh- és Morvaországban. E kívánság (vagy követelés?) alátámasztását szolgálja a történészi munka; a törekvés jogos, mert
történeti érvekkel igazolható. Nem Palacky az egyetlen gondolkodó, aki az immár darwini „létharc" elméletében hivő nemzetpolitikus gesztusaival reagál a
XIX. század második fele nemzetállamot sürgető elképzeléseire. S ha Palacky
a történeti jog alapján áll is, és érvelése jellegzetesen történeti jogi is, a csehek és németek sokszázados cseh-morvaországi küzdelmének eseménytörténete
felől elemzi a történelemnek és jelenkorának tanulságait. Aligha vitatható,
hogy jócskán lelhető leegyszerűsítés Palacky nézeteiben, alapos forráskutatás
sem tántorítja el néhány alapvető nemzeti legendától; aranykor-konstrukciója
nemigen bizonyítható a történelem tényanyagával. Mégis, mindezek ellenére,
ú j fejezet kezdődik vele a cseh történetírásban és részben közgondolkodásban,
valamiképpen párhuzamban a centralisták magyarországi szerepével, Szalay
László és Eötvös József, valamint Kemény Zsigmond részben reformkori,
részben szabadságharc utáni tevékenységével. Űj minőséget képviselnek ezek
az említett gondolkodók, mivel a romantikából kiindulva, a nemzetnevelői
szándékot, a közvetlen didakszis olykor leegyszerűsítésre csábító gondolatait is
felhasználva, a kortárs európai gondolkodással, történetírással, jogfilozófiával
lépést tudtak tartani. Náluk világosabban aligha elemezték a XIX. század
uralkodó eszméit, liberalizmusban gyökerező eszmeviláguk valóságosan is demokratikus államberendezkedés lehetőségét körvonalazta (különösen akkor érzékelhető például Eötvös és Palacky elképzeléseinek demokratizmusa, társadalmi-nemzetiségi politikájuk liberalizmusa, ha ahhoz mérjük, ami valóban
megvalósult). Amikor Palacky a szláv ősdemokráciáról szól, akkor kevesli a
jelen demokráciáját; amikor a cseh történész a hajdani cseh műveltség el
enyészésén kesereg, akkor egy újra ébredő művelt társadalmat vizionál; mir
ahogy Eötvös közoktatási reformjai is egy mind műveltebb társadalom lehetőségét rejtették magukban, nemzetiségi elképzeléseinek pedig éppen nem az
volt hibája, hogy nem hajtották végre, sem a betűjét, sem a szellemét.
S itl ezen a ponton kanyarodhatunk vissza akadémiánk egykori bölcs
főtitkárához, Arany Jánoshoz. Pontosan kijelölte, milyen szellemben lehet,
szükséges és érdemes méltatni Palack^ sokirányú tevékenységét. Ami a „tárgyias felfogás"-t illeti, mint a méltánylás hangnemét, erre a cseh—magyar
kapcsolatok kutatói már eddig is. több példával szolgáltak (a mártírhalált halt
82

Sárkány Oszkártól kezdve az 1984-es kötet utószavát író Benedek Gáborig);
ami pedig a cseh szerző tudományos érdemeire vonatkozik, annak elismerése
maga az 1984-es kiadás. Ám ezen túl is érdemes kézbe vennünk ezt a szépen
kiállított kötetet, ás érdemes szembesítenünk a kortárs magyar történészekkel
(mindenekelőtt Szalay Lászlóval): nemcsak a kelet-közép-európai régió két,
számos hasonlósággal és számos eltérő vonással rendelkező gondolkodástípusát regisztrálhatjuk; tehát nem pusztán az eltérései ellenére is sok tekintetben
rokon történészi törekvéseket, nemzetpolitikai reagálásokat, hanem a kapcsolattartás szándékát is. Tudniillik azt, hogy a másik fél érveinek tudomásul
vétele, tisztes vitában történő feldolgozása, érvek alapján való cáfolata, korrekt ismertetése: a tudományos etika alapvonása, s az egyetlen lehetséges (és
most már nemcsak tudósi) magatartás. Szalay László pontosan ismerte Palacky elfogultságait, és Arany János is tisztában volt a cseh tudós egyoldalúságával, mint ahogy Palacky előtt sem maradt homályban magyar vélekedések elfogultsága és egyoldalúsága. Mindezt tudva, mindkét fél fontosnak tartotta a kapcsolattartást, könyvküldeményekkel, recenziókkal, nem tendenciózus idézetekkel, s amíg lehetett, személyes találkozásokkal. Ami adatok értékelését illeti, ami történeti jelenségek magyarázatára vonatkozott, ami távoli
(vagy közeli?) nemzeti célokat körvonalazott, abban lehetett eltérés. Ez azonban nem lehet(ett) akadálya a dialógusnak. A magyar Palacky-recepció egyik
hatalmas tanulsága az, hogy különféle népek tudósai (és szépírói) között
elképzelhető termékeny vita, megvalósítható a gondolatok cseréje, a gyökeresen más alapállás ellenére is a kölcsönös tisztelet, a másik félnek legalábbis
meghallgatása; mint ahogy Palacky egész életében figyelte a magyar eseményeket, regisztrálta a maga számára a magyar változásokat, és egyetértését
éppen úgy nem titkolta, mint egyet nem értését.
Szó sincs arról, hogy Palacky és magyar kortársai között a viszony
„idilli" vagy baráti, félreértésektől vagy félremagyarázásoktól teljesen mentes
lett volna. Ám a másik fél kötelező tiszteletének szándéka, az „ellenfél" (igenis: kötelező!) megbecsülése még a félreértések és félremagyarázások ellenére
is kapcsolatkeresésre ösztönzött, és ezáltal a megértés előtt hagyott nyitva ;—
bármily parányi — kaput. Palacky történetírói életműve érdekes olvasmány,
életpályája pedig levonandó tanulságokkal gazdag. Az életmű és életpálya tanulságaiból ragadtunk ki egy kisebb csokrot.

h

83

Illyés Gyula: Csak igazat
Az Illyés életműsorozat öt drámakötetében huszonegy darab jelent meg,
ezt egészítette ki a Rivalda már a szerző halála után — a pécsi bemutatót követően — a Kiegyezés című drámával. A terjedelmes drámai életmű szervesen kapcsolódik Illyés egyéb műnemeihez, s fontos helye van nemcsak a szigorú gondolati terv szerint alkotó író művészetében, csúcsaival — Kegyenc,
Tiszták — a magyar drámaművészet élvonalában jelölhetjük meg irodalomtörténeti helyét. Ha történetileg vizsgáljuk Illyés hatalmas életművének a
drámaírói fejezetét, akkor közel negyven év alkotómunkájának — A tű foka
1944-ben jelent meg, a Kiegyezés 1983-ban — belső állandóságára és változására egyszerre kell figyelnünk. Illyés drámáiban is szenvedélyesen nézett
szembe a nemzet történelmi és jelenkori sorskérdéseivel. Ez a közösségi elkötelezettség egyik jellegadó vonása drámaművészetének. Eközben azonban a
magyar történelmi dráma hagyományát teljesítette ki, majd a magyar drámairodalom hiányzó, helyesebben elsüllyedt műfajait próbálta ú j életre kelteni vásári komédiáival; a magyar farce megteremtésén fáradozott jelentős
eredménnyel. A történelmet festő és elemző drámák helyét már a hatvanas
években a realista alapozású történelem- és erkölcsfilozófiai drámák példázatértékű sora vette át. A hatvanas években Illyés drámaművészetében egymást kiegészítve, szinte egymással feleselve jelennek meg a tragédiák és a
vígjátékok. Majd egyre erőteljesebben kapcsolódik össze ez a két műfaj, s a
hetvenes évek Illyésének kesernyés bölcs szemlélete már úgy ötvözi ezeket,
hogy olykor bajos a hagyományos műfaji címkéket a darabokra ragasztani:
a vígjátéki mozzanatok tragikus motívumai komorlanak föl, máskor a tragédiákat a tehetetlenség, a történelemből és az emberi természetből eredő
képtelenség színezi komikus elemekkel. Esetleg a drámai konfliktus kiegyezésben, helyesebben: a két kényszerített út kikerülésével oldódik föl. A darabok atmoszféráját az iróniának és a tragikumnak különleges szintézise határozza meg. A kérdésfelvetések pedig az általánosabb elveket érintik, jóllehet Illyés kísérletező szenvedélye az utolsó pillanatig ellenállt a könnyű besorolásoknak. A Csak igazat kötet három darabja is az azonosság és különbözőség dialektikájával kapcsolódik az életműbe. Ezek a különböző színvonalú darabok nem érik el az életmű említett csúcsait, de a gondolatrendszer
szerves részei.
A Csak igazat különlegessége műfajilag az, hogy ez Illyés egyetlen monodrámája, vagy pontosabban: két, egymástól időben nagy távolságban játszódó monodrámának az összekapcsolása ez a darab. Első részének ötletét és
több motívumát Nagy Lajos Egyiptomi íródeák című novellájából kölcsönözte.
84

Nagy Lajos szatirikus novellája többezer éves emlékezetet sűrít. Hőse minden
korban pusztulásra volt ítélve, de összes halála közül akkor várta a legszörnyűbb, amikor értelmes volt, egyiptomi íródeák korában. Büszkén mondja el
azonban, hogy miképpen játszotta ki inkvizítorait: óriási önfegyelmezéssel,
önidomítással eltitkolta értelmességét, bambának mutatta magát, összevissza
beszélt, ezért őt felmentették, míg a többi vádlottat kivégezték. Ez a módszere annyira bevált, hogy azóta már semmiféle kérdésre nem válaszol, a véleményét mindig eltitkolja. íme, milyen okos ő. Nagy Lajos hőse úgy adja
elő ezt a történetet, hogy diadalként értelmezi azt, aminek az értelme pedig
az élet gondolati, erkölcsi értékeinek a feladása a puszta létezésért. Illyést ez
a novella ragadta meg, de nemcsak a tudás veszedelmeiről akart szólni drámájában. „Behatolni nemcsak a Kínzott, hanem a Kínzó — az örök inkvizítor — lelkébe: ez a félelmes cél kísértett. Hogy miként válhat ember is
szörnyeteggé, oly önhittség útján, amely már embertelen. Megérteni azt, ami
megérthetetlen, mert megbocsáthatatlan. És azt, hogy az áldozat akkor is
világgá kiálthatja az igazságot, ha »elárulja«. Ha szégyenérzetünknél fogva
ráz meg bennünket" — írja az előszóban. A darabban nincs egyensúlyban a
kínzott és kínzó bemutatása, hiszen a kínzott monológja természetszerűleg
csak a saját gondolkodásmódjának a mély elemzését hordozhatja az ítélethirdetés előtti feszült órában, a kínzóét inkább megsejteni engedi. A dráma
első részében a megtagadott igazság világgá kiáltását a kínzott erkölcsi önmegsemmisítésének a folyamatában mutatja be Illyés Gyula. Az írnok azt
kutatja, hogy vajon hol rontotta el álcázó, önmagát eltitkoló szerepét, hogyan
sejthették meg róla, hogy értelmes, hiszen amikor a főpap gyengének mutatkozva, szövetségest keresve látogatta meg őt a börtönben, akkor is bolondnak tetette magát előtte. Ironikus és tragikus mozzanat ez: az írnok aggódással elemzi azt a szerepet, melyet gyűlöl, de önvédelemül visel. Közben gyűlölete a megalázkodás ellen az öngyilkosság gondolatáig vezeti, mintegy megmagyarázza önmagának, hogy az élet utolsó perceiért való alázkodása összeegyeztethetetlen a tudással, emberi méltósággal. Ennél sokkal több a méltósággal vállalt öngyilkosság. Csakhogy ehhez az írnok gyáva. Viszont mélyen
elítéli gyávaságát, gyűlöli magában a nyüszítő ebet, fogvacogó szolgát. Mégis
végtelenül boldog, amikor kiderül, hogy — egyedül őt — felmentették, s boldogan komponálja hálálkodó szövegét. Lázas monológja gazdag világot mutatott be érzelmi és gondolati vonatkozásban. Ennek a világnak morális megítélését is világosan fogalmazta meg, ezzel kimondta az igazságot. Megtagadásával is, hiszen azt választotta, amit mélységesen elítél. Az írnok azzal
váltja ki a néző-ólvasó indulatát, fölényérzését, hogy annak örül önfeledten,
amit megvetett. A keserű illyési bölcsesség itt éppen az, hogy tudja és láttatja az emberi gyengeséget, a hősiség' hiányát. Az írnok letagadta tudását.
A darab második részének története ennek a problémakörnek a fordítottját
mutatja be szintén monológ formában. A második világháború utáni népbírósági igazolóbizottság képtélen vádakkal illet egy írót, aki körül a hamis
vádak hatására megváltozik addigi közege. Bár könnyűszerrel tudja cáfolni
tényekkel a vádakat, mégis beszennyeződik, s felmentésekor már bűnösként
ítéli el önmagát. Űgy kikészült a vádaskodás folyamatában, hogy a közhangulat megnyugtatása végett, a közösség érdekében vállalja bűnösségét. A darabban kitűnő annak az ábrázolása, hogy az ártatlanul vádolt ember a tisztázás közben is szennyeződik a közhangulatban, de nem ennyire meggyőző az
író beismerő vallomása. Igazának tudatában annyira megvetette vádlóit, hogy
nehéz hitelesnek érezni a benne kialakult önvádat. A két rész fölött álló cím
85

— Csak az igazat — összefoglaló értelme az, hogy sem a gyávaságból való
hazug életmentés, sem a dacból, áldozatvállalásból, belátásból „bevallott" hazugság nem emberhez méltó.
A Homokzsák Illyés Gyula talán legkevésbé sikerült vígjátéka. Jó alapötlete szerint a vagyonszerzésbe belefáradt, s a gazdagságban boldogságra
nem találó idős asszony, Sótiné végtelenül adakozóvá válik. Ettől nagyon
megijednek a gazdag örökségre fölöttébb számító lányai, s orvossal akarják
bizonyíttatni, hogy anyjuk elmebeteg. A lányok kapzsisága és embertelensége viszont még jobban fokozza az idős asszony adakozó kedvét. A vígjátékba azonban sokféle drámai jellegű bonyodalom kapcsolódik, melyek gátolják kibontakozását, vígjátéki elevenségét. A szigorú motiváció romantikus
történettel egészül ki: Sótiné fiának kedvesét azért ajándékozza meg módfelett, mert anyjában felismeri egykori padtársát, akiről kiderül, hogy miatta
ártatlanul ült börtönben egy majdnem képtelen gyűrűhistória folytán. A két
világháború közötti időben játszódó darab az emberi kapcsolatok elanyagiasodását veszi célba. Témája fölöttébb aktuális, a komikai és tragikai elemek
erőltetett keverése azonban nem engedi nagy hatású dármává emelkedni.
A Homokzsák betéttörténetéhez hasonló kiderülésmotívum csak-egy ponton zavarja a kötet legjobb drámáját, a Sovsválasztókat. Ez az egyébként szigorúan motivált, egyenes ívű, feszült cselekményű dráma Illyés Gyula kényes kérdésekkel szembenéző, indulatokkal, irracionális mozzanatokkal keveredő problémákkal az elemző, higgadt értelem erejével küzdő esszéivel tart
közvetlen eszmei rokonságot. Főhőse egy olyan színész, aki már bizonyos értelemben nemzeti eszménynek is számít. Nagy tehetségű, munkáját közösségi,
nemzeti küldetéstudatból is óriási felelősséggel és igazraondó szenvedéllyel
végző egyéniség. Ezt a nagy hőfokú egyéniséget mélyen megzavarja az a véletlen hír, hogy ő igazában elhurcolt zsidók kimentett gyermeke, szülei csak
nevelőszülők. Az ő igazságkeresése, sorskeresése, sors választás a lendíti a felvonások nélkül hat képre osztott drámát a tragikus végkifejlet felé. Kitűnő
hatású motívumsor erősíti benne a kósza hír erkölcsi súlyát, a közösséghez
tartozás mélyen meghatározó fontosságát. Egyenes jellem, természetes, emberi
igénye, hogy ne legyen más, mint ami, tisztán akar élni az emberek között.
Nem akarja magát másnak mutatni. Ez a belső igazság neki természetes követelménye a munkájával szemben is. Szerepet is csak olyat tud játszani,
amit bensőségesen, minden ízéig ismer. Megrendülése nemcsak igazságkeresésre sarkallja, hanem felismeréseiből le akarja vonni a következtetéseket is.
Ha zsidó, vállalni akarja a sorsát, végletesen, szélsőségesén: ki akar menni
Izraelbe. Mindezt az is motiválja, hogy saját közegében érzékelni kénytelen
a cionizmus és az antiszemitizmus létezését, megnyilvánulásait. Vagyis a faji
hovatartozásnak azt a súlyát, melyről hallgatni szokás, s melynek káros működése bevallatlanul, a mélyben zajlik oly módon, hogy nem is mindig sikerül pontosan tudatosítani. Gábor, aki végtelenül tiszta egyéniség, s kényes az
igazságra, nem akar magának semmiféle idegen sorsot. Mert nem akar ilyen
előnyökkel érvényesülni, s nem akar semmit letagadni. Megrendültségében
gesztusai túlzóak, szélsőségesen akarja levonni új helyzetének, ú j sorsának
parancsát. Kivándorlási szándéka kényszeríti vallomásra az édesanyját; nem
szerzett gyermeke ő, hanem a Donnál elesett vőlegényétől született fia, akit
csak a kimentett zsidó gyerek „meséjével" fogadtatott el férjével. Az anya
azonban ezt a vallomást nem élheti túl, hiszen férje előtt egy életen keresztül
mást mondott. Ennek a kissé túlfeszített történetnek éppen az az értelme,
hogy Gábor sorskeresése felfokozottságában, kizárólagosságában elhibázott.
86

Jogos igényének túlhajtása okozott tragédiát. Ez állította szembe zsidó származású rendező barátjával is. Vitájuk a nemzethez tartozás mibenlétét elemzi.
A rendező az anyanyelv, a nemzeti kultúra meghatározó erejét hangsúlyozza
mint sorsot, nem pedig a fajhoz való tartozást: „Népek kergültek bele, hogy
eredetüket az özönvízig vigyék vissza." Gáborral szemben ott van az apa
magatartása, mint ellenpélda, aki sajátjaként szerette és nevelte az árva zsidógyereknek hitt Gábort, mert a jogfosztottak védelmét, mentését minden
cselekvőképes ember elemi kötelességének tudta. Minden egyéb szempontnál
fontosabbnak tehát. A Sorsválasztók azért fontos dráma, mert történelemmel, sorssal lélegző alakjain keresztül árnyaltan, összetetten, higgadtan elemzi
a közösséghez tartozás mibenlétét, meggyőzően érvel amellett, hogy a nemzeti kultúra nem a kizárólagosság, hanem a humanizmus bázisa kell hogy
legyen. (Szépirodalmi.)
GÖRÖMBEI ANDRÁS

A csapda neve
GALGÓCZI ERZSÉBET: VIDRA VAS
Közös bűn: Vas István 1951-es keltezésű költeménye címként tűnhetett
föl Galgóczi Erzsébet csaknem egy évtizeddel ezelőtti regényének élén. Ugyanennek a versnek a sorai viszont most mottóul kínálkoznak az új mű elé:
Igen, rettenetes évek,
Félelmes fordulatok
Csapda-rendszer, förtélem-kor
Vagyok olyan szörnyeteg!
Közös bűn, testvéri undor
Köt már össze veletek!

—

Vidravas: a cím úgy vezet be az alkotásba, hogy figyelmeztet a rettenetekre, a félelmes fordulatokra. Olyan világgal, förtelem-korral kell szembenézni, amelynek csapda-rendszere, vidravas-, egérfogó szerkezete — maga
volt az álattomos kíméletlenség, a kegyetlen kiismerhetetlenség. A vidravas
a cselekmény kezdetekor egy valóságos tárgy szerepét játssza, ám mintha csak
azért, hogy metaforaként, a „képleges beszéd" eszközeként térhessen vissza,
s lehessen jelen végig. Nem valamiféle homályosság, titokzatosság keltéséből:
azt a gondolatot, hogy a tárgyul választott korszak, az úgynevezett „ötvenes
évek" ideje vidravasként ejtette foglyul az akkor élőket, a regény jelképisége
túlzottan is nyíltan, didaktikus egyértelműséggel szolgálja. Ahelyett, hogy a
borzongató félelem, a riasztó atmoszféra, a nyomasztó hangulat megéreztetésére, a nehezen megfejthető idők bonyolultságának, többértelműségének, rejtelmeinek a sejtetésére-szuggerálására használná — maga fordítja le jelképeit, adja fogalmi magyarázatukat. „Mindenki száját ugyanaz a vidravas
87

préseli össze", „vérszívó idők jártak" — szól az elbeszélői kommentár, s ha
álmodtatja vagy töprengteti a hőseit, akkor is hasonlóan jár el. Az alakok
álmukban vagy kismókusok lesznek, akik ugyanolyan kicsi odúban élnek,
mint a testük, vagy be vannak falazva; jobb esetben egy ketrec mögül néznek
a világra, „ilyenekben tartják a tigriseket az állatkertben" — toldja meg a
képet ilyenkor is a magyarázat. Máskor egy romantikus rémdráma szerepeit
osztja ki rájuk az álom: az ötvenes évek Léderernéjeként „nagy halom, véres
húsdarabok"~at kell egy hatalmas bőröndbe gyömöszölniük; hamarosan kiderül, persze, hogy a húscafatok: földarabolt emberek. „Szuroktalpú napok .. .
Szuroktalpú.évek" — ezt már nem álmodtatja, hanem gondoltatja az elbeszélő.
Amikor viszont látomásos állapotba hozza a hősét, akkor a jövő úgy jelenítődik meg, mint aminek a „síkos peremére" tíz ujjal is nehéz fölkapaszkodni;
a jelen pedig egy „jeges árvíz"-hez lesz hasonlatossá. „Elnyelhet bennünket a
nyomor — szól a szimbólumfejtés —, a méltánytalanság megalázó áradata."
Ezeket a képeket erősítik meg a példázatok képei. Például a kukorica jó tulajdonságáról: jöhet akármilyen szárazság, a kukorica „éjszakánként ki tudja
vonni a levegőből a harmatot". Kibontott, külön epizódba ágyazott példázat
az idős parasztasszonyé: begyalogol a Balatonba, s eltűnik. A parton hagyott
ruháit — következik a „kibeszélő" elbeszélő — „addig nyaldosta, míg magába
nyelte a tó. A bűnjeleket elmosta a víz." Hogy miért bűnjel az önként levetett
s elhagyott ruha? Nem ez a szónoki kérdés itt, hanem hogy vajon a bűnjelek
után elmosta a víz „a bűnt i s . . . " ?
Az elbeszélő ilyen példázatok, megfejtett jelképek erdején át vezeti szereplői útját. Ha a hősök tudatvilágát, érzelmi életét kifejező látomásos réteg
jelenti az egyik pólust, akkor a másikon a korjellemző dokumentumok állnak.
Példátlan már az a „prológus", az a regény elé illesztett „bevezető" is, amely
mintegy a műtől függetlenül, időrendet tartva közli az 1945 és 1956 közötti
esztendők Magyarországának legfontosabb történelmi-politikai eseményeit.
Ez az időrendi áttekintés bármely történelemkönyvben megállná a helyét. Sőt,
némely vonatkozásban többet elárul a korról, mint akár a legfrissebb tudományos munka, a népi demokratikus átalakulás és a szocializmus építésének
kronológiája. S épp azokon a helyeken bővebb, amelyek a Vidravas „archimédeszi pontjai". Az egyik 1948. szeptember 21-e, a Magyar—Amerikai Olajipari
Rt. „szabotázsakciója" leleplezésének, dr. Papp Simon főgeológus, nyugalmazott vezérigazgató őrizetbe vételének napja. A másik: 1953. január 1. — Péter
Gábornak, az Államvédelmi Hatóság vezetőjének letartóztatása. Hogy a kronológia „prológusa" csak látszólag válik el a műtől, azt mi sem bizonyítja
jobban, mint hogy dr. Papp Simon — Simon Pál néven, Péter Gábor lefogatásánák története pedig Júrek Sándor sztorijában tér vissza a regényben.
'
A Vidravas újsága, eredetisége Galgóczi Erzsébet szépírói pályáján ebben
van: a dokumentumok regényesítésének, a regény dokumentarizálásának a
szándékéban. Mondhatni, a legmodernebb törekvésekhez csatlakozik ezáltal —
azokhoz az írókhoz, akik a XX. századi regény megújulását, életképességének
bizonyítását a minél több információ közlésétől, irodalmi szövegbe foglalásától
várják. Az írónő — saját bevallása szerint — sok esztendőn át gyűjtötte művéhez az anyagot, s a Vidravas valóban azzal tűnik ki a korszakrajzok közül,
hogy a legbővebb tényanyagot tartalmazza. Egykori közleményeket, jegyzőkönyveket, újságcikkeket idéz; későbbi visszaemlékezéseket, állásfoglalásokat,
értékeléseket iktat be a cselekmény menetébe — olyan gazdagon és szerteágazón, hogy az egy szakmunkának biztosan a dicséretére válnék. Az az alaposság s az az elemzőkészség például, ahogy a MAORT ügyét, dr. Papp Si88

monhoz—Simon Pálhoz kötve tárgyalja, új megvilágításba helyez tényeket,
ú j összefüggéseket láttat még Mocsár Gábor könyve után is, amelyik pedig
elsőként emelte vissza a feledésből az ügyet. Az Égő arany, Mocsár szociográfiája egy esetleges újrakiadásakor még árnyaltabban, a nemzetközi s hazai
vonatkozások még biztosabb ismeretében bonthatná ki — amit emleget —
a magyar olajipari szakembergárda „drámáját".
Innen nézve úgy fest, mintha Galgóczi regényének műfaji határai a szociográfia felé tágulnának a legmerészebben. Péter Gábor—Jurek Sándor alakkettőse, illetve a hozzá(juk) kapcsolt Gyetvay házaspár révén viszont a munkásmozgalom-történet látszik belopakodni e műfajkeretek közé. Szociográfia,
munkásmozgalom-történet, dokumentum, memoár, publicisztika — a legszembetűnőbben az esszé hiányzik ebből a sorból. Az a tudatelemzés, amely
a hősök cselekedeteinek belső indítékait tárná föl, s amely pszichológiai „esszébetétekkel" magyarázná-értelmezné a viselkedésrajzokat, a külső megnyilvánulásokat. A pszichológiai és filozófiai megközelítéstől való tartózkodás persze
nem akadálya annak, hogy a mű minél több oldalról mulassa be a kort. Galgóczi korlátó képessége nemcsak léleklátó tehetségét múlja felül — korteremtő
erejét is. Ami az eddigiekre .nézve egyrészt azt jelenti, hogy tarkább, ha úgy
tetszik, derűsebb, szivárványosabb kép rajzolódik ki az időszakról a dokumentumok, információk alapján, mint amilyent a jelképek sugalltak — magyaráztak —, másrészt, hogy az anyaggyűjtés objektivitásán, a körültekintő
érvelés-motiválás tárgyilagosságán felülkerekedett a szubjektivitás, az előítélet, a „vidravas"," a „jeges árvíz" metaforája hordozta prekoncepció.
S ez az elfogultság mindenekelőtt a választott elbeszélői pozícióban gyökerezik. A Vidravas narrátorát elsősorban is a magabiztosság jellemzi. Nézőpontja, elbeszélői szemszöge kimozdíthatatlan és szilárd. Ábrázolása tárgyának, a sokféleképpen emlegetett és értelmezett Rákosi-rezsimnek, sztálinizmusnak, a személyi kultusz korának ellentmondásai, bonyolult szövevényessége, riasztó átláthatatlansága sem ingatja meg. Meggyőződése, hogy képes eligazodni, képes rendet, egységet teremteni ebben a korban. Sőt: ítélkezik is
fölötte. Ezt az ítélkező, a teremtett világára kívülről-felülről tekintő narrátori
magatartást fejezték ki a beszédes jelképek. Erre utalnak aztán a valóságillúzió minél hitelesebb megteremtése érdekében használt epikai elemek, eljárásmódok is. Galgóczi nem mondott le arról, hogy hagyományos értelemben
vett cselekményes regényt írjon, hogy hőseit változatos, fordulatos eseménymenetbe helyezve ábrázolja a sokat vitatott időszakot. Műve hitelessége végül
is azon fordul meg, hogy sikerül-e olyan középponti hőst találni, aki mintegy
a kor jellegzetes fordulataiból és szituációiból nő ki, ugyanakkor birtokában
van vagy birtokába jut a nagyobb távlatokat, tágasabb összefüggéseket jelző
s mindenképpen az átlagemberi kompetenciát meghaladó, valamiféle beavatottságról árulkodó tényeknek is.
Rév Orsolya, Toboz, egy kis dunántúli falu lakója, a pesti képzőművészeti
főiskoláról szülei kulákká nyilvánítása miatt frissen kiebrudalt leány a cselekmény kezdetekor éppen azért nem felelhet meg ennek a szerepnek, mert
egy tág világból került egy szűkbe, a sokszínű városi életből az egyhangú
falusiba, az értelmiségiek s egyáltalán, a társadalom különböző képviselői közül a parasztok közé. Az önmaga kiindulópontjához visszatérő karrier kettétörtésével Orsolya egy fejlődésregény kereteit jelölné ki; színhely váltásával
volnának párhuzamosak az önazonosság keresésének és a társadalmi kontrasztok tudomásul vételének epikai lehetőségei. A leszűkült tér- és időtartományt
89

— hagyományos kompozíciós megoldásként — ezért kell egy idegennel, egy
kívülről jött személlyel tágítani: így jelentkezik a lány falujában, sőt házában
Simon Pálné, a börtönben raboskodó olajmérnök felesége. Az asszony kitelepített, s Pátrohát, ahová száműzték, azért cseréli föl Tobozra, hogy közelebb
lehessen a férjéhez. Orsolya az idős, de a falusi viszonyokat zokszó nélkül
tűrő hölgy jóvoltából — tulajdonképpen a betegeskedő nő kérését teljesítve —
keresi fel Budapesten Gyetvay professzorékat, és itt szerez tudomást a szomszédos villában lakó Jurcsek Sándor bizarr letartóztatásáról is. Ezek az életkörök, illetve a Smukk Tónihoz, a falujabeli kovács ávéhás tisztté lett fiához
fűző szerelmi szálak jelzik egy karrierregény folytatásának, egyszersmind egy
széles társadalmi tabló megrajzolásának az esélyét.
E dupla esély eljátszása a narrátor lelkén szárad: a különböző életkörök
metszéspontjainak és közös sávjának a meghúzása annyira lekötötte a figyelmét, hogy Rév Orsolyát „fejlődésének" sorsfordító pillanataiban is magára
hagyta; a főiskolára történő visszavételének körülményeit, valamint az 1956
nyaráig ott töltött „új idők" új megpróbáltatásait egyszerűen átugrotta, kihagyta az ábrázolásból. így bosszulta meg magát, hogy az elbeszélő nem azonosult Orsolya nézőpontjával, nem az ő „lelke ablakából" tekintett szét a világban. Az ábrázolt jelenségeket nem csupán egyetlen személy sorsán mérő,
hanem bizonyos történetfilozófiai céloknak, meghatározottságoknak is alávető,
az ok-okozati összefüggésekben szigorú rendet tartó narrátori mindentudás
folyvást rákényszerült önmaga illetékességének bizonyítására. A valósághitel
megteremtése érdekében az ábrázolás különböző elemeit a „gondolhatta volna
Simon Pálné, ha tudott volna akkor gondolkodni" vagy a „szinte beleégtek az
emlékezetébe"-szerű magyarázatokkal igyekezett egymásba kapcsolni. Enélkül
a nehézkesség, mesterkéltség nélkül persze elképzelhetetlen is az időszak egészének átfogó ismeretéről tanúskodó információk, sztorik, pletykák, az „emlékezetbe beleégett" akták, jegyzőkönyvek, cikkek stb. előadása. S ebből az
ábrázolói alapállásból következik, hogy tendenciózus; haladásvonalat, folyamatot rajzol, történetfilozófiai törvényszerűséget, alapelvet fogalmaz meg.
S a Vidravas itt véti a legnagyobbat. Leginkább hiteltelenné ezen a ponton válik. Mert hogy — finoman szólva — „nem emeli ábrázolói rangra" a
stílust, hogy némely részleteiben úgy hat, mintha szócikkeket rakna egymás
mellé valamely lexikonból, kivonatokat munkásmozgalom-történetekből —
mindez még nem esne nagyobb súllyal a latba az elírásoknál. Az olyan, könynyen kijavítható hibáknál, mint hogy az egyik helyen Bartaként, a másikon
viszont Binderként tűnik föl ugyanaz az alak, vagy hol Farkaslyukat, hol
pedig Farkasalmát emlegetnek Orsolya munkaszolgálatos katonatestvére tartózkodási helyéül. Nem tollhiba, de értékrendi és szemléleti kérdés viszont az
ábrázolt tárgy időhatárainak kijelölése. Itt derülhet ki igazán, hogy az újabb
kritikákban ráolvasásszerűen elmormolt varázsszavaknak milyen értelmük
van. Hogy nem tohuvabohu például a „narráció reflektálatlansága". Csak a
narrátori reflexiók szaporodásával és felerősödésével gyengülhetne az értékszerkezet szempontjából lényeges helyen, a regényzárásban — Simon Pál temetésével — sugalltak jelentése. A „mindenki megzavarodott" és a „valóban,
semmiféle fordulat nem volt érezhető"-féle értelmező gesztusokkal ellenpontozódhatna: a mérnök koporsójával nem száll egy „szellemi jégkorszak" is
sírba. Nem zárult le „egy egész korszak" az MDP Központi Vezetőségének
1956. július 18-i ülésével, ahogy ezt a hangnemében a temetéssel ellentétes,
jelentésében viszont azt nyomatékosító utolsó falusi „jelenet" beállítja. Csak
az ábrázolt tárgytól való távolságot érzékeltetni képes elbeszélői kommentárok
90

minősíthetnék tévedésnek, kislányos naivitásnak, balhitnek, hogy Orsolya
tudatában „örömünnep"-ként jelenik meg ez a júliusi nap. Ezzel a könnyűséggel csak az léphet át időkön, eseményeken s emberi kapcsolatokon, aki
maga nem szenvedte meg őket. Aki — a regény metaforáihoz visszatérve —
képes átugrani a „szuroktalpú évek" fölött — anélkül, hogy beléjük ragadna.
Vagy akit a „jeges árvíz" nemhogy megsebezne, nehezen gyógyítható beteggé
tenne — egyenesen megedzene. Így lesz az elbeszélői viszony tisztázatlansága
az oka, hogy a Vidravas az ellenkezőjét sugallja a jelképei s az életanyaga
szerint szándékoltnak. Ügy festi le az „odu"-, „ketrec"-, „csapda"-kort, mint
amelyik alig horzsolta a lelkeket, könnyen oszlathatóvá tette a bizalmatlanság, a rettegő gyanú légkörét.
A falusi jelenet úgy mutatja az „ötvenes évek"-et, hogy nevet ad a csapdának. Tobozon — a műből idézünk — valóságos „ünneplő tömeg" gyűlt össze
1956 júliusában, s „kipirult arccal, egymás szavába vágva tárgyalták a nagy
horderejű eseményt": „Rákosi lebukott." Egy csapásra megszűnt minden félelmük, a politika cikcakkjai következtében kialakult közömbösségük — az
„utcáról beszűrődött a fokozódó jókedv, a volt bíró szemközti ablakába kitették a nagy rádiót, izgatott férfihang ismételgette: Itt a Szabad Európa
rádió". „Valahol már legények gajdoltak." Orsolya „ a n y j a . . . önkéntelenül
dudorászott". Ez a tabló kísértetiesen emlékeztet, még kellékeiben is, egy régirégi képre — Gergely Sándor pingálta azt 1950-ben, egy ugyancsak dunántúli,
„Győr-Sopron megyei nagyközség"-ről. A középpontban itt is Rákosi áll. Nem
a „lebukásának" — pontosabban leváltásának — pillanatában, hanem amikor
a szocialista mezőgazdaság programbeszédét mondja, 1948 Szent István napján, Kecskeméten. „A községi pártszervezet gyűléstermének padjain egymás
mellé szorulva ültek az ünneplő ruhás e m b e r e k . . . Az utcán pedig ragyogott
a nap, a kék ég, és enyhe szellő rázogatta a f á k a t . . . Aztán felhangzott Rákosi
Mátyás meleg s gondoskodó h a n g j a . . . Az ablak előtt" a rádiót hallgatók
„továbbra is feszes, merev vigyázzban maradtak, de erről az önkínzó készenlétről semmit sem tudtak . . . Hogyan is törődtek volna a végtagjaikkal...
Az utcákra tódult m i n d e n k i . . . — Hallottad? — zsongta a nép. Másnap megjött az újság. Éhes szemek csaptak a betűtenger f ö l é . . . Balról jobbra, jobbról
balra s újra balról jobbra lengtek a fejek. A szájak megvonaglottak."
1948 augusztusában ú j korszak kezdődött — sietett szuggerálni, képzelt
világával teljes összhangban, a Falusi jelentés, Gergely Sándor műve. 1956 júliusában véget ért egy korszak — szuggerálja, teremtett világával súlyos ellentmondásban, a Vidravas, Galgóczi Erzsébet regénye. Egyetlen — önmagában is kétes értékű — eseményhez, és végső soron: egyetlen személy tündökléséhez és bukásához kötve a szocializmus „középkorát"; nevet adva a csapdának. Mintha a történelem s benne az ember úgy működne, mint a vidravas. Ez a mechanikus szemlélet gátolta meg az elbeszélőt, hogy a roppant
morális szigorral megítélt kor eseményeit, konfliktusait a hősök sorsába átfordítva maradandó értékű művet alkosson. (Szépirodalmi.)
MÁRKUS BÉLA

91

Kiss Ferenc: ,,Fölrepülni rajban..."
Vörösmarty szegény asszonya megfelezte könyvét a rászorulóval, mivel
tudta, hogy csupán anyagát kettőzi, szellemét nem. Kiss Ferenc is hasonlóképpen járt a kiadójával: a vaskossága okán megbontott kötet mindkét felét egész
szívvel lehet olvasni. A most megjelent másodikat is. Igaz, a „Fölrepülni rajban ..." tán valamivel egységesebb, zártabb kompozíciójú, mint volt az Interferenciák. Érdeklődés és figyelem vándorlása után szinte egyetlen m ű f a j , a
kritikaírás perspektívája, s ha van is irodalomtörténeti fejezet benne, az is
egyetlen alkotóra, Kosztolányira koncentrál, s fölfogható akár a műbíráló ars
poeticájaként is. (Például a szerves illeszkedést igazolja a folytonosság is, amit
Kiss Ferenc Esti Kornél játékossága és Szilágyi Domokos lírája közt érez.)
A különbözésnél azonban jellegadóbb a hasonlóság. Már a címadó metaforák
is azonos szemléletet és magatartást nyilatkoztatnak ki: az értékeket egybegyűjtő és fölerősítő szenvedélyhez a csoporttudat örömét és felelősségét rendelik hozzá. A nemzettudattá szerveződő eszmék koherenciájára a jobbak együvétartozásának érzése rímel, ugyanis „hont foglalni csak szövetségben lehet",
a terep- és önismeret biztonságában, barát és ellenfél kiismerésével. De a két
kötet tartalma: az eszmék és ügyek rokonsága is az analógiát bizonyítja. Egyek
a „kettős látás" hibaigazításában, mely egyazon írói feladatnak tudja az egyéniség önérvényesítését és a közösség szolgálatát. A modell erejével ható Kosztolányi nemcsak arra példa Kiss Ferenc szemében, hogy műveiben „a személyiség teljes jelenlétét" valósítja meg, hanem azért is, mert „az apolitikusságnak
ez a legmegejtőbb ideológusa a maga módján a kor minden fontos parancsát
teljesíteni tudta". Nincs ugyanis önkibontás a (falakat emelő vagy lebontó)
közeg (ellen) gravitációja és a vele való küzdelem nélkül, híján az emberi kapcsolatok termékenyítő erejének. így aztán a két tanulmánykötet belső megfelelése nem az egymást kiegészítő komplementaritás elvén nyugszik, hanem
— más-más témakörben és anyagon — a világ- és irodalomkép azonosságán.
Ha császármetszéssel is, de egypetéjű ikrek születtek, alakra, formára és kedélyre hasonlóan egészségesek, emberi mivoltukban nem a csonkaságot, hanem
a teljességet revelálok.
A „raj" Nagy László szava, egykor az Elérhetetlen föld élére írta. „Fiatal
tehetségek, ha fölrepülni rajban akarnak, az néha törvényszerű pillanata az
irodalomnak" — olvassuk a nevezetes előszóban. Kiss Ferenc kiemeli e fogalmat a generációs jelentés konkrétságából, megbővíti érvényességi körét, s egész
jelenkori irodalmunk „életrevalóságává és összetartozástudatává" tágítja-általánosítja. Szóhasználatában sohasem nemzedéket jelent, hanem szellemet: az
életkornál szorosabb kötelék számára az eszméké, az erkölcsé. A „raj" (s az
idő) élén Kiss Ferenc látomásában Kodály, Németh László és Illyés halad, szorosan a nyomukban Nagy László, Kormos és Csoóri, őket Ágh István, Ratkó és
Buda Ferenc menete követi, utánuk a „kilencek" vonulnak, Utassyék és Kovács Istvánék, majd az Első ének legjobbjai zárják a sort. Inkább virtuális szabadcsapat ez, mint reguláris sereg: a mozgalmak egyöntetűségénél fontosabb
benne az emberi változatok gazdagsága. Nem kaszt, de nem is egyház; fegyelem, tekintély és hit nem zárja oly módon rövidre a kohézióját, hogy a belső
kritikát és a kifelé való nyitottságot lehetetlenné tenné, vagy akár csak korlátozná. (A népies és urbánus elfogultságokon túlemelkedő értékszemléletével,
92

az irányzatok szervezettségét: a külön fórumot és orgánumot nélkülözőn is
leginkább a Magyar Csillag hagyományát idézi.) A „raj" az „egyidejű szándékok közössége", a mai magyar irodalom fő sodra, mozdító energiája, kristályosodási pontja. A lehetőségek megidézése, de nem a platóni ideák és álmokat
szövő utópiák teleológiájával, hanem az adottságok és realitások figyelembevételével, a ténylegesen meglevő értékek és törekvések mozgósításával és provokálásával. Kiss Ferenc szótárában ezen kívül még polémikus értelme is van:
azon divatos felfogással vitázik, mely a kortárs magyar irodalom helyzetét az
irányzatok és iskolák teljes felbomlásában szemléli, a végletes atomizáltság, az
alkotói személyiségekre való széttöredezettség állapotában. A dezorganizáló
tendenciák közepette a szervülések, találkozások és kapcsolódások eseteit tudatosítja, és igényét ösztönzi. Eszménye egy olyan irodalom, mely a sorsvallatás
és öntudat magasabb fokán ma is képes a nemzeti irodalom hagyományos
funkcióit teljesíteni. A „rajban" való gondolkodás konzekvenciája Kiss Ferenc
irodalomszemléletének termékeny kettőssége, amely a művészet önelvűségén
és korrelativ jellegén alapul. „Aki benne él az irodalom eleven folyamatában,
az nemcsak költőket, de tendenciákat is lát, s ezek viszonyában az építő és
bontó erők arányát. Nemcsak versszerzőt lát a költőben, hanem jelenséget, akinek szerepét nemcsak a tehetség természete, hanem irodalmunk szükségletei
felől is mérlegeli" — szögezi le. A nagy alkotás alapfeltétele szerinte az emberrel és a világgal való kapcsolat gazdagsága.
Az irodalomtörténeti fejezetben Kiss Ferenc fő gondja — a kitűnő mű- és
karakterelemzésen túl — a korábban szeszélyes adathalmazként és véletlenszerű alakulásként szemlélt Kosztolányi-életmű koherenciájának, feszes belső
logikájának a bizonyítása. Az Esti Kornél évei az 1910 és 1918 közé eső (eddig
jobbára dekadens válságperiódusként vagy alkotói vákuumként ábrázolt) pályaszakaszt köti be a költői fejlődés folytonosságába. Jelentős pillanatnak vagyunk tanúi: Esti Kornél most szakad ki Euphorionból, s gerjeszti líra és elbeszélés műfaji munkamegosztását, a mámoros képzelgésre s az ünnep bensőségére hajló, illetve a kétkedő józanság szkepszisét vállaló én (egészen a Számadás-korszakig fennálló) ambivalenciáját. Találó magyarázatát kapjuk a próza
eluralkodásának a pályán: Kosztolányi „modernsége az önelemzés differenciált
műveleteire még éretlen, túl vastag bőrű, praktikus dekadens; túl »barbár«,
de inkább filiszteri énjének ősi, archaikus képzetkincse pedig már szegényes,
nem eléggé barbár ahhoz, hogy belőle igazi szimbólumok képződhessenek. Ezért
lesz legtermékenyebb közege, sikereinek záloga az empíria, a tárgyiasság."
A harmincas évek novellahőse csak névadója és betetőzője a folyamatnak,
amely a tízes évek elején indul.
A kötet törzse és gerince, egyszersmind legnagyobb teljesítménye a Nagy
László-metaforával jelölt fejezet. Beteljesítése is, de túlhaladása is a műelemzés „immanens" módszerének. Kiss Ferenc az öntörvényű műalkotást a személyiség és a kor összefüggéseinek bonyolultságában, a sors kihívására adott válaszként értelmezi. Nemcsak tárgyának fogalmi pontosságú, esztétikai szempontból érzékeny, eleven stílusú leírására vállalkozik, hanem anyagából — a
klasszikus magyar esszé legjobb hagyományaira emlékeztetően — mindig valamely általánosabb eszmét is kibont. így a nyitó írás, a Kodály — irodalmunk
felől, amellett hogy felel a dilemmára, miképp keletkezhet egy „dionysosi"
században ilyen (szenvedélyt és rendet, magányérzést és közösségi elkötelezettséget összebékítő) „apollói" mű, s a visszamenőleges „hiánypótlás" (Kodályt
93

Petőfi és Arany népiességével rokonító) konzervatív magyarázata ellenében e
zene és a modern magyar irodalom közt vonható párhuzamot igazolja, az analógiát Adyval, a Nyugat és a népiek, valamint Nagy Lászlóék lírájával, egyúttal (Kodály vokális művészetének tipológiai rajzában) a Németh László-i
„bartóki modell" ú j poétikai változatainak sokféleségét kínálja irodalmunk
számára. Azaz a folklór mai műköltői felhasználását orientálja a „balladai magyarság bajvívó szellemére", aztán a világban való otthonosság „görögös életmintát" sugalló élményére, továbbá egy jóságosabb, ártatlanabb létet az evangélium tisztaságával és az ünnep áhítatában megidéző, vallásos-legendásító
hangvételre. Végül a tanulmányt hadüzenettel is megtoldja: „az éneklő nép
kodályi eszméjének koporsója felett" a tehetetlenség és káröröm fantomjaival
néz farkasszemet. Az Illyés Gyuláról szóló cikkek egy része parciálisabb érdekű
ugyan: az egyik a Kézfogások alapján az „öntanúsító" verstípust elemzi, egy
másik pedig a szerelmi költészetében tükröződő létezésélményt, ám a műve jelentőségét a Bethlen Gábor-i magtartás „fejedelmi stratégiáján" megmérő nekrológ már a szerepvállalón közéleti és a „homo ludens'-ösztönű líramodellek
ötvözhetőségén meditál. Kiss Ferenc nyomába ered a titoknak, hogyan őrizte
meg a költő „szelleme gyermeki rugalmasságát" a küldetés súlya alatt, miképp
művelte a csodát ",,a bölcsesség, fegyelem és felelősség társelemeként". Németh
Lászlóról írva az életrajzi és eszmetörténeti módszerek használati értékét is
mérlegre veti. Vas István oknyomozó regénnyé szélesedő, irodalomtörténeti
távlatú önéletrajzának kritikájában a Kisebbségben eszmevilágát emeli ki a
„coriolanusi sértődés" személyes relációiból (Kegyetlen kegyelmek). Lackó Miklós tanulmány antológiájának apropóján hangsúlyozza, hogy az író az ideológusnál sokkal bonyolultabb és komplexebb jelenség, a művet egyedül a genezis
felől, a folyómedert a partok: Szabó Dezső és Babits iránykijelölő hatásával
nem lehet megmagyarázni. Németh László kultúrpolitikája ugyanis „a jövőnek
készült, s a minőség, az identitástudat, a vállalkozó kedv, a gazdaérdekeltség
és a felelősség, a közösségi szellem mai igényével.. . Nagy Lászlóban, Csoóriban is magára ismerhet". Sándor Ivánnal vitázva (az „üdvtan" terminológiáját
„üdvösségvívásra" módosítón) az életmű hajtóerejeként felfogott írói morált
tágítja egyszemélyes vallásból emberi elkötelezettséggé: „Az üdvösség az eszmékhez való hűség jutalma, az eszmék a közösséget is meg akarják váltani,
gyökerük és magyarázójuk a történelem, érvényesülésüket a közeggel való
állandó súrlódás akadályozza, így a hozzájuk való hűség állandó konfliktusra,
áz ember természetével való vívódásra kényszerít" — fejtegeti (Üj Németh
László-értelmezések). A pályatársak teljesítményeit szemléző bírálatokban Kiss
Ferenc az élménylíra és a mitologikus költészet, az irodalmunk két fővonulatát jelentő személyes és tárgyias poétika összeegyeztethetőségét szorgalmazza.
Példája Kormos, aki a mesék és legendák szellemét, a nép „mélyvilágát" a
szürrealizmus szemléletével társítja, meg Csoóri, akinek újabb köteteiben „az
adott élmény személyes közelsége, az élethelyzet realitása s az ontológiai és
történelmi jelentés egybeszövése páratlanul eredeti és rugalmas versfolyamatot
alkot". Kiss Ferenc értékhierarchiájának~csúcsán az emberi teljességet kifejező
lírát találjuk: Nagy Lászlót is azért becsüli a legtöbbre, mert „mindenütt az
egész költője marad", józansága „nem oldja szét a tragikumot", hanem csak
„rávésődik arculatára". A nyomában sarjadó költészet fogyatkozásait és főképp
a vers beszűkítéséből származtatja: Buda Ferenc például elsorvasztja szenzuális-tűnődő hajlamát, Kalász László túl sokat bíz a véletlenre, a fiatalok előtt
9.4

pedig (nem kizárólag az ő hibájukból) az emberi-költői szerep jelentősége degradálódik. (Néha a kritikus maga is hozzájárul e redukcióhoz, például amikor
Ratkó József líráját a József Attila-örökség felől szemléli.)
A Mesterségünk, a kötet záróciklusa — a legjobb kortársi tanulmánykötetek szemléjével — a kritika kritikája, legbensőbb körén azonban a műbíráló
(és a műfaj) önszemlélete. Szerep mögé rejtőző vallomás. Kiss Ferenc a klikkszellemet és csoportérdekeket egyaránt elutasítva, „a gazda féltő szigorával"
tölti be hivatását. Habár számol a közeg ellenállásával, szemléletét mégse béklyózza a „létező", hanem — a jövő felé figyelőn — mindig perspektívát nyit a
„lehető"-re is. ítélkező szenvedélye „a remekművek első olvasásának" szenzációiból, áz egyszeri és soha vissza nem térő pillanatok szépségéből töltődik fel.
A kritikában egész intellektusával jelen vart: idegen alkatától a szenvtelen méricskélés, az „én-t elnémító szemérem" parnassienne magatartása, szerves világkép birtokában „emberközeli" tudományt művel, energikusan és széles érzelmi
skálán. Jellemző, hogy nincs rutinmondata. Kitűnő vívó, akinek ereje a gyors
mozdulatok robbanékonysága, a pontos találatok kiszámítottsága, a hajlékony
elegancia. Szakmai kvalitása a teoretikus hajlam és a filológusi alaposság
egyensúlya, az intuitív ráeszmélések és a módszeres elemzések szerencsés aránya, a megismerés elevensége és a mérlegelés megbízhatósága. Kritikusi programját Kiss Ferenc portrékra is átváltja. Közülük a pozitív — már-már a példakép félé közelítő — változat a Komlós Aladárról készült esszé. Poétikája,
világképe karakteres, anélkül azonban, hogy dogmatikusan merev volna. Alakjában „az alkatra érzékeny szépíró, a kort ismerő történész, a mű természetét
fürkésző esztéta" fog össze, hogy megvalósítsa minden érték lehető szintézisét.
A negatív programot Kiss Ferenc A kritika ügyében című írásában fogalmazza
meg. Címzettjének „óvatos bátorság" a természete: ítéleteit „rugalmasságnak
álcázott labilitással", a művek értékelemzése helyett az írók irodalompolitikai
elhelyezkedésének és népszerűségének figyelembevételével alakítja. Beszűkítő
racionalizmussal „csömörös idők praktikus és sivár józanságát kéri számon a
költészeten, amelynek megadatott, hogy a lehetetlen és a végtelen felé építsen
hidat" — hangzik bírálata (Faragó Vilmos könyvéről). A vitairat fordított ars
poetica, értelme a következetesség, mellyel a „bartóki modell" irodalomszemléletét védelmezi.
Kiss Ferenc a Budai Ilonának adott interjúban a népdaléneklés örömét
nagyobb nyereségnek érzi, mint amit az irodalomról tud. Hadd vitatkozzunk
a szerzővel: anélkül, hogy a folklór belülről való megélésének emberi-esztétikai
jelentőségét kisebbítenénk, könyvét épp literátori elevensége és szakmai igényessége okán soroljuk a mai magyar kritika legjobb teljesítményei közé.
(Szépirodalmi.)
GREZSA FERENC

95

Immár hagyományos költőtalálkozót rendezett a Fonyódi Helikon
március 14-én a Karikás Frigyes
Gimnáziumban. Idén „Vidéki Magyarország" címmel konferenciát is
szerveztek, amelyre folyóirat-szerkesztőket is meghívtak. Lapunkat
Vörös László főszerkesztő képviselte
a tanácskozáson.

A szegedi Royal irodalmi
kávéháza két emlékezetes estet rendezett a
közelmúltban.
Kosztolányi
Dezső
centenáriumán
Kiss Ferenc
irodalomtörténész beszélt,
közreműködtek
a Juhász Gyula Tanárképző
Főiskola
szavalóversenyének
győztesei és Ferencz Éva énekes. — Április 15-én
Fodor András volt a kávéház
ven-

dége. A költővel
szélgetett.

László

be-

*

Vácott, a művelődési központban
működő Madách Kör szervezett Tiszatáj-estet április 16-án. Szerkesztőségünket Vörös László, A n n u s J ó zsef, Olasz Sándor és Tóth Béla képviselte. Költővendégeink voltak: Baka Isván, Rózsa Endre és Csoóri
Sándor. Verseket,
prózarészletket
olvasott föl Vass Gábor színművész,
népdalokat énekelt Maczkó Mária.
*
Április 25—26-án Lukács
Györgyemlékülést
rendeztek
Szegeden.
A
fő referátumot
Knopp András,
az
MSZMP KB
osztályvezető-helyettese
tartotta,
aki szegedi
tartózkodása
idején szerkesztőségünkbe
is ellátogatott.

-

BELICZAI MARIA RAJZA

96

Vörös

