tiszatáj
1995.SZEPT.* 49. ÉVF.

Fodor András, Tornai József versei
Zalán Tibor hangjátéka: A vak
Vekerdi László Fülep Lajosról
Alföldy Jenó Kálnoky Lászlóról
Kabdebó Tamás kiadatlan beszélgetése
Cs. Szabó Lászlóval
Diák-melléklet: Tamás Ferenc
a középkori magyar irodalomról

tiszatáj
IRODALMI FOLYÓIRAT

Főszerkesztő: A N N U S J Ó Z S E F
Főszerkesztő-helyettes: OLASZ SÁNDOR

A szerkesztőség tagjai: ANNUS G Á B O R (tördelőszerkesztő),
H A J Ó S J Ó Z S E F N É (szerkesztőségi titkár), VÖRÖS LÁSZLÓ (a szerkesztőség elnöke)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, a József Attila Alapítvány
és a Nemzeti Kulturális Alap támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a H Í R K E R Rt. és
az N H Rt. Előfizethető a hírlapkézbesítőknél és a Hírlapelőfizetési Irodában (Budapest, XIH.
Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt.
Hírlapüzletági Igazgatósága kerületi ügyfélszolgálati irodáin, vidéken a postahivatalokban;
közvetlenül vagy postautalványon, valamint átutalással a H E L I R Postabank Rt. 2 1 9 - 9 8 - 6 3 6
pénzforgalmi jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
X L I X . ÉVFOLYAM, 10. SZÁM
1995. OKTÓBER
F O D O R ANDRÁS: Elment, végleg; Kérdés - felelet; Háborús dokumentumok

3

TORNAI JÓZSEF: Akartál engem áldozatnak; Az „őrült
hülye" alliterációi; A nyár lomb-palástjában

6

ZALÁN TIBOR: A vak

9

VARGA IMRE: A fehér sík; Bontja s újul; Szélcsendje
vagy; Talán csak képzelet

25

BESZÉDES ISTVÁN: Tavaszra olvashatatlan

27

KÁNTOR LAJOS: Kedd, szerda, csütörtök

29

CSEH KÁROLY: Vezeklés; Holdtölte; Rontásűző
MÓSER ZOLTÁN: Az ősök udvarában (A Bagolyasszonykáról, a kakukk-kisasszonykáról és egy Bagoly bácsiról)

34

36

TANULMÁNY
VEKERDI LÁSZLÓ: Fülep Lajos levelezése I-II

52

ALFÖLDY JENŐ: Kálnoky László költészete

66

NÉZŐ
KABDEBÓ TAMÁS: Beszélgetés Cs. Szabó Lászlóval

77

KRITIKA
S Z E K É R E N D R E : Kabdebó Tamás: Árapály

83

K E L E M E N Z O L T Á N : Versvereség - vereségvers

86

P É T E R L Á S Z L Ó : Kodály - nyolcvan t ü k ö r b e n (így láttuk Kodályt - Bónis Ferenc emlékezésgyűjteménye) ...

Szerkesztői asztal

89

a belső borítón

ILLUSZTRÁCIÓ
I M R E L A J O S rajzai az 5., 8., 24., 33., 35., 51. és a 96. oldalon

DIÁK-MELLÉKLET
T A M Á S F E R E N C : Irodalmunk a középkorban

FODOR

ANDRÁS

Elment, végleg
Még megérte az ifjabb
unoka esküvőjét.
S két nap múlva, hogy utolszor
vitték hazafelé,
nem hunyta le szemét, mint máskor,
még elgyönyörködött a fényben fürdő
nyárdéli kerteken, mezőkön,
mutatta, hol ágazik el
a Tolnába vivő út.
A rátört rosszullét előtt
még borotválkozott.
A mentőkocsiban,
a klinikai vizsgálat alatt is
tudta, mi történik vele.
Lányától így búcsúzkodott:
En,
már nem jutok ki innen.
S ki hatvan évig volt
a szenvedők istápja, kínok
türelmes ütközője,
a végső órákban saját
irtózatát nem tudta visszafogni.
A rácsos ágyat tépve ordította:
- Gyalázat! Inkább öljenek meg!
Elment végleg, de itt maradt
tárgyai közt még egyre látom,
ahogy elnézést kérve, biztos
támpontokat keresve vonszolódik,
görbén, maradozó, majd gyorsuló
léptekkel, mindig ugyanúgy,
csipetnyi öniróniás
derűvel, amiért
az összeroskadás előtt,
az ajtó kilincsét megint
sikerült jól elkapnia.

4

tiszatáj

Kérdés - felelet
Kihűlhet-e a szerelem
bizalmunk egymásra húzott
takarója alatt,
vagy mit a két test
közös lüktetése
kilobbant s visszakap,
idegeink erében
zsibongva mindig megmarad!
Jussak akárhová, agyamból
hulljon ki bár a legszebb
emlékek szirma, bármi
romlás alatt se szégyellje magát
a hozzád mozdulás
epedő tiszta kínja,
az el nem oltható
örökös szomjúság.

Háborús dokumentumok
Milyen könnyen becsapható a szem!
Az utólag kiszínezett
filmek jelenidejűvé
varázsolják a fekete-fehérbe
dermesztett régi képeket.
Csapatok vonulása, magabízó
fiatal arcok, és
a torpanó, a folyton visszahulló
remény, az örökös
kín, vér, szorongás, megaláztatás.
Akár az esti hírekből, körém
zúdul a bombaverte London.
Tűzoltók, rendőrök, romok
közt tiblábolva itt is, ott is
Winston kiütköző konok feje...
Galland őrnagy (még mindig éli!)
nyilatkozik,
dicséri fennen Mölders barátját
Kérdik az angol vadászrepülőket:
- Nagyon gyűlölték őket!
- Nem. Dühösek voltunk.

1995. október

5
(Kár, hogy nem érem meg: a mai
tizenkét évesek,
kétezerharminckilencben
milyen lapokat húznak majd ki
a most megélt idő
kavargó
kártyapaklijából...)
S végül az ardenneki harcok.
Hallom a híreket
a front mögötti, eldugott,
utolsó, még beszélő
buzsáki rádióból.
Aztán a győzelem!
Hová lett
a küzdelem tisztító szenvedései
A fogyhatatlannak ígért
szabadító lélegzet mámorai

6

tiszatáj

TORNAI JÓZSEF

Akartál engem áldozatnak
Zuhanjon rám az iszonyat,
kezedbe adom magamat,
istenem, istenem!
Te voltál jó és gonosz hozzám,
csókokkal széttépő oroszlán:
fortelem, förtelem.
Akartál engem áldozatnak,
mióta korbácsos napom vagy,
éjszakám, éjszakám!
Fogadd el húsom rettegését,
te legpuhább testvéri mélység:
kő-magány, kő-magány.

Az „őrült hülye" alliterációi
Ágyékod árnyéka
reggeli rétemen,
lelked legelészve
lépked a lépemen.
Éveim élesztik
ázott madár ágyad,
körözve keresem
négylevelű szádat
Istenem igézett
szívedből száz szirmot,
köt hűvös hahotád
keblemre két kígyót.
Követem kezedet
három havas hágón,
pünkösdi patakban
csiklódat csodálom.

1995. október

7
Hüvelyed hajlítom
nyelvedet nyüstölve,
ajkad aranyozva,
szépséged szürcsölve.
Nyerítek nyakadon,
szemedből szót szülök,
térded terítem, én,
köldöködön kölyök.
Hangodon hintázva,
fejed formázhatom,
combod közt cicegve
csípőid csókolom.
Cicid cigarettám,
vágyad vadvirágom,
füled finomabb fánk,
mint a szőr macskámon.
Hajnal harangjára
énemig érkezel,
kéményed kedvéből
füstömre füst felel.
A rcod ajnározza
tetovált tenyerem,
hónaljad horhosán
tulipánfa terem.
Százszoros szomjaddal
vidítod vesszőmet,
sikoltozol, hogyha
végigúszom völgyed
Éjfél édenkertjén
időd ide-lobban,
muzsikai a múltad
termékeny titkodban.
Emel ettől erőm
bőröd bálványozni,
kanca-királynőmet
dicsérve dadogni.

8

tiszatáj

A nyár lomb-palástjában
A nyár lomb-palástjában,
te vagy a kék virágban,
a körbe-zárult kertben
te vagy a gyíkfejekben.
A nyári zöld-homályban,
párás levél-szoknyában
emelkedik a tenger,
tenger? micsoda tenger?
Partra hajít, halott vagy,
a fák lábad benőtték,
a derekad benőtték,
válladdal elforognak.
A nyár zöld-rohamában,
a zölddé-olvadásban
világ-önkívületben,
te vagy az Ismeretlen.

1995. október

9

ZALÁN TIBOR

A vak
Hangok:
n . (VAK) BÉLA
ILONA, II. Béla felesége
ÁLMOS, n . Béla apja
II. ISTVÁN

KÁLMÁN, n. István apja
ADELHAID, n. Béla nővére
KRÓNIKASZERZŐ n . Béla udvarában

APÁT a pécsváradi Szent Benedek monostorban
PRÉPOST a dömösi prépostságban
MEGVAKÍTÓ
HÍRHOZÓ
FŐURAK, SZAJHÁK, SZOLGÁK

Játszódik II. Béla udvarában, a meghamisított krónikákban

és a király

emlékezetében

1. Trónterem

(II. Béla, Ilona és a krónikás - Kálmán és a gyermek István)
vagyunk, még ha vakok is. Vagy
talán szarvak királya? Kell mindig
emlékeztetned erre minket?

KRÓNIKÁS

István király pedig lelkének indulatosságában sok rosszat cselekedett, amit nem kellett volna.

ILONA

Tedd hozzá, hogy második. A végén összekeverik amazzal. Nem
vagy még fáradt?

II. BÉLA

Vak ember nem lehet király.

II. BÉLA

Álmos vagyunk.

ILONA

ILONA

Nem, te nem Álmos vagy. Te
Béla vagy. Ezt mindig elfelejted.
Apád volt Álmos. Te soha nem
lehetsz álmos.

II. BÉLA

A francba veled, szerb némber.
Tudjuk, igaz, mi csak Béla vagyunk. Béla, a második. Béla,
a vak.

Itt vagyok én szemednek, jó felség. S tudhatod, én mindent látok.
Egyek vagyunk mi ketten, nem?
S többek vagyunk, mint bárki előttünk a trónon.
Haladhatunk tovább a krónikával?

N. BÉLA

Csak isten szeme lát mindent. De
lehet, vak 6 is.

ILONA

Ne káromold istent, pogány!

ILONA

Béla a király. Béla nem Álmos.
Nem is lesz soha. II. Béla. Magyarok királya.

II. BÉLA

Isten, isten... hol volt az isten,
amikor...

II. BÉLA

Agyarak királya. így becéznek a
hátunk mögött. Süket azért nem

ILONA

Már megint kezded? Haladjunk
a krónikával. Hol tartunk, krónikás?

ILONA

Mire? A vakságodra, apádra vagy
a másodikságodra?

Készült a Rádiószínház Magyar királyok című pályázatára.

tiszatáj

10
KRÓNIKÁS
n . BÉLA
ILONA
0 . BÉLA
KRÓNIKÁS
ILONA
KRÓNIKÁS
II. BÉLA
KRÓNIKÁS
KÁLMÁN
SZOLGA
II. ISTVÁN
KÁLMÁN

II. ISTVÁN
KÁLMÁN
II. ISTVÁN

KÁLMÁN

II. ISTVÁN

KÁLMÁN

II. ISTVÁN
KÁLMÁN
II. ISTVÁN
KÁLMÁN

II. ISTVÁN
KÁLMÁN

A koronázásnál.
Melyiknél? Attól függ, melyiknél.
Neki kettő is volt...
Neked egy is elég, király.
Melyik koronázásnál tartunk,
ugass már!
Az elsőnél, felség. 1105.
Úgy írtad át, ahogy kértelek rá?
Minden a parancs szerint történt.
Adtál a szemetek pofájának?
Adtam, felség.
Istvánkát akarjuk látni.
Máris hozom... hozom is... itt is van.
Papa, hadd játszódjam az aranyalmával!
Majd játszhatsz eleget. Az egész
alma a tiéd lesz. Majd ha megérik.
Most még zöld
Az enyém lesz!
A tiéd, bizony, a tiéd.
Es a Lacika! Hiszen ikrek lennénk.
O nem kap belőle! O is szereti az
almát.
Majd adsz neki Szabolcsban egy almáskertet. De akár kettőt is adhatsz.
Csak egyet kap a Lacika. En irigy
vagyok. Ezt fogják majd írni rólam
a krónikaírók. Hogy irigy. De akkor mi lesz, papa, ha nem lesz elég a
Lacikának az az egy almáskert!
Márpedig én nem adok neki kettőt.
Akkor legfeljebb a Lacikát kivégezteted Egyébként a korona is a tied
lesz. Na, ne nyúlkálj, még nem adjuk oda. Majd megkapod, ha meghaltunk.
Mikor fogunk meghalni, papa!
Mi fogunk meghalni
Ezt mondom én is. Mikor fogunk
meghalni!
De hülye vagy, fiam. Egyedül én fogunk meghalni. így már világosabb!
Valamivel. Te fogtok meghalni
Rendben. Mikor!
Majd csak ezeregyszáz-tizenhatban.

II. ISTVÁN
KÁLMÁN
II. ISTVÁN
KÁLMÁN

II. ISTVÁN

Sok idő van még addig!
Hát, ami azt illeti, elég sok. Legalább tíz év.
Nem lehetne, hogy most koronáztatnál meg, kivételesen, papa!
Ördögöd van, épp ez jutott eszünkbe nekünk is. Na, ha már annyira
akarod, legyen. A jövő héten, ha elfoglaltságaink megengedik, szépen
királlyá koronáztatunk.
Es akkor majd együtt fogunk uralkodni, mi, meg ti, meg esetleg a Lacikák!

KÁLMÁN

Lacika semmiképpen sem. Te pedig
megmondtuk, hogy csak akkor uralkodhatsz, ha én már meghaltunk.
Ezért aztán meg ne halljunk még
egyszer többes számban beszélni téged addig!

II. ISTVÁN

Akkor meg mit ér ez az egész koronázási cirkusz! Almos vagyok...
Kusti! A nagybátyád az Álmos.
Éppen őt, Almost akarjuk kitúrni a
hatalomból, te eszetlen. A legfontosabb, hogy légy mindig éber, fiam,
s ne akarj soha álmos lenni. Ne feledd, hogy a második István vagy.
Mi az, hogy csak második István
vagyok! En az első akarok lenni.
Sőt, az egyetlen.

KÁLMÁN

II. ISTVÁN

KÁLMÁN

Az nem lehet. Ugyanis már volt egy
első.

II. ISTVÁN

Es nem lehet két elsőnek lennie!
Eddig ez nem volt jellemző.
Akkor te is csak második Kálmán
vagy, nem!

KÁLMÁN
II. ISTVÁN
KÁLMÁN

Nem. Mi első Kálmán vagyunk.

II. ISTVÁN

Kivel!

KÁLMÁN

II. ISTVÁN

Egyedül vagyunk első Kálmán.
Ezért aztán néha nagyon egyedül
vagyunk.
Rohadj meg, papa!

KÁLMÁN

Ne beszélj így egy királlyal, mert

II. ISTVÁN

Intézd el, hogy én is első lehessek!

KÁLMÁN

Nem lehet. Mi történelem vagyunk.

II. ISTVÁN

Hamisítsd meg a történelmet.

szétrúgjuk a seggedet!

11

1995. október
KÁLMÁN

Azt nem lehet Azt majd második
vak Béla fogja...

II. BÉLA
KRÓNIKÁS

Marha. Ezt azonnal szedd ki!
Bocsánat, felség, el nem képzelhetem, hogyan maradt benne...
Én azt nem tudom elképzelni, hogyan került bele.
Nem könnyű ám a krónikás helyzete sem, ha megjegyezhetem. Itt
van ugye mindjárt a történelem.
E z a Kálmán király és ez az István
király, ugye, két hírhedetten nagy
bitang, gonosz parazita volt, hogy
csak felséged és kedves édes apja
esetére utaljak, melyethamarosan
fel fogunk dolgozni. Ám, néha a
régi kódexek azt sugallják, mintha
itt, ezek ketten, ugye, csak-csak
csináltak volna valamit. Namármost, az ember megpróbálja az
igazságot megírni róluk, kérem
szépen, ahogy aztat meg tetszettek nekem mondani. De hát az
igazság annyira elkülönbözik a
krónikákban megírtaktól, hogy
az ember belezavarodik, ugye...

ILONA
KRÓNIKÁS

II. BÉLA

ILONA

N. BÉLA

ILONA

II. BÉLA

Elég ebből az istentelen hadovából. Azt a két mondatot kihúzogatod szépen, és kész. Nem érdekel a nyarvogásod bennünket.
Folytasd, míg ki nem szúratjuk az
összes szemedet!
Ne heveskedj, Béla! Ne feledd, az
ember vakon lehet király, de nem
lehet krónikaíró. Megvakítod itt
nekem, aztán meg írhatom át magam a történelmedet...
EZ igaz. De ne személyeskedjél velünk, asszonyom. Muszáj neked
folyton arra emlékeztetned, hogy
vak vagyunk, meg második, meg
hogy Béla?
Ne érzékenykedjél, második vak
Béla, inkább igyekezz számodra
kedvező történelmet íratni.
íratjuk, íratjuk, asszony. Mi mást
is íratnánk. Folytasd, fiam, a két
sor kihagyása után!

II. ISTVÁN Hamisítsd meg a történelmet, papa!
Miből áll ez neked?

KÁLMÁN

Nem tudjuk, kisfiam, nekünk nem
ez a sors rendeltetett. Mi nem ilyenek vagyunk.

II. ISTVÁN

Tudod, hogy milyen vagy? Tőlem
megtudhatod. Testalkatodra nézve
hitvány, de ravasz és tanulékony,
borzas, szőrös, vaksi, púpos, sánta
és dadogó.

KÁLMÁN

Ezt honnan veszed kurafi? Hiszen
nem is látsz1
II. ISTVÁN Már miért ne látnálak? Négyévesen
csak-csak lát már az ember ezt-azt
KÁLMÁN A francba! Összekevertünk a (vak)
Bélával. Ő az, akit meg fogunk
majd vakítani. Ezt jegyezd meg fiunk, hogy őt kell majd megvakítanunk, nehogy a nagy felfordulásban
neked nyomjuk ki a szemedet... feltétlenül szóljál maß olyankor.
II. ISTVÁN

Ki az a bak

Béla?

KÁLMÁN

Nem bak, hanem vak, te királyi
szamár. Ráadásul, ha parancsolhatunk, zárójelbe téve mondd a vak
szócskát! Ő mindazonáltal az unokatestvéred.
II. ISTVÁN ES miért fogod megvakítani, papa,
azt a bizonyos (vak) Bélát, hamár
úgyis vak.
KÁLMÁN

Vak az

öreganyád.

II. ISTVÁN

Őt is

KÁLMÁN

Te... te tényleg olyan eszméletlenül
ronda vagyunk, mint ahogy azt leírtad nekünk az előbb?

megvakítottad?

II. ISTVÁN Ezt nem én mondtam. Ezt a gyerekek mondják, az udvarban.
KÁLMÁN Kik azok a gyerekek?
II. ISTVÁN Miért, papa? Csak nem akarod bántani őket?
KÁLMÁN

Ellenkezőleg. Meg akarjuk őket óvni attól, hogy máskor olyan ostobaságot kövessenek el, hogy egy királyt
kigúnyoljanak.

II. ISTVÁN ÉS hogyan akarod megóvni őket?
KÁLMÁN

Kivágatjuk a nyelvüket.

II. ISTVÁN De papa, te tényleg pont ilyen vagy...
KÁLMÁN Herceg vigyázz a nyelvedre, mert
még azelőtt elveszíted, hogy a fejedre tenném a koronát Es valamit

12

tiszatáj
a nyelvét. Hanem, csak figyelj
ránk jól. Ez a szép mondat nem
maradhat Kálmán szájában. Tedd
át valamiképpen az enyémbe.
Hadd tudja meg az utókor, milyen mély gondolkodó volt ez a
II. vak Béla.

jegyezz meg! Király lehet az ember
vakon, de némán soha!
II. BÉLA

Ez a beszéd. Ezt már szeretjük.
Az ember lehet vakon is király.
De némán soha. Bölcs uralkodó
ebből tanul. Életben hagyott ellenfeleinknek ezentúl kivágatjuk

2. II. Béla álmodik és emlékezik
(Álmos, a gyermek Béla, Adelhaid, Kálmán, Megvakító)
II. BÉLA

(sírdogál) Apa! Apa, hol vagy?
Apához akarok menni!

ADELHAID

Apa elutazott...

II. BÉLA
Hova utazott el apa?
ADELHAID Külországban tárgyal. Egy herceg
oda utazik, ahova akar.
II. BÉLA
Adelhaid! Én is herceg vagyok,
ugye?
ADELHAID Te is herceg vagy. Csak még kicsike herceg.
II. BÉLA
ÉS én is király leszek... egyszer?
ADELHAID Nem, te nem leszel király, Béluska. Akkor lennél uralkodó, ha
Kálmán királyunknak nem lenne
fiúgyermeke.
II. BÉLA
ADELHAID
II. BÉLA

És Kálmán királyunknak... van...
fiúgyermeke?
Van. Kettő is van neki. Két ikergyerek.

Akkor mindkettőjükből
lesz, ugye?
ADELHAID Nem. Csak az egyikből.

király

II. BÉLA
ADELHAID

És a másikkal mi lesz?
A másik herceg marad élete végéigII. BÉLA
Azt tudod, a király kettejük közül
hogyan választja ki majd az utódját?
ADELHAID Azt nem tudja senki, hogyan választott. De már megvan a kiválasztottja. Meg is koronáztatta
négyéves korában.
II. BÉLA

Én már elmúltam négy. Nem volt
neki túl nagy a korona?

ADELHAID De ostobácska vagy te, Bélus! És
még te akarsz a magyarok királya
lenni!

II. BÉLA

Hogy hívják a... a... kiválasztottat? Aki király lehet...
Istvánnak. Második Istvánnak.
És ha mégis én lennék egyszer...
a király... magyarok királya... akkor én... akkor én hányadik Béla
lennék?

ADELHAID

A második.

II. BÉLA

Csak a második? Akkor már nem
is olyan nagy baj, ha nem leszek
király.

ÁLMOS

Király leszel, Béluska. Megígérem
neked, hogy király leszel. Nagy és
bölcs király.
Ne mondj valótlant, atyám, hiszen Kálmán királyunknak van
koronás fiúgyermeke.

II. BÉLA
ADELHAID

N. BÉLA

ÁLMOS
II. BÉLA
ÁLMOS

Majd nem lesz.
Hogyan nem lesz? Meg fogod ölni
Istvánt?
Azt nem kötöm az orrodra, hercegecske. Azt bízd rá apádra!

II. BÉLA

Apa, sokat vagy messzire... miért
nem viszel magaddal engem is az
útjaidra?

ÁLMOS

Majd elérkezik annak is az ideje.
Akkor majd viszlek.

II. BÉLA

ÉS mit csinálsz olyankor, amikor
nem vagy velünk?

ÁLMOS

Sok fontos emberrel beszélgetek,
kisfiam. Szövetségeseket gyűjtök.

1995. október
N. BÉLA

Neked Kálmán királyunkkal kell
szövetkezned, nem?

ÁLMOS

Hát persze. De már maradj veszteg, Béla! Menj, játssz valamit.
A végén tényleg megharagítasz!

II. BÉLA

(nehezen lélegzik) Nem. Nem én
voltam. Én nem akartam, felség,
én nem akarok király lenni. Legyél csak te a király, és legyen
majd király István, a fiad.
Látom a szemedben, kis féreg,
hogy egyetlen szavad sem jön a szívedből. Hitszegő vagy, Álmos fajtájából. Hitszegő az apád is...

KÁLMÁN

II. BÉLA
KÁLMÁN
II. BÉLA
KÁLMÁN

Apa nem hitszegő. Apa szeret téged. És szeret engem is.
Az alattvalónak kötelessége szeretni a királyát.
Álmos a testvéred, királyom.
Álmos is csak az egyik alattvalóm.
Olyan, mint akárki más. Csak ravaszabb és veszélyesebb. Te pedig
ennek az alattvalómnak a gyermeke vagy. A szolgám szolgája!

13
KÁLMÁN

N. BÉLA
KÁLMÁN

II. BÉLA
KÁLMÁN

Akár naggyá is tehetnélek... Eszed
lenne hozzá, csak - ostoba féreg
vagy, mégis.
Herceg vagyok, Kálmán király,
nem féreg, herceg, Almos fia.
Előttem csak féreg vagy, egy áruló
féreg, akinek az apja is áruló - féreg.
Testvéred
gyalázod,
Kálmán,
amikor apámat.
Neked nem Kálmán, neked a királyod vagyok.

II. BÉLA

A nagybátyám...

KÁLMÁN

A királyod. Kemény a tekinteted,
Béla, megátalkodott kölyök leszel.
Szeretnék találkozni az unokabátyáimmal...
Megtiltom. A folyam két ága
örökre elvált egymástól. Nincs keresnivalód a trónörökös körül.
Köszönd apádnak!
Nincs a szívemben harag mégsem,
királyom.

II. BÉLA
KÁLMÁN

N. BÉLA

II. BÉLA

Igaz. Nem vagyok méltó, hogy
a sarudat megérintsem.

KÁLMÁN

Szarok a szívedre, oktalan kis barom.

KÁLMÁN

Hízelgésed hamis, Béla. Tudomásom van róla, hogy apáddal, azzal
a veszett kutyával, együtt törtök
a vesztemre.
Hogyan bizonyítsam a hűségemet, király? Én még csak kisgyerek vagyok...
Old meg apádat, te kisgyerek!
A gyermeknek tisztelnie kell az
apját, uram, nem megölni.

ÁLMOS

(ordít) Meg fog verni az isten, Kálmán! Éppoly torz a lelked, akár
a tested! Ördögnek vagy testvére,
de nem nekem.
Elnémítsam, uram? Elnémítom
tüstént.
Csak hadd mondja a magáét. Csak
hadd papoljon az én drága testvérem!
Nem úgy az! Apánk, László király téged szánt papnak, és engem
az uralkodásra.
Hagyd el! Ki emlékszik erre?
Egyetlen sorban nem emlékezett
meg erről. Van róla papírod?

II. BÉLA

KÁLMÁN
II. BÉLA
KÁLMÁN
II. BÉLA

KÁLMÁN

II. BÉLA

Királya parancsa szent az alattvalónak.
Jó alattvaló vagyok... de parancsolj mást, királyom... teljesíthetőt.
Nincs teljesíthető és nincs teljesíthetetlen parancs. Parancs van, és
engedetlenség van. Ezt vésd az
eszedbe, Álmos fia, Béla!
Ölj meg, uram, ha mindenképpen
meg kell ölnöd, de apámra ne
emeltess velem kezet.

SZOLGA
KÁLMÁN

ÁLMOS

KÁLMÁN

ÁLMOS
KÁLMÁN

ÁLMOS

A papír holt anyag.
De az írás, Álmos, az írás az élőbb
az élőknél. Úgyhogy, ne hivatkozz most drága emlékű apánkra.
A foglyom vagy.
AZ vagyok, elég szégyen. Mi okból
fogattál le, mint egy áruló kutyát?

tiszatáj

14
KÁLMÁN

Azon egyszerű okból, hogy az
vagy. Hitszegő, álnok kígyó. Dög.

ÁLMOS

Akkor meg mire vársz? Miért
nem öletsz meg?
Eszemben sincs megölni téged,
Álmos. Én istenfélő férfiú vagyok, bölcs és tudós király. Csak
nem képzeled, hogy a tulajdon
véremmel ilyet tennék? Soha. Érted? Soha. Hiszen testvérek vagyunk - vagy nem vagyunk azok?

KÁLMÁN

ÁLMOS

KÁLMÁN

Sima a nyelved, mindig is az volt,
Kálmán. Soha nem tudtuk, milyen gondolatokat bújtatnak a szavaid. De nem kell a kegyelmed. És
számomra többé nem lényeges,
hogy mik vagyunk. Jel vagyunk
csak, s mögötte semmi.
Szó sincs kegyelemről, áruló kutya. Nem fértél a nyomorult bőrödbe, most meg fogod tanulni,
hogy nyugton maradsz. Válaszolj
nekem, igaz lelkedre Álmos, szerettél te engem valaha?

a lábamat csókolva kérd a bocsánatomat.
Haraptam volna belé inkább!
ALMOS
így is jó. Vakítsátok meg!
KÁLMÁN
MEGVAKÍTÓ Végig akarod nézni, királyom,
hogyan veszem el a pártütő szemevilágát?
KÁLMÁN

Nem, semmiképpen. E megtévedttel ellentétben, bennünk még él
a testvéri szeretet. Nem bírnánk
látni...

ALMOS

Dögölnél meg a testvéri szereteteddel együtt! A kölykeiddel
együtt.
Az ám! Ötletnek nem is rossz! Ha
már itt tartunk, hozzátok be a fiát!
Ne! Őt ne...! Béla ártatlan.
Nem bántjuk nagyon, hiszen ő is
családtag - valahol. Csak kicsit
megvakítjuk. Jobban fog hasonlítani a hőn szeretett atyjára, nem
igaz?

KÁLMÁN
ÁLMOS
KÁLMÁN

Kegyelmezz, Kálmán, a gyermekemnek kegyelmezz, hiszen a testvérem vagy...
II. BÉLA
Apa, mit csinálnak veled? Apa,
mit csinálnak velünk...
ÁLMOS
Bocsáss meg, kisfiam, bocsáss meg
nekem...
MEGVAKÍTÓ Nem lenne jobb megfojtani mind
a két veszett ebet?
KÁLMÁN
A nyelvedet vágatjuk ki, rohadék,
ha bele mersz pofázni a király
dolgába.
ALMOS

ÁLMOS

Téged nem lehet szeretni, te
korcs! Tőled mindenki undorodik, undorodott az apád és az
anyád is, és én is undorodom tőled. Felfuvalkodott, rossz király
vagy. Mire volt jó az a sok tudomány... Könyves Kálmán... Hogy
kitanuld belőle a kegyetlenséget és
a gyilkolást? Nálad tehetségtelenebb és vérszomjasabb király csak
az a nyámnyila, semmirekellő fiad
lesz... ha egyszer felér a trónra.

KÁLMÁN

Fel fog érni, abban biztos lehetsz.
Ugye, te jó gyámja lennél, ha én
véletlenül meghalnék, szeretett
öcsém...

ÁLMOS

A z t meghiszem!

II. BÉLA

KÁLMÁN

Hány nappal élne túl a fiam, te
nyomorult?
Kérdésben a válasz.

Apa, segíts, apa... eresszetek... mit
akarnak tőlem... apa...

KÁLMÁN

Megvakítani mind a kettőt... Mit
álltok itt még mindig? Siessetek!
(Hosszú csönd, majd amazok artikulátlan ordítása.) Bocsáss meg
nekem, teremtő isten, hisz ha valakinek, neked látnod kell, hogy
a hazámért teszem, amit meg ten• nem kell.

ÁLMOS
KÁLMÁN

Hálátlan féreg vagy, Álmos. Vagy
tán a lengyel „hadműveletedre"
sem emlékszel? A saját szarodban
csúszva átszöktél át a táborodból
hozzám, a megtámadotthoz, hogy

MEGVAKÍTÓ Bocsánatodért esedezem,
királyom. Csak jót akartam. Mert ha
a viperát, vagy a kölykét el nem
taposod, előbb-utóbb belemar a lábadba. Na, gyere, te kis görcs!

1995. október

15
3. Trónterem

(II. Béla, Ilona és a krónikás - Almos, Kálmán, II. István, Megvakító, Udvaroncok)
II. BÉLA

ban is. Ezt kell megénekelni az
utókornak, te tulok!

Meddig jutottunk el, fiam?

KRÓNIKÁS

1115-ig, felség.

II. BÉLA

Jeles dátum.

ILONA

Ne vedd úgy a szívedre!

II. BÉLA

KRÓNIKÁS

Ha már nem maradt szemünk,
legalább a szívünket hadd használjuk szabadon, asszonyom.

Értem, azonnal megteszem a szükséges javításokat. Na tehát, az
annyimint, szóval itt meg annyimint, amott meg még egy annyimint... mondanám, felség...

II. BÉLA

Mondd!

ILONA

Használd, csak használd, de ne az
eszed ellenében.

II. ISTVÁN Papa, menjünk, azonnal induljunk,
mert egy perc múlva már késő lehet!

II. BÉLA

Béla király nem báli király, Ilona.
Szívünk és eszünk együtt mozdul,
bár utóbbi élvezi jobban a bizalmunkat.

KÁLMÁN

De hova ilyen sietve, trónörökös
fiam?

II. ISTVÁN Megyünk, és megvakíttatjuk a bátyádat

ILONA

Bölcs dolog így vélekednie egy királynak.

KÁLMÁN

II. BÉLA

Ebadta kurafi, még mindig nem
mondtad, átigazítottad-e a régi
krónikában a hazugságokat?

II. ISTVÁN ROSSZ, nem rossz, néha szükség van
rá.

KRÓNIKÁS

Természetesen, felség. Méltóztatol meghallgatni az új változatot?

N. BÉLA

Méltóztatunk.

II. ISTVÁN

Papa, most meg hova megyünk ?

KÁLMÁN

Megyünk, és megvakíttatjuk a bátyámat.

II. ISTVÁN

De papa, az nagyon rossz dolog ha
valaki a bátyját megvakíttatja!

KÁLMÁN

ROSSZ, nem rossz, néha szükség van
rá.

II. ISTVÁN

ÉS akkor látni fogom az unokaöcsémet, Bélát?

KÁLMÁN

Látni fogod. Csak 5 nem fog látni
téged.

II. ISTVÁN Miért nem fog látni?
KÁLMÁN

Mert őt is

megvakíttatom.

II. ISTVÁN

De 6 még

KÁLMÁN

Akkor kicsit fogom megvakíttatni.
Éppen csak annyira, hogy ne lásson
többé.

kicsi!

N. BÉLA

EZ nekünk így nem tetszik. E z az
István olyan benne, mint egy jóságos kis szent. Pedig szemét gaz
kurva volt már kisgyermekkorá-

De fiacskám, az nagyon rossz dolog
ha valaki a bátyját megvakíttatja!

KÁLMÁN

Akarod látni az unokaöcsédet, Bélát is?

II. ISTVÁN

Látni fogom. Csak ő nem fog látni
engem.

KÁLMÁN

Miért nem fog látni?

II. ISTVÁN Mert őt is megvakíttatod.
KÁLMÁN

De ő még

kicsi!

II. ISTVÁN Akkor kicsit fogod megvakíttatni.
Éppen csak annyira, hogy ne lásson
többé.
N. BÉLA

E Z m á r m a j d n e m jó.

ILONA

Most meg a korcs Könyves király
nem elég gonosz.

KRÓNIKÁS

Megpróbálhatunk még egy kicsit
korrigálni a dolgon... az igazság
megmutatása kedvéért.

II. BÉLA

Műveld, és ne magyarázd a csodát,
mert vasra veretlek, pimasz.

KRÓNIKÁS

Csinálom, csinálom. Az annyimint, szóval ide még egy annyimint, ezt is kicseréljük itt, az
annyimint...

N. BÉLA

Nehéz dolog a történelemírás.
Sok hamisság és álca fedi a valóság
igazi arcát. De mi majd megmutatjuk az utókornak, hogy. világp- "

tiszatáj

16

KRÓNIKÁS
N. BÉLA

san átláttunk ezen a sötét középkoron.
Mondhatom az újabb ver(s)ziómat?
Mondd, de ne legyen benne több
hiba, mert felnégyeltetlek.

II. ISTVÁN Papa, menjünk, azonnal induljunk,
mert egy perc múlva már késő lehet!
KÁLMÁN
De hova ilyen sietve, nagyravágyó
trónörökös fiam?
II. ISTVÁN Megyünk, és megvakíttatjuk a bátyádat.
KÁLMÁN
Úgy van, fiacskám, az nagyon helyén való dolog ha valaki a bátyját
megvakíttatja! Sőt! Akár annak az
egész családját is...
II. BÉLA

Né, milyen szépen alakulgat a szöveg!

II. ISTVÁN Ezt már rég meg kellett volna tenned, papa...
KÁLMÁN Meg hát, de legalább te ne baszogass
vele! Akarod látni az unokaöcsédet,
Bélát is? Mert egy szavadba kerül, és
lefogatom őt is.
II. ISTVÁN Fogasd le tüstént, ha eddig meg nem
tetted, s akkor biztosan látni fogom.
Csak ő nem fog látni majd engem.
KÁLMÁN

De

nem

ám!

vakíttatom.

Mert

én

őt is

meg-

II. ISTVÁN Helyes a bőgés, oroszlán, (pardon, ez
egy későbbi szöveg!), ha valaki vak
Béla, az legyen is vak, Béla.
KÁLMÁN
Ne szólíts Bélának, én Kálmán vagyok. Es ne aggódj, nem fog zavarni, hogy ő még kicsi!
II. ISTVÁN Ha kicsi, akkor kicsit fogjuk megvakíttatni. Éppen csak annyira,
hogy ne lásson többé. Oké, papa?
KÁLMÁN

Oké,

II. ISTVÁN

Ne szólíts Sztyopának, és szedd a lábad, a végén lekéssük a szemkitolást.

Sztyopa.

II. BÉLA

EZ már egészen valósághű, fiam.
Tanuld meg, a történetírás a valósághoz való töretlen hűséget jelenti. Mert itt van ez a krónika,
melyet még a II. István írattatott
valami írástudatlannal. Itt van, és

semmi sem stimmel benne. Ugye.
De mi helyrehozzuk a méltatlan
előd tévedéseit. Hogyan van tovább, fiacskám?
KRÓNIKÁS

N. BÉLA

Engedelmével, felség, itt még erősíteni kellene a színeket az elbeszélésben.
Hát erősítsd itt, olvasás közben.
Ha jól csinálod, kinevezünk első
számú szinkrontolmácsunkká. Te
fordítasz ezentúl nekünk II. István-magyarról II. (vak) Béla-magyarra.

KRÓNIKÁS

É n megpróbálhatom...

KÁLMÁN

Hozzátok elém a
nyomorultat..
nyomorult férget... kutyát, macskát.. pondrót..

II. BÉLA

Tovább.

II. ISTVÁN A saját kezemmel iszom ki a vérüket.. azaz... a saját kezemmel tépem
ki a szemüket... szopom ki a vérüket a nyakukból... rugdalom seggbe
őket..
II. BÉLA
ILONA
II. BÉLA

EZ utóbbi mondatot elhagyhatod,
fiam. Tovább.
Nem vagy Almos?
Béla vagyok, a vak, de ez már
volt, rossz végszóra nem tudunk
belépni. Krónikás, tovább!

MEGVAKÍTÓ Na, álmos kutya... kutya Almos,
állj elém... ülj elém... térdelj le...
könyökölj le... hasalj le... a földre...
II. BÉLA
ILONA

Térdeltünk, te marha.
Ne izgasd fel magadat, szívem,
ha akarod, lecsapatom a fejét ennek a szemét írnoknak.

II. BÉLA

Kusti, szerb asszony, elég ha szüléskor hallom a hangodat! Mondjad, kutya!

ÁLMOS

JÓ testvérem, isten megfog büntetni
azért, amire most készülsz.

KÁLMÁN

Púpos vagyok szőrös vagyok, jaj, de
nagyon gonosz vagyok, he-he-he! Teszek a te istenedre, meg rád is, meg
a hülye kölködre, arra az ütődött
Bélára is.

1995. október
II. ISTVÁN Ne gatyázz annyit, vágd le legalább
a hajukat, papa, ko-pasz-ra... csapd
le a fejüket... ontsd ki a belüket...
vagdosdle az összes végtagjukat...
II. BÉLA

Tessék?

II. BÉLA

Jól hallottad. A töküket. Mondja
azt Kálmán nagybátyánk, hogy
a hóhér vágja le a tökünket.
Eszednél vagy te, Béla? És akkor
ki az istennyila csinálta nekem
a gyerekeket? A II. Lacit, meg a
többieket? Jó az nekünk, ha a szájára vesz bennünket a világ?

II. BÉLA

Asszonybeszéd, bolondlik, persze
alig világlik... Jól emlékszünk,
hogy ott állt az a böhöm nagy
Kálmán fölöttünk...

ILONA

Kálmán kicsi volt, édes, púpos
volt, édes, szőrös volt, édes, és király volt, édes...

II. BÉLA

KRÓNIKÁS

II. BÉLA

KRÓNIKÁS

ALMOS

Nem bírom látni, hogy a fiamat kiherélik.

KRÓNIKÁS

Engedelmével, a felséged felséges
apja már éppenséggel megvakítva
van ezidőtájt, úgyhogy a herélés
látványa csöppet sem zavarhatta
volt...
Te kételkedni mersz a királyod
szavában?
Engedelmével, csak meg mertem
volna jegyezni, hogy...
Ne merd szolga, mert kitépetjük
a merészségedet! Szolga nem kérdez, szolga kussol és ír.

A töküket!

KRÓNIKÁS

ILONA

17

Hozzánk, gyermekhez képest volt
nagy, te marhanémber, ott magasodott fölöttünk, és azt ordította
megállás nélkül, hogy heréljenek
ki engem, hogy ne tudjuk az Árpád-ház Almos-ágát továbbnemzeni majd veled.
De engedelmével, felséged golyói
ugyebár - köztudottan - a helyükön vannak.
Vannak, vannak. Ha ott vannak,
jó helyen vannak. Mi közöd neked ahhoz?
Hát hogy írjam bele a krónikába,
hogy Kálmán király parancsot ad
felséged kiherélésére, ha felséged
golyói, lám, még mindig jó egészségben csörgedeznek a gatyájában.

II. BÉLA

Mi sem egyszerűbb. Diktálom.

KÁLMÁN

Heréljétek ki a kölyköt, de tüstént.

KRÓNIKÁS

Ekkor már meg tetszik lenni vakulva? - Csak a történelmi hűség
kedvéért kérdezem meg.

II. BÉLA

Még nem, az anyád hétszentségit,
de ne pofázz bele folyton, inkább
írjál!

ILONA
KRÓNIKÁS
II. BÉLA

KÁLMÁN

II. BÉLA
KÁLMÁN

II. BÉLA
KÁLMÁN

II. BÉLA

KRÓNIKÁS

De azt bírnád látni, hogy az én
fiamat letaszítod a trónról, szemét
áruló!
jaj, jaj, mi lész velem a tököm nélkül?
Semmi Legfeljebb majd nem vak
Bélának, hanem töketlen Bélának
fog az utókor nevezni.
Inkább a szememet nyomasd ki nekem is, kegyes rokon.
AZ is meglesz. A herélés után. Hogy
előbb végignézhesd, hogyan herélnek ki, nyomoronc.
Na, ezzel megvolnánk. Áthidaltuk a nehézségeket. Innen folytasd magadtól!
Igyekszem mindenben méltó lenni kifinomult stílusodhoz, uram.

KÁLMÁN

Szeretem... imádom... csípem látni,
amikor kitolják... kinyomják... kiégetik... kiszaszerolják az áldozatok
szemeit... és a golyóikkal játszadoznak...

II. BÉLA

De én még kicsi vagyok, Kálmán
bácsi, és ártatlan vagyok Kálmán bácsi, akár a fehér galamb, Kálmán
bácsi..
Fehér galamb az anyád, öcskös.
Ha hazamegyek, feltétlenül megmondom a mamának, hogy mit tetszett üzenni neki
Vihetitek ezt az együgyűt. A szemetet.'Acenket.

KÁLMÁN
II. BÉLA

KÁLMÁN

tiszatáj

18
II. BÉLA
KRÓNIKÁS
N. BÉLA

ILONA
II. BÉLA
ILONA
II. BÉLA

KÁLMÁN

Hogyan? Kire mondja itt Kálmán,
hogy együgyű?
Semmiképpen nem felségedre. Talán a szemkinyomónak mondja.
Legyen ez egyértelműbb, még arra gondolnak, hogy mi vagyunk
együgyűek.
Ki merne ilyet mondani a magyarok királyáról?
Hát éppenséggel a magyarok, mert
a magyarjaim sajnos ilyenek.
Háttal nem kezdünk mondatot,
beee!
Hát már sose leszünk meg a mai
penzummal? Rajra, fiam, fonjad
tovább a szálakat!

II. BÉLA

Helyes. És velem is ezt fogod alkalmazni!

MEGVAKÍTÓ Ezt alkalmaztam, uram...
II. BÉLA
Béla herceg vagyok...
MEGVAKÍTÓ Tévedsz. Mostantól (vak) Béla vagy.
II. BÉLA

Szóval, én már meg is vagyok vakulva!

MEGVAKÍTÓ A legteljesebb mértékben.
II. BÉLA
ÉS azt honnan lehet tudni, hogy az
ember megvakult! Csak nem abból,
hogy baromira fáj a szemem, de
meg se nyikkanok...
MEGVAKÍTÓ Onnan is lehet sejteni Onnan meg
biztosan lehet tudni, hogy a megvakított ember nem lát.
II. BÉLA
Tényleg! Nem látok. Akkor én meg
vagyok vakulva. Te, mondd, ez
a vakság úgy általában, meddig
szokott tartani!

Vihetitek, együgyűek, ezt a fényes
elméjű és nagy szépségű ragyogó herceget/
MEGVAKÍTÓ Figyelj ide, Béla herceg én félem az MEGVAKÍTÓ Úgy... örökké.
istent. De nagyon félem.
II. BÉLA
Te... most veszem észre... te aztán
II. BÉLA
Én is.
jól kibasztál velem...
MEGVAKÍTÓ De képzeld el, én annyira félem az
II. BÉLA
Na, ezt az utolsó mondatot még
istent, hogy nem merlek kiherélni.
elemzés tárgyává tesszük később.
II. BÉLA
Azt nem lehet. Neked erre paranAmúgy, egész csinosan alakul
csod van.
a történelem... Lassan rátérhetünk
MEGVAKÍTÓ Kiterveltem valamit. Neked is jó,
Istvánra, a másodikra. Ö is csak
nekem se rossz. Csak a kutyámnak.
második. De legalább nem vak.
Kiherélem ugyanis, és a golyóbisait
ILONA
Fantasztikus
nagy munkát végbeszolgáltatom a tiéid gyanánt a kizünk az igazság kiderítése és a törálynak.
megekhez való eljuttatása érdekéII. BÉLA
Ezt helyesen teszed Es megvakításben. Fel a fejjel, drágám. Hihihi.
sal mi lesz!
Már alig várom, hogy elérjünk az
MEGVAKÍTÓ Hát, azt se teszem meg szívesen.
aradi gyűlésig... ahol egymagam
II. BÉLA
Háttal nem kezdünk mondatot.
levágattam 68 Borisz-párti főurat.
Mind benne volt a megvakittatáMEGVAKÍTÓ Köszönöm, hogy figyelmeztetsz.
sodban. Mind vakított egyet rajEzentúl majd jobban odafigyelek,
tad. Nem volt a szívemben naphogy vakítás előtt mit mondok.
lemente, fellobbant a híres szerb
Tudod, a páciensnek sem mindegy,
láng a véremben...
hogy milyen körülményeket teremtenek a vakításához. Hogy mivel
KRÓNIKÁS Nem is tudtam, hogy a királynak
kezdik neki a mondatokat. Hogy fe34 feje volt ifjúkorában.
szült-e a légkör, vagy oldott, nevetILONA
Szóltál, krónikaíró?
gélünk-e, és észre se veszi, hogy hipphopp, már meg is van vakítva, vagy KRÓNIKÁS Mindössze ennyit jegyeztem meg,
királyi fenség, hogy alig várom
vacog, ordít, kínlódik, és akkor
már, hogy a hatvannyolcról megnekem is elmegy a kedvem a munírhassam az igazat.
kától.

1995. október

19
4. II. Béla búcsúja lányától; a király álma
(II. Béla, Álmos, papok, főurak, szajhák)

Eg és fold Ura, te mindent látsz,
én viszont semmit sem látok.
Rendelésedre, mivel így akartad,
én vakká lettem.
Te azonban mindent látva
belelátsz a szívek belső rejtekébe is,
s egyformán látod a jelent és a jövőt.
O az én egyetlen lányom,
könyörületességedben ezzel az
egyetlen leánygyermekkel
örvendeztettél meg engem.
Ma őt tanúbizonyságod mellett
- mert téged hívlak segítségül férjhez adom.
Őt -a te kíséretedben a jelenlévő követekre bízom,
de legyen köztem és közted olyan erős
megállapodás, Istenem, hogy te őt
soha el nem hagyod.
Vedd őt oltalmadba, hiszen
gyermek még negyedik
esztendejét is alig tölté be...
ÁLMOS

II. BÉLA

ÁLMOS
II. BÉLA

ÁLMOS

(Lovak lassú, vak ügetése.) Bírd, ki
kell bírnod. Már csak pár óra járás, és elérjük a menedékhelyet.
Sem a test fáradalma, sem a fájdalom nem zavar. Az örökös sötétet
nem tudom megszokni, apám.
Hogy nem látok többé. A fénytelen élet gyötör.
Álmodj sokat, fiam. Olyankor
majd láthatod megint a színeket.
Most is álmodom, apám, hiszen
látlak téged, pedig vak vagyok, és
már te is meghaltál rég, a dömösi
prépostságba tartottunk... de az
utat nem látom, mert már akkor
sem láttam semmit, csak a vak
menekülést, ahogy vonszoljuk
magunkat vakon, vérző szemekkel, elmocskolódva...
A szemünk világát elvette a sátánfattya, de az életünket meghagyta.
Ostoba király ez a Kálmán, a vesztébe rohan. Emlékszel, mit ígértem neked egykor, Béla? Megerősítem és megtartom az ígéretemet.

II. BÉLA

Hogy király leszek, azt ígérted.
De már nem akarok király lenni.
A királyok mind gonoszak.

ÁLMOS
II. BÉLA

Te majd légy jó király, fiam.
AZ leszek. Senkit sem fogok megvakíttatni.

ÁLMOS

Ne mondj ki semmit előre. Ne
fogadkozz, ne ígérj, inkább cselekedj, ha a pillanat úgy kívánja. Ez
az egyik legfontosabb uralkodói
erény.
Uralkodói? Te folyton ígérgetsz
nekem, apa... te rossz király lennél...
Én már nem leszek király... de te
- az leszel!

II. BÉLA

ÁLMOS
II. BÉLA

Vakon?

ÁLMOS

Vakon. Élesebben fogsz látni,
mint Kálmán király, bőkezűbb leszel, de sohasem engedékeny.
így lesz, apa, megígérem. De miért nem te leszel a király?

II. BÉLA
ÁLMOS
II. BÉLA
ÁLMOS

II. BÉLA
ÁLMOS

Olyannak születtem, akit elkerül
a trón.
AZ nagyon rossz, igaz, apa?
Nagyon, Béla. De ha idejében rátalálsz a sorsod vonalára, s elég
bölcs vagy a felismeréshez, magad
felé fordíthatod a szerencsédet.
Mire gondolsz?
Én az életemet arra tettem fel,
hogy nekedj szerezzem meg a királyságot. És meg is fogom. Elmegyek Bizáncba, el a német-római császárhoz...

II. BÉLA

Vakon, apám?

ÁLMOS

Vakon. Mikor fogod megjegyezni
végre: csak a szemünk világát vették el. Az életünk, az agyunk,
a szívünk, a tökünk megmaradt.
Amíg ezt meg nem érted, nem leszel egyéb, Béla, csak egy szánalmat keltő, botladozó nyomorék.

II. BÉLA

ÉS ha megértem? Akkor mi leszek, apa? Ha megértem...

20

tiszatáj

ALMOS

Király.

N. BÉLA

(Zenefoszlányok, női hangok, kacagás.) Hogy kerülök én ide? Ez
nem az én álmom.

II. ISTVÁN

II. BÉLA
II. ISTVÁN

Ni csak, a jó rokon! Hogy kerülsz
te ide? Ne bújj, ne pironkodjál, ne
menekülj!
Én nem akartam... hol vagyok?
Látok, de nem látok...
JÓ helyen vagy, testvér. Terített
asztal, terített ágy. Melyik nőt
akarod? Emesét? flonát? A német
Bertát?

az ország legszebb birtokait...
visszakapod a szemedet... a jobb
kezem leszel.
KÉJHÖLGYEK Ne tétovázz, vak Béluka, csókold
meg a király bácsi kezét, és máris
biztosítottad életed végéig a várad... az ágyad... a vágyad... hát
nem tetszik a mellünk... a combunk... a seggünk... a sok szép
selymes meleg pinánk...
II. BÉLA

II. ISTVÁN

Nem... nem tehetem... nem... én
nem akarok itt lenni... én nem vagyok itt...
Szerencsétlen... hülye... vak\ Dobjátok ki...

KÉJHÖLGY 1. Szép férfi. Csak olyan furcsa,
hogy nincs szeme. Az üresség néz
vissza rád...

II. BÉLA

Hallod, apa? Lovasok.

II. BÉLA

ÁLMOS

Lehetnek vagy
többen is.

II. BÉLA

Mindjárt a kapuhoz érnek. Mit
akarhatnak?

ÁLMOS

A z életünket.

FŐÚR

(kintről) Kálmán király nevében!
Nyissátok ki a kapukat!
Kik vagytok, és mit akartok?
Kálmán király küldött bennünket, letartóztatási paranccsal.
ÉS kiket tartóztatnátok le a prépostságban?

Nincs szemem, de látok. Látom,
hogy milyen szépek vagytok.
KÉJHÖLGY 2. Ez a rokonod honnan a fenéből
került elő, Pistukám? Olyan félénk és szerény.
Bort neki, és szét a combokat,
II. ISTVÁN
szajhák! Válassz, vak rokon, a rokoni fokon... okon...
Én még nem csináltam olyat...
II. BÉLA
Majd ezek megtanítanak... Miért
N. ISTVÁN
nem fizetett már be hercegi apád
egy rendes kuplerájba?
KÉJHÖLGYEK Megtanítunk mindenre, drága, kicsi, vak fiú. Oldd meg csak a gatyakorcod...
II. BÉLA
II. ISTVÁN
II. BÉLA
II. ISTVÁN

Milyen kár, hogy nincsen szemem.
Akarod, hogy visszaadjam?
Vissza tudod adni? Hol van...
a szemem?
Itt a zsebemben, ni! Ha akarod,
szépen visszanyomom mindkét
golyóbist a helyére.

PRÉPOST
FŐÚR
PRÉPOST
FŐÚR
ÁLMOS

húszan.

Talán

A két vak kutyát. Álmost és
Bélát.
Készülj, menekülnünk kell.

II. BÉLA

Vakon, bénán, kísérők nélkül,
apám?

ÁLMOS

Igaz. Felnőttként gondolkodsz,
fiam. Kár, hogy eljött az időnk.

II. BÉLA

Időnk? Azt akarod
hogy meghalunk?

ÁLMOS

Azt. Mielőtt kilehelné a lelkét
a gnóm nagybátyád, el akar takarítani minden leendő veszélyt a fiacskája jövője elől.
Miért nem védekezünk?

mondani,

II. BÉLA

Akarom, királyom.

II. ISTVÁN
II. BÉLA
II. ISTVÁN

És mit adsz érte cserébe?
Mit kívánsz, magyarok királya?
Tagadd meg a Bizáncban kódorgó
kurafi apádat!

II. BÉLA
ÁLMOS

Vakon, bénán, katonák nélkül?

II. BÉLA

T e is... még itt is... még álmom-

II. BÉLA

Apa, én félek.

ÁLMOS
PRÉPOST

Még élünk... Isten velünk van...
(kintről) Nem. Ezt a prépostságot
Álmos herceg alapította. Ide nem

II. ISTVÁN

ban is... mind ezt akarjátok...
Látod ezeket a szép ringyókat?
Mind a tiéd... neked ajándékozom

1995. október

FŐÚR

léphetnek be Kálmán király katonái.
Azt mondod, nem adod ki azt
a vak kutyát?

PRÉPOST

Azt mondtam, meg fogjuk védelmezni Álmos herceget, a fiát és
a prépostságot, akár az életünk
árán is.

FŐÚR

Kik fogják megvédeni a te Almosodat, vén szarrágó! Törjétek be
a kaput!
Mielőtt mozdulnátok, nézzetek
körbe! Aki a fegyveréhez nyúl,
halál fia.

PRÉPOST

FŐÚR

A kurva anyátok! Honnan van
papoknak ennyi fegyvere...

PRÉPOST

Takarodjatok, pogányok. Papok
vagyunk, de ha a szükség úgy kívánja, az igazság katonái leszünk.
Ezért még megfizettek, szemét
csuhások.
Célozzátok meg őket... Ha intek...

FŐÚR
PRÉPOST
FŐÚR
n. BÉLA
ÁLMOS

Fordulj! Vágta... (Távolodó lódobogás, káromkodás.)
Megmentett bennünket az isten,
apa.

21
II. BÉLA

(vágtató lovak) Apa, beteg vagyok.
Nem fogom kibírni Bizáncig.

ALMOS

Menni kell... bírni kell... aztán
majd visszajövünk, és felülsz a
trón legtetejébe...
Lázam van... rosszul vagyok... feküdni akarok, nem ülni...

II. BÉLA
ÁLMOS
N. BÉLA

Ne add fel, fiam... király leszel...
ha megéred...
Meg fogok halni, apám...

ÁLMOS

A fenébe...

SZOLGA

Pécsvárad, uram... van ott egy
bencés apátságod... A Szent Benedek monostorban megvárhatna
bennünket a gyermek... majd viszszajövünk érte...

ALMOS

Kiszagolná a kölyökkirály, és
megfojttatná...
Éjszaka érünk oda... az apát régi
jó embered... valamennyien elhagynánk hajnalra az országot...
Akiben pedig nem bízol meg, az
egyáltalán nem hagyja el többé
sem az országot... sem...
Ráz a hideg, apám, s lángol rajtam
a köpeny...
Akkor mégiscsak el kell válnunk
egy időre egymástól. Pécsváradon
hagylak...

SZOLGA

II. BÉLA
ÁLMOS

Meg fiam, a prépost. Ezért is tanuld meg, soha ne sajnáld majd az
egyháztól az adományokat, ha király leszel. Légy bőkezű, adományozó, hogy sokan szeressenek.

II. BÉLA

Visszajössz értem?

ÁLMOS

II. BÉLA

Apa, egy perce még a halál torkában kuporogtunk, most meg máris a trónról álmodozol...

II. BÉLA

Nagy hadak élén... visszajövök,
Béla... ott fogok állni a trónod
mellett...
Apa, én álmos vagyok... (Nevetés.)

ÁLMOS

EZ nem álom, Béla. Te király leszel. Nagy, erős, király.

II. BÉLA

Igen apám. (Halkan:) vak... és második...

II. BÉLA
HÍRHOZÓ

Halljam a híreket!
Kálmán király halott. Istvánt Székesfehérvárott másodszor is megkoronázták.

II. BÉLA
HÍRHOZÓ
II. BÉLA

A híreket!
Bozsivoj, a fosztogató cseh fejedelem István vendége.
Második Istvánnak hívd a királyt,
te szolga!

N. BÉLA

A híreket!

HÍRHOZÓ

A király naphosszat ágyasaival és
kéjhölgyekkel hentereg. A főurak
lázadoznak. .

II. BÉLA

A híreket!

II. BÉLA

A híreket!

HÍRHOZÓ

Istvánt Olsavánál megverték a
csehek.

HÍRHOZÓ

István, a második, feleségül vette
a capuai normann herceg lányát.

22

tiszatáj

N. BÉLA

A híreket!

n . BÉLA

A híreket!

HÍRHOZÓ

Jaroszláv halála miatt kudarcba
fulladt a király hadjárata...

HÍRHOZÓ

A király, mivel fiúgyermekkel
nem ajándékozta meg az ég, Zsófia nővére fiát, Sault jelölte ki
trónja örököseként.

n. BÉLA

A kurafi!

II. BÉLA

A híreket!

HÍRHOZÓ

Apád, Almos herceg újabb összeesküvését hiúsította meg...

II. BÉLA
HÍRHOZÓ

II. BÉLA

A híreket!

HÍRHOZÓ

N. BÉLA

Hol van most az apám?
Bizánc vendége, felség. Szövetséget kötött Bizánccal, Kijevvel és
a lengyelekkel.
Legyen istennek hála...

A nemesurak ellenkirályokat állítottak második Istvánnal szemben, Iván és Bors ispán személyében.

N. BÉLA

A híreket!

II. BÉLA

HÍRHOZÓ

István, a második, tarthatatlan viszonyt alakított ki a csehekkel, az
osztrákokkal, a németekkel, Velencével...

István, taposd el a férgeket! Imádkozom érted.

n. BÉLA

A híreket!

HÍRHOZÓ

István, a második, leverte a nemesek felkelését. Ivánt lefejeztette
huszonkilenc hívével együtt, Bors
ispánt száműzte, híveit pedig elégette.

n. BÉLA

Bölcs döntés. Magam sem tettem
volna másként.

II. BÉLA

A híreket!

HÍRHOZÓ

A király cseh és szerb szövetséget
kötött atyád pártfogó jó barátja,
a baszileusz ellen.

N. BÉLA

Elég. A szomszédos országokkal
rendbe kell hozni a kapcsolatokat... ez szabály.

II. BÉLA

A híreket!

HÍRHOZÓ

A király háborút kezdett Bizánccal... az apáddal...

N. BÉLA

A híreket!

HÍRHOZÓ

Álmos herceg, felséges apád, Bizáncban visszaadta lelkét a teremtőnek...
Apa... nem emlékszel... ígértél valamit... egyszer...
(nagyon távoli hang) Az nem csak
ígéret volt, Béla. Te király leszel.
Nagy, erős, király. És én ott fogok állni a trónod mellett... majd

II. BÉLA
ÁLMOS

n. BÉLA

A kurafi! Mi van még?

HÍRHOZÓ

Felséged élete veszélyben. A király tudja, hogy Béla herceg itt
tartózkodik az apátságban...

II. BÉLA

E z így van rendjén. Várom a királyt... a halált...

5. II. Béla trónterme
(II. Béla, Ilona, a krónikás, II. István, apát, megvakító)
II. BÉLA

Öreg vagyunk, és fáradt. E z a krónika több időnket rabolja el, mint
az államügyek.

II. BÉLA

ILONA

Ne sajnálj egyetlen percet sem,
melyet a jövendőért áldozol.
Nem mindegy, mit fognak mondani rólad az eljövendő századok.

ILONA
II. BÉLA
KRÓNIKÁS

Eljövendő századok... adj még
bort, szerb némber. Bort! Hagyd
a századokat másra!
Igyál csak, amennyi beléd fér...
amennyi jól esik... király...
Itt van a krónikaíró?
Reggel óta állok szolgálatodra,
felség.

1995. október
II. BÉLA

23

Helyes. Vagy nagyon halkan szuszogsz mostanában, vagy mi kezdünk megsüketülni. Most hány
óra van?

APÁT

Erre, felség... István, magyarok királya...

II. ISTVÁN

Hol van a vak, herélt kutya...

ILONA

Este hét.

II. BÉLA

II. BÉLA

Valóban? Eltelt volna megint egy
nap? Mivel?

ILONA

É n . í g y mesélted...

ILONA

Azzal, hogy részegen aludtál.

II. BÉLA

N. BÉLA

Kusti. Aludtam részegen. Én vagyok a király. Aláírattatok velünk
valamit?

Nem így történt... nem így meséltem... mert békességgel jött. És
békességgel fogadtuk ot...

ILONA

Nem lényeges. Két kivégzést.

II. BÉLA

II. BÉLA

Magyarok voltak?

ILONA

Magyarok.

Vak Béla herceg... szólalj meg felség hogy tudjam, merre vagy...
Béla... jó rokonunk... szívünk örül
a látásodnak...

II. BÉLA

Végrehajtották?

ILONA

Végre.

II. ISTVÁN

N. BÉLA

Ki tette elénk a papírokat?

ILONA

Ki tette volna eléd... én.

II. BÉLA

Igaza volt Istvánnak...

II. ISTVÁN

Csak vigyázz a szerb lotyóval...
egyszer még hátadba vágja a görbe
kését..

ILONA
II. BÉLA
ILONA

Egyre többet emlegeted azt a disznót. A végén még megszereted...
AZ unokatestvérem volt.
Kiszúratta a szemedet.

II. BÉLA

Az apja szúratta ki...

ILONA

Le merte kurvázni a szerb nagyzsupán, I. Uros lányát...

II. BÉLA

Nem kellett hozzá nagy bátorság... bár hallgattam volna rá...
történetíró, hol tartunk?

KRÓNIKÁS
ILONA

A pécsváradi találkozásnál.
Megadtam neki a szempontokat az igazság megörökítését elősegítendő... hogy idézzelek, drágám...

II. BÉLA

Halljam...

APÁT

Herceg, a kapuban
a király.

II. BÉLA

A király? Eljött a búcsú órája, apát
uram... köszönöm a bújtatás... Kéretem a királyt..

APÁT

Hiányozni fog felséged...

II. BÉLA

Nekem is hiányozni fog... az élet is
hiányozni fog...

kísérete

élén

Nem!

Ez

n e m így volt. E z t

ki

írta?

ILONA

Részeg vagy... folytasd, ahogy
meghagytam... te pedig igyál...

KRÓNIKÁS

Természetesen...

II. ISTVÁN

Tudomásomra jutott, hogy ide bújtatott el áruló atyád... aki azóta
dög...

II. BÉLA

Nem... nem... nem...

ILONA

De igen. Nem emlékszel már jól...
elittad az eszedet...

II. BÉLA

Figyelj, krónikás, és jegyezd, amit
mondunk! Ha egyetlen szó eltérés
lesz a szövegben, levágatjuk a kezedet. Ha két szó eltérés lesz, akkor a levágott kezedbe rakatjuk
a szívedet is...

KRÓNIKÁS

Értettem, felség. Azon leszek,
hogy sem a kezem, sem a szívem
ne veszítsem el...

II. ISTVÁN

Béla... jó rokonunk... szívünk örül
a látásodnak...

II. BÉLA

Egyszer már találkoztunk. Akkor
megfosztottatok a szemem világától. Most az életemért jöttél, nem?

II. ISTVÁN

Igen, az életedért jöttem.

II. BÉLA

A víz nem válik vérré. Nem félek
tőled.

II. ISTVÁN Jól mondod. Atyáink nem szívelték
egymást. Ráment az életük a hadakozásra. En, második István király,
békejobbot ajánlok neked, Almos
fia, Béla. Nem kell soha többé félned
tőlem.

24
II. BÉLA
II. ISTVÁN

II. BÉLA

tiszatáj
Tudod, hogy álmodtam veledi
Végignéztem a megvakításodat. És
röhögtem, mert gyermek voltam, és
király akartam lenni Azóta ver
érte az isten. Elfogadod ezt a kezet?
Felség...

II. BÉLA

Mindig tudtam, István, hogy egyszer találkozunk... hogy egyszer...
István... egyszer... apa, ígérted, hogy
magaddal viszel., nem bírom tovább... ez már Bizánc... ez már...
sötét lett hirtelen... és nagyon fáj
a sötét... mikor állunk meg, apa...
álmos vagyok... Béla... a vak...
a második...

ILONA

Na, ez alszik. Szerencsétlen, részeg vénember. Minden magyarok
királya... aludj... H ú z d ki ezt
a sok baromságot.

II. ISTVÁN

Ne térdelj, áll fel, ölelj meg, Béla!
Nagy pillanata ez történelmünknek...

MEGVAKÍTÓ

Az öreg vipera már megdöglött
Csak a szerencséden múlott, hogy
túlélted a marásait, király. Most a
fiatal felé nyújtod a kezed. Belé fog
marni, amint elég közel engeded
magadhoz...

KRÓNIKÁS

Melyiket?

ILONA

Vágjátok ki a nyelvét ennek a szemétnek...
Hát ez a hála...

Kusti, szemtelen! Mindent húzz
ki, amit az elébb diktált neked
a király.

KRÓNIKÁS

ÉS mi kerüljön a helyére, felséges
asszonyom?

ILONA

Mi, Ilona, diktáljuk, amit írnod
kell. Csak győzz követni.

II. ISTVÁN
MEGVAKITÓ
II. BÉLA
II. ISTVÁN

II BÉLA
II. ISTVÁN

Háttal nem kezdünk
mondatot.,
nem láttalak én már valahol...
Nagy terveim vannak veled. Meg
fogsz nősülni, Béla, gyönyörű lányt
szemeltem ki neked feleségül...
Minek, ha úgysem fogom látni...
De tapintani fogod... a szerb nagyzsupán, I. Uros lánya... megkapod
vele hozományul Tolnát., azt csinálsz a kis ringyójával, amit csak
akarsz.-

KRÓNIKÁS

Hallgatlak... és követlek.

ILONA

II. István király úgy gondolta,
hogy megfontoltságában Salamonnal, a bátorságban Sámsonnal,
a vakmerőségben Dáviddal egyenlő. Pedig nem volt egyenlő velük... (Közeledő lódobogás nyomja
el a királyné szavait.)

1995. október

25

VARGA IMRE

A fehér sík
a fehér sík arany telérei
hunyt szemmel is tapasztalod
akár az öröm izzása mindenfelől
zsigereidből fölszivárog kúszik
bozsog lábadon és karodon
nemesfém edényekben hullaméreg
a vágóhidak sötétjének magva
de talán értelme van
ez az áldozat is és mindegyik
a fehérség ráncai gyűrődése
így most újrateremti magát
ahogy fel-fellobban
és része lesz a rendnek
amikor körbevéd az érzés
benne s belőle nyílnak
szirmok a csendben
nem érinti már gondolat
zöldje magában parázslik teremtetlen
fákból suhog köztük a selyemidő
az idő selyme fehéren
1994. december 23.

Bontja falát szakadatlan
újrarakja omlik s újul
árnyékrengés s a déli nap
fénye lakja s bár mondható
láthatatlan
rajtunk átiramló sejtés
amit jelent szóihatatlan
csontfehérje néma rengés
haja hullám rímtől rímig
szőke zene hátunk mögött
kerti rózsák
belül izzok zölden abban
aki ismeretlen néz rám
1994. július 30.

26

tiszatáj

Szélcsendje vagy
Tiszta megtapasztalás
Sorsod szélcsendje (megszűnve)
vagy Figyelmed fénye melegség
az időbe olvadva Érik benned
érzed illatát s mintha ízlelnéd
is már gyümölcsét A lombból
messzi látni De most nem
mozdulsz (Mintha csak elképzelnéd
Jöttek és kiáradtak a szavak
Tavaszi széllel Virágom)
Eled amiből vagy amiből teremsz
megújulsz Es körbefoglal
Sorsod szélcsendje Megcsillapult
ének
1994. március 30.

Talán csak képzelet
Már az alkonyat pirosát szürkéjét
violaszínét feketés-vörösét az esti
madárzsinatolást gerlehangokat
forgatja ásóm a földdel A csendből
kiáhít egy csillagnak remegése
Az égő avar szagát Emlékeket
Akkor betöltöttem magányomat
s most amikor kiforgatom
belevegyítem kertembe a voltat
A múlt következik Kinő
az esők után gyomokkal borsóval
káposztákkal zsázsával hagymaszárral
A lesz csak visszarémlik
Ahol már nem ások tovább
Mert magam leszek az ásás
s a kertem nyelve telekhatáron túlra beszél
A megejtett idő isénEs aki most
vagyok talán nincs csak képzelet
1994. március 3.

1995. október

27

BESZÉDES ISTVÁN

Tavaszra
olvashatatlan
I. A katona füle
Árnyalatnyi bölcsesség kell az aranymetszést, leküzdeni a keramikus telet;
felezhetni, negyedelhetni, ha az a páratlan kemény; letörnie egy meleg
szélámyékot a kéznek - behozni, feltenni, körbeforgatni az asztalon, nem
volna aztán hasztalan -, visszaragasztani a katona fülét.
Felöklelése
többpillanatnyi
határozottságot kellet, nincs annyi szusz
a gonoszban, nincs annyira telt, nem
annyira új a Elold a kert fölött, hol
apostolok, lélek, fehérben fehér, lombok, lékek: csoda, de ablakban
nincs
kiönteni óarany szőnyeget szaru.

II. Istenem telente
Mint vasárnapi ébredéskor,
aknáz
alul a millió nesz, spirálfúrói alulról
peregnek, irdalnak meg hangos plafont. Tetőn át szökik a baronesz. Még
néhány futó-reflex, vagy egyszerűen
énekhang hasít le tűzfalat
álmom
manzárdjáról gyöngéden, vadul. Ha
a csepegő tetőablakon lenyomata már
a tengerfenéknek, lesz a lakóköb zafír
medence, szinten felüli víztornya az
égnek, hogy sejtsem, mit
gondolhat
istenem telente, de mindez kevés az
ébredéshez érvnek. Repedések, kusza
rianások, csoda hát, hogy e tószem

28

tiszatáj
megmarad, és benne, e minta-óceánban kellene otthon éreznem
magam.
Reggel, hullámverés, a liftfékezés zaja,
szüremlő korai híradás,
urh-szirének
haja hull - volt 6 már ilyen fenn, de
nem volt még soha ennyire alul.

III. Szilveszter levele
Én vagyok az év,
ezerkilencszázhuszonnégy (Szilveszter) levele:
kívánok,
késve, épphogy megírtak,
rohanok,
hómező futtat, felléptet a medencei
jégcirkusz maga - a nézők között ritkán egy-egy szóértő akad -, rendre
bemutatkozom
- lesz, aki
bújtat,
megtart (istálló, cselédszoba, friss tej,
savanya bor) -, amíg az úton, a pusztán kinn, kasul a fagyhalál
razziája
jár, és mire eszmélek: a sors nem kézbesít, és hogy összes közlendőm - hogy
valami boldog(ság), hogy ünnep ez,
kíván s tekintetes (...) tavaszra
olvashatatlan.

1995. október
KÁNTOR

29

LAJOS

Kedd, szerda, csütörtök
i.
Kedd? Szerda? Csütörtök? Annyit mind változtatták az utazás időpontját, hogy
összekavarodtak benne a hét napjai. Mindenesetre hétköznap volt, így intézték, akik
küldték. Hétköznap, mégpedig a hét közepe. Mert hiába érkezett volna a Főhivatalba
mondjuk péntek délelőtt, akkor már mindenki a tavakhoz vagy le a tengerre készült,
természetesen az is, aki tudott a jöveteléről, aki állítólag várta. A hétfő sem jó, mondták a barátai; ki tudja, milyen zsúfolt vonaton zötykölődött visszafelé a főhivatali ember - ilyenkor kinek van kedve a másikat meghallgatni, sőt intézkedni is az ügyében?
Hát ő most erre nem panaszkodhat. Mármint a zsúfoltságra. Igaz, első osztályra
szól a jegye, ez hivatalból járt neki, de nemigen látszott a különbség első- és másodosztályú kocsik között. Ugyanezt tapasztalta sok-sok évvel ezelőtt, amikor egy másik
tenger partjához közeledett (persze, nem hivatali ügyben, saját zsebre váltott jeggyel,
vagyis másodosztályon). - Ugyanezt? Na ne hülyéskedj - intette le magát, mintha azon
kapta volna rajta egészen máshol kalandozó gondolatait, hogy igyekeznek összebékíteni a dolgokat, elmosni a különbségeket, a konfliktusokat, ahogy munkahelyén is,
otthon is szokta. - Na csak ne hülyéskedj! A kosz talán ugyanaz, mint a tisztaság?
A szinte észrevétlenül csukódó fülkeajtó s a sínjében előre-hátra bukdácsoló, reménytelenül rángatott, repedt vagy már be is tört üvegű ajtókeret döndülése? A kondicionált
levegő és a sokakkal, szalonnát-paradicsomot-hagymát zabáló felnőttekkel és nyávogó
gyermekeikkel megosztott, fülledtségében elviselhetetlen fülkezártság? - Természetesen
nem így gondoltam. Különben mi ez az arisztokratizmus? A legkönnyebb elfelejteni,
onnan az óceán partjáról, hogy tegnapig még Te is ennek a tülekedésnek voltál a részese, osztoztál a vonatbűzben és minden egyébben. Egyszerűen csak arról van szó,
hogy amikor kispénzű turistaként arra jártam, az első és a másodosztályú vagonok között éppúgy nem láttam lényegi különbséget, mint az itthoniak között. Szóval Te ne
hülyéskedj. Talán épp engem akarsz megvádolni a valóság lakkozásával? (Agyának egy
régen lezárt rekeszéből szivárgott elő ez a szó. A fiatalabbak aligha értenék, mire gondok
Nem mintha a jelenség vált volna azóta ismeretlenné, a megnevezés azonban változott.
Volt idő, amikor a valóság lakkozása elleni harc az irodalompolitikai gyakorlatban
kulcsfogalomnak számított. A „lakkozás" lényegén, az összefüggések meghamisított bemutatásán nem változtatott, de megteremteni látszott az egyensúlyt, a mindenekfölött
fontosat.)
Alig néhányan ültek az osztatlan vagonban. Amikor megváltotta helyjegyét
a gyorsra, számolgatni kezdte, hányadik kupéban fog ülni - ám úgy látszik, ez is, mármint a „kupé", kiment a divatból. Az öregektől mindig így hallotta emlegetni, amikor
ő még nemigen utazott. A kupés vagonnak ezek szerint lőttek. - Azt a pár száz kilométert igazán kibírod közösben, legalább friss életanyagot gyűjtesz, T- Már megint kezded? Férj meg tőlem! Különben is olvasni akarok. Gondolkozni. Nem szeretek vonaton ismerkedni, hallgatni a hülye szövegeket. Tudod jól, összesen két hetem van
a Dsida-tanulmány leadási határidejéig. Ha már el kellett jönnöm otthonról, s az óráimat is elhagytam, használjam ki ezt a vonatozást értelmesen.

30

tiszatáj

Felállt, megnyitotta a felső ablakszemet. Legalább levegő jöjjön, ha a fejét nem
dughatja ki rajta. Vajon milyen meggondolásból tervezték így, ilyen keskenyre? Ha valaki nagyon akarja, kiesni a vagonajtón is lehet, a huzat pedig sokszorosan biztosítva
van. Hátranézett, lesz-e, aki kifogást emel vállalkozása ellen. Utóvégre közösben utaznak, a döntés joga is közös. Nem szól senki. Tehát rendben. Próbált valahogy közelebb férkőzni a kinti légáramhoz, minthogy kalodába azonban mégsem akart kerülni,
inkább leült. Elővette a könyvét, jegyzeteit. Az első oldal többszöri átolvasása után rá
kellett jönnie, hogy csöppet sincs lírára hangolva. Prózára sem. És mi értelme van
ennek az egésznek? Megmagyarázhatatlan düh fogta el. Megmagyarázhatatlan abban az
értelemben, hogy nem tudta levezetni, nem tudta összecsomózni a szálakat. Az utóbbi
időben egyre gyakrabban és egyre nyugtalanítóbban tapasztalta magán ezeket a belső
dühkitöréseket. Nyugodt tanárembernek ismerték, és igyekezett mindig ehhez mérten,
a mások elvárásai szerint viselkedni. Most sem szólt. Nem is lett volna kinek, kihez.
Talán költötte volna fel a szemben lévő ülésen elnyújtózva horkoló öregembert? A legjobb lesz, ha megkeresi az étkezőkocsit.
Ettől a gondolattól megnyugodott. És most az is nyugtatta, hogy továbbfűzheti
előbbi vitáját önmagával. - Hát persze, hogy nem ugyanaz. - Az utóbbi években (évtizedekben, ne szépítsük a dolgot!) szerzett valamelyes utazási tapasztalatokat, többek
közt a „mozgó vendéglők" tekintetében. Ha barátjával szállt vonatra, hosszabb távon,
már eleve a sörszaghoz igazodtak. Persze, ilyenkor enni is kellett, hogy egyáltalán kiszolgálják az embert. így tanulta meg a konzervzöldpaszuly és a konzervborsó ízét,
amelyet a kevéske rizs és murok s a még kevesebb marhahús mellé szolgáltak fel. A sör
azonban jó volt. Legalábbis annak, akinek nem volt összehasonlítási alapja. O ugyan
büszke volt a sörkultúrájára, az ínyében megőrzött, válogatott német, osztrák és holland sörök jó ízére, minthogy azonban új élmények már jó ideje nem erősítették föl
a régieket, ezek az ínyéről is eltűnni látszottak. Prousttal vitázva, a külsőségek emléke
valahogy jobban megmaradt. (De lehet, hogy csak az első újratalálkozásra lett volna
szükség, hogy az ízek és illatok ismét aktivizálódjanak.)
Annak idején különféle nyelveken olvashatta, többnyire jóval rövidebb szerelvények elején vagy végén, az étkezőkocsi feliratot. Történetesen német volt az, amely
kitörölhetetlenül vésődött emlékezetébe, és nyilván összekapcsolódott az iskolában
belésulykolt felső tízezer fogalmával. Süppedő szőnyeg nyelte el a zajt, az evőeszközkoccanást, a halk beszélgetést. Tündérlányok szolgáltak fel a kényszerűen keskenyre
méretezett, de mégis tágasnak tűnő, alig érzékelhetően ingó tündérpalotában. Nyilván
ehhez méltó ételt-italt kínáltak; neki - pláne, hogy ketten voltak - csak kávéra és hűsítőre telt, ám ez mit sem változtatott az étkezőkocsi-tündérek kedvességén. Alkalma
nyílt egyszer a tenyeres-talpas (szocialista? vagy nagyorosz?) udvariasság, kedvesség elfogadására is, a végtelen nyírfák közt száguldó (de a több ezer kilométer miatt mégis
cammogónak vélt) szerelvény étkeztető vagonjában. Volt ott bőven mindenből, a pokolian erős mustár például állandóan a fehér terítős asztalkákon állt, s amíg az ételre
várt az ember, kenyérre kenhette. Utána már nem érzett semmi más ízt. De a mustár
mégiscsak jó, kitűnő volt, azóta sem kóstolt e fajtából hozzá foghatót.
Gyanúsan hosszú folyosókon kellett áthaladnia (mintha csak arisztokratizmusát
akarták volna gyógyítani: a legtöbb másodosztályú vagon „kupés"-nak bizonyult); szerencsére kevesen ültek kint a bőröndjeiken, az állók pedig kényszeredetten utat engedtek. Elérkezett a postakocsiig, tehát vissza kellett fordulnia. Nyilván rossz irányban
indult, az első osztály előtti két-három kocsi valamelyike lehet az étkező. Amikor fel-

1995. október

31

szállt, elfelejtett tájékozódni, kérdezősködni pedig nem szeretett. Megtette tehát visszafelé is az utat, sőt azon túl, bejárta a feltételezett másik három vagont is. Egyszer sem
csapta ujjára a makacsul akadozó vagonlezáró ajtókat. Végül a kalauz világosította fel:
legalább két éve kivették az étkezőkocsikat, miért nem nézte meg a menetrendben.
Ez különben sem nemzetközi vonat.
Kedve lett volna megkérdezni, hogy azt vajon írja-e a menetrend, miért nem folyik a víz a vécében. És ha nem folyik, honnan került a földre, sőt a folyosóra a tócsa?
De tudta, hogy a kalauz nem vár ilyen kérdést tőle. Visszaült a helyjegyes helyére. Kinyitotta a könyvet.
n.
Mire jók a könyvek? Még azt sem mondják meg, hogy mi volt annak a francia
filmnek a címe: Ha szerda, akkor Belgium? Vagy kedd a belgiumi utazásé? Csütörtök?
Mindig mindennel le vagyunk maradva. A filmlexikon is csak bosszantja az embert.
Azt sem tudod, hol keresd a kívánt adatot. És ha megtaláltad véletlenül a rendező vagy
valamelyik színésznő nevét, ami támpont lehetne a kereséshez, kiderül, hogy a film
újabb a lexikonnál.
Megint ez a nagyzolás. Ugyan hány embert foglalkoztat efféle luxus, mint egy
filmcím, filmlexikon, könyvek? Hányat azok közül, akikkel együtt vársz a peronon az
átszállásra?
Tíz perce szállt le az egyik vonatról, hogy felüljön újabb húsz-harminc perc
múlva a másikra, amikor eszébe jutott: ezt a holtidőt kihasználhatná, hogy egyék valamit. Ahogy a barátja szokta mondani, ez valóban fejgondolat volt, s nem az üres hasa
diktálta. De minthogy otthonról sietve jött el, és már nem jutott ideje beállni a kenyérsorba, s egyebet (bár kekszet) sem csomagolt, a legjobb lesz, ha bemegy az önkiszolgáló étteremmé átalakított restibe. Egyébként elég puszta hely ez, nyomorúságos
falu, csak az állomása nevezetes. Még a K. u. K. világból maradt itt - nem lehetett, legalábbis nem volt érdemes átköltöztetni. Közlekedési csomópont, sokan váltanak itt
vonatot. Azt mindenesetre okosan csinálták, hogy a részegek gyűldéjét kifüstölték, sőt
a füstöt is kiszűrték. Ezt közvetve még a felesége is elismerte, aki pedig az antinikotinistákat személyes ellenségeinek tekintette. Tőle tudja, hogy ebbe az önkiszolgálóba érdemes benézni, legutóbb például bagóért (-Mármint bagó helyett, vágott közbe, a beszámoló perceiben) hatalmas adag ikrát lehetett kapni. O ugyan még nem éhezett meg
az utazás első óráiban, de hát próbáljuk ki, mi végre jutott ez a K. u. K.
A peronra nyíló hatalmas hodály még hodályabbnak látszott a kora déli csendben. A négyzet alakú, a legyektől vászonterítővel védett faasztaloknál egy lélek sem, az
ételpultnál is csak kettő: egy vasutas az innenső és egy kiszolgáló a túlsó oldalon. Noha
lehetőleg kerülte a tömeget, s így kifejezetten örülnie kellett volna, valami zavarta
e látványban. De nem figyelt rá különösebben, vette a tálcát, s a terelő fémkorlátnak
engedelmeskedve haladt előre, a beígért ikra felé. - Hát ikrának nyoma sincs - állapította meg, nevetséges kárörömmel, de ha már beállt a sorba (?), csak eszik valamit.
Éppen nézegette azt a pár gyanús tányért, amikor eljutott a füléig - még nem a tudatáig a pulton túlról a figyelmeztetés: - Kenyerünk nincs. - Nem neki szóltak, hanem
a pénztárnál álló vasutasnak. Nem neki szóltak, következésképpen haladt tovább a tálcájával. Fontolgatta, melyik tányérral alkudjon meg. Már nyúlt volna egy sárgás-barnás
után, amikor ismét felhangzott, immár vele szemből, az előbbi két szó: - Kenyerünk
nincs. - Most már hallotta és értette is. Ránézett a kiszolgálóra, aztán a vasutasra, azok

32

tiszatáj

vissza rá, de egyikük sem szólt. Ha már kiállta a sort (nevetett magán), két lépést visszalépett a pénztártól, és kiemelt az üveg alól egy kávéscsészét. Fizetett, s a sarokasztalhoz
vitte az ebédjét. - Semmi baj. Majd a gyorson kipótolom, ha mégis megéhezem.
A baj csak az volt, hogy a kávénak nevezett langyos feketés keverék (keverék,
igen, hivatalosan is ez a neve) nem töltötte ki azt a húsz percet. Húszpercnyi gondolat
viszont túl sok lehet. Olyan sok, hogy aztán föl sem ül talán a gyorsra. - Nevetséges!
Mintha Dsida nem hat órát várakozott volna. Hogy evett-e ikrát vagy sem, ivott-e kávét vagy sem, nem jegyezte föl az irodalomtörténet. De megírta a Nagycsütörtököt...
Kedd, szerda, csütörtök... Ám hová lett a nagyság? - Félretolta a kávéscsészét, a vasutas
után nézett. Kint forrón sütött a nap, semmi nem emlékeztetett a „fullatag sötét"-re,
még mozdonyok sem zörögtek az ablakon túl, a „roppant denevérszárny" nem legyintette arcul, hiszen nemhogy bent a hodályban, de a peronon sem volt nyoma most
a füstnek. Szót váltani jó, meghitt emberekkel, persze, nem ártott volna. De hát Péter
aludt, János aludt, Jakab aludt, Máté aludt már akkor is, azóta meg igazán alhatnak.
Régen elmúlt Nagycsütörtök. Kint a peronon süt a nap.
Kedd, szerda, csütörtök...?
A hangosbemondó jelezte a gyors érkezését.
Felállt. Otthagyta az asztal sarkára tolt, tele kávéscsészét. A peronon már sokan
álltak. Megvárta, amíg az utolsó ember is felszáll a szerelvényre. Bőven volt még ideje
az indulásig.
m.
Két nappal az utazás előtt falun járt. Csütörtök, szerda, kedd... Igen, talán kedden. Zuhogott az eső. A hegy aljában egy pillanat alatt úgy be tudott szomorodni, úgy
lehűlt, úgy elborult, mintha nem is java nyár lett volna. Kocsival mentek. Már-már
meggyújtotta a pozíciólámpát is, a szembejövőknek, de közben beértek a faluba. Erre
kevés autó jár, az emberek esőben behúzódnak, a tehenek még nem jöttek a csordából.
Ha valahol, hát itt nyugodtan gondolkozhat, akár a volán mellett. Különben két napig
aludni, legfeljebb egy-egy kicsit olvasni fog. Úgy érezte, ha nem szellőzteti ki a fejét,
előbb-utóbb végképp odamond valakinek az egyetemen, s a tanulmányát sem tudja határidőre befejezni.
Majdnem nekiment a sorompónak.
Sorompó itt? Talán eltévesztette a falut. Akkor pedig igazán nagy baj van.
Riadtan nézett körül. A házak ismerősek. Az út gödrei ugyancsak. De mi az
a nagy aranysárga halom, végig az úton? Homokot hordtak ide, s hogy bosszantsák
az áthaladókat, nem az út szélére rakták, hanem a közepére?
Le kellett térni a házak előtt kanyargó keskeny földes útra, és itt már valóban figyelni kellett. Nem az emberekre, hanem a lefolyókra, a szennyvíz-levezető árkokra.
Áz emberekre nem mindig kell figyelni.
A sárga halmok azonban nem hagyták nyugton. Az ittenieket nem ilyeneknek
ismerte.
És akkor meglátott az egyik halom mellett egy feketeruhás, feketekendős öregasszonyt. A szája elé zsebkendőt szorított. Még nem ő, a volán mellett - még csak az
öregasszony. Mintha siratózna. O meg, vezetői üléséből, döbbenten nézett útitársaira.
Vajon jól látják? Vajon lehetséges ez? A búzát szárítják... az esőben... De hát itt normális
emberek laknak! De hát a falu gazdaságának nagy raktárai vannak! De hát itt, a hegy
alatt még nem is érhetett be a búza...

1995. október

33

Aznap este a szomszédoktól megbizonyosodott: nem a hegy alatt lakók őrültek
meg. És nem a homokot, hanem a szokatlanul gazdag búzatermést mosta az országúton az eső. Felső utasításra. Az előrehozott aratás után.
Kedd volt, alighanem kedd. Hétköznap-szentelő kalács, keddi kalács napja. Most
nagyon haragudott Aprilyra. Ez volt a legegyszerűbb. Már régóta vitája volt vele, amiért elment innen, egyébként nagyon tisztelte. És most még ez is. Lelki kenyér ínségidőkben? Verőfényes vigasztalás... Hagyjuk már a nosztalgiázást. Hagyjuk a költészetet.
Elő sem vette a könyvet. Másnap reggel autóba ült, visszaindult.
Haza?
Az eső elállt. A búza most még többnek mutatkozott, a szemek megdagadtak.
Nem őrizte őket senki.
A feketekendős öregasszonnyal sem találkozott az úton.
(1989)

34
CSEH

tiszatáj
KÁROLY

Vezeklés
P. L.-nak
Negyed százada
templom padjába karcoltam nevem,
s mikor vezekelni visszatértem újra:
ágak éledtek a görcsös vonalakból
imára kulcsolt kezem
égboltja alatt
Tegnap
fejedre tettem hűs tenyerem,
és hajad
gyerekkorom szélben ringó
fehér orgonáival
lett tele.

Holdtölte
Mutatlak víznek, meggyfaágnak,
mítoszba bújhatsz - megtalállak:
fülbevalód nagy teleholdja
áradó hajadra ragyog ma,
s fényében, mint keleti holdfa,
titkokat sugdos a fa lombja
a sötétről, mely úgy lesz meghitt:
antik jósnőkként leéneklik
mozdulataid ezüst gömbjét:
párnádra buli, s egyet pörög még,
mialatt hajad szétzilálom,
s úszni kezd szám az ében áron.

1995. október

35

Rontásűző
Nézem,
ahogy keresztet vetve jár
hajszálaidon a fésű:
rontás sötétlik a tükör hátterében.
Aztán ezüstlő
csillámlásokban rúzsozoda szádat:
boszorkány űző,
eleven hús parázslik ilyen izzással,
forgószelek láttán.
S míg örvénylik fénylőn
az érzékek napéjegyenlőségi viharában
nyakad és vállad:
föléd hajlok,
hogy lélegzetemmel
elhessentsem idegeid lombjából
az ólálkodó, buja feketerigót.

36

tiszatáj

MÓSER ZOLTÁN

Az ősök udvarában
A BAGOLYASSZONYKÁRÓL, A KAKUKK-KISASSZONYKÁRÓL
ÉS EGY BAGOLY BÁCSIRÓL
„Balladáink közt a Bagolyasszonyka rejtelem,
vele még nem foglalkozott senki"
(A költő Nagy László megjegyzése)

Puszta malomba,: |
Cserfa gerenda.: \

Abba feledtem,: |
Imrefiomot: \

Azon üldögél,: \
Egy bagoly asszony.: \

Az mellett hattam,: \
Pléhes ládámot : |

Mit sírsz, mit bánkódsz,: \
Te bagoly asszonyé: |
Jaj, hogyne sírnék,: \
Hogyne bánkódnék?: \

Abba feledtem,: \
Karika kontyom.: |

Otthon feledtem,: |
Cifra nyoszolyám.: |

Ha jaz itt volna,: \
Olyat ugranék,
Mint a paripa.

Abba feledtem,: |
János uramot. : |

Ha j az itt volna,: |
Olyat fordulnék,
Mint a karika.

Az mellett battam,: \
Ringó bőcsőmöt.: |

Gymes (Nyitra) - Kodály, 1916.

A bagolyról már egyszer írtam a krasznai templom különös kazettái kapcsán. (In.:
Honismeret 1980. 3. sz. 37-40.) S mert ott egyházi, vallási értelmezését tartottuk elsődlegesnek, ezért abból az irányból, vagyis a Biblia jelképei és azok keresztény értelmezése felől közelítettük meg. Itt egészen másról van szó: olyan párbeszédes énekről, amit
kutatóink a balladák vagy a balladás dalok közé sorolnak, s aminek párhuzamai nem ismertek. Magánosan áll, s a magyar népköltészetben és népdalkincsben is kuriózumnak
számít, mert csak Erdélyben és Zoborvidéken került elő néhány változat. (Igaz egy,
szúnyog asszonna\, a Veszprém megyei Csetényből is ismert egy nyelvészünk közlése
alapján.) De az a tény, hogy két távoli, archaikus területen élt s él, arra hívja fel a figyelmet, hogy időben talán még a középkori balladáink megszületése előtt érdemes keresnünk, nyomoznunk. Nem véletlen, hogy nyomozást említettem: mert pontos sejtésem volt arról, hogy merrefelé kell haladnom, keresnem.
A Júlia szép leány balladánkkal együtt - amely szintén magánosan áll a balladáik
virágoskertjében -, ezt volt a másik ének, aminek eredete régóta foglalkoztat. Miután
nem volt analóg példa, az irodalomban sem találtam semmi nyomra vezető utalást, el-

1995. október

37

tettem, félretettem. S ahogy már annyiszor megtörtént, egy egészen más munka - és
keresés - közben egy értékes adatra, szó szerint „leletre" bukkantam. Ez volt az a fényes út, amin csak el kellett indulnom, amin végig kellett haladnom. Vagyis az iránytűm alapján ekkor a térképen egy tájékot bejelölhettem. Ez pedig keleten volt, az
Urálon túl. Mert innen való az a lelet, amire Csernyecov professzor egyik tanulmányában figyeltem fel. (Az Ural vidéki sziklarajzok jelentése és rendeltetése. 1971. Megjelent: A tejút fiai. Európa Könyvkiadó, 1980.)
Egy másik, szintén bagolyábrázolásról már Munkácsi Bernát is írt a Vogul népköltési gyűjteményéboti: „A vogulok szent és tisztelt állatai közt ott található a bagoly
is, amelynek egy-, két- és háromfejű ábrázolását melltájon férfiábrázattal, egy lóval
szintén több példányban találjuk a csud régészeti leletek közt."

Ezek nagy valószínűséggel egy-egy nemzetség (frátria) vagy csoport totemállata
vagy állatai. Ezekkel a bronzlemezkékkel azóta többen is foglalkoztak: L. J. Strenberg,
az ő nyomán D. N. Anucsin, majd A. Sz. Szidorov, s A permi állatsílus jellemzése című
tanulmányában (1975) L. Sz. Gribova is idézi a fenti ábrát, amely többféle értelmezést
tesz, tett lehetővé. O a filiálé-egységek megszaporodásával, számuk növekedésével magyarázza a két- vagy többfejű állat- s madárábrázolásokat, ezek különlegességét. Mert
„könnyebben és kényelmesebben ábrázolható azonban egy szétterebélyesedett nemzetség, ha magát az ábrázolást több értelemmel ruházzuk fel, azaz az ábrázolt összetett
jelképes lény fejeinek számát megsokszorozzuk, hiszen a fej általában az egész lényt
szimbolizálta. [...] így alakulhattak ki olyan első pillantásra »különös« ábrázolások,
mint: háromfejű madár, begyén egyetlen maszkkal, madáralak két emberi maszkkal,
madár, testén jávorszarvasfejekkel, szárnyain halakkal." (I. m. 143. 1.) Erre példa a másodikként bemutatott ábránk. Itt nagyon fontos volt az a rövidke megjegyzés - bár az
első olvasáskor nem tudtuk, hogy merre keressük! - , hogy „hasonló képi szimbólumokat találunk a népköltészetben is." (I. m. 141. 1.)
De az első ábrán nem ilyen, nem összetett, hanem vertikális ábrázolással találkozunk: nem szimbólumokkal, hanem hasonlóságokkal, megfelelésekkel. Hisz itt egymás
mellé állítva találunk félig ember s félig növény formájú, madár- s állatfejű lényeket!
Mert az ábrázolás és Csernyecov professzor tanulmánya döntő fontosságú a mi énekünk és az ott szereplő figurák megértése szempontjából, itt időzzünk el hosszabban,
és nézzük meg közelebbről is a fenti ábrázolások egyikét.
E fémkorongok és tükrök keletkezési idejét, amelyeken e karcolt rajzok láthatók,
a Kr. előtti utolsó évszázadra teszik. Jelenleg a Hanti-Manysi Múzeumban láthatók,
mivel a vogul vagy osztják szent helyekről származnak: legvalószínűbben az ÉszakSzoszva vagy Kazim vidékéről. Legfőbb jellegzetességük, hogy stilizáltán (vázlatosan) is
realisztikus állat- és madárábrázolásokat mutatnak. Ezért is fontos számunkra, különösen az, aminek részletét itt kinagyítottuk.

38

tiszatáj

Ezen - mint a többi, hasonló karcolt rajzon - „az antropomorf figurák további
kiegészítő zoomorf vagy egyéb fejdíszeket kaptak, az állatfigurák szügyén pedig antropomorf maszkok láthatók. Balra az első alak egy növény-nő (valószínűleg szibériai
medvetalpfű), utána következik az őzbak-asszony, egy medve-asszony, majd egy bagolyasszony. Ezután következik egy háromfejű, nő formájú lény, alakja nem egészen világos, bár nincs kizárva, hogy ez is bagoly. Tőle jobbra áll egy medve, mellén embermaszkkal - ezt mi álarcos kisfiúnak nézzük -, végül egy fülesbagoly.
A tükrökre rajzolt lények egész jellegükben jól egybevágnak az obi-ugorok egyes
genealógiai csoportjainak félig ember, félig állat alakú totemőseivel - fűzi hozzá Csernyecov professzor. Összegzésként pedig azt írja, hogy itt, miként a többi tükrön, voltaképpen ősábrázolásokkal találkozunk, s ezek táncos jelenetek, amelyet az ősök jártak
az időszakos és alkalmi ünnepségeken." (I. m. 126-127.1.)
A hoH-rz a tanulmány címével felelhetünk: az ősök udvarában.
De hol hol van ez az udvar, s hol vannak az ősök?
A nagy tudású Munkácsi Bernát volt segítségemre abban, hogy ezt megtaláljam:
az ő hatalmas gyűjtése volt igazi útmutatónk. S ez - miként a régészeti leletek - a vogul
népköltészet áttekintése felé vezetett bennünket. Munkácsi Bernát véleményét is figyelembe véve, a fenti gondolatot talán csak annyiban módosíthatjuk-bővíthetjük-finomíthatjuk, hogy az ábrázoláson az ősök tiszteletére rendezett ünnepségnek, egy maszkosalakoskodó ősi színjátékának a reális ábrázolását láthatjuk. A maszkon kívül erre figyelmeztetnek a női szereplők is! Épp ezért nagy a valószínűsége annak, hogy egy
medveünnepi színjáték szereplőit mutatja be nekünk ez a rajz. Vagyis itt és ekkor
a medve mellett a többi ős is megjelenik. Ezek sorába tartozik, tartozott a bagoly is:
a bagoly bácsi és a bagoly asszonyka, de a kakukk-kisasszonyka is.
*

Ezzel elérkeztünk a címünkhöz, s a lelkes és nagyszerű gyűjtőknek, tudósoknak
köszönhetően be is tudunk mutatni több éneket. Van, amjt dallammal együtt. Kálmán
Béla vogul gyűjtéséből 1976-ban külön kötet jelent meg. Ő írja a medveünnepi színjátékokról, hogy az „ógörögökön kívül talán az obi-ugor az egyik azon ritka népcsoport,
ahol kultikus szertartásokból dráma vagy annak csírája más népektől függetlenül kialakult. Közös mindkét nép drámai kezdeteiben, hogy a női szerepeket is férfiak alakítják,
hogy álarcban játszanak, és hogy a díszletek helyett, szinte külső eszközök nélkül,
mozdulatokkal és tánccal fejezik ki a helyszínt és cselekményt. [...] Mivel a kifordított

1995. október

39

ruha, az álarc és az elváltoztatott hang eléggé eltitkolja a színész kilétét »a medve előtt«,
a színjátékok közt elég sok a merész, szabadszájú darab is." (In.: Leszállt a medve az
égből, 515. 1.) Megbecsült finnugor tudós és gyűjtő volt a finn Artturi Kannisto, akinek
A vogul medveünnepről szóló tanulmánya 1938-ban jelent meg a Magyar Nyelv című
folyóiratban. Mivel közvetlen élményen alapszik, testközelbe is hozza ezeknek az ünnepeknek a hangulatát. Mert kevesen ismerik írását, amely az 1901-06. években végzett
vogul nyelvi és néprajzi kutatómunkáján alapszik, ezért most itt bővebben idézünk belőle néhány részletet.
Bevezetésként a vogul színész és művészete általános jellegéről szól, és szinte pontos „utasításokat" ad azoknak, akik rekonstruálni akarják ezt a színjátékot.
„A színpad az ünnepi szoba padlójának középső része. Az öltöző a folyosó vagy
valamely szomszéd szobája. Innen jönnek elő a színészek és ide térnek vissza az előadás
végeztével. Csak férfiak szerepelnek. A női szerepeket is ők játsszák. Ilyenkor csak női
ruhát vesznek magukra. Az allatok, így a ló, tehén, kutya meg a nyúl szerepét rendszerint álarcos kisfiúk játsszák el, akik ezért a tisztségért valósággal tülekednek. Ha valamelyik állat azonban nem jut aktív szerephez, például a ló, fadarabbal helyettesíthető, ehhez szánkóképpen más fadarabot erősítenek.
A vogul színház kellékei igen egyszerűek. A színész többnyire a vogulok mindennapi viseletében, elnyűtt rénszarvasprémben és csizmában jelenik meg. Prémjét
némelykor kifordítja. Komikus jelenetekben feltétlenül álarcot vesz fel. Az álarc nyírkéregből készül, és rendszerint nagy orrú. Az álarcviselés célja nyilvánvaló: a színész
személyét el akarják titkolni a medve előtt, ha esetleg megharagudnék a tréfáért.
Ugyanezen okból elváltoztatják még a hangjukat is a színészek, és a legtöbben fejhangon beszélnek. A medvével el akarják hitetni, hogy ezek a különös lények nem falubeliek, hanem messziről jött idegenek, utasok. Az álarc alatt azonban ki-ki nyugodtan
elmondhatja, amit akar..."
„A vogul színház sajátosságaihoz hozzátartozik a színész és a közönség szoros
együttérzése. Amikor a színész a szobába lép, vándor módjára köszönti a közönséget, és
elkezd a jelenlevőkkel beszélgetni. Előadás közben is egyet-mást kérdez, tanácsot kér stb.
A színjátékok többnyire prózai, recitált jelenetek, ám olykor részben vagy egészben eléneklik őket. Fontos szerepe van a táncnak, akár a zene nélkül, akár ének vagy
egy öthúrú hangszer kíséretében. Nem tekintve a tulajdonképpeni táncszámokat, amelyek között pantomimszerű és kardtáncokat találunk, majdnem minden prózai vagy
daljáték tánccal végződik. Ez a szokott módja a színjátékok berekesztésének, bármi legyen is a tartalmuk. - A legtöbb darab tréfás."
„Hogy pontos képet adjak a medveünnepélyekről, ezek néhány epizódját elmondom, úgy, ahogy magam láttam 1905-ben az északi voguloknál. [...] A legérdekesebb
az utolsó este, az úgynevezett szent este. A műsor szokás szerint este kezdődik, rövid
megszakításokkal azonban egész éjszakánál másnap délig tart. Először most is öt medveének kerül sorra, majd egy drámai rész túlnyomóan szent jelenetekkel. De mindezek
után sok olyan darabot játszanak, amelynek nyilvánvalóan az a célzata, hogy a medvére ráijesszenek, és rávegyék a távozásra. Minthogy a medvét már több napig ünnepelték és vendégelték, a vogul úgy gondolja, hogy a jóból is megárt a sok; de mivel maga
a vendég nemigen gondol az elmenésre, ijesztgetésekkel kell őt megmozdítani. - A szobában először egy daru jelenik meg. Megszemélyesítője sálba burkolja magát, kezében
előrenyújtott botot tart. A bot felső végén fából készült, zsinórra járó darucsőr van.
A daru, csőrével kelepelve és az emberek felé kapkodva, körüljárja a szobát. A háziúrra,

40

tiszatáj

sőt a medvére is fenekedik. A háziúr hiába akarja megvédeni. Csőrét belevágja a medve
ételáldozatába; a padlóra veti, és a medvéről lerángatja a takaróul szolgáló áldozati ruhákat. A háziúr és a nézők jajgatnak, a medvék meg akarják védeni, de elpanaszolják,
hogy tehetetlenek. Mikor a daru eltávozott, a bagoly kerül a szobába. A madár megszemélyesítője fehér, vastag, kifelé prémes útibundát visel, arcán nyírkéreg álarc, kezében fajdkakasszárnyak, amelyekkel rettenetesen csapkod ide-oda. A padlón egy nyúl
ugrabugrál; először ezt tépi szét a bagoly, majd borzalmasan üvöltve az emberekre
ront, egyszer ide, másszor oda, úgyhogy a kisgyermekek sikoltozva bújnak szüleikhez.
A legmostohábban azonban a medvével bánik, ez is annyira fél, hogy arca - a vogulok
megfigyelése szerint - egészen elhalványul. A baglyot is meg akarják nyugtatni, de sikertelenül."
„Az ünnepet eredetileg a megölt medve lelkének rendezték, és számos részlete,
melyet itt nem ismertethetek, emlékeztet azokra a szertartásokra, melyeket a vogulok
hozzátartozóik halála és temetése alkalmával végeznek, az elhunytak szellemének megvendégelésére és megengesztelésére. A medveünnepnek is az a célja, hogy a medvét, helyesebben a medve lelkét megengesztelje. [...] A medveünnep ezenkívül kedves alkalom, amelyre egy ritkán lakott vidéken sok tíz kilométernyi vidékről gyúlnék össze az
emberek, hogy a nehéz mindennapi élet közepette néhány egészen gondtalan napot
töltsenek el barátaik körében." (I. m. 197. 1.) Hogy egymás arcát lássák, hogy egymásnak örüljenek, tehetnénk hozzá Artturi Kannisto befejező soraihoz. Ezek alapján szinte magunk előtt látjuk a vogul színészeket, az ünnepet, a színjátékot. Kálmán Bélának
köszönhetően dalt, dallamot is idézhetünk ezek mellé, méghozzá egy számunkra fontos éneket, mert itt megjelenik a bagoly, aki nem asszony ugyan, hanem bácsi. (Kálmán
Béla: i. m. 94-95.1.) Ez egy kétszereplős „darab", ahol az egyik, a „színész" énekel, bagolynak öltözött társa pedig kiterjesztett szárnnyal" táncol. (I. m. 522.1.)
Állják itt ez az ének, dallammal együtt, Képes Géza fordításában:
Háncsból a sapka, háncsból a bocskor gyere, hej, gyorsan, járd a táncot!
Hej, bagoly bátya, húzd le a sapkád uhuhuu - hangod messze szálljon!
Vad huhogással verd fel az erdőt sapka meg bocskor hadd csattogjon!
Háncsból a sapka, háncsból a bocskor gyere, hej, gyorsan, járd a táncot!
Mert nem felejtjük, hogy a mi Bagolyasszonykánkról akarunk szólni - s annak
rokonait, elődeit (őseit?) keressük -, azt kell mondanunk, hogy a fenti szöveg távolról
sem látszik hasonlónak. De itt, az éneken kívül a színjátékba mozgás, a tánc leírása
a fontos, és az a tény, hogy azért itt bagoly (bácsi) szerepel. És ha ez másra nem, de a
bagoly alakjára, szerepére ráirányítja a figyelmünket. Ugyanis a magyarázók figyelme
általában itt téved vagy tévedhet el a legkönnyebben, amikor a mi baglyunkat a halálmadárral azonosítják. Jóllehet, a hagyományban a legtöbbet ezzel kapcsolatban tudunk
idézni. (Az ókori görögök is a halál hírnökét látták benne. In.: Szibériai sziklarajzok,
155. 1.) Ha a bagó-bagoly madár „beszállott így a házhoz, akkor mán az is halottat jelentett." - olvassuk egy Nógrád megyei feljegyzésben. (Fejős Zoltán: Hiedelemrendszer, szöveg, közösség. 145.1.) „A halálmadár v. kuvik is a néphitben jóstulajdonú - írja
Ipolyi Arnold. - Ha a halálmadár a ház közelében erősen kuvikol, valaki a házból nem

1995. október

41

sokára meghal." (In. Ipolyi: 247. 1.) Hasonló feljegyzést találunk a moldvai magyarság
hitvilágát összegyűjtő Bosnyák Sándornál is. (In: Bosnyák Sándor: A moldvai magyarok hitvilága. Folklór arch. 12. 1980. 39. 1. 315. sz.) „Hallották a kuvikmadarat este
szólni, s azt mondták: jaj, talán a közelibe lesz haláleset az uccába. Azt mondták: szól a
kuvikmadár. A halálmadár." (Jung Károly: Az emberélet fordulói. 120.1.)
A felsorolás nyilván folytatható még, de ez az irány nem vezet sehová. Ezért is
megpróbáltunk gereblyézés helyett ásót venni a kézbe, és szerencsénk volt. Jelképes is,
valóságban is, mert a régész ásója is segített a munkánk előrehaladásában. Hisz fontos
és megbecsült adatnak számít az a két honfoglalás korabeli lelet, az a két botvég, amely
madaras ábrázolást mutat: az egyik egy hosszú csőrű madár (a Fejér megyei Szabadbattyán területén került elő), a másik táltosmadárnak mondott bagolyfejet ábrázol. (Ez
Hajdúdorogról származik.) (In.: A honfoglaló magyarok. Corvina, 1972. 71-72. kép.)
Ha mindkettő táltosbot végéről való, ahogy a régész Dienes István is véli, akkor a táltosaink és sámánhagyományaink forrásvidékére, keletre, az Urálon túli területekre és
rokon népek közé vezet bennünket ez a két lelet. Vagyis a védett, totem- vagy szent állatok közé, miként arról Munkácsi Bernát kutatásai tájékoztatnak. De ide vezetett
bennünket a tárgyalt énekünk bagolyasszonykája is, vagyis egy jóval régibb, ősibb értelmezés felé, ami szintén az obi-ugorokig vezethető vissza, ahol a hagyomány, a mítosz nem a halálmadárról, hanem pont az ellentétéről, a jóságos madárról szól! Eléggé
zavarba is hozták a szibériai sziklarajzokat publikáló orosz szerzőpárt, Okladnyikov
akadémikust és Martinov professzort a bagolyábrázolások, s számomra érthetetlen módon az ókori Egyiptomból és a görögöktől keresnek példát a bagoly jelentésére. Míg
a legvégén, amolyan megengedő esetként idézik a burjátokat, akik között „a bagoly
időnként a gyermekek és a házitűzhely oltalmazójának, patrónusának szerepében jelenik meg." (I. m. 156. 1.)
Hadd idézzük ismét Munkácsi Bernátot, aki többek között szól arról, hogy „figyelemre méltó az állatnak pelimi (?) vogul szerencsebagoly nevezete, amely bizonyára megfelelő néphitre utal. (In. Munkácsi Bernát: Vogul népköltési gyűjtemény, 1892-96. H/l.
318.) Munkácsi idéz egy Patkanov nevű orosz tudóst, akinek kétkötetes osztják népköltési gyűjtése 1897-1900-ban jelent meg Szentpéterváron. Ebből megtudhatjuk, hogy
az irtisi osztjákok régebben a bagolyt (jiba) különös külseje miatt tartották tiszteletben.
A hősénekek szerint az előkelő leányok gyakran öltöttek magukra bagoly alakot,
midőn arról volt szó, hogy szüleik és testvéreik tudta nélkül fölkeressék szívük választottjának lakóhelyét, s előtte föltárják érzelmüket. Az ilyen „emberarcú baglyoknak"
emberi eszük és nyelvük volt. (In. Munkácsi Bernát: Vogul népköltési gyűjtemény,
1892-96. I I / l . 312.) De ilyen a többi állat- és madárfigura is, amelyek ábrázolásáról tudósít a már idézett, a vogulok földjéről származó régészeti leletek rajza. Vagyis olyan
átváltozásról van szó - Bartók műve kapcsán erről külön könyvet írt Tallián Tibor - ,
amely átmeneti, amelyik színjáték, de komoly, mert mitikus: az állattal való azonosulást - és kibékülést - jelenti, ahogy az a medveünnepek szertartásából, azok leírásából látható. S ez arra a korra vezethető, amely nyomtalanul eltűnt, de valaha megvolt, s az UraIon túl élő rokon népek szinte máig megőrizték: amikor állat és az ember egyként volt
jóbarát és ellenség. Amikor még egymás nélkül nem létezhettek. (Talán nem véletlen,
hogy ezt a lelkiséget már csak a gyermekek és a gyermekjátékok, dalok tartották meg.)
A vogulokra visszatérve ismét Munkácsit idézzük, aki szerint „az ember és állat
szoros kapcsolata kifejezésre jut abban is, hogy az énekek és regék hősei igen gyakran
öltöttek állati alakot, s szintén egy ideig így folytatták életüket, ismét visszaváltoznak

42

tiszatáj

emberekké." (In. Munkácsi Bernát: Vogul népköltési gyűjtemény, 1892-96. EL/1. 308.)
Igen gyakori eset a madáralakra való változás. (In. Munkácsi Bernát: Vogul népköltési
gyűjtemény, 1892-96. II/1. 310.) Ebből a szempontból különösen fontos azon észrevétele, amelyről egy másik ének kapcsán én is írtam (In. Jelek és ünnepek. Fekete Sas
Kiadó, 1994. 37.1.), de akkor ezt az adatot még nem ismertem. Eszerint a madár, minthogy repülni tud, a legjobb összekötő az emberek és istenek, a fönt és a lent között!
„Az állatok társadalma állandó érintkezésben van az emberekkel és istenekkel - írja
Munkácsi. - E tekintetben nevezetes szerepe van különösen a hollóféle madaraknak és
a kakukknak, melyeket a mythikai népköltés gyakran emleget embereknek s isteneknek hírvivő s tanácsadó szolgálatban." (In. Munkácsi Bernát: Vogul népköltési gyűjtemény, 1892-96. H/1. 306.) Érdemes itt ismét megállnunk, mert a kakukk - ellentétben
a bagollyal - ismert madara a népköltészetnek. (Erről a Madarat mondék című írásban
szóltam részletesen. In.: Irodalmi Szemle, 1990. 2. 176-188.) Itt most röviden csak
annyit, hogy nem az ősi, de a régi, középkori madár jelképet tartotta meg: az elhagyott,
magános madár szimbólumát. A vogul mítoszban és a hagyományban egy egészen másik arca mutatkozik meg, ahogy arról az alábbi két ének alapján meggyőződhetünk.
Az első előtt érdemes arra felhívni a figyelmet, hogy a vogul állaténekek talán a mi
állatutánzó, hívogató énekeinkkel rokoníthatók. Ezek sorába tartozik ugyan az alábbi
kakuk éneke is, ám az inkább mitikus éneknek tűnik: „A régi időben Numi-Torem
alant lévő földjét megnézendő a földre jött. Amint lóháton jár, lova belesüllyedt a sárba.
Onnan nem valami messze egy ház mellett egy nő ül; énekelve szabdal, varrogat. »Micsoda nő vagy te, gyere ide, segíts fölemelni a lovam!« - mondja. így hívja őt Torem.
»Én nem érek rá, varrogatok« - mondja. »Noha nem éresz rá, ne is érj rá soha (örökre,
egyre); éjjeli kakukkép énekelj, nappali kakukkép énekelj; éjjel ne legyen nyugalmad
(nyugalom nélküli állapotba essél), nappal ne legyen nyugalmad. Tórem megátkozta,
kakukkép röpült tova. Szabdaló deszkáját fark gyanánt illesztette rá, varró gyűszűjét
orr gyanánt illesztette rá. Leányai, fiai (árván) maradtak, anyjuk nélkül kínlódtak, halálra jutottak, egy lúczfenyő tövében temették el őket. Omiattuk énekli (a kakukk):
Két kis magzatom maradt el,
két kis porontyom maradt el.
Két magzat, két poronty,
evező-darab (karjaik), ladik darab (basuk),
lúczfenyő-töve, czölöp-tőve...
(In.: i. m. 321-322.1.)
*

A kegyetlen anya balladánk befejezésére is, Kodály révén a Székely Keserves kórusműben feldolgozott népdalnak mély gyászt, együttérzést tartalmazó soraira is emlékeztet ez a lírai töredék. De Munkácsi Bernát egy másik, jóval hosszabb - a mi szempontunkból fontosabb - éneket is közöl gyűjteményében: ez a Medveünnepi színjátékok
című fejezetnek a Női színjátékok című részében található. Nagy valószínűséggel hasonlóan játszódott le, mint az idézett Bagolybácsiról szóló ének: lehet, hogy egyvalaki
énekelte, s volt egy másik, szintén férfiszereplő, aki eljátszotta kakukk-kisasszonynak
felöltözve. De az is lehet, hogy hárman vagy többen játszották, és felváltva énekelték.
A kakuk-kisasszony színjátéknak a rövid leírása a következő: A kakukk-kisasszonyka, aki úri nő, többször is elérkezik valamiféle híres városba, ahol is a város első embere (kormányzója, generálisa, ura stb.) meghívja magához: együtt isznak, majd együtt

1995. október

43

hálnak. Ezután, reggel ajándékot kap a kakukk-kisasszonyka, aki ezután továbbrepül.
Ez a jelenet - a megérkezés, a meghívás, az együtthálás - elég sokszor megismétlődik.
Végül is a színjáték szövege ekként fejeződik be:
Kis szárnylebegéssel
repültem el ismét.
Rengeteg erdő hét zúgába
mentem én el akkor;
zordon erdő hat zugába
mentem én el akkor.
Egy sat-madár-fészket találtam,
fiacskáimat ím oda vetettem,
s akkor ott hagytam őket,
hadd nevelje föl a sat-madár az én fiacskáimat!
*

Rengeteg erdő hét zugába
mendegélek aztán ismét,
zordon erdő hat zugába
mendegélek aztán ismét.
Egy levágott nyírfa-törzsöt
találok, oda szállok.
Kakuk-kisasszonka
kakuk leányasszonyka,
folyton azt kiáltom:
ku-kuk, ku-kuk, ku-kuk!
Akik ismerik az erdélyi és a zoborvidéki Bagolyasszonyka változatait, valószínűleg
velem együtt kellemesen meglepődtek. Mert úgy tűnik, mintha ott érne véget ez a színjáték, ahol a mi énekünk elkezdődik. Ez is párbeszédes, és ugyancsak két szereplője
van: egy állandó és egy másik cserélődik, de szerepe ugyanaz. S a végén derül ki, hogy
arról az asszonyról szól a mi énekünk is, mint a fenti vogul ének - csak nálunk (már?)
bagolyasszony a szereplő. De mindkettő a gyermekeit elhagyó, a két kicsit másnál
hátrahagyó asszonyról, egy kicsapongó fehérnépről szól: aki mindenkivel szívesen hál.
Modern, mai téma, tehetnénk hozzá, de azt is, hogy hihetetlen finom szövéssel, megmunkálással készült.
így érthető a mi énekünk is, a felelgetés. Itt az anyai felelőtlenség és női ledérség
bocsánatos (?) bűne játszódik le azzal, hogy mindez és mindaz azért van, mert elvesztette a láda kulcsát. (Az előzményről azonban nem szól!) A megtévesztés és becsapás
színjátéka ez a mi olvasatunkban. És kétszeresen is aláhúzzuk, mert kétszeresen is igaz
az, hogy színjáték külső és belső egyszerre! (És ha az, a fentiek után gondoljuk oda
a férfi, maszkos-alakoskodó két szereplőt is, akik eléneklik, eljátsszák ezt az egészet.
Hogy mennyire dramatikus játék, arról még szólni fogunk a későbbiekben. Mindezt
a vogul ének alapján mondjuk, és az alapján érezzük azt is, hogy a Bagolyasszonyka fele
vagy töredéke, emléke valami ősi múltba vezető hagyománynak. Ezért magános, ezért
nem ballada, csak epikus-párbeszédes, felelgetőének. De ha a fentieket elfogadjuk távoli
párhuzamnak, rokonnak, akkor ennek alapján talán megvilágosodik az a rejtély is,
amely sokat foglalkoztatta szakértőinket. Ugyanis Zoborvidéken előkerült egy olyan
változat, amely dupla terjedelmű. „Ha az itt volna, Ollyat ugranék, Mint a paripa. Ha

44

tiszatáj

az itt volna, Ollyat perdülnék, mint a karika." - így, ezzel ér véget majd mindegyik
zoborvidéki ének. Sima Ferenc által 1957-ben, egy fiatal leánytól gyűjtött változatnak
ez csak az első fele, mert az így folytatódik:
Hívtak engemet, : |
Hogy hazamenjek. : |

- Haza is mennék,: |
De már nem lehet. : |

Hívtak engemet,: \
Hogy hazamenjek
Édes uramhoz.: I

Haza is mennék,: \
De már nem merek. : |
„ ,
Haza ts mennek,: |
De már szégyellek.: |
- Sírhatsz, bánkódhatsz,: |
Te bagoj-asszon : |

Hívtak engemet,: \
Hogy hazamenjek
Sírófiamhoz.: |
- Ne sírj, ne bánkódj,

Te bagoj-asszon.:

\

: |

(Ág Tibor: Vétessék ki szóló szívem.

415-416.1.)

Hamisítás volna - hisz Kodálytól kezdve egyetlen gyűjtőnek nem jött elő!? vagy hiteles, s így „igazolódni látszik Vargyas Lajos feltételezése, amely szerint a családjától megvált asszony és szüzességét vesztett lány párhuzama sejlik fel." (In. Ág Tibor:
416. 1.) Továbbra is kérdés marad a hitelessége, de mégis közelebb jutottunk ezzel az
értelmezhetőséghez és az eredet kérdéséhez. Valahol itt, a magyar és a vogul ének, színjáték között van a „láda kulcsa" elásva. Mert ezeket az ünnepi színjátékokat, a játékokat nagy valószínűséggel a mi lakodalmi szertartásaink őrizték meg, tartották fenn.
Az alkalom adott volt, az idő is, hisz a háromnapos vigasság alatt bőven volt idő a mulatásra. (Újvári Zoltán több kötetre való alakoskodó szokást gyűjtött össze és tett közzé
a maszkos, alakoskodó játékokból. Játék és maszk I-m., Debrecen, 1983. (Ezekkel itt
nem kívánok foglalkozni. De a lakodalmi táncos játékokkal, s azok két fajtájával már
igen. Ezek közé tartozik a játékos párcserélő párnás tánc, kendős tánc, amiről már a kezdet kezdetén is szólhattunk volna, hisz Kriza egyértelműen utal erre a Bagolyasszonyka
szövegének közlésekor. Már a cím is az, hogy A párnás tánczdal:
Puszta malomba Cserfa gerenda,
Azon sétikál Bagoj asszonka.
Utánna sétál Fejér gölicze:
Mé' sirsz, mé' sirsz te Bagoj asszonka?
Hogy ne sirnék te Fejér gölicze!
Hon felejtöttem Rengő bőcsőmöt!
Ben felejtöttem • Síró gyermököm;
Jaj, jaj, gyermeköm, Síró gyermököm!
Mér' sirsz, mé' sirsz te Fejér gölicze!
Hogy ne sirnék te Bagoj asszonka!
Hon felejtöttem Táros ládámot,
Benn felejtöttem Gyöngyös pártámot;
Jaj gyöngyös pártám, Szép gyöngyös pártám!
(In. Kriza: 267. sz.)

1995. október

45

De számunkra itt fontos megjegyzés a dal után található rövid följegyzés is! „Ezen
dal közben az ifjak körbe állanak, amelynek közepén egy ifjú áll kezében párnát tartva
és szemlélgetve köröskörül, míg a körből kiválasztanak egy leányt, a párnát elébe teszik és arra térdepel; mire a leánynak is le kell térdepelni, választója csókját elfogadni,
aztán a párnával a kör közepében kiállani az ifjú helyébe, körülszemlélődni s a fennírt
módon a korbeli ifjak közül egyet választani, sat."
Itt jegyezzük meg, hogy a dallal, illetve a két állatszereplővel kapcsolatban azt olvashatjuk Hermann Ottó egyik könyvében, hogy a „bagoly mindig az asszony képe,
a gerlice a szüzességé." (In. Hermann Ottó: Arany, Tompa, Petőfi és a népköltés madárvilága. 164. 1.) Arany János is így emlékezik a párnás táncra, Nagy Lajos korába helyezvén a játékot:
Majd a párnatánc következvén sorja,
Legény is, leány is a térdvánkost hordja,
Zöld bársony a párna: viszi kis kezébe'.
S letérdel Piroska... a király elébe.
De Lajos a tánctól nyájasan szabódott,
Elengedte a lány... nem a szűzi csókot!
Mit tegyen, megadta, rá meg is ölelte;
Repesett e dolgon minden ember lelke.
A legutóbbi időkig, egészen máig megőrződött ez a szokás, legtöbbször már csak
gyermekjátékként. Egy, a bukovinai székelyek közt 1954-ben feljegyzett lakodalmi
párnatánc rövid leírását azért is közöljük, hogy lássuk, Arany is, Kriza is így tudta még
(lehet, hogy Toldi is?). „A násznép körbe áll, egy a középen. Viszi a párnácskát, s aki
elé helyezi, az előbb meghajol vagy letérdel, a bátrabbja a kiszemelt táncost meg is csókolja. Elhúzza, azaz táncba viszi, és párosan sérülnék, forognak. (In.: MNT III/B 470.1.)
Egy nógrádi leírás szerint „vacsora után, 11 óra felé kezdik a párnatáncot. [...]
Mindig egy pár táncol egyszerre. Váltakozva, hol a lány a legényt, hol egy legény lányt
választ mindaddig, amíg a párna a menyasszonyhoz és a vőlegényhez nem kerül. Tréfából öregasszonyt, vénembert is bevonnak a játékba. A párnatáncot a menyasszonytánc
szokta követni. (I. m. 471.) Másutt, Fel-Csíkban például hajnalfelé, kontyolás után táncolták, játszották. Álljon itt az a dallam (és szöveg), amire a párok kétlépéses csárdást
jártak:
1. Elvesztettem zsebkendőmet, megver anyám érte,
Megkapták a szép legények, csókot kérnek érte.
Hej, anyám, hej, anyám, csókot kérnek érte,
Hej, apám, hej, apám, kiváthatom érte!
2. Rengesd, uram, a gyereket, hadd menjek a bálba,
Ott vannak a szép legények fekete subába.
Hej, anyám, hej, anyám, fekete subába,
Hej, apám, hej, apám,fehér kalap jókba!
(MNT m / B , 208.1. 202. sz)

Mert széles körben elterjedt táncról, lakodalmi szokásról, játékról van szó, ezért
- a történelmi emlékeket is ide véve - általánosnak és réginek kell mondanunk. A fel-

46

tiszatáj

jegyzett énekek közül szerencsénkre a közölt erdélyi változat utal a Bagolyasszonykára. Ez szöveges változat ugyan, de Kallós Zoltánnak köszönhetően egy énekelt változatát is ismerjük.
Puszta malomba
Cserfa gerenda,
Ott sétál sírva
Bagoj asszonka.

„Hogyne sírnék én,
Cinege-migém,
Hogyne sírnék én,
Cinege-migém:

Hozzáméne a
Cinege-mige:
„Mér sírsz te, mér sírsz,
Bagoj-asszonkámf"

Otthon felejtem
Dáriusz ládám,
Benne felejtem
Dáriusz kontyom.

Hogyne sírnék én,
Cinege-migém,
Hogyne sírnék én
Cinege-migém."
(Tacs-Mezőség, 1965.)

Számba véve az eddigieket, úgy tűnik, hogy valaha játszották is, táncolták is a lakodalmakban a Bagolyasszonykát. Ugyanúgy, mint a Bene Vendelt, csak ez elhomályosult mára. Hogy tánc volt, és lakodalmi tánc is - vagy azzá vált - arról Kriza feljegyzése tudósít. De az tény, hogy Erdélyben is, Zoboralján is máig él, azt mutatja,
hogy eredete messzire vezet. Talán az általunk megsejtett időkig, a honfoglalás koráig,
vagy még messzebbre vezethető vissza.
A lakodalmakban a menyasszonytánc előtt volt szokásban az ún. gyertyás tánc.
Ez a menyasszonyfektetés szertartásos tánca, amelyet rendszerint a vőfély-ujjai között
3-4 kis égő gyertyával - járt. Sok helyen a többi táncos kezében is van égő gyertya. Általában párban vonulva táncolják, elöl a vőfély kiszökteti a menyasszonyt. (In.: Lakodalmas dalok, 182. 1.) Szemben a párnás tánccal, csak néhány helyen maradt fenn: pl.
a Mezőségen, Bács-Bodrog megyében, vagy a Rába- és Szigetközben. Martoson, ebben
a mátyusföldi hagyományőrző faluban máig él: itt rendszerint az egész lakodalmas nép
táncolja. A martosi gyertyás táncot a szokásos dallama, illetve a szöveg alapján Argyélus-táncnak is nevezik:
Az árgyélus kismadár nem száll minden ágra.
En sem fekszem mindenkor a paplanos ágyba.
|: Szállj meg várj meg fordulj hozzám, csókolj meg.:
Megérett a cseresznye, hullik a levele,
Ennek a szép kislánynak van szép szeretője,
|: Szállj meg várj meg fordulj hozzám, csókolj meg. : \
Az én kedves vacsorám csak egy piros alma,
Az én kedves nyoszolyám csak egy marék szalma,
|: Szállj meg várj meg fordulj hozzám, csókolj meg. : |
(I. m. 207.1.)
(További változatok: In. MNT m / A : 779/792.)

1995. október

47

Nyilván nem véletlen, hogy épp a lakodalmi mulatságban, ahol a gyermekek is
részt vettek, és a játékból részt is szakítottak maguknak, a gyermekjátékdalokban is feltűnik ez a madár:
1. Lányok mennek aranyba,
Arany koszorúba,
Utánok a legények
Sárga sarkantyúba.
2. Ha jó lányok volnátok,
Nekünk köszönnétek.
Köszönjön a kis kutya,
Mert kevélyek vagytok.
3. Az árgyélus kis madár
Nem száll minden ágra... stb.
(Orosháza. M. Nyelvőr, I. k. 229.1. In.: Kiss Áron, 386.1., 9. sz.)

Áldozócsütörtöki játék:
Babot főztem,
• lencsét törtem.
Van-e benne koncza?
Hej rakoncza, rakoncza,
Ez a lányok táncza!
Ez a mai szent nap
Áldozó csütörtök;
Az ég megzendüljön,
A fold megindúljon,
Az árgyélus madárkája
Mind összecsördüljön.

vö.: Az ég megzendüle, /A föld megrendüle
Az óriás madárká;^ / M i n d összecsődüle.
(Diószeg)
vö.: A kisasszony madárkáéi
Mind összecsődüle. (Nagy-Kun-Madaras)

(Az „árgyélus madárkájáéra valamennyien tapsolnak.)
(Sajó-Szöged. In.: Kiss Áron, 450.1., 3. sz.)

Természetesen nem csupán és nem elsősorban a lakodalom ürügyén hoztuk elő
ezt a szöveget, hanem az árgyélus kismadár okán, amely régóta foglalkoztat már többeket. Vagyis megfejtésre váró név, fogalom. A gyermekjátékdal látszólag segít(het) is az
értelmezésben, ahol a variánsok alapján egy nagy, óriás madár volt - ilyen az a madár,
amelyik elcsábítja, elrabolja a kakukkmadár párját is! - , másutt pedig a kisasszony madárkája. (Talán kalickába zárt, rab madár?)
Az MNYTE Szótárában (I. 175) a következőket találjuk az 1844-es, első adat után:
1: indulatszó-szerűen enyhe káromkodás; 2. kalandozó, bolondos; 3. gonosz, rossz.
A fogalom kialakulását az Árgyélus király/iból vezetik le.
Ezek egyike sem tűnik a mi szempontunkból megfelelőnek. Az UMTSZ (I. 250.
1.) szerint: 1. (főnév) valakinek az árgyélusa lenni - valakinek a gyilkosa, megrontója;
2. (melléknév) a) gonosz, rossz, b) kalandozó, bolondos, c) a népdalokban található jelző;
3. szitkozódás. Amire kíváncsiak voltunk, hogy mit jelent a népdalban, arra innen sem
érkezett felelet. Ezért talán fontos, eddig fel nem vett adat, amit a rabénekek összegyűj-

48

tiszatáj

tésekor vettem észre, és ott jeleztem, hogy igazából nem értem a jelentését sem, s azt
sem, hogy miként került oda. Kálmány gyűjteményében a Szeged környékéről származó rabének kezdődik ezzel a sorral:
Amoda van egy ház Árgyélus a neve...
Egy másik hasonló a mezőségi Visáról, Kallós gyűjtéséből való:
Né, hol leng egy nagy ház, Árgyélus a neve...
A harmadik Vásárhelyről szól, szintén az ének kezdősora:
Vásárhelyt van egy ház, Árgyélus a neve...
(MNT VI. 749.1.)

Három különböző területről és gyűjtésből származó adat, amelyekről egyértelmű, hogy a börtön, a fegyház, a törvényház helyett, helyén áll az „árgyélus" elnevezés!
A rabok háza jelentéshez talán az UMTSZ értelmezése visz közelebb. Es talán ez vezet
el az „árgyélus madár"-hoz is, vagyis a rab, vagy elrabolt madárhoz, amelyik nő, leány,
menyasszony, s amelyik nem száll minden ágra. Mint a magános gerlice, mint a kakukkisasszonyka! Idézzük csak fel a megfelelő részletet:
i

Vastag ágú ágas fára szálltam én leányzó... (275.1.)
...vastag ágú ágas fára szállok ím ismét. (280.1.)
Vastag ágú ágas fára oda szállottam ekkor... (283.1.)
Vastag ágú ágas fára szállok im föl úri nő... (286.1.)
Egy levágott nyírfa-törzsöt találok, oda szállok. (290.1.)

A vogul énekből vett részletek után A párját vesztett gerlice (A hűség próbája)
balladánkból, ahol épp a nagy madár a csábító, a hasonló sorokat idézzük:
Felreppene küs görice, Biéreppene züöd erdüőbe,
Ott sem szállott sziép züőd ágra, Leüle jegy asszú jágra. stb.
Menj el eme szép búzába, Ott es ne ülj szép ződ szálra,
Ott es ülj le konkoly szálra, Sirongasd meg társeskádat! stb.
A fenti moldvai idézetek sorát lehetne még folytatni, de tegyük ide a tárgyalt
énekünk kezdősorát: „Azt árgyélus kismadár nem száll minden ágra..." Ha a száraz ág
az elhagyottság szimbóluma, akkor egyre nyilvánvalóbb, hogy a nyesett ág is szimbólum: a szüzesség elvesztésének jelképe lehet. A vogul énekben éppúgy, mint a martosi
gyertyás táncban. Hisz ezután - mondjuk ki - az következik: a menyasszonyfektetés.
Ezt megerősítendő egy távoli, középkori példát hozok, ami régóta foglalkoztat,
de most értettem meg én is. A Szent László-legenda falképek mindegyikét régóta ismerem. Sok fejtörést okozott már tudósainknak egyes jelentésrétegek megfejtése. Ám
a fákról eddig nem írtak. (Kállai Géza felás hívta erre a figyelmet a könyvről írt ismertetőjében. In.: És. 1993. július 30.) Azt régóta láttam, hogy az egyes jeleneteket a fák választják el, s azt is, hogy van virágzó, termő, és van nyesett fa is. (In.: Jelek és ünnepek.
86.1., 13. sz. kép.) De mit jelent ez? Most, hogy leírtam a fenti példákat, egyből megvilágosodott, hogy ugyanazt, mint a vogul énekben és az Árgyélus kismadárban. Ugyanis
itt is szerelmeskedés - fejbenézés - történik a fa alatt. E három időben és térben különböző példa talán elégséges arra, hogy megbizonyosodjunk a megnyesett fa szimbolikus
jelentéséről, amit még tovább kell vizsgálni.
*

1995. október

49

Tudván tudom, hogy egyre távolodom a Bagolyasszonykától, de idetartozónak
vélem azt a típust, amit a néptánckutatók „cinegének" neveznek. Ez az ugrós tánctípus
sárközi, dél-dunántúli változata. Szóló, páros vagy csoportos női körtánc. Elnevezését
gyakori kísérődallamának szövegéről (Hol jártál az éjjel cinegemadár...) nyerte. Egy ismerős dallamról és szövegről van szó, ahol a szöveg és dallam mindig szorosan tapad
egymáshoz, és soha más szöveggel nem éneklik. Azért itt említjük meg, mert a zoborvidéki Bagolyasszonyka másik szereplője, a cinege-mige talán rokona az ugróstáncok szövegében szereplő cinegének!?
Hol jártál az éjjel, cinegemadár?
A blakidba háltam, kedves violám.
Mér' be nem jöttél, cinegemadár?
Féltem az uradtól, kedves violám.
Nincs itthon az uram, cinegemadár,
Gemenci erdőbe hidakat csinál.
Jó lovai vannak, hamar hazaér,
Jaj lesz nekünk, rózsám, hogyha itten ér!
(a dallam második felére)
Rossz lovai vannak, nem ér ma haza,
Mulathatunk, rózsám, egész éjszaka.
Még az alábbi változatokat említjük itt meg, amelyek hanglemezen is megtalálhatók: Felsőireg: F/I. 1. d; Szentlászló (Verőce): A/III:10. 6. a; ui.: A 111:10 8. c; Zengővárkony (Baranya): A/III: 9. 8. c; Dávod (Bács-Bodrog): A/IV: 1. 4. h; Bogyiszló: A/1II: 8. 9.
a; Igal (Somogy): A/III: 4. 1. a.
Nem véletlenül mondtunk szereplőt: mindig, minden változatban csak ez a madár található, amelyről jó okunk van feltételezni, hogy távoli, de lehet közeli rokona is
egy már ismerős madárnak. Nem kell jó szem és hallás ahhoz, hogy azt mondjuk, ez
a szerep - vagy a maszk? - hasonló a már ismert kakukk-kisasszonykához. Mert az nyilvánvaló - hisz a néphagyományban, a jelképtárban sehol nem szerepel szimbolikus
madárként - , hogy itt is egy szerepjátékról vagy - színházi nyelven szólva - egy másmilyen szereposztásról van szó.
Mert sem a hagyomány, sem a tájszótár adatai nem adtak semmi kapaszkodót.
Az MNYTESZ már több segítséget adott. Az 1. kötetben a cinege szócikk mellett többek között ezt találjuk:
1300: ? „t. Cheneged, in. C-u Borsod" sz. hn. (Cinegéd: Györffy 1:764)
1346: ? Cynege szn. (OkléSz) + 2 még bizonytalan adat
1512 k.: „siuem lolköm Virágom czinigem"
1533: Czinge madár stb.
Hangutánzó eredetű: a cincog-féle igék népes családjába tartozik. Valószínű igenévi származéka a „cinég" igének.
A korai tulajdonnévi adatok közvetlen idevonása kérdéses,... nem bizonyos, hogy
a madárnév személynévi-helynévi alkalmazásával van dolgunk. (In.: MNYTESZ 1.440.1.)
Az az érzésünk, hogy a „cinege" inkább jelző, s így a vékony, sovány az értelme.
Ilyen a cinegefűz, cinegevessző vagy a cinegekáplár: ez utóbbi a vékony testalkatú, cingár embert jelenti. És ilyen lehet a cinegemadár is, már-már „jómadár" értelemben.
Mert a népdalból kitűnik, hogy a fentiekkel ellentétben itt ez a madár, a cinege férfit

50

tiszatáj

jelent, aki egy másik madarat akar elcsábítani. Olyan téma ez is, amit nem szoktak kimondani, csak eljátszani, eltáncolni. És ha ezt egy zárt (falu)közösségben teszik, mert
ott volt ezeknek igazi helyük, ott valóban értő fülekre, ielkes közönségre talál ez a játék - ez a finoman képi beszéd.
De minek a helyén állt, állhat? Természetesen ennek is megpróbáltunk utána
járni, és ismét - igaz, egyelőre csak egyetlen adatunk van - a gyermekjátékdalok segítettek az irány megtalálásában. Az egyik, ismert ének így kezdődik: „- Cinege-madár,
hol voltál? / - Lencsét, borsót kapálni." (In.: Bújj, bújj... 36.1. 29. sz.) Ennek egy másik
változata pedig így szól: „Czinege, góga. hol voltál? / Lencsét, borsót kapálni." (In.: Kiss
Áron, 8.1. 9. sz.) Itt a cinegéből, legalábbis a mi értelmezésünk szerint, góga, azaz gólya
lett. S ez az adat, bár egyelőre „vékonyka" érv, jó iránymutatónak bizonyult. Hisz
a gólyával máris egy ismert és jelképes madárra leltünk. De az legalább olyan fontos,
hogy a lakodalmakban és a fonókban elmaradhatatlan volt a gólyajáték, a gólyamaszkos
alakoskodás, amely nyilván összefügg a gólyával kapcsolatos néphittel. (Erről bővebben 1.: Ujváry Zoltán: Játék és maszk. Debrecen, 1983. IH. 34-39.1.)
Miskolczi Gáspár az Egy jeles Vad-Kert című munkájában (1702) a gólyáknak sok
kiváló tulajdonságát emeli ki: miként gondozza fiait, és a fiak később hogyan gondozzák apjokat; az anyagólyák milyen serények és hűségesek, s mindketten az „igen tiszta
életben gyönyörködök". A fészkükbe pedig mindig, minden évben visszatérnek stb.)
A Mitológiai enciklopédia szerint a gólya számos hagyományban a bőséget, termékenységet, hosszú életet, anyai érzéseket (s a gyermeki tiszteletet) fejezi ki, s ugyanakkor kedvező sorsot, gyermekáldást jósol (éppúgy, mint a kócsag). (In.: I. 174.1.)
De ne feledkezzünk el a kora középkor szimbolikáját megteremtő Physiologusról
sem, amely a madár görög nevére utalva, „a gólya fekete-fehér tollazatában utalást lát
Krisztus földi és égi természetére. Mint minden kígyópusztító állatot, a gólyát is Máriával hozták kapcsolatba; ő a legyőzője az őskígyónak, amely tévútra vitte az emberiséget. A visszatérő gólya a tavaszt jelzi, ezért vonatkoztatták az Üdvözítő földre érkezésére, a március 25-én ünnepelt Angyali üdvözletre, továbbá Krisztus feltámadására és
második eljövetelére. A golyaszülők és fiókáik közötti közmondásos szeretet révén
erényszimbólummá is vált." (In.: Keresztény művészeti lexikon, 107. 1.) De arról se
feledkezzünk el, hogy a gólyának van egy társa, amely sokszor, sokfelé együtt vagy
egyik a másik helyén szerepel, s ez a daru.
Mára már kipusztult, de Balassi Bálint éppúgy énekben szólt hozzájuk, mint Petőfi
vagy Babits Mihály, vagy azok a gyermekek, akik dallal köszöntötték, midőn megjelentek. A darumadár a „gólyánál nagyobb testű, szürke tollazatú madár... A faroktollak megnyúltak, lazák, palaszürkék, végük fekete. Ezek képezik a híres »darutollat«,
amit régen értékes dísztollként használtak. [...] Valamikor gyakori madár volt, ma
azonban költése az országban nem bizonyított. Rendszerint márciusban, valamint
szeptember-októberben vonul át hazánkon. [...] A párosodás idején látványos násztáncot lejtenek, de megfigyelték a darutáncot szerelmi időszakon kívül is." (In.: Kelemen Attila: Madaras könyv, 141. 1.) „Az ókori természetrajzból ered a példásan éber
daru története. Amíg a többiek pihennek, egy madár őrködik, és hogy el ne aludjék,
követ tart a karmai közt. Ezért lett a daru az éberség megszemélyesítője. (Ezt a jelképes
ábrázolást látjuk a kőrösfői templom egyik kazettáján.) A román templomok domborművein gyakran látható ez a jelenet, amikor egy daru vagy gólya kiveszi a farkas torkán akadt csontot stb." (In.: Keresztény művészeti lexikon, 67.1.)
Itt is együtt szerepel a gólya és daru, a gyermekmondókákban is. És ott a daru
a vogul medveünnepi színjátékban, ahol, újra csak elismételjük, a férfiak játsszák a női

1995. október

51

szerepeket. (Vajon a cinegemadár nem egy ilyen ősi, de rég elfelejtett - vagy csak lakodalmakban fennmaradt - szokás maradványa, hisz itt egyértelműen férfit jelent, jelöl.)
Egyébként nem véletlenül tértünk vissza a vogul színjátékhoz, hisz a finn Arttun
Kannisto révén már olvasott leírásból tudjuk, hogy ott együtt szerepel a daru és a bagoly. (S a daru pont olyan maszkban, és olyan működő szerkezettel mozgatja és csattogtatja csőrét, mint a mi fonóbeli gólyánk.)
Ezzel a kör bezárult. Vagyis a végére értünk kalandozásunknak, ami egy könnyű
utat sejtetett az elején, ám ehelyett többéves, már-már véget nem érő utazást hozott.
Utazás volt ez számomra egy ismerős szépségtől az ismeretlen felé. Mert ezen az úton
jutottam el a balladától a medveünnepi színjátékig, a bagolytól az ősök földjén még ismert, az eredeti jelentését még őrző bagolyig. S így a többi, eddig oly sok homályt és
rejtélyt takaró, ám mindenki által ismert madárig. „Színház az egész világ" - idézhetjük
befejezésként Shakespeare híres sorát azzal a megtoldással, hogy színész ott minden
madár, minden állat. (Itt akár Pilinszky János egyik egyfelvonásosát is megemlíthetjük,
mint modern példát.)
4

Kedves kisasszonykák, urak és bácsik, testvérek és rokonok: te különös és rejtélyes bagolyasszonyka, kakukk-kisasszonyka, árgyélus kismadár, cinegemadár, darumadár és bagoly bácsi, kikkel lakodalmakban, az ősök udvarában találkoztam, s kiket
Zoborvidékről, Erdélyből régóta ismerek, hadd köszönjem meg a játékot. Nehéz, nagy
munkát adtatok, de azért jó mulatság volt. Nekem biztosan nagy örömet jelentett.
És most nagy megkönnyebbülést is.
Kedves Barátaim! A játék véget ért: Isten veletek!
Keh Bicskén, 1995. január 18-án.

52

tiszatáj

TANULMÁNY
VEKERDI

LÁSZLÓ

Fülep Lajos levelezése l-ll.*
Lehetett tudni már gyűjteményekben vagy folyóiratokban megjelent néhány levélből (a Tiszatájban Csanak Dóra közölt részleteket Fülep és Dutka Ákos, Tüskés Tibor pedig Fülep és a zengővárkonyi tanító, Császár János levélváltásából), hogy milyen
fontos adatokat rejtenek a Fülep-levelek. A levelezés méreteire is lehetett következtetni
FL kéziratos hagyatékinak Csanak Dóra összeállította katalógusából, ahol 75 oldalon át
sorakoznak 2226 tételben a Fülepnek írt levelek. A Csanak Dóra szerkesztette Levelezés első kötetével azonos esztendőben, 1990-ben megjelent Fülep-Kner levelezést (170
levél) Tüskés Tibor „levélregény"-nek nevezte; szóhasználatánál maradva a Csanak-köteteket „levélregényfolyamnak" lehetne tán titulálni, Proust vagy Németh László értelmében: Az irdatlan levéltömeg valamiképpen Utolsó kísérlet Az eltűnt idő nyomában.
Az első kötet mindenesetre inkább du cőté de chez Swann nézi a világot - bár akad itt
Szerdai fogadónap, sőt Kocsik szeptemberben-hangulat is elég - , míg a második egyenesen
az Utolsó kísérlet ősformáját, az Emberi színjátékot, idézi fel az emlékezetben.
De ne kerülgessük a forró kását, kezdjük a recenziót.
Csakhogy irgalmatlanul nehéz.
Nem könnyíti meg a munkát a tudós, precíz, adatokban és vonatkozásokban hihetetlenül gazdag, visszautalások és kereszthivatkozások tömkelegével zsúfolt jegyzetapparátus se. Ellenkezőleg, megnehezíti. Elveszi a recenzens maradék magabiztonságát
is, hiszen ilyen mindenre kiterjedő tudás, ekkora fölkészültség láttán inkább csak bámulni lehet, nem beszélni. Van egy foka a tökéletességnek, amikor még a legtisztább
szándékú dicséret is már szinte sértő. Magára a recenzensre mindenképpen, hiszen csak
elbizakodottságáról árulkodhatik. Józanul aligha lehet tenni egyebet, mint megmaradni
az irodalomtörténeti szakszerűség többé-kevésbé biztos kereteiben, mint Csűrös Miklós
teszi okos és elegáns Kortárs-recenziójában. Csak az a bökkenő, hogy Fülep valahogy
mintha szétfeszítené a szakszerűség kereteit. Nemcsak az irodalomtörténetiét, bármiféléét. Valahogy úgy áll elibénk ezekből a levelekből és jegyzetekből, amint a hasonlíthatatlanul érzékeny és arisztokratikus Augusta zu Eulenburg látja: egy dionüszoszi
vonásokkal gazdagabb archaikus Apollón és egy tán „sehr Professor"-ságtól sem mentes
nagy „Professor" tökéletes torzója (147. sz. levél). Csakhogy nekünk nincs se jogunk,
se lehetőségünk így látni őt, hiszen nyilvánvalóan csak „Lycki J.[arolmjek]-tőí" fogadható el az üdvözlés: „Gute Nacht, das Meer und die Wege sind jetzt grau und weit,
das Schwimmen in die Klippen hinein, und zu den Fülep-Felsen wundervoll" (142. sz.
levél) S tán tőle is csak Levantóból, 1910 őszén? Jobb hát megmaradni a szakszerűség
keretei között, még ha le is mondunk okosságról és eleganciáról. Hiszen a recenziónak
nyilvánvalóan nem a „Fülep-szirt"-ről, hanem a Levelezés-kiadásról kell szólani.
* Szerkesztette, a jegyzeteket és a mutatókat összeállította F. Csanak Dóra.

1995. október

53

Ha az FL Levelezés egyáltalában regényfolyamnak nevezhető, úgy ez elsősorban
a rendkívül élesen kirajzolódó és igen sok „szereplőnek" tulajdonítható. A szereplők
vázolásában pedig meghatározó a jegyzetek szerepe. A kevésbé ismerteket - s többségük ilyen - egyenesen a jegyzetek keltik életre, illetve helyezik el a kapcsolatok tömkelegében. Mikrofilológiai remekelések ezek, jó néhány a nyomozás értelmében is. Például: „Vályi Félix publicista, filozófiai és szociológiai író. 1906 és 1911 között főleg
Párizsban és Berlinben élt a Pester Lloyd tudósítójaként. 1907-ben lefordította Nietzsche Jenseits von Gut und Bőse c. művét, 1911-ben Louis Liard egy munkáját németre:
Wissenschaft und Metaphysik. Autorisierte Übersetzung nach der 5. Auflage. Anhang:
Emile Boutroux: Die Philosophie in Frankreich nach 1867. Előadott az 1908-as heidelbergi filozófiai kongresszuson. Az I. világháború alatt és után Svájcban élt, 1914 és
1920 között szerkesztette a Párizs-Lausanne-ban megjelenő La Revue Politique Internationale c. lapot. Károlyi Mihály levelezésében (778) mint újságíró, diplomáciai ügynök, Andrássy Gyula politikai bizalmasa szerepel. 1927-1928-ban a The Review of
Nations. An Organ for Panhumanism and Spiritual Freedom c. genfi folyóirat szerkesztője. Utóbb érdeklődése egyre inkább a Kelet felé fordult. 1922-ben Párizsban kiadta L'Europe en Asie mineur: la signification profonde du problème turc c. kötetét,
amely angolul Londonban is megjelent Europe in Asie Minor: The Real Significance of
the Near East Question címmel, valamint Spiritual and Political Révolution in Islam c.
munkáját (London, 1925). Az 1930-as években előadott a Sorbonne-on, s szerkesztette
a Synthèse c. kötetet. 1932 után nagyobb utazásokat tett Indiába, Kínába és Japánba,
ill. Koreába, része volt abban, hogy Körösi Csorna Sándort 1933 februárjában Japánban buddhista szentté avatták. Fülep Lajos 1906-ban Párizsban kötött vele barátságot."
Az utolsó mondatot a II. kötet módosítja: „Fülep Lajos 1906-ban Párizsban ismerkedett meg vele és 1948-ig voltak kapcsolatban egymással." És megjegyzi: „Vályi Félix
születési és halálozási éve nem ismeretes."
E nélkül a jegyzet nélkül, pusztán a levelei alapján Vályi Félixet könnyen afféle
széllelbélelt szellemi kalandornak hihetnők; fantasztikus és soha be nem váló tervek
kovácsolójának, fennhéjázó ígérgetőnek (FL-t folyton fényes kereseti és publikálási lehetőségekkel kecsegteti, ám midőn szaván fogná, nyomban kifogásokat keres) majdhogynem a magyar nemzetközi szélhámos máig jól ismert típusának. Lehetett a karakterében
ilyesmi is; ám a jegyzetek nyomán inkább az a jellegzetes író-publicista-politikuspolitológus intellektüel lehetett, akit Kecskeméthy Auréltól Hankiss Elemérig növekvő
számban termel ki magából és internacionalizál a magyar élet, széles világnézeti és
értékskálán.
Merőben más, bár társadalmi vonzatait és „stílusát" tekintve hasonló Vályihoz
„Lavotta Rezső (1876-1962) zeneszerző, karmester, zenei író. 1901-től kb. 1910-ig Párizsban élt, olykor ösztöndíjból, leginkább zene- és nyelvtanításból tartotta fenn magát. Irt operákat, balettzenét, szimfoniküs zenét, dalokat, utóbb főleg színházi kísérőzenét, de foglalkozott zenepszichológiával is. Hevesi Sándor, Vályi Félix, Csók István
és Ady baráti köréhez tartozott. Fülep Lajossal 1906-ban ismerkedett meg Párizsban,
leveleiben gyakran emlegeti. Harsányi Kálmánnak 1906. VIII. 22-én írt levelében a következőképpen jellemzi: »Nagyszerű alak ez a Fülep! Más ember délben 12-kor ebédel,
ő ezt éjjel 2-kor teszi s reggel 8-kor vacsorál. Délután alszik s estétől másnap délig dolgozik. Igen tartalmas ember, bár néha titán-allűrjei vannak, ami különben a fiatalsággal
el fog múlni. Tetszik nekem s jól összebarátkoztunk. Épp oly ábrándokkal van tele,
mint én.«" (OSZK Kézirattár, Levelestár)

54

tiszatáj

Hevesi FL szűkebb belső baráti köréhez tartozott, a magyar színháztörténet jól
ismert személyisége, így beérheti rövidebb jegyzettel: „Hevesi Sándor (1873-1939) író,
rendező, színigazgató. 1901-től a Nemzeti Színház rendezője, a Thalia Társaság egyik
irányítója, a Népszínház-Vígopera főrendezője. 1907 októberétől 1908 júliusáig és 1912
őszétől 1914 júniusáig az Operaház rendezője. Fülep Lajos Budapestre költözése után
hamarosan barátságot kötött vele. Hevesi 1911-ben Fülep Lajossal és Lukáccsal a Szellem
szerkesztője." Hosszabb glossza tárgyalja Hevesi és Bemard Shaw kapcsolatát egy 1910ből származó levele alatt, melyben Hevesi egyebek közt Lukács Györgyöt jellemzi FL-nek igen elismerően: „A Nyugat munkatársai között az egyetlen essayista, az egyetlen kritikus talentum. Kissé elvont, de nagyon mélyenjáró, finom és leszűrt ítéletű, nagytudású fiatalember. Egyetlen hibája, hogy stílus dolgában a németekhez járt iskolába
s Ön tudja, hogy ez mit jelent, hiszen a németek között is a nagy stiliszták a franciákhoz jártak iskolába." Lukács Györgyöt természetesen nem kell külön megglosszázni:
annál inkább kell azonban kapcsolatukat FL-lel. „Lukács György 1910. IX. végétől X.
közepéig volt Firenzében. Fülep Lajossal való megismerkedése után, X. l-jén írja barátjának, Popper Leónak: »Itt van Fülep. Okos, művelt, kulturált, jó utakon van, de kérdés, hogy lesz-e benne elég intenzitás.« (Lukács lev. 248.) X. 9-én, titoktartás kérése
mellett arról ír, hogy FL filozófiai lapot akar indítani, majd ezt írja: »Fülep, mint talán
már írtam, nem 'nagy ember'. Nem nagy és igazi az intenzitása. Baumgarten-típus,
de keresztény. Tehát jobb a lelkiismerete az esztétasághoz is, a munkában is, mindenhez. Viszont: kisebb sokkal az erkölcsi értéke: hiú. B.[aumgarten] gőgös - és ezért van
benne 'Demuth' nagyságokkal szemben. Fülepben nem nagyon igazi: nagy embernek
hiszi magát - pedig csak finom esztéta.« (Lukács lev. 256.)"
A példák általánosíthatók: Csanak Dóra a kevésbé ismert vagy pláne ismeretlen
szereplőket részletesen bemutatja, az ismerteknek legfeljebb néhány életrajzi adatát
közli, s bővebben csak Fülep Lajossal való kapcsolatukat glosszázza. Érvényes ez arra
a körre is, amelyben FL vándorévei alatt élt; azonban itt valahogy másra, többre,
magára az egész körre is kiterjed a glosszázás vagy inkább tán interpretáció. Mert nem
egyszerűen arról van szó, hogy a magyar olvasót ebben a néki idegen világban részletesebben kell tájékoztatni. Csanak Dóra maga is másképpen tájékozódik, divatos irodalomtudományos nagyképűséggel szólva „hermeneutikai horizontot" húz jegyzeteihez. Magyarán szólva: jegyzeteit a la recherche du temps perdu rendezi. így - a jegyzetek
után újra és újraolvasva a leveleket - az olvasó is szinte beavatást nyer egy különös,
vibráló, előkelő, ünnepi, titokzatos, idegen, és valahogyan mégis szinte ismerős világba; mintha valamilyen szellemi „ismeretlen birtok" kerítené a varázsába, amit - a rendes olvasó tudja jól - okosabb nem újramegtalálni. De Fülep nyilvánvalóan a grand
Meaulnes-ok típusába tartozott, és halálpontosan lelt rá a maga „ismeretlen birtokára"
Gabriella Gordigiani firenzei otthonában, a Piazza Donatello 6. szám alatt és Gordigianiék Striano Ronta-i villájában. (A Gordigiani-ház és a villa a kötet végén elég jó
fényképen látható, nem véletlenül FL szüleinek nagybecskereki kis lakával rímeltetve.)
A jegyzetekből megtudjuk, hogy Gabriella asszony férje, Michele Gordigiani (18301909) a maga korában jónevű portréfestő volt, „1861-től az olasz királyi család hivatalos festője, 1865-től a firenzei Accademia tagja". Felesége, Gabriella Cruyére (1840 k.1917) okos, művelt asszony; a legkiválóbb fiatal firenzei filozófusok: Giovanni Papini,
Piero Marrucchi, Roberto Assagioli és Firenzébe kerülése után Giovanni Amendola
mind kedves barátjai voltak, „akiket rendszeresen vendégül látott otthonában, együtt
olvastak és beszélgettek. Nagy része volt abban, hogy Fülep Lajos otthonossá lett a firen-

1995. október

55

zei szellemi és társadalmi elit köreiben. Legközelebbi barátnője Eleonora Duse volt,
akit FL nála ismert meg, s akinek Gabriella Gordigianinak szóló dedikációval ellátott
fényképe - Gabriella Gordigiani ajándéka - élete végéig a szobájában függött. FL Gabriella Gordigiani révén ismerte meg firenzei levelezőpartnerei közül Maria Mantegazzát, Gordigianiék rokonát és baráti körének tagját, Ernestine Ludolfot, aki ugyancsak
Gordigianiné barátnője volt, főként pedig Pierre Vignot abbét, akivel szoros barátságba került." Vignot abbé vezette be aztán részletesen a középkori francia katedrálisok
világába; „összehozott - idéz Csanak Dóra FL 1910-es följegyzéséből - archeológusokkal; minden kis francia városban, ahol katedrális van, az abbé egyúttal archeológus,
mégpedig gyakran kiváló (abbé Chartraise, Pissier, etc.). Csodálatosan derék és kedves
emberek. Csupa szív és lélek. Szeretik az embert és a művészetet. Az ember oly messze
van a németektől, mint egy világ a másiktól. Ez az utam a legnagyobb revelációm volt,
melyben eddig részesültem. A katedrálisok s a plasztikájuk!" Vignot abbé segítségével
a francia középkor szellemén át a keresztény Európa szívéig hatolt. Abbé Vignot is hálás
maradt élete végéig Fülepnek: fiatalosan friss és mégis bölcsen érett érveivel - vagy
keresztyénségével? - elcsitította a mélységesen hívő abbé lelkét fölkaroló racionalista
kételyeket. Levelezésük, amely az abbé élete végéig tartott, egyúttal azt a misztikusspirituális, modernül középkorias, neokatolikus légkört is demonstrálja, amibe FL
a Gordigiani-körben került. Magát Gabrielle Gordigianit Csanak Dóra FL 1910-ből
származó jegyzetével jellemzi: „Akinek legtöbbet köszönhetek Firenzében, az Mme G.
- Benne a végzetet, a gondviselést látom. A legkritikusabb pillanatban ő adta kezembe
a Theologia Deutsch-t, Molinost, s ami mindennél fontosabb, Santa Caterina da Sienat.
Ez a legnagyobb jótétemény az életemben. Ezzel a rendkívüli öregasszonnyal (ma azt
hiszem 70 éves), aki még ma is megőrizte bámulatos szellemi frissességét, közöltem
a gondolataim, együtt olvastunk sokat, vele sok órát töltöttem és töltök. Nincs itt senkim rajta kívül. Most egy kis könyvet készítek, válogatott részleteket S[an]ta Caterina
leveleiből a Papini collectiója, Cultura dell'Anima számára. (Ms 4592/7. 10.)"
Fülep Lajos édesanyjának végtelen nagy szeretetet sugárzó és rendkívüli lélekről
tanúskodó levelei szinte azt sugallnák, hogy a fiú a messzi távolban anya helyett keresett s talált tán másikat Mme Gordigianiban; de Csanak Dóra sokkalta jobb történész,
mintsem hogy megengedne magának efféle - s általában bármiféle - találgatásokat.
Csanak Dóra rendkívül finoman s mindenféle kommentárnál ékesszólóbban egyetlen
rövid jegyzetet fűz Giovanni Amendola Fülep édesanyjának halálhírére írt leveléhez
(261. sz. levél, 1913. IX. 12.): „Eva Amendola-Kühn Vita con Giovanni Amendola
(Firenze, 1960) c. könyvéből kiderül, hogy egyéniségük sok más közös vonása mellett
Fülep Lajos és Amendola abban is hasonlított egymáshoz, hogy mindketten a szokásosnál is sokkal erősebben kötődtek édesanyjukhoz."
FL édesanyjának írt leveleiből egy se maradt meg (amint ebből a periódusból
Amendolának írt néhány s Dutka Ákosnak írt sok levélen kívül Fülep-levél általában
inkább csak valamilyen tekintetben hivatalosnak tekinthető maradt fenn), de az anyai
válaszokból az ifjú mélységes szeretete és megható segíteni akarása jól kiolvasható.
A halálos kórt keresztyéni türelemmel viselő anya soraiból kiolvasható fiának növekvő
aggódása, a halálhírre sorjázó baráti levelekből pedig fájdalmának mélysége. És ahogyan FL firenzei barátai körülveszik figyelmességükkel a beteg asszonyt (Mary Mlinarowisch például többször is virágot küldött neki Firenzéből), abból látható, hogy...
de maradjunk inkább megint Csanak Dóra kompetens jegyzeteinél: „Fülep Lajos 1910.
Vü. közepén hazautazott Magyarországra, hogy Svájcba, Humilimontba kísérje beteg

56

tiszatáj

édesanyját. VUL közepén Bécsbe, majd Pestre utazott, IX. közepén tért vissza Firenzébe.
Gabriella Gordigiani ekkor már személyesen ismerte Fülep Györgynét is. Amendolának szóló 1910. Vm. 10-én Fribourgból írt levelében (Amendola Carteggio 85.)
részletesen beszámol róla, hogy FL előbb Levantóból, majd Budapestről írt neki, hogy
anyját Svájcba készül elvinni. Gabriella Gordigiani talált nekik Bulle közelében egy
magányos hegyen épült szanatóriumot, s Fribourgban, VI. 19. körül mindkettőjükkel
találkozott. Fülep Györgynét nagyon disztingváltnak és rokonszenvesnek találta, de
mivel csak magyarul beszél, nem tudtak közvetlenül érintkezni egymással. FL és anyja
VIII. 20. táján Fribourgon át indult haza Magyarországra."
Fülep Györgyné született Sándor Róza (1853-1913) sorjázó leveleiből a fia iránti
mérhetetlen szeretet mellett sugárzik egész lénye; egyszerű, kedves, derűs, bölcs egyénisége. Kiolvasható a sorokból kölcsönös ragaszkodásuk szépsége, mélysége, önzetlensége.
Ám a fiatal Fülep körül Firenzében, Levantóban, Rómában sereglő ifjú hölgyek levelei
Csanak Dóra jegyzetei nélkül könnyen félrevezethetnék a mai olvasót. A kor mondhatni „spontán" freudizmussal telített atmoszférájában az előkelő ifjú hölgyek sorai
valahogyan túl sokat sejtetnek és túl keveset árulnak el valódi kapcsolatukból Fülep
Lajossal. Az egyéniségüket: színes, vibráló, vidám, búsongó, rajongó lényüket persze
tükrözik a levelek; de a jegyzetekben közölt biografikus adatok nélkül ezzel se kezdhetnénk sokat.
A jegyzetekkel együtt viszont a Fülep Lajossal való kapcsolatuk bemutatásán túl
ablakot nyitnak a század eleji Európa társadalom- és mentalitástörténetére. De bármiféle recenzensi fontoskodásnál többet mond megint két példa: „Jaroljmek, Augusta
(szül. zu Eulenburg) (1882-1974) porosz arisztokrata család leánya. Apja, Philipp zu
Eulenburg-Hertfeld herceg, II. Vilmos császár bizalmas barátja és politikai tanácsadója,
diplomata. 1894-1902 között Németország bécsi követe. A családban erős volt a művészetek iránti vonzalom: az apa dalokat, balladákat írt és komponált, gyermekkönyve
nyomtatásban is megjelent. Az anya - svéd grófnő - akvarellista, maga Augusta festő
lett, egyik öccse, aki utóbb elesett az I. világháborúban, tehetséges komponistának számított, másik öccse, Kari hivatásos író lett. Augusta zu Eulenburg 1907-ben családja
akarata ellenére férjhez ment Edmund Jaroljmekhez, s ezért évekig nem érintkeztek
vele. Ez időben férjével és két kisfiával, Svennel és Alfreddel Firenzében, nyaranta
Levantóban élt és festett. A világháború kitörése után - immár három gyermekkel visszatért Németországba. Férjétől különvált, ő Teheránban élt, 1931-ben hivatalosan
is elváltak. Ettől fogva testvérei körében élt a család liebenbergi birtokán. Fülep Lajossal valószínűleg már 1908-ban megismerkedtek (1. a 89. sz. levelet), hosszabb-rövidebb
szünetekkel több mint öt évtizeden át leveleztek egymással." „Mlinarowisch, Mary Augusta zu Eulenburg barátnője, FL firenzei ismerőse. Bécsi leány volt, elképzelhető,
hogy Augusta zu Eulenburg ott ismerte meg, amikor apja bécsi követ volt. Alkalmazottként élt itáliai angolok és amerikaiak házában, 1910-ben a két Jaroljmek gyerek
mellett gyereklány. 1914-ben eljegyezte magát, majd férjhez ment dr. Gerhard von
Pöllnitzhez, aki jogász volt, majd statisztikus, s Augusta zu Eulenburg másodunokatestvére: anyja és Eulenburg herceg unokatestvérek voltak. A háború alatt visszatért
Németországba, ikrei születtek, férje elvesztette vagyonát, s az asszony részben anyagi
szükségből, részben, mert elidegenedett férjétől, ismét külföldön - az Egyesült Államokban - vállalt állást. Fülep Lajossal meleg baráti kapcsolatban volt Firenzében: tegeződtek, s Mary Mlinarowisch a beteg Fülep Györgynének többször is virágot küldött
Firenzéből. Évtizedeken át - bár ritkán - leveleket váltottak egymással." Mary Mlina-

1995. október

57

rowisch kedves, vidám, szellemes, csipkelődő levelei szinte ellentétei Lycki Jaroljmek
rajongó, fennkölt, tépelődő sorainak; s hellyel-közzel elárulják, hogy néki FL is hasonló
hangnemben írhatott: „Dass Du meinen Name - írja Mary 1915 nyarán - vergessen
hast finde ich einfach schändlich (»von Poellnitz«). Deine Adressierung Baronin von
Zwilligenheim war sehr frech, ganz Du!" Az olvasó csak most, évekkel és 271 oldallal
később fogja méltányolni a Mary Mlinarowisch-jegyzet ott lényegtelennek látszó részletét: „ikrei születtek"! A recenzens pedig egyre jobban csodálni kényszerül a kommentárok teljességre törekvő ökonómiáját. Ami pedig a társadalom- és mentalitástörténetet
illeti, a Proust-tanulmányt író Németh László valószínűleg roppant élvezte volna
a firenzei ifjú hölgyek FL-nek írt leveleit és Csanak Dóra tudós jegyzeteit; hiszen
ő Proustban sohasem egy halálba hanyatló arisztokrácia finoman dekadens mélylélektani krónikását látta, hanem a nagy realistát, a kézzelfogható valóság megszállottját, az
Elet Adyhoz foghatóan elszánt szerelmesét, aki tudja jól, hogy az Elet éppen úgy és éppen azért a legtöbb, azért a legfőbb jó, mert a kontingenciák kháoszában mindig fennmaradóéi a lehetőség, hogy „das Leben ist der Güter höchstes nicht".
Mindenesetre a levelek és a jegyzetek nem egyszerűen FL életének részleteire és
fordulóira világítanak rá (amit a kötet végén külön részletes kronológiai áttekintés
hangsúlyoz és segít), még csak nem is a véletlen vagy sorsszerű találkozásokra és kapcsolódásokra, hanem ezentúl az adott kor társadalmi, intézményi és szellemi kereteire;
az egész szűkebb és tágabb „patronálási rendszerre", amely a kor művészi és tudományos tevékenységét finanszírozta, szervezte és a társadalomhoz kapcsolta. Úgyhogy
a Social Construction of Science valamelyik irányzatának a híve a Levelezés alapján
nagy kísértést érezhetne Fülep filozófiájának társadalomtörténeti megkonstruálására;
szerencsére a recenzens feladata más, és megelégedhet egy-egy futólagos utalással FL
leveleire a derék Koronghi Lippich Elekhez (1862-1924), aki a VKM művészeti ügyosztályának vezetőjeként „Fülep Lajos egyik legfőbb támogatója volt itáliai utazása
idején" (egyébként maga is „művészeti író és költő"); vagy Alexander Bernát sűrűn
sorjázó leveleire, aki a honi művelődés és filozófiai élet fáradhatatlan szervezőjeként
szüntelenül bombázta Fülepet a többnyire kiváló érzékkel kigondolt és megrendelt
tanulmányokat, cikkeket vagy fordítást sürgető, elismerő és lelkes dicséretben sem szűkölködő soraival. Ok ketten, Alexander Bernát és Koronghi Lippich segítették hozzá
FL-t azokhoz az anyagi lehetőségekhez, amikből ha tán nem is mindig gondtalanul, de
elég „urasan" élhetett évekig Itáliában. Anélkül, hogy ezért akár a legcsekélyebb
„alkalmazkodást" is elvárták volna tőle. Bár okos emberek lévén, nyilván azt is jókor
felismerték, hogy FL öntörvényű géniusz, aki amúgy sem irányítható. Mégis fenntartás
nélkül becsülték és támogatták. Pedig Alexander Bernátot FL valószínűleg mélyen
megbántotta, mikor a Szellem tervezéséből kategorikusan kihagyta. Ugyanakkor egy
másik, meglehetősen bonyolult folyóiratterv körüli ellentétek és félreértések is zavarták a barátságukat; leveléből láthatóan az öreg professzor azt is gyanította, hogy Fülep
és Lukács - akivel FL ez idő tájt a Szellem ügyében sűrűn váltott levelet - túl sokra
nem tartják őt. „Olyan érzésem támadt - írja Tátra-Lomnicról 1911. I. 5-én - , mint
Solness mesternek. És mondottam magamban: Lukács csak valamivel tudatosabb, mert
általában nagyon tudatos; Fülep pedig naivabb. Én nyilván egészen más síkban fekszem,
mint Lukács, Zalai Béla, Hevesi Sándor és Szilasi Vilmos. Én a múlt vagyok." Mindezek ellenére láthatóan nem nagyon neheztelt Fülepre; mindenesetre változatlanul segítette és számot tartott barátságára.

58

tiszatáj

Meglehetett persze Fülepnek és Lukácsnak is a jó oka, hogy szellemi vállalkozásaik terén tartózkodtak Alexandertől. „Hogy közülünk ki a szerkesztő - írja FL 1910.
XII. 28-án Lukácsnak - , az teljesen mindegy, aki éppen magára vállalja, az - de Alexander, az már nem mindegy. Hisz akkor vele jön az egész pereputty." Ez is hozzátartozott a magyar „patronálási rendszer" viszonylagos „nagyvonalúságához". Ugyanezt
erősíti meg Zalai Béla pár nappal későbben kelt levele: „Alexander, szokása szerint,
rettenetes emberekkel fogja magát körülvenni, legalább nagy részben; s akiket ő nem
»vett«, azok az itt olyan jól ismert inváziót igen hamar meg fogják csinálni. Mindezt
Ön igen jól tudja. Én tehát nem fogok odatartozni, s az a mérték, amiben Önök rám
számíthatnak, 100%. Másrészt: én ritkán és keveset írok; Alexanderhez a személyes hála
elég erős kötelezettsége fűz. így én, ha ő kérne, írnék neki, mondjuk egyszer egy évben. De nem fogja azért Ön szem elől téveszteni, hogy e mellett mégis nem »mértékben« és »fokban« fogok nem őhozzá tartozni. Hogy egészen Önökhöz-e? azt csak későbben fogjuk eldönteni mindkét oldalon."
Mindezek ellenére és ezekkel együtt a magyar „patronálási rendszer" állta a versenyt a korabeli némettel, amiről jó képet kaphatunk a Riedisser-ügy kapcsán. Wilhelm
Riedisser bajor szobrász - tudósítanak a jegyzetek - 1870-ben született. „A müncheni
akadémián tanult, műveire Marées hatása nyomta rá a bélyegét. 1900-tól Rómában,
majd Firenzében élt. FL Firenzében kötött vele barátságot... Riedisser, aki évtizedek
óta távol élt Németországtól, szenvedett attól, hogy hazájában kevéssé ismerték, nem
kapott megrendeléseket s eladni sem tudott. FL-nek az az ötlete támadt, hogy Riedisser
műveinek fényképeit II. Vilmos császárhoz juttassák el, aki ismert volt képzőművészeti
érdeklődéséről, sőt maga is festegetett. Augusta Jaroljmek apja, Philipp zu EulenburgHertefeld herceg korábban a császár legbizalmasabb embereinek egyike volt, éveken át
részt vett a császár nyári hajóútjain a Hohenzollern jacht fedélzetén. Hogy lánya
mégsem hozzá, hanem Gustav von Kassel generálishoz, a császár szárnysegédjéhez
fordult közvetítésért, annak fő oka, hogy a szülők, helytelenítve Edmund Jaroljmekkel
kötött házasságát, éveken át nem érintkeztek vele. Az apa egyébként is visszavonult
már ekkor a politikától és az udvartól. Von Kassel felesége Philipp zu EulenburgHertefeld unokatestvére volt. Augusta Jaroljmek valószínűleg von Kassel leányához
juttatta el a fényképet, ő pedig továbbította apjának." Von Kassel generális aztán egy
alkalmas pillanatban a Hohenzollern fedélzetén megmutatta a fényképet a császárnak,
aki mindjárt megparancsolta két mű megvásárlását. „Képzelheti - írja a szobrász felesége
1913. VIII. 13-án FL-nek -, milyen boldoggá tesz bennünket, különösen Berlin után!
S éppen azt a figurát, amelyet hozzáértők kiválasztottak a Nemzeti Galériának, s a rosszakarók miatt nem került oda!"
Ida Riedisser boldog és hálás sorai Nagybecskereken érték utol FL-t. Innen írta
1913. IX. 11-én Lukács Györgynek: „Kedves barátom, még mielőtt sorait vettem volna,
írtam Önnek, a megelőző napon, szept.- 10-én - értesítve Önt arról, hogy itthon vagyok, de nemsokára visszamegyek Itáliába, mert édesanyám 9-én elhunyt. Nagyobb
csapás és szenvedés nem érhet az életben, most már mindennel készen vagyok."
A levelek ettől fogva ritkulnak, s még inkább a jegyzetek fűzik őket követhető
történetté. A jegyzetekből tudjuk meg, hogy FL október második felét Szicíliában töltötte; egy ottani élményéről írja később, már Rómából, Edward Gordon Craignek
Firenzébe: „Ott - Palermóban - láttam a világ legérdekesebb s valószínűleg legszebb
bábszínházát. Sok van belőle, de egy különösen híres, az, amelyről egy kis fényképet
mellékelek. Ebben a színházban Nagy Károly lovagjainak gestája kerül színre (Nagy

1995. október

59

Károly, Orlando, Rinaldo etc.) - az előadások egy teljes éven át tartanak - , minden este
más-más részletét adják elő. Ezer meg ezer bábjuk van, mert minden este más szereplők
vannak a színen. Igen régi ez a tradíció s rendkívül elevenen él az egész lakosságban. Itt
az utolsó paraszt is tökéletesen ismeri ennek a történetnek minden epizódját. Ezeket
a nagyszerű előadásokat látva oly tökéletes bábokkal, amilyeneket elképzelni sem tudtam soha, az volt az első gondolatom, hogy cikket írok róla az Ön The Mask-jába. Megismerkedtem a színház művész-tulajdonosaival s megígérték, hogy fényképet csináltatnak néhány jellegzetes jelenetről. Mondja meg kérem, kell-e Önnek ez a cikk, s küldje
el a Mask utolsó néhány számát, mert hosszú idő óta nem láttam a lapját."
A levél „kontextusba" helyezését és megértését természetesen megint a jegyzetek
teszik lehetővé: „Craig, Edward Gordon (1872-1966) a 20. századi színházművészet
egyik legfőbb megújítója, teoretikus, színházi író, színész, rendező és díszlettervező.
1906-ban Firenzében telepedett le, ahonnan a következő években több utazást tett
Angliába, Németországba és Oroszországba, ahol Sztanyiszlavszkij Hamlet-produkciójában vállalt jelentékeny részt... Több folyóiratot adott közre, a legfontosabb közülük
a The Mask, amelyet 1906 óta szervezett, s amelynek első száma 1908 márciusában
jelent meg Firenzében. A lapot először angol, német és holland nyelven megjelenő internacionális orgánumnak szánta, amely önálló cikkeket, könyvismertetéseket és levelezők írásait közölte volna, végül csak angol nyelven adta ki, s a legtöbb cikkét maga
írta különféle álneveken... FL nem sokkal Firenzébe érkezése után, talán Vedres Márk
révén ismerkedett meg személyesen Craiggel, s beszélt neki hasonló törekvésű barátjáról, Hevesi Sándorról. Craig utóbb a Biblioteca Filosófica köreivel is kapcsolatba került Jurgis Baltrusaitis litván költő révén, aki Giovanni Amendolával és Fülep Lajossal
is baráti kapcsolatban volt. »1907 és 1913 között nagyon barátok voltunk (Craiggel), két
szomszéd házban egymás mellett laktunk egy ideig, The Mask-ban sok részem, a számokat megtanácskozta velem, sok témáját én ajánlottam, Hevesivel én ismertettem meg.
Aztán Hevesi írt előszót a könyvéhez« - írja Fülep Lajos. Keresztury Dezsőnek. (Bp.
1966.1. 12.)"
A részletek, valamint FL kapcsolata a színházzal és a Thália Társasággal megtalálhatók a jegyzetekben; megtalálható a jegyzetekben a The Maskba tervezett, de meg
nem jelent bábszínház-cikk sorsa is; az epizód felidézése itt inkább arra kíván figyelmeztetni, hogy milyen tágas térben mozgott a fiatal Fülep, s nem is csupán intellektuálisan, hanem fizikailag is. Ez a tágas európai horizont formálta FL-t, ez volt a háttere
a Szellemnek. Nem a honi „patronálási rendszer", amely a derék Koronghi Lippich
távoztával a VKM-ből amúgy is nehéz anyagi körülmények között hagyta filozófust
és folyóiratát egyaránt. Ám FL itthonmaradását végül is nem ez döntötte el, hanem
a világháború.
A háborús évek története még a jegyzetek alapján is nehezen követhető, hiszen
például 1916-ból csupán három, 1917-bőhpedig mindössze egyetlen levél szerepel. Majd
csak 1918-ból és 1919-ből sorakozik megint több levél; annyi legalábbis, hogy a hozzájuk csatlakozó jegyzetekből követhető FL életének néhány - a későbbiek szempontjából igen fontos - epizódja, illetve fordulata. Egy hosszú jegyzet és néhány lelkes tanítványi levél mutatja be FL és Tolnai (később Tolnay) Károly életen át tartó barátságának
a kezdeteit. Néhány hivatalos és - Ravasz Lászlónak szóló - baráti levél dokumentálja
FL szándékát, hogy egy erdélyi faluban töltsön be lelkipásztori funkciót, s próbálkozását a szovátai parókiával. A több okból is bonyolult történéseket itt is a jegyzetek
teszik követhetővé, s főleg ezek világítanak rá FL és Ravasz László ekkori közeli

60

tiszatáj

barátságára. Még inkább a jegyzetekre van utalva az olvasó a FL itáliai diplomáciai küldetésével kapcsolatos leveleknél, s egy precíz jegyzet tisztázza FL - később annyi bajt
kavart - egyetemi tanári kinevezését. „Fülep Lajos professzori kinevezését már 1918.
őszén elhatározták, de csak 1919. V. 22-én jelent meg a Hivatalos Közlöny XXVII. 22.
sz.-ban. Maga a kinevezés V. 3-án kelt, Lukács György népbiztos közölte az egyetemmel az új rendes tanárok névsorát: Babits Mihály (modern magyar irodalom és világirodalom), Király György (régi magyar irodalom), Czebe Gyula (görög nyelv és irodalom), Varjas Sándor (logika és ismeretelmélet), Fülep Lajos (olasz nyelv és irodalom),
Szekfű Gyula (történeti segédtudományok), Meller Simon (művészettörténet), Hevesy
György (fizikai kémia), Vadász Elemér (őslénytan), Mauthner Nándor (szerves kémia)
és Harkányi Béla (csillagászat). Fülep Lajos előzőleg 1919. IV. 10-én megbízást kapott,
hogy az 1918-19-es tanév második félévében l - l órás előadást, ill. szemináriumot
tartson Dante La vita nuova c. művéről. (A kinevezés: Ms 4594/3, a megbízás: Ms
4594/2.) - A Pesti Napló 1919.1. 26-i számában - valószínűleg Hatvany Lajos tollából a következő sorok jelentek meg a »Babits és a többiek« c. cikkben: »Fülep Lajos - akit
személy szerint is nagyra becsülök - jó essayt írt kettőt-hármat, zsurnalisztának is bizonyára kitűnő - de mért lett professzora a filozófiának?«"
Hasonlóképpen a jegyzetek tájékoztatnak FL itáliai küldetésének körülményeiről
is. „Fülep Lajos diplomáciai szolgálatba állítása Jászi Oszkár gondolata volt, akivel
a Huszadik Század köréből és a Vasárnapi Társaságból ismerték egymást. Berinkey
Dénes igazságügyminiszter kérte fel szóbelileg, hogy vállalja el a fiumei magyar tisztviselők és alkalmazottak személyi és anyagi ügyeinek a rendezésére szóló kormánybiztosi megbízást, amely tulajdonképpen arra szolgált, hogy a kormány megbízásából,
de magánemberként Fiuméből Rómába utazhassák, s ott barátai - elsősorban az olasz
politikában jelentékeny szerepet játszó Amendola - révén elősegítse az olasz-magyar
közeledést... 1918. XII. 30-án indult el Fiúméba, ahol 1919.1. 20-ig maradt. 1919.1. 21étől II. végéig Rómában időzött, III. első napjaiban már ismét Budapesten volt. Fülep
Lajos elbeszélése szerint munkáját megnehezítette, hogy az itt közölt jelentésekben, ill.
diplomáciai küldetésének többi levélbeli dokumentumában foglalt kérdésekre egyáltalán nem vagy nem egyértelmű válaszokat kapott, s hiába kért utasítást, ill. hivatalos megbízást további tevékenységéhez. Ennek oka részint az volt, hogy a kormány az olaszfrancia és olasz-jugoszláv ellentétek miatt nem akarta magát egy irányba lekötni, de
hozzájárult a külpolitikai koncepció hiánya, a döntések halogatása, sőt az olyan szándék is, amely Fülep Lajos tevékenységének dezavuálását helyezte kilátásba. Hazajövetele után személyes jelentést tett Károlyi Mihálynak, aki vissza akarta küldeni, tárgyalásai folytatására, de erre Fülep Lajos nem vállalkozott."
FL nem csupán azon fáradozott, hogy Amendola segítségével - aki a Corriere della
Sera római szerkesztőségének a feje volt - Magyarország ügyében objektíven tájékoztassa az olasz közvéleményt. Megpróbálta rávenni a magyar kormányt, hogy Itália politikai és katonai érdekeiből megkeresve a Magyarországéval közöseket vagy legalábbis
egyeztethetőket, igyekezzen ezek mentén mozogni. Tervével hazatérése után sem hagyott fel, 1919 őszén is küldött Amendolának közlés végett értesítést a magyar állapotokról az olasz külpolitika tükrében.
1919 végén azután újra Rómába küldte az új magyar kormány, hogy - amint
a megbízólevélben olvasható - „szíveskedjék kapcsolatot teremteni az olasz gazdasági
körökkel, információkat gyűjteni gazdasági és kereskedelmi kapcsolataink újrafelvételének mikéntjéről s tájékoztatni őket hazánk helyzetéről." Elek Artúrnak 1920. II. 24-

1995. október

ól

én írt leveléből látható, hogy milyen nagy ambícióval és lendülettel fogott munkába.
„Mint Eckhardt Tibor 1920. IV. 12-i (346. sz.) leveléből kiderül, Fülep Lajos a római
magyar követ, gróf Nemes Albert kinevezése előtt teljesen önálló tevékenységre kapott
megbízást. Ez alkalommal 1920. VI. 20-ig volt Rómában. Egy erre az időre vonatkozó
rövid feljegyzése így szól: II. ut. 1919 decemberében újra Rómában - 1920 júniusig.
L'Ungheria settimana ungherese [...] Nemes kinevezése; hazajöttem, októberben felbontottam a szerződést [a Külügyminisztérium sajtóosztályával], Medinába mentem.
(MTAK Kézirattár Ms 4592/83.) E második római kiküldetése idején szerkesztette Fülep
Lajos a L'Ungheria. Rassegna settimanale, politica ed economica c. lapot, melynek
1920. I. 24. és V. 12. között 9 száma látott napvilágot. A lap cikkei nagyrészt névtelenül jelentek meg." A L'Ungheriáról írta FL-nek Elek Artúrnak: „Gondolhatja, ilyen
lap csinálása mennyi munkával jár, mikor gyakran mindent magamnak kell csinálni."
Valamivel okosabb ország örömmel hasznosíthatta volna FL kivételes tudását,
politikai érzékét, kapcsolatait. Itt azonban még csak észre se vették az urak a lehetőséget. S mikor régi tervét megvalósítandó úgy döntött, hogy falusi lelkészként szolgál,
egyszerű vidéki parókiákért is küzdenie kellett, szűkös keresetéből épphogy csak
megélhetésre futotta, s a kicsinyesség, a hivatalos packázás, a rosszindulat, az irigység,
a gyűlölet megannyi megnyilvánulásával kellett szembenéznie. A 20-as évek levelezését
feldolgozó II. kötetnek ez a társadalmi háttere. Elképzelni is nehéz nagyobb különbséget az I. kötet tágas európai horizontjától. A társadalmi horizont beszűkülésével
azonban a viszonyok és a kapcsolatok nem egyszerűsödnek. Ellenkezőleg, olyannyira
bonyolódnak, hogy a megszaporodó és gyakran a hivatalosság útvesztőin kerengő leveleknek a megfejtése és a magyarázata széles körű és körülményes levéltári kutatásokat
igényelt, a fiesolei Archivo Papinitól egyházközségi irattárakig. A felgyülemlett releváns adattömeg nem is fért el a jegyzetelés szokásos kereteiben, s Csanak Dóra úgy
döntött, hogy „az ismétlések elkerülése végett s a dolgok hátterének megvilágítása érdekében a medinai, a dombóvári, a bajai és a zengővárkonyi lelkészi poszt első említésénél" összefoglalóan közli „azokat a dokumentumokat, idézeteket ill. megállapításokat,
amelyek Fülep Lajos életének e szakaszait megvilágíthatják". Hasonlóan járt el - s ez
igencsak szerencsés döntésnek bizonyult - „három más, fontos téma kapcsán: az első az
1923-as bajai kormányzólátogatás nyomán támadt, a kabinetirodát és a belügyminisztériumot is mozgásba lendítő affér, amely a bajai városi főispán bukásával végződött.
A második az 1929-1930-ban zajló, Fülep Lajost mélységesen elkeserítő Kajdi-ügy.
Alighogy megvalósulni látszott az a vágya, hogy szép fekvésű falusi környezetben élhet
lelkészi munkájának és - saját elbeszélése szerint - ekkortájt felismert feladatának, művészetfilozófiája megírásának, a faluba került új tanító, Kajdi Lajos részint önös érdekből, részint bosszúvágyból, amiért Fülep megakadályozta törvényellenes céljainak
elérését, elhatározta, hogy tönkreteszi, és a falu egy részét maga mellé állítva pokollá
tette az életét. Noha hamarosan kiderültek Kajdi múltjának sötét foltjai, a dolog odáig
fajult, hogy Fülep ellen is egyházmegyei fegyelmi vizsgálat indult, amely ugyan felmentéssel, sőt teljes erkölcsi elégtételadással végződött, mégis hosszú időre feldúlta az
életét és munkaképtelenné tette. Ehhez járult még a pécsi ügyészségen ugyancsak Kajdi
feljelentésére nemzetgyalázás és kormányzósértés miatt indított vizsgálat is. Mindez annál súlyosabban érintette, mivel a zengővárkonyi csere létrejötte érdekében a parókia
saját költségére kezdett renoválásával és kibővítésével komoly anyagi áldozatot vállalt,
s adósságait a lelkészi jövedelméből nem, csak külön keresetből tudta volna törleszteni.
Zaklatott lelkiállapota miatt viszont képtelen volt dolgozni. Az anyagi gondokat végül

62

tiszatáj

a baráti támogatással elnyert Baumgarten-díj enyhítette valamelyest, s a vele járó hírverés hatására meghívták magántanárnak a pécsi egyetemre. Ez sem ment azonban
simán: mint korábban is, valahányszor összeütközése támadt valakivel, azonnal előkerült a Tanácsköztársaság idején történt egyetemi kinevezés vádja. Most is igazolnia
kellett magát, ezúttal a református egyház külön e célra összehívott társadalmi bizottsága előtt, amely határozata a pécsi egyetem bölcsészeti karának tanácsát volt hivatva
befolyásolni és megnyugtatni. E három eseménysor - a Horthy-látogatás, a Kajdi-ügy
és a pécsi magántanárság - ugyancsak külön kapott hosszabb-rövidebb összefoglaló
jegyzetet."
Ezeket az összefoglalókat - amelyek valójában részletes és alapos biográfiai tanulmányok - kell nem elolvasni, de ismételten fellapozni és memorizálni ahhoz, hogy
a levelek érthetőek és követhetők legyenek. Ezek ismeretében azután különös történt,
majdhogynem egy abszurd dráma bontakozik ki a sorokból, egy történet, amelynek
ugyan FL a szenvedő alanya, de a főszereplője inkább a Kor, a nemegyszer annyi
nosztalgiával emlegetett „húszas évek". Fellini-filmbe illő, ahogyan a kisváros egyházi
hierarchiákkal életre-halálra összeszövődött úri társasága a maga szigorú és bornírt
illemkódexe szerint, amely mindkét tekintetben messzi felülmúlja Castiglione Udvari
emberét, micsoda kacifántos kalamajkát kanyarít a kormányzót követő kocsisor hierarchiát és méltóságot reprezentáló rendje köré, s hogyan gyűrűzik az ügy a szembenálló,
helyesebben, inkább tán ellenséges egyházi hierarchiák körein át el egészen az egyházival szervesen szövődő világi hatalom csúcsaiig. Az meg egyenesen Gian Maria Volonte
alakítására emlékeztet a Krisztus megállott Ebolinál c. filmben, ahogyan eltűrni és elszenvedni kényszerül az Erdélyből közönsége bűntette miatt átmenekült s itt hazafiságával tüntető tanító rágalmait és vádjait, az általuk kavart meghurcoltatásokat, az egyházi és a világi hatalmak szemforgató vizsgálódásait, a megtévesztett vagy megrebbent
falusiak sunyiságát. Ha egyszer valaki gyűjteményt állítana össze a 20. századi magyar
értelmiség kálváriájáról, abból aligha hiányozhatna FL Babits Mihálynak 1929. XI. 5-én
írt levele, amelyben támogatását kéri a Baumgarten-díj odaítélésénél.
„Kedves Barátom,
hosszas tépelődés után írom e sorokat. Olyat kell elmondanom bennük, amit
minden áron titkolni igyekszem s végül - kérnem. De odajutottam, hogy kénytelen
vagyok vele.
Ez az esztendő katasztrofális rám szellemi és anyagi tekintetben. Városról azért
jöttem ide kis faluba, hogy még több nyugalmam s időm legyen nagyobb méretű tudományos munkáim folytatásához és befejezéséhez. Különösen a művészet-filozófiámmal
reméltem itt mielőbb elkészülni. S olyan baleset szakadt rám, hogy csak áldozatául
nem estem, s ha nem segítetek rajtam, nem is tudom, mi lesz velem. Baranyában
vagyok, a vadnál rosszabbak, mert elfajultak között. Ezeket akartam megmenteni. Meg
is voltam velük, úgy hogy kezdtem remélni, szívós, odaadó munkával, szeretettel előre
vihetem őket. Februárban aztán új tanító került ide, fiatalember s azzal a céllal, hogy
engem elpusztítson, ő maga maradjon itt. S megőrjített és ellenem vadított csaknem
mindenkit. Csak a középkorban lehet ilyen fokú, a szó teljes pathológiai értelmében
tömeg-őrületnek mását találni. Az elvetemült gazember, akiről azóta kiderült, hogy
Nagyváradon egy évet ült pénztár kirablása miatt, a legaljasabb eszközökkel próbált
engem megölni; így pl. följelentett nemzetgyalázásért és kormányzósértésért. Hamis
tanúkat is állított, úgyhogy hónapokig a bebörtönöztetés veszélye volt rajtam. Szeren-

1995. október

63

cséré a pécsi ügyésznek volt annyi esze, hogy átlátta a gonoszságot s az eljárást végül is
megszüntette... Az itteni gyalázatos állapotoknak talán csak vége lesz már, de akkor is
fönnmarad számomra a szörnyű anyagi gond, mely megbénít. S pár hétre el is kellene
mennem valahova ebből a környezetből, hogy újra ember legyek..."
Ehhez képest az egyetemi habilitáció hercehurcái és kellemetlenségei eltörpülhettek, bár az ország állapotára - és persze FL helyzetére - igencsak árulkodó, hogy
Halasy-Nagy József professzor hivatalos érdeklődésére Ravasz László, a Dunamelléki
Ref. Egyházkerület püspöke, FL régi jó barátja, milyen körültekintő óvatossággal,
köntörfalazva válaszol; 1. 768. sz. levél 2. jegyzet: „Mint írja, a háború alatt, 1918-ig,
majd 1921-től mostanáig összeköttetésben állt Fülep Lajossal. Magatartásáról és egyéniségéről csak a legjobbakat mondhatja. »Ismeretlen előttem életének az a része, amely
1918-21-ig tart. Erre vonatkozólag legjobb volna közvetlenül őt kérdezni meg, aki
bizonyára teljes felvilágosítással szolgálhat« - írja. (Dunamell. Ref. Ek. Lt. A / l . b.
A ppi. hiv. ir. 1450/1930.)" Szerencsére a derék Halasy-Nagy József azonban nem volt
könnyen megfélemlíthető, és nagy türelemmel végigjárta az akadályokkal és buktatókkal teli utat a habilitálásig.
A Levelezés II. különben is a segítőkészség, a tisztesség, a barátság gyönyörű dokumentuma, három szép barátság sorjázó leveleivel. Helyesebben négyével; mert Tolnai (1935-től TOLNAY Károly ill. Charles de TOLNAY) Károly (1899-1981), Elek
Artúr (1876-1944) és Kner Imre (1890-1944) barátságához hozzávehetjük tán Kerecsényi
Zoltánét (1867-1933) is, hiszen ízes, pontos és szép magyar nyelven megfogalmazott
levelei ugyanúgy segíthettek nehéz pillanataiban tartani FL-ben a lelket, mint a másik
hároméi. A levelezésben gyakran előforduló személyek jelen kötethez hasznos függelékként csatolt mutatójából megtudjuk róla, hogy Kerecsényi „dabi ref. lelkész, 1920-1933
között a Solti Egyházmegye esperese. Fülep Lajos bajai lelkészsége idején közvetlen
egyházi felettese és barátja volt." Ennek megfelelően FL levelei a kálvinista egyházi
hivatalosság nyelvén indulnak, de hamar átmelegszik a hang, s FL hosszan részletezi
különféle egyházi is közigazgatási töredelmeit és meghurcoltatásait visszafogott, ám
érzelmeit sem titkoló bizalmas hangon a mindinkább atyai jóbarátjává váló felettesének. Mindez jó alkalom a kommentátornak, hogy további tudós jegyzetekben és
glosszákban világítsa meg a bajai bonyodalmak egyházi és személyi hátterét. Magát az
esperest nem kell megglosszázni; tökéletesen jellemzik őt magát és kapcsolatukat FL
sorai: „Amíg 17-i leveled nem kaptam, el nem hittem, hogy lehet levelet ilyen »vegyes«
érzelmekkel olvasni, mint én a Tiédet. Mert szakasztott ugyanabban a pillanatban
rágott a sárga irigység amiatt, hogy hát hogy' is lehet még valakinek a mai világban
ilyen csudálatosan jó kedélye, de ugyanakkor meg kacagtam is, úgy, hogy ha valaki lát,
azt hiszi, valami komoly bajom van a felső régiókban. Már rég voltam ilyen elkeseredett, mint éppen abban az időben, mikor leveled jött - s egyszerre, bár nem is volt
szándéka, megvigasztalt és felvidított. Hát így is lehet? gondoltam - no, megpróbálom
én is! S eszembe jutott, amit kedélyed eredetéről elmondtál, s most már meg akarom
tanulni ezt a tudományt. Tudom, hogy nálam nehezen fog menni, de majd pótolom
szorgalommal a tehetség hiányát, s minden órában prédikációt tartok magamnak...
A muskotály eszembe juttatta, hogy hónapok óta tartogatok már számodra egy doboz
pipa-dohányt, de nem tudom, hogy küldjem el. Gondoltam, postán, s ráírom: »gyógyfüvek«, mert hiszen az, de vájjon a finánc nem szagolja-e meg? Én u.[gyan]i.[s] nem
élek már vele, letettem a pipázásról egészen s könnyű szívvel ajándékozgatok dohányt,
szivart. Mikor második napja voltunk Medinán (nem Arábiában), beállított egy kis fiú

64

tiszatáj

két óriási kalarábéval (de pudvásak voltak), mint egy-egy marharépa, letette a küszöbre, s szólt: »Kütte édes anyám, mert mi üsse szerettyük«. Hát nagyon megtiszteltnek is
éreztem magam. így vagyok most a dohánnyal én."
De nem egyszerűen vigasztalóként és kedély-tanítóként becsülte FL hivatali felettesének leveleit. „Kedves Bátyám - írja Bajáról 1927. VIII. 15-én - köszönöm igen
kedves leveledet, melyet a többi mellé teszek, hogy aztán kiadjam őket mind együtt:
A legjobb kedélyű kálomista esperes levelei címen. Ilyen leveleket, mint Te, ma már
nem ír senki Magyarországon, sok szép régi dologgal ez is elveszett. Hanem a Tieidet
megőrzöm a jövendő számára, mert különben nem hiszik el, hogy valaha ilyen is
volt." A levelek többsége azután valahogy mégsem maradt fenn; erre a levélre a válasz
azonban itt szerepel a kötetben. Kitér a levél sok egyéb után a fenti tervre is: „Ámbár
nagyon meghatott az együgyű firkálásaimra váró tisztesség, t. i. azoknak a világ színe
elé szándékolt teregetése, de már a múltkor is izentem, hogy ezt a szándékot az esperesi
tekintély megbontására irányuló merényletnek kell tekintenem, mely a Vidók R.
Sándorok, Réső Jánosok, K. Kontha Andrások, Tuba Istvánok, Jóföldi Illések stb.
érdemes kurátor a[tya]fiai vélekedését kedvezőtlenül befolyásolná. Csak hadd higyjék ő
kegyelmeik, hogy az »Ospörös úr« egész nap morog, mint a mérges oroszlán, nem
szükség tudniok, hogy ottan-ottan a padkára is fölugrik és dorombol mint a cica."
A felsorolt neveket természetesen jegyzet azonosítja: „5 Vidók Sándor dunaszentbenedeki gondnok; Réső János majosházi gondnok; K. Kontha András majosházi gondnok;
Tuba István ismeretlen; Jóföldi Illés dunaszentbenedeki gondnok." A nevek egyikemásika szinte balladás, a felsorolás azonban nem ezért érdekes. Azért fontos, mert jelzi
a világot, amelyben FL ezentúl sokáig élt: a falusi tiszteletes világát. Medina, Dombóvár, Baja, Zengővárkony; az intrikákkal és pörlekedéssel teli kisváros után a munkás
nyugalommal kecsegtető, ám a Kajdi-ügy és az anyagi gondok poklával fogadó falu:
elképzelni se lehet nagyobb ellentétet az I. kötet leveleinek római, firenzei, budapesti
metropolitán, internacionális, előkelő színterétől. A különbségben persze ott lüktet
a megcsonkított, elszegényedett ország egész nyomorúsága; és teljességgel jogos Kner
Imre őszinte felháborodása: „azt a luxust is csak Magyarország engedheti meg magának,
hogy Fülep Lajos Medinán legyen református lelkész", ám a levelekből az is kitetszik,
hogy FL maga választotta a sorsát, s minden baj és gond ellenére mindig ura maradt.
Ahogyan Csanak Dóra szokott tömörségével és pontosságával írja: „Fülep Lajos eredetileg is falura készült lelkésznek. 1918. V. elején (1. FL-lev. I. köt. 300. sz.) azt írta Ravasz
Lászlónak: »én gyülekezeti intenzív munkát is akarok végezni s egészen kis helyre csak
átmenetileg mennék (az erdélyi püspök ui. egy kis, majdnem szórványos falu lelkészségét ajánlotta neki); nagy hely alatt persze még mindig falut értek, nem várost, amiből
nem kérek.«" - Több mint 40 évvel ezután pedig így írt Manojlovics Tódornak: »...itt
én csak a népet, a parasztságot tudtam szeretni, nem valami romantikus glorifikálással,
ha valaki, én tudom, ismerem bűneit, de valami ursprünglichet már csak benne találtam.« (1962. X. 5. Zrenjanin [Nagybecskerek], Levéltár.)" Azaz a Vidók R. Sándorok,
Réső Jánosok, K. Kontha Andrások, Tuba Istvánok, Jóföldi Illések, Kerecsényi Zoltánok egyszerű, rusztikus világa éppúgy eleve hozzátartozhatott Fülephez, mint Ady
Endre, Lyka Károly, Ambrus Zoltán, Alexander Bernát, a fiatal Lukács György, Hécsey Erzsébet, Augusta Jaroljmek (szül. zu Eulenburg), Mary Mlinarowisch, Piero
Marrucchi, Giovanni Amendola, Edward Gordon Craig, Vignot abbé, a Gordigianiszalon kifinomult, előkelő szellemi világa.

1995. október

65

A két kötet azonos Fülep Lajosról tanúskodik, két merőben különböző világban,
de a különbség nem az „egyszerű" és az „előkelő" különbsége, ami Fülep világképében
tán különbségként sem jelentkezett soha, amint szobájában is természetes harmóniában lakott együtt a darabos „szökröny" és Kondor Béla légies Don Quijotéje. Talán
épp az is vonzotta FL-t annyira a nagy misztikusokhoz, hogy ő is ugyanúgy a kézzelfogható és a megfoghatatlan összetartozásának a tudatában élt és cselekedett, mint ők?
A különbség a Levelezés I. és II. kötete között egy viszonylag tisztességesen és emberségesen funkcionáló Európa és egy megnyomorodott, senyvedő, elembertelenedő ország
különbsége. Tán épp azért is jut a Levelezés II-ben akkora hely és szerep az egynéhány
embernek, aki FL-t valamiképpen ahhoz a régebbi szebb világhoz kötötte, a dabi esperes mellett elsősorban Elek Artúrnak, Tolnai Károlynak és Kner Imrének. Mindőjükről pontos, tanulmány értékű és tanulmányok anyagát sűrítő jegyzetek mondják el
a legszükségesebbeket, nemes emberségükről és szellemiségükről pedig vallanak maguk
a levelek. Itt tán csak annyit érdemes még megemlíteni, hogy a levelekből láthatóan
FL milyen mesteri gonddal készíti elő és szervezi meg találkozásaikat: az ismétlődő és
olykor sürgető meghívásokkal, a szíves vendégül látásukkal valóságos szokást teremt.
Kialakítja körükben a barátság rítusait? Idézzünk inkább egyetlen sort Elek Artúrnak
1930. XII. 22-én írt leveléből: „Várkony most a hó alatt nagyon szép, milyen jó volna,
ha Maga itt lehetne!" Az aláírás pedig: „Lodovico". Jelezvén tán, hogy ama másik, régibb, emberibb világ teljesen nem elpusztítható?
De a szép Zengő alatti táj és az Itáliát visszaidéző álom fölé mind komorabban
tornyosul a magyar valóság: a nyomor, a fokozódó munkanélküliség, az imbecilis főhivatalnokok, a bankcsalások, az inkompetens kormányok, a népességfogyás, az egyke,
a mindent elöntő korrupció. Kajdi „1929 őszén feljelentést tett Fülep Lajos ellen a pécsi ügyészségen a tanítóvá megválasztása alkalmából 1929. II. 23-án tartott vacsorán tett
kijelentései miatt: Magyarország a panama és a megvesztegetés hazája, - Magyarországon mindenki lop, kezdve a miniszterelnökön az utolsó szolgáig, - az ember külföldön
szégyelli bevallani, hogy magyar, - ha hazajövünk külföldről, nem kell megkérdezni,
hol a magyar határ, mert odaérve érződik a megvesztegetés bűze. - Ki az a Horthy, aki
közönséges hajóslegényből cseperedett fel kormányzóvá? éppen elegünk van az ilyen
református vezetőkből... stb. stb. A megidézett tanúk részben elismerték, részben tagadták, hogy hallották volna e kijelentéseket, s a pécsi ügyészség 1930. IX. 26-án bizonyítékok hiányában, valamint a vádló és a vádlott közötti közismerten ellenséges viszony miatt megszüntette az eljárást Fülep Lajos ellen »a magyar állam és a magyar
nemzet megbecsülése ellen irányuló vétség [...] továbbá kormányzósértés tárgyában.«
(10.429/k.ü. 1929. sz. Dunamell. Ref. Ek. Lt. A Tolnai Em. ir. 1929. Iktatlan ir.)
Október végén az igazságügyi minisztérium is jóváhagyta az ítéletet."
„Naponta veszítjük az országot" -L írta FL 1927. IX. 17-én Zengővárkonyból
Ravasz Lászlónak. „Annyi mindent kellene jelentenem innen, hogy levél keretében el
nem fér. Nem az, amit három hét alatt tapasztaltam, hanem amit hónapok alatt - hiszen tavasz óta jártam ide szüntelen. Az érem másik oldalát ismeri Főtiszteletűséged, az
egyke folytán való fogyást; a másik oldala: a németség állandó szaporodása és terjedése.
Ez az egész országrész ma már inkább német, mint magyar, s ha így folytatódik a dolog, egy új kataklizma alkalmával magától leszakad az ország testéről... Ha Főtisztelendőséged erre járna s személyesen ismerkedne meg a helyzettel, nagyon jó volna. Országos életbe vágó ügy ez. Naponta veszítjük az országot."

66

tiszatáj

A levél keretébe el nem férő, hosszú jelentést azután megírta néhány év múlva
az induló Válaszban, Nemzeti öncélúság címmel. A mindenkori egyházi és világi Főtisztelendőségek persze ettől se hatódtak meg és nem igyekeztek személyesen megismerkedni a helyzettel azóta se. Azóta is naponta veszítik az országot. De ma már
az se akad, aki ezt Fülephez foghatóan felpanaszolhatná. (MTA Művészettörténeti Kutató
Intézet-MTA Könyvtára, 1990-1992.)

ALFÖLDY

JENŐ

Kálnoky László költészete
Az árnyak kertje
Hangulatlíra
Az irodalmi környezet híján úgyszólván magárautaltan verselő fiatal egri jogász
első kötete, Az árnyak kertje 1939-ben jelenik meg. Főként nemzedéktársai, a „harmadik nemzedék" költői figyelnek föl rá, akik épp ez idő tájt csatároznak a sajtóban az
idősebb generációval az elfogadtatásért. Radnóti Miklós, Takáts Gyula és Vas István
közös üdvözlőlapon köszönti az új pályatársat, s Weöres Sándor ír elismerően a kötetről a Nyugatban.
Vas István visszaemlékezése szerint főleg a Baudelaire-i ihletést méltányolják a pályakezdő Kálnokyban. Az árnyak kertje legnagyobb lélegzetű költeménye az Óda Charles
Baudelaire szelleméhez címet viseli, és Kálnoky így vallja elődjének a francia költőt:
„Te, akit egyedül vallok csak mesteremnek..." Ez azonban csak azzal a kiegészítéssel
állja meg a helyét, hogy az önművelésben példaadó ifjú költő a spleen - az unalom életérzésében s a szimbolista képalkotásban Baudelaire-t követi ugyan, de korai versei
ezzel egyidejűleg erős Heine-, Verlaine- és más hatást is mutatnak, jórészt hazai mesterek stílusán átszűrve. Weöres kritikája Kosztolányi álmos, poros Szabadkájához hasonlítja a Kálnoky által ábrázolt Egert, s a könyv első darabja, Az a kis ember ott belül
Karinthy Frigyes En és én ke című groteszkjének gondolatvilágából ered. Hangsúlyos,
archaizáló formában írt Magyar költő a XVI. században című, szonettszerű versére valószínűleg Babits stílbravúrja, a Magyar szonett az őszről ösztönzi. A könyv, külföldi
mintáival együtt, kétségtelenül a Nyugat vonzáskörébe tartozónak mutatja Kálnokyt.
A sokféle hatás egyénien elegyedik a kötetben; a költői hang minden mutálástól mentes, legföljebb a szemlélet naivitása vall itt-ott a vidéki elszigeteltségben élő lírikusra,
illetve pályakezdőre. Heine hatása azért említendő, mert ő kezelte olyan rosszkedvűen
szellemes iróniával a provinciális német életformát, mint ahogy Kálnoky ecseteli a magyar kisváros nevetséges, fantáziátlan lakóit az Őszi képek kisvárosból ciklus némely darabjában (pl. A leleplezők) s néhány más versben (pl. Riasztó látvány). A költő ekkor
már fölényes mesterségbeli tudás birtokosa. Szonett, balladaforma, tercina, alexandrinus és bármely rímes-jambikus vagy más nyugat-európai forma engedelmesen simul
mondandójához.
A tehetséges ember kitörési vágya és környezetével szembeni iróniája mellett föltűnik a szellemi igényességéből fakadó, örökös elégedetlenség, mely egyelőre a század-

1995. október

67

forduló dekadens irodalmi áramlatára emlékeztető műveket csal ki belőle, de más változatokban egész életútján egyik legfőbb energiaforrása lesz költészetének. Minden
ironikus és bölcselkedő hajlamával, minden fantasztikumával együtt a hangulatlíra
uralkodik korai költészetében. A hangulatlírának kedvez költői képeinek finom, pasztelles, impresszionisztikus festőisége, rafinált rímtechnikája, zenei hatású mondatlejtése,
s ezt szolgálja egész, korán megszerzett formatudása. Hangulatokban, álomképekben,
fantáziaképekben és összefüggő látomássorozatokban igyekszik megragadni magányosságának, szomorúságának okozóit. Ezzel azonban kitűnően össze tudja egyeztetni, hogy
éber intellektussal dolgozza fel megfigyeléseit, s formás eszmefuttatásokban keressen kiutat kisvárosi bekerítettségéből. Kritikus alkata harmonikusan illeszkedik szimbolista
és impresszionisztikus kifejezésmódjához, késő romantikusokra emlékeztető képzeletműködéséhez. E hangulatlíra felszíne alatt mozgékony szellem vibrál, s a kissé talán
mímelt fájdalmasság és spleen mögött a minden költői feladatot virtuóz módon megoldani kész ifjú mester nagyra törő erői feszülnek. Ambiciózus, tanulékony alkata
azonban ösztönös kezdeményező képességével párosulva lényegesen többet ígér, mint
az írásművészet eminens tanulóját. Született költőről árulkodik látásmódja: „Néha,
éjszaka, sima és üres / feketeségben ébredek, s a vak / semmiség hirtelen zsúfolva lesz /
a képektől, pár másodperc alatt" - írja. Úgy tetszik, képzeletének erőfölöslegét kell megzaboláznia a legjobb mesterekéhez fogható formafegyelmével.

Lázas csillagon
Három kötet egy

könyvben

Nem sokkal az első könyv megjelenése után Budapestre költözik. Ismeretségi
köre a kor legnagyobb költő- és íróígéreteiből szerveződik. Állást kap a belügyminisztériumban, műfordítói feladatokat kap és old meg kitűnően. Verseit általában szívesen
közlik. Úgy fest, hogy a szerencsésnek mondható (noha korántsem elsietett) pályakezdés után a költő egyenesbe jutott.
Nem változtat ezen a pár évig tartó kedvező helyzeten, hogy 1939-ben megírja
Egy modern zsarnokhoz című versét, melyben méltó bűnhődést jövendöl a világháborút
kirobbantó diktátornak, Hitlernek. Ekkor még Babits a Nyugat főszerkesztője. Azért
nem közli Kálnoky e versét, mert félti a fiatal költőt a várható politikai retorziótól.
(A Nyugatot rövidesen Illyés veszi át Magyar Csillag néven; Illyés szinte folyamatosan
közreadja Kálnoky verseit.) E közjáték nem akadályozza meg Kálnokyt abban, hogy
a politikai lírában is kibontakoztassa képességeit.
A negyvenes évek elején tör rá a gyerekkora óta benne lappangó betegség, a tüdőtuberkulózis. 1942-ben életmentő operációt hajtanak végre rajta: fél tüdejét eltávolítják. Ez súlyosan kihat élete további alakulására, s költészetében is mély nyomokat
hagy. A betegség kiújulása ettől kezdve állandóan fenyegeti, s élete folyamán még többször szanatóriumi kezelésre szorul. Magánélete megnehezül, s a bordaműtét okozta
csonkasága miatt úgy érzi, nem egyformák az esélyei az életben az egészséges emberekkel. Munkaképessége csodálatosképpen mégsem csökken.
Magánélet és világállapot hatalmas ívű verskompozíciójában, a műtét után írt Szanatóriumi elégiában lesz egymás tükörképe, kölcsönös megfelelője. „A láthatatlanul kicsik hadteste hódít / e földön, és talán kiirtja majd lakóit / a legutolsó emberig" - írja,
s láttató erejű párhuzamot von a szervezetét kikezdő mikroorganizmusok és a személytelen tömeget alkotó náci hadsereg előretörése között. A korai halál máshonnét fenye-

68

tiszatáj

geti, mint Radnóti Miklóst és ismeretségi körének más íróit, de a halálsejtelem közös
bennük, akárcsak az antifasiszta politikai meggyőződés. Kálnoky politikai látóköre éppen ennek a körnek köszönhetően tágul ki ezekben az években, s kapja meg véglegesen
szabadelvű és humanista színezetét.
A háborús és a koalíciós években egyaránt elmulasztotta második kötetének megjelentetését, s 1949-től már a politikai helyzet nem engedte meg, hogy könyvet publikáljon: a Révai-féle irodalompolitika csupán a műfordítói nyilvánosságot engedélyezte
neki és a hozzá hasonlóan „osztályidegen" bélyeget viselő költőknek. Második kötete,
a Lázas csillagon csupán 1956-ban lát napvilágot. Három karcsú verseskönyv is kitelne
belőle. Magában foglalja a költő bordaműtétje előtt és után keletkezett költeményeket,
melyek markáns politikai tartalommal telítik és fogják szikárabbra a korábbi hangulatlírát, s a lenni vagy nem lenni kérdése köré szerveződnek. Ezt a kérdéskört tágítja ki az
egész európai civilizáció és kultúra elsötétedő látóhatáráig. Tartalmazza a kötet azokat
a verseket, amelyeket Budapest német megszállása és a nyilas uralom alatt, másokat
bújtatva, majd bujkálva írt. Bepillantást enged a könyv a koalíciós évek viszonyaiba a költő családját súlyos csapás éri ekkor: idős, beteg édesapját rabságban tartják
Egerben. Kálnoky István 1944-ben lemondott ugyan polgármesteri tisztségéről, hogy
ne kényszerüljön a nevét adni a szélsőjobboldali intézkedésekhez, mégis útjában van
a város új vezetőinek. Megvakultan, testben-lélekben összetörve kerül ki az egri vár
kazamatáiból. Jegyzetek a pokolban című versében ad erről jelzést a költő: „...mintha
holt apám beszélne / hűdéses szájjal: Eltemettek élve! / Kiásták. Sorvadt arcán ott
a vád." A „reménytelen emberi jövőt" látja maga előtt Kálnoky ebben az időszakában;
„...én a földön éltem át a poklot, / minden gyalázat megtörtént velem: / betegség, vad
kínok, a szív kifosztott / üressége, rossz múlt, sötét jelen"; „...legtöbb kínt hozott
a szerelem" - íme az összkép ekkori közérzetéről. S a keserű következtetés: „születni,
nőni, élni hagy s lerombol / mindent valami kozmikus fölény". Az egyén, ráeszmélvén
erre, nem mondhat mást: „Élni, halni mindegy!" Végül felvonultatja a Lázas csillagon
kötet azokat a verseket, amelyek háromévi hallgatás után, 1953-tól a kötet leadásáig
keletkeztek; ezekkel teljesedik ki Kálnoky pesszimista korszaka.
A háború alatti és utáni költemények még túlérett pompájában mutatják meg
a posztimpresszionisztikus költészet lehetőségeit. Csaknem minden nagyobb terjedelmű elégiája sejtelmes-szép tájképpel, hangulatfestéssel kezdődik (A nyári délhez, Baka
utca, November, Időszerűtlen vallomás). Az utóbbi mintha legyőzné a többi versben
mutatott, elkeseredett kivonulást az életből, a társadalomból, s szóhoz juttatja az egyébként ritkán megszólaló érzelmét, a hazaszeretetet. Némi irónia vegyül a vallomásba,
s már a cím is érezteti, hogy háborús szereplésünk nem teszi „időszerűvé" a hazafias
érzelmek megéneklését. Mégis annak a magyarságfelfogásnak ad hangot itt Kálnoky,
mely majd így hangzik letisztult öregkori költészetében: „Talán jobb lett volna máshol
születni... / / De élni és meghalni - itt, csak itt!" - s ezt úgy is tekinthetjük, mint az
„extra Hungáriám non est vita" ironikus helyesbítését.
Ez a kedélyes múltidézés azonban csak közjáték a költő folyamatosan sötétedő
égboltja alatt. A megejtően szomorkás hangulatképekkel bevezetett elégiákban szinte
minden érzékszervünkkel érzékeljük, hogy Kálnoky iróniával átszőtt szépségkultuszát
lehetetlenné teszi a humortalan, barbár erőszak, a háború brutalitása, a nyilas diktatúra, a zsidóüldözés, az ostrom. És nem hoz feloldozást a felszabadulás sem: vígan tenyészik a gazdasági bűnözés, az infláció, a nepperek, uzsorások és a zavarosban halászó

1995. október

69

politikusok üzérkedése. A szellemi munkát, az értékteremtést ekkor is semmibe veszik, és nincs, ami begyógyítaná a háború okozta sebeket, az örökre eltűnt barátok,
nagyra becsült pályatársak hiányát.
Közbevetőleg: a nyilasok pünkösdi királyságáról írt költeményei az Összegyűjtött
versek (Magvető, 1992) függelékében olvasható. Egy egri lap 1945-ös számaiból kerültek elő a költő halála után. Kálnoky - sok más művével együtt - költőknél ritkán látható nagyvonalúsággal mellőzte ezeket a remek, szatirikus hangú politikai verseit, ami
ebben az esetben arra vall, hogy valóságos „ellenkarrierista" alkat: nem akarta, hogy
antifasiszta hőst kreáljanak belőle az ízlésétől eltérő módon. Pedig ezek a művei méltán
sorakozhatnak fel Aprily Lajos, Jékely Zoltán, Vas István, Weöres Sándor és még annyi más költőnk antifasiszta versei mellé, mutatva, hogy legalább a lírában megvolt
a szellemi ellenállás Magyarországon.
Kálnoky egyetemes tapasztalatokat szerzett a háborúban és azután az elvetemült
barbárság modern változatáról. Elhatalmasodó pesszimizmusában már nemcsak kételkedik a lét értelmében, hanem kíméletlenül vádolja a világ elrontott rendjét, mellyel
szemben az ember tehetetlen. „Költő-krizeológus"-nak nevezi önmagát, az egyetemleges válság és katasztrófaérzés kifejezőjének. Stílusa a hangulatfestés felől a súlyos szimbólumok és az aforisztikusan kifejezett gondolatok irányában tolódik el. Bámulatos
könnyedséggel görgeti kötött formájú verseiben a súlyos filozófiai gondolatokat.
1953 utáni versein érződik élete talán legnagyobb szabású műfordítói vállalkozásának, a magyar Faust II.-nek hatása. Ekkori verseinek tükrében az ember szánalmas játékszer a jó és a rossz - a Faust nyelvén Isten és a Sátán - vetélkedésében. Ám az ember
mégis képes arra, hogy szelleme felnőjön a nála sokkalta hatalmasabb erőkhöz, s választani tudjon a sorsát irányító jó és rossz erők között. Kálnoky káromolja a teremtést válságos óráin, s hajlamos arra, hogy - mint Thomas Mann regényhősé a Doktor
Faustusbzn - mintegy „visszavonja" a művészet, a kultúra legnagyobb remekeit, mert
a világ nem méltó rájuk (A teremtés kudarca, Emberszabású panasz). Ám a végletes gondolkodói magatartás szakadékpartján megriad, s hatálytalanítja káromló szavait (Vezeklés káromlásért). Minden olyan művében, amelyben pozitív választ tud adni arra a kérdésre, hogy van-e az emberi életnek értelme, célja - az emberiség nagyjaiban, illetve
műveikben, az alkotásban jelöli meg a végső igenlést. Semmiféle idillikus választ nem
tud és nem is akar adni.
Egy hevesen fellobbanó szerelem is újabb csalódást hoz a költőnek. Egészen a hatvanas években kötött, szerencsés házasságáig nyílt sebként sajog ennek a hiábavaló szerelemnek az emléke. (Öt nap, Meztelen szív, Búcsúztató, A megalázott.) Eredményekben
igen gazdag műfordítói munkájának is az árnyoldalát látja ekkoriban: a szakmányban
végzett szellemi robot, vagy ahogy Németh László nevezte, a „műfordítói gályapad" saját alkotó erejét szívja el. A teljes kiüresedés víziója kísérti meg. (A műfordító halála.)
Eljut odáig, hogy az önmegvetésben keres vigaszt (Oszlopszent), de olyan távolságtartással tud beszélni önnön nyomorúságáról, hogy ezt a szereplíra kezdeményének is vehetjük, mely valamivel később fog kibontakozni. Megírja A létezés rémségei versciklust,
mely Az ember tragédiája szavával afféle lebegés az űrben. Az ember nélküli kozmosz
látomásában a szférák zenéjét szólaltatja meg magasztos hangon. A nagyívű költemény
himnikusan zeng, megszólaltatja a „kárhozottak himnuszát", s a költő ódát énekel
a reménytelenséghez. „Tárd ki sarkig, nemes reménytelenség, / semmibe nyíló ablakaidat!" - szól az elragadtatott költemény zárósora. Á jövőtlen, távlattalan emberi sors
ünneplésével voltaképpen a mindent tudomásul vevő emberi elme hatalmát magasz-

70

tiszatáj

talja: ha már nem változtathatunk a számunkra kimért léten, legalább önáltatás nélkül
vegyük tudomásul helyzetünket, s azt, ami ránk vár. Ez a kozmikus látomássorozat
merőben más, mint azok a költői művek, amelyek a káoszt kaotikusan, az ürességet
pedig gondolattalansággal idézik meg. A nagyzenekari művekhez hasonlóan komponált költeményciklus harmonikus hangzatokban idézi fel a teremtésben tapasztalt
diszharmóniát, zeneien szólaltatja meg a gondolatot, s nagy formaművészettel viszi diadalra a verslogikát.
Félreállított, elfelejtett költőként él és alkot ebben az időben, hasonló sorsú pályatársaival együtt. Amikor a Lázas csillagon 1956-ban megjelenik, a hangadó kritika
egy módszeresen kiépített előítélet-rendszer tüzelőállásából szórja rá sebző és megbélyegző lövedékeit. Őt kiáltják ki az eléggé nem kárhoztatható pesszimizmus elrettentő példájának, tekintet nélkül arra, hogy mindaz, ami a költőt szorongással, elkeseredéssel és az emberiségért érzett aggodalommal tölti el, korántsem magánügy, hanem
közügy. Ám ekkor már edzett férfi állja a csapásokat. A nyílt válasz vagy vita egyelőre
lehetetlen - 1956 után még évekig teljes a zárlat a szabad gondolat előtt. Ám a maga
módján Kálnoky mégis megtanul visszavágni a sérelmekért. Ahogy Vas István írja
a hetvenes évek elején Gyógyító pesszimizmus című, Kálnokyt rehabilitáló esszéjében,
a Lázas csillagon korszakainak lezárulása után eljön a „bosszú" ideje: „bosszú a biológián, a történelmen, a szerelmen". S amit felerősödő szatirikus vénával, kitűnő humorérzékkel célba vesz különféle formáiban: az „emberi ostobaság", mely a korabeli politikára és ideológiára éppúgy vonatkozik, mint a soha el nem felejthető háborús évekre.
De ez már főleg a következő könyv, az 1969-ben megjelenő Lángok árnyékában verseire
vonatkozik, melyekhez szervesen kapcsolódnak az 1976-os Farsang utóján költeményei.

Emlékmű és drámaiság
A szereplíra

lehetőségei

Kálnokyt, a költőt alig tartják számon a Lázas csillagon megjelenését követő tizenhárom évben. A kényszerű hallgatás, a ledorongoló kritika megtette hatását. Ám
akik figyelemmel kísérik a világirodalom remekeit, azoknak egyre mélyebben emlékezetébe vésődik neve. Százával és százával ülteti át magyarra a világlíra műveit. Drámák
sorát fordítja le nagy művészettel. A magyar műfordítás-irodalom legtermékenyebb és
színvonalasabb alkotói közé tartozik. A gondolati és formahűség kettős követelményéhez igazodik. Lassanként helyreáll benne az öntudat, önbizalom: érzi, tudja, hogy
a legkülönbek közé tartozik, ha alig vesznek is róla tudomást. A hatvanas évek
Kálnoky kibontakozásának évtizede: a megtalált hang és magatartásforma költészetét
teremti meg. A szimbolizmus egyéni újraértelmezésének útját választja. Egyetlen stílusáramlat „műszava" persze keveset mond róla; mint mindig, most is összetett minőségről van szó. A kapu című verse mutatja meg helyreálló művészi öntudatát:
A földdel egyenlő városfalaknak
kapuja még áll, - körül holt romok.
Sivatagi szél meddő ajka hagy csak
egy napórán szenvedélyes nyomot.
A múlás malma már üresen őröl,
a romlás nem csaphat több dáridót,
s mit sem tudhatnak az építkezőről
a messziről jött expedíciók.

1995. október

71
Járhatatlan magánya süppedékeny
homokjában elakad a kerék,
s a számum porszemcsés leheletében
emlékét szimatolják a tevék.
Amit koncul kapott itt az enyészet,
félig volt csak város, félig hazug
kulisszaálom. De még századévek
múltán is megbámulják a kaput.

Sivatagban omladozó, lakatlan romváros jelképezi itt a költősorsot. Szokatlanul
éles az önbírálat, mégis nagy öntudat feszíti a kis terjedelmű, de monumentális hatású
verset. Csak félig volt lakható település az egykori város - félig hazug kulisszaálomnak
bizonyult. Mégis fennmarad az egykori nagyságot sejtető kapu, mint az ókori Egyiptom vagy Mükéné híres építményeinek bejárata. Ha a rom az életmű „romja", akkor
közvetlen üzenete nem lehetett az alkotásnak a maga idején az emberek számára. Csak
bámész turisták fognak, ki tudja, mikor, rácsodálkozni egy elsüllyedt kultúra ismeretlen művészének írásaira. Ez a csodálat azonban a maradandónak, és ilyen értelemben is
monumentálisnak szól. A költő mintegy emlékművet állít e versében saját magának.
A De profundis ugyancsak önszimbólum. Régi szerelmeit búcsúztatja el benne
a költő, de sokkal mélyebb szomorúság zeng benne, mintsem hogy valamiféle édes-bús,
könnyes lirizálást feltételezhetnénk róla. „...egyre gyakrabban hallatom / a megcsonkított cédrus jajszavát" - ez nem holmi panaszkodás a biológiai leértékelődést okozó fiatalkori bordaműtétről, hanem Csontváry Magányos cédrusahoz hasonlítható, időben,
térben messzire kisugárzó jelkép.
Ön-emlékmű Az elsodortak is: a harmincas évekbeli Eger főutcáját idézi fel egy
május esti litánia után, amikor a templomból kitódul az ájtatosságra összegyűlt úri közönség, a karikaturisztikusan megrajzolt szokványemberek és különcök sokasága.
Megkondulnak a város harangjai, hangjuk vízáradásként sodorja magával a tarkabarka
tömeget - a kép egyik lehetséges értelmezése szerint a történelem sodorja el könyörtelenül a gyanútlan, jövőbe pillantani rest vagy képtelen vidéki urakat, hölgyeket.
A költő is köztük van - íme a vers zárása: „döglött pisztráng, én is velük, de lehorzsolt
ezüstpikkelyeim / sokáig ott csillognak még az alkonyatban / a házfalakon vagy
a parti sziklák oldalán". Arról van szó, hogy bár ő is a „deklasszáltak" sorsára jutott,
bár vele is elbánt a történelem, ő - tehetsége, tudása révén - nyomot hagy maga után
műveivel, és „sokáig ott csillog" a magasban a művelődő emberek szemében.
A Lángok árnyékában és a Farsang utóján kötet markánsan kirajzolja a költő kezdettől fogva érlelődő tulajdonságait: a tragikus látásmódot, a kriticizmust, az iróniát,
a groteszk iránti vonzalmat, a humort. És jól láthatóvá teszi Kálnokynak azt a hajlamát,
mely a korábbi művekben legföljebb ha csírájában mutatkozott meg. A színészhajlamról van szó. Szereplírát művel: irodalmi alakok, dráma- és regényhősök maszkját ölti
fel, hogy általuk fejezze ki személyes mondandóját. A tárgyiasság, más néven objektivitás költői mozdulata ez. Tragikus és komikus változatát egyaránt meglelhetjük a versek
sorában. Fiatalkori verseiben is előfordult már, hogy drámai módon szólalt meg vagy ő
maga, vagy ő maga, vagy valaki más; idézőjeles versbetétei markánsabbá, egyértelműbbé teszik a versszituációból fakadó véleményt, érzelmet. (Oda Charles Baudelaire
szelleméhez, Epilógus, Egy nyáréj emléke stb.) Újabban önmagát is valamilyen jellegzetes

72

tiszatáj

figura szerepében tünteti fel, hogy minél egyértelműbbé tegye és kiemelje az alkalomszerűségből a születő gondolatot vagy indulatot. (A műfordító halála, Oszlopszent,
Kamaszkor stb.)
A lét kitágítása, az én megsokszorozása a cél. Kálnoky meg kíván szabadulni az
önéletrajz, a naplószerűen rögzíthető személyes körülmények, események ballasztjaitól. Az egyetemes kultúra hangadójává lép elő, és egyre mellékesebbnek tünteti föl
személyes tragédiáit, a „leszakadt vitorlájú", fél tüdejű ember örökös légszomját, a szerelmi csalódásokat, a sikertelenséget, apja meghurcoltatását s a sokféle megaláztatást,
mely érte a pályán és azon kívül. Világirodalmi műveltsége is arra inti, hogy ne önmagával foglalkozzék, hanem magasabbra tekintsen. Rilke és Eliot, Montale és Trakl,
Supervielle és Cocteau s még annyi más, kiváló modern szerző tolmácsaként nem érheti be azzal, hogy önéletrajzi költő vagy hangulatlírikus legyen. Hazai mesterei is erre
az önmeghaladásra ösztönzik - Babits példája is azt mutatja, hogy ha a nagyra hivatott
költő tovább akar jutni önmagánál, s ki akar törni az én börtönéből, akkor szükség
esetén a „rühellt prófétaságot" is vállalnia kell.
Egyre több közérdekű kérdést feszeget, s ehhez megtalálja a kellő formai keretet:
gyakran szólaltatja meg önmaga helyett az irodalom és a görög mitológia nevezetes hőseit a huszadik századi válsághelyzetekben. Hamletként, Szvidrigajlov (a Dosztojevszkij-hős) szerepében, Prométheuszként, Hérosztratoszként beszél, s olykor mintha Faustként szólalna meg. A Hamlet elkallódott monológja, a Szvidrigajlov utolsó éjszakája,
a Letépett álarcok, a Hérosztratosz a mintegy húsz esztendő termését magába foglaló művek kiemelkedő „színészköltői" teljesítményei 1956 és 1976 között.
Kitapinthatjuk bennük bölcseletét, véleményét a világról. Filozófiája megszabadul minden személyes panasztól, s ha „káromol hatalmakat", többé nem kell visszavonnia: indulatai az ész, a meggondolt gondolat uralma alatt működnek. A Hamlet
elkallódott monológjában így kiáltja „ég-föld hatalmainak" szemébe szégyenüket: „hibbant tervező elv munkál túl gyarló alkotásotokban!" Kálnoky lázadása már nem csupán egy beteg és magányos ember méltatlankodása sorsán, hanem az emberiség nevében hallatott vétó: „a mindenséget ostromolni készen" kiált a Letépett álarcokban ég és
föld hatalmasságainak. Tirádája az istenség ellen fellázadó Prométheusz szellemét idézi,
de nem egyetlen kiválasztottként emel szót az emberekért, hanem mint egy a milliók
közül: „termékenyítő veszély / vonzza milliárdnyi képmásomat, / hogy [...] induljanak ama fények felé, / hogy a leplek, álcák, miket ma még / néven nevezni nem
tudunk, / de művük szenvedés, nyomor, halál, / egyszer ronggyá foszoljanak". „Szárnyas tudásszomj" repíti fölfelé a mindenség titkainak megfejtésére. S ő, aki a pesszimizmusban oly szélsőségekig jutott korábban, bizonyos tudományos-fantasztikus optimizmussal tekint a jövőbe, melyben az ember egyszer mindent megold a maga erejéből és
összefogásából. Babits humanizmusának továbbgondolása ez. „Szűnjön külön életem
kicsi kínja! Múljon / a Minden-Élő kínjaiba!" - írta Babits Pesti éj című versében.
Ehhez képest Kálnoky radikálisabban: a hatvanas évek űrkutatási vívmányaira és más
természettudományos fölfedezéseire is építette reményeit.
A lázadó hőst a visszájáról mutatja meg a Hérosztratoszban, mely Kálnoky szereplírájának ugyancsak kiemelkedő terméke. Kipróbálja az elvetemült mondai hős, az
ókori templomgyújtogató - mondhatni: egy antik terrorista - szerepét. A merénylő
maszkjában szabadjára engedheti a bosszú pátoszát, s a nevezetes negatív Shakespearehősök hevületével vághatja a „hibbanterényű jámborok" - a nyárspolgárok - és isteneik szemébe a gyűlölet és fenyegetés indulatkitöréseit.

1995. október

73

Legközelebb kétségtelenül a mélyen gondolkozó és mélyen sértett Hamlet áll
hozzá, akiről azt tartják, s joggal, hogy valami veszélyes is van benne. Az 1956 és 1976
közötti korszakát sokféleképpen jellemezhetjük, de - ha némi leegyszerűsítéssel is Kálnoky drámai korszakának mondhatjuk.
Egy fontos körülményre feltétlenül ki kell még térni e korszakában: szatíraírói
hajlamának megizmosodására. Kancsal világ című ciklusa a Lángok árnyékában, Az eszmélet fintoraiból sorozat a Farsang utóján kötetben, s még több szórványos darab mutatja ezt - köztük a XIX. Henrik című Shakespeare-paródia, mely váratlan sikert aratott. Ámde jellemző, hogy miközben sokan fejből idézték ezt a túlfűtött hangulatú,
dagályosságával nevettető halandzsát, közülük számosan úgy tudták: Karinthy-paródiát
citálnak, mert a valódi szerző nevét nem ismerték. A Shakespeare-paródia jelzi, hogy
Kálnoky drámai korszaka egy szatirikus korszak érlelődésével egy időben teljesedik ki.

Emlékirat és szatíra
A szórakoztató

Kálnoky

Mint láthattuk, Kálnoky a különféle szereplehetőségek egyikeként kezeli saját
önjellemzését, helyzetábrázolását, önéletrajzi mozzanatait a Kamaszkortól A műfordító
haláláig, az Oszlopszenttől a De profundisig és tovább. Különösen 1976-tól, az Egy magánzó emlékirataitól kezdve figyelhetjük meg, hogy úgy beszél személyes dolgairól,
mintha egy rajta kívül álló személyről volna szó. Ezt az Egy magánzó emlékirataiból
ciklus első darabjában így érhetjük tetten: „1919 nyarának elején tanyára küldték a hétéves kisfiút [...] Talán nem is kell mondani, / ki volt a fiú, de időben egymástól anynyira eltávolodtunk, / hogy már csak harmadik személyben tudok beszélni róla." Két,
egymással ellentétes törekvését tudja így egyesíteni: egyrészt nagy távolságot tud tartani önmagával szemben, mintha egy idegenről beszélne, érzelmileg függetlenítve magát önnön személyétől
másrészt meg tud írni egy sereg emléket, érdekességet a saját
életéből, mely kétségtelenül tapasztalatainak első számú forrása. Az az érzelmi indifferencia - azaz közömbösség - , melyet önmagával szemben tanúsít, elsőrendű humorforrás. A költő, aki első nyilvános megszólalása óta (Az a kis ember ott belül) megmutatta vonzalmát és kitűnő érzékét a humorhoz, most végre felszabadultan szórakozik és
szórakoztat az irodalom által. Ennek életrajzi hátterében a végre-valahára learatott
költői sikerei és életkörülményeinek rendezettsége húzódik meg. Vas István esszéje,
a már említett Gyógyító pesszimizmus (1970), a József Attila-díj, a De profundis című
versért kapott Graves-díj, s főleg az új kötetek sorozatos megjelenése a beérkezett költő
megnyugvásával tölthette el.
A költői forma átalakulásán mérhetjük meg legjobban a változást Kálnoky világában. Az emlékiratversek sorozata - mely majd a Homálynoky Szaniszló történetei, az
Egy hiéna utóélete és más történetek, majd a Homálynoky Szaniszló újabb történetei ciklusokkal folytatódik - merőben más költőt mutat, mint akit évtizedekkel korábbi verseiből megismertünk. Kálnoky a szó legtisztább és legnemesebb értelmében szép verseket
írt költő-útja előző szakaszain. Ugyanilyen tiszta és nemes értelemben mondhatjuk:
versei költőiek, azaz érzelmet közvetítőek és érzékeltetők voltak. Ha voltak groteszk
vonásaik, azok úgy voltak a szépség tartozékai, mint a gótikus templomoknak a vízköpők és más mellékfigurák gnómjai, sárkányai vagy párázna asszonyfigurái. Most már
ezek lesznek a versek főszereplői: az élettények nevetséges dolgai, az esendőségek,
a véletlenek és a vak szükségszerűségek fintorai. Nem bánja, hogy a „bohóctréfa"

74

tiszatáj

(Csűrös Miklós nevezi így Kálnoky humoreszkjeit Pokoljárás és bohóctréfa című könyvében) hőseként olykor ő maga lesz félig-meddig a nevetés tárgya. Kálnoky teljességgel
demokratikus szellem, a tekintélyelvűség áll tőle a legtávolabb; ez nagymértékben
megnöveli iránta való rokonszenvünket.
Miközben jóízűen derülünk az élet praktikumaiban oly sokszor kárvallottnak
bizonyuló költőn, a történelmi környezetről is pontos fogalmat alkothatunk. Kálnoky
nevetve búcsúztatja el a harmincas évekbeli Eger úri közönségét, melyhez maga is tartozott, megmutatja, hogy mindig ki akart törni innét, s szabadulni kívánt a papok,
katonák, gazdatisztek és vidéki hivatalnokok félfeudális világától, a kisszerűségtől és
középszerűségtől. De visszatekintésében sokkal több a derű, mint régebben. Nem megbocsátó derű ez, inkább távolságtartó; rég volt, elmúlt, de ne is jöjjön vissza - körülbelül ez az érzelmi indíttatása. És a Homálynoky Szaniszló újabb történeteiben sok mindent elmondhat a háborús emlékeiből, a Rákosi-korszakról, melynek kultúrbarbárságát
volt módja közelről megtapasztalni, s a Rákosi-kor végéről, mely ismét nevetést csal ki
belőle. Ez a nagyfokú indifferencia az iránt, hogy a valóságban mindennek szenvedő
alanya volt rengeteg bajjal, gonddal és kellemetlenséggel, szinte egyedül álló jelenség
költészetünkben, vagy ha nem is páratlan, meglehetősen ritka.
A kötött formák nagymestere boldogan nyújtózik el a prózai lazasággal hömpölygő elbeszélő költeményekben. Olykor kihallik egy-egy lírikusra valló ritmikai
vagy képi figuráció a szövegből, de rendszerint csak azért, hogy rögtön agyon is csaphassa valami bumfordi szójátékkal, nyelvi pongyolasággal. Ez a pongyolaság nem nélkülöz némi fricskát, melyet „sznobjaink jobbjainak" orrára szán. Mintha külön érzékszerve volna ahhoz, hogy megérezze az új, értő közönség figyelmét. Torkig eltelt már
a költőiséggel, melynek ezernyi változatát végigélte más, idegen poéták tolmácsaként,
saját hangulatverseinek, szimbolista-dekadens szépségkultuszának és létfilozófiai költészetének szerzőjeként. Akad, aki meghökken azon, amit meghökkentésnek szánt; annál jobb, Kálnoky a Salvador Dali-féle tréfától sem riad vissza - bajuszt fest Mona
Lisának, ha úgy tetszik, a költészet istennőjének.
Közben azonban más is történik műhelyében. Maguk a prózaversek is egyfajta
formaművészet jeleit mutatják, ha nem is hivalkodón. A pontosság, a megbízható kifejezés kivételes példái ezek. A lehető legszabatosabb előadásmód teszi bennük lehetővé,
hogy néhány oldalon egész regényre való eseményt, lélektani mozzanatot, karakterjellemzést, atmoszféraábrázolást és anekdotasorozatot adjon a költő, poénokkal, nyelvi
bukfencekkel főszerezve. A meghatározások, aprólékos eseményfelidézések, történetkerekítések pontosításában gyakran a paródia határát is átlépi: a túlzott pontosság és
részletezés olyan hatást kelt, mintha a lényegtelen tényeket hangsúlyozná a húsbavágó,
lényeges dolgok rovására. A saját sorsát mellékesnek beállító Kálnokyra ismerünk ebben is. A szerző önmagával szembeni indifferenciája egyrészt nevettető hatású, másrészt azt érezzük, hogy nagyképűségnek, önfelértékelésnek tartaná, ha túl komolyan
venné a saját sorsának kérdéseit. Ezzel szemben fölértékeli az alkotást, a mások gyönyörűségére létrehozott művet. Az értékteremtés mentesítése ez a fennkölt nagyképűségtől, s bár az önéletrajz jelen van e művekben, hatása hasonló, mint Weöres Sándornál az egyéniség trónfosztása.
Nemcsak a szabadvers és a prózavers közti átmenetet képező emlékiratversek és
esszéversek kerülnek ki tolla alól életének ebben a legtermékenyebb korszakában,
utolsó kilenc esztendejében. A régi formaművész mintha mindent meg akarna mutatni
roppant felkészültségéből. Olyan szonetteket ír, amelyek a megformálás szempontjá-

1995. október

75

ból még igényesebbek a régebbieknél. Korábban a szonett négysorosaiban változó rímeket használt - a második szakasz rímei nem ismételték meg az elsőét. Most visszatér az
olasz középkor szonettjéhez, s nemcsak a négysorosok rímeit teszi következetessé, hanem a sor elejére vagy belsejébe is alliterációszerű rímeket illeszt, szójátékokkal, szóismétlésekkel él. Érdemes ebből a szempontból tüzetesen megvizsgálni a Szakmai töprengések, a Művészetről, irodalomról, miegymásról, A féltékenység kórtörténetéből, a Lírai
turmix vagy A veszély álarcai versciklus szonettjeit.
Kötött formában írt versei úgyszólván mind bravúrversek - de már nem a szépség
jegyében állnak, már amennyiben a szépségen választékos, finom hangulatképeket, lágy
hangzást, érzelmességet, esetleg vidám táncütemet értünk. A gondolati formák szimmetriái, a kancsal rímek aszimmetriái, a szójátékok összekacsintásai és hasonló stilisztikai trükkök mindig azt a célt szolgálják, hogy a gondolatot minél pontosabban megfeleltesse a formának. Sokoldalúságának jellemző példája, hogy egy ponton észreveszi:
mindig mostohán bánt a dal műfajával. S megírja Hó című dalát, a legszebbek egyikét
e műfajban, melyet valaha magyarul írtak.

Irodalmi és közélet
A neoavantgárd

lehetőségei

Aktívan részt vesz az irodalom életében, véleménye van mindenről, vitázik,
gúnyverseket ír - nem takarékoskodik a csípős, elmés, glosszaszerű verssel, epigrammával, komikus szonettel, anekdotává gyúrt irodalomtörténeti pletykával. Odát ír
A magyar költészethez; apologetikusan védelmezi a megsértett hazai lírát, mely az irodalmi divatok tervezői szerint példátlanul lesüllyedt, s átadta helyét a nála sokkal különb
prózának. Élő cáfolatként zeng a költemény pátosza, mint ahogy Kálnoky költészete
- számos idős és fiatalabb kortársáéval együtt - egészében is élő cáfolat az ilyen vélekedésekre a hetvenes, nyolcvanas években. Kálnoky költészete benne él a korban, amelyben élnie adatott, s ha ez közhely, akkor mondjuk így: költészete jobban benne él
korában, mint korábban bármikor. S közben fenntart egy titkos zónát, ahol a fogyó
élet tragikumát, az elmulasztott lehetőségeket, legmélyebb fájdalmait és sebeit tartja számon. Téli napló című versciklusa újszerű jelenség: a látszólag töredékekhez hasonló kis
versek az éber eszmélet s erkölcsi érzék folyamatos működésének lecsapódásai. Talán
Petőfi Felhők ciklusában lelhetjük meg előképét, persze azzal a különbséggel, hogy Kálnoky fantáziaképei és ítéletrögtönzései nem egy huszonkét-huszonhárom esztendős
fiatalember, hanem egy hetvenéves tapasztalataiból fakadnak - nem is beszélve a romantika és a huszadik századi objektív líra közti különbségről. Kortársai közül alighanem a kései Pilinszkyvel rokonítható e kötetnyi versének alapelve: összekapcsolni
a rögtönzött képzetet egy aforisztikusan sűrített gondolattal.
Sok verssel adózik ebben az időszakban a szakmának, elődeinek és pályatársainak. Kollegiális gondolkodására vallanak ezek az emlékművek, költői reflexiók, olykor
tréfás vitairatok. Van úgy, hogy mintegy „veszi a lapot" más költők versbravúrjai láttán, s föléled versengő szelleme, hogy ő is hasonló modorban, hasonló bravúrral válaszoljon. Szellemessége olyan alapos irodalomértéssel párosul, hogy némelyik költeménye tudományos elemzésekkel ér fel, mi több, olykor a bírálat egy nemével is, mely
rávilágít, hogy egy-egy látszólagos fogyatékosság mögött milyen újszerű vívmányok
rejlenek. Ilyennek minősíthetjük például a Költői levél Tandori Dezsőhöz című versét.
Költő- és írótársaihoz írt születésnapi köszöntői is többek, mint gesztusértékű üzene-

76

tiszatáj

tek, s gyászversei (pl. Jékely Zoltán elsiratása) egy jelentős költőgeneráció, a „harmadik
nemzedék" búcsúszavai. A hetvenéves Vas Istvánnak ajánlott Süllyedő karavánunk,
A hetvenéves Weöres Sándornak és a Zelk Zoltánnak szóló Képek a plafonon - több más
költemény részleteivel együtt, melyekben Takáts Gyula, Rónay György és mások is
„szerepelnek" - a sokat megélt és jelentőset alkotó, 1910 körül született költő-évjárat
emlékműveként áll össze sorozattá. Kiemelkedőek a régi mesterekről írt költemények
is: a Jonathan Swift nyomdokain, a Babits emlékét őrző vers, A pótolhatatlan vagy a Füst
Milánt megidéző Előző életünk. S Kálnoky nemcsak a vele egy bordában szőtt mesterekért tud lelkesedni. Gyönyörű versben búcsúztatja el Nagy László „felejthetetlen arcát" (Sirató).
Utolsó meglepetése a neoavantgárd stílus alkalmazása a Hőstettek az ülőkádban
kötetben, melynek kéziratát néhány nappal halála előtt zárta le. A fagylaltárus zsoltárai
ciklus tartalmazza modernizmusa produktumait. A szabad képzettársítás szeszélye a formáló elv. Lehet, hogy csak imitálja a szabad asszociációt, de lehet, hogy bízik jól működő költői ösztöneiben. A ciklus állásfoglalás a modernizmusról folytatott vitákban
a neoavantgárd mellett, s vélemény arról, hogy miként is íródnak az igazi szürrealista
versek. Versengő szelleme mintha nem is a pályatársakkal, hanem az idővel küzdene.
Mélyül felelőssége, mely versírásra bírja. Kifakadás című verse nem akarja politikai lírikussá előléptetni szerzőjét, de a benne kifejezett gondolat a világunkért aggódó
és szót emelő értelmiségire vallanak: „már nemcsak álmainkban látunk kísérteteket /
perverz gonosztettekre képes szőrös majompofákat / nézzétek a komoly államférfiaknak öltözött / álcás alakokat akik a világ megmentőinek / hazug szerepében szolgálják
ki a még nagyobb profitra éhes / kevesek érdekét kockára téve mindazt / amit a századok létrehoztak a legnagyobb / lángelmék szentnek tisztelt alkotásait újra tátonganak /
a gázkamrák borzalmai századunk poklai / hogy rettegésben tartsák a világ jámbor
lakóit / fehéreket sárgákat feketéket..." Az interpunkció - a központozás - elhagyása
és a szabad képzettársítást mímelő előadásmód vagy a szeszélyes sortördelés nem födi el
mindenkori racionalitását, a szabatos kifejezés mesterét nem takarja el: a humanizmus
tiszta szavai ezek - a humanista szavai, akit idős korában játszani is engedett múzsája,
hogy minél felszabadultabb és szókimondóbb ellenzéke lehessen minden humortalan
és igazságtalan hatalomnak.

1995. október

77

NÉZŐ
KABDEBÓ

TAMÁS

Beszélgetés Cs. Szabó Lászlóval
Az alábbi interjú 1975 kora nyarán készült Londonban, Cs. Szabó László Gloucester Mews-i, londoni lakásában.
Régi barátok voltunk már ekkoriban. Csé Laci bácsival először 1957 decemberében találkoztam Andoverben, egy katonai táborban, az 1956-os menekültek egyik
gyűjtőhelyén. A fiát kereste, majd találta meg ott. A legutolsó levelet 1983-ban, egy évvel a halála előtt kaptam tőle. Több mint negyedszázados barátságunk folyamán három
interjút készítettem vele (ő kettőt velem) és tizenegyszer írtam róla, illetve könyveiről,
főleg nyugati folyóiratokban.
Az alábbi hangfelvétel alapján a Katolikus Szemlében (Róma) írtam róla/hozzá
hetvenéves születésnapi köszöntőt, 1975 tavaszán. Beszélgetésünket két kazettára vettem fel. Az első kazetta tartalmazta az ő kérdéseit felém, valamint az én kérdéseimnek
első felét. A jelenlegi szöveg a 2. kazetta A oldalának átirata, mert a B oldalon Csé és
én, kettesben és szóban összeállítjuk az ő 1975-ig publikált köteteinek bibliográfiáját.
Az átgépelt szöveg a lényeget tartalmazza, s ott kezdődik, ahol az első szalag abbamaradt. Az eltűnt kezdetet tehát megpróbálom fejből reprodukálni.
1. Beszélgettünk az akkor készülőfélben lévő angol nyelvű magyar költészeti antológiáról, melyhez Csé - akkor még piszkozatban - 60 oldalas bevezetőt írt. Megbeszéltük, hogy mit hagy ki belőle, mit tesz hozzá. (A bevezető később külön „esszéként" megjelent, az antológia máig sem.)
2. Csé rávett arra, hogy az általa javasolt prózai Krúdy-szövegeket bevegyük az
antológiába. (Később lefordítottam 3 Krúdy-betétet.)
3. Elmeséltette velem, részletesen, két beszélgetésemet az akkor már nem élő, legjelesebb angol költővel, Wystan Audennel. Mindketten csodáltuk Auden virtuóz verselését, nyelvhasználatát. Én Audentől kb. azokat a dolgokat kérdeztem meg (1972 őszén),
amikkel - mutatis mutandis - a Csé-interjút kezdtem: hol élne/élt legszívesebben,
milyen körülmények között, milyen lakása lenne, milyen festmények lógnának falain,
kiket olvasna legszívesebben.
Csévél ugyanúgy kezdtem a tulajdonképpeni interjút. Felmondattam vele először
legkedvesebb országait (Erdély, Magyarhon, Itália, Anglia - volt a felelet), legkedvesebb városait (Kolozsvár, Budapest, Pécs, Sopron, Párizs, Firenze, Róma, London,
Bath, Cambridge szerepeltek a megnevezettek között).
Csé Szabó László minden nyomtatásban megjelent interjúját felülvizsgálta, megfésülte. Szerintem az azon melegében „in statu nascendi" adott válaszoknak még több
a hitelük, mert bennük dobog a gondolatból formálódó nyelvanyag „kócos" szíve. íme:
Cs. Szabó László 90 évvel ezelőtt született. E kiadatlan interjút ebből az alkalomból közöljük. (A szerk.)

78

tiszatáj

KABDEBÓ TAMÁS: Wystan Audent, közös halványunkat megkérdeztem, hogy miért
azt szereti, amit szeret? Most arra kérlek, hogy nevezd meg a legkedvesebb városod, helyezd
el benne kedvenc palotád, válaszd ki és helyezd el ebben a szívedhez legközelebb álló képet,
s indokold meg hogy miért tetted azt, amit tettél.
CS. SZABÓ LÁSZLÓ: ÉS Audent tudott erre felelni?
- Nem, tőle nem egészen így kérdeztem, nem ezeket, de mondjuk, a gondolati motiváció mögötte az volt. Tőle azokat kérdeztem, mondja el, hogy hol szeretne élni, milyen országban, milyen emberek vegyék körül, milyen legyen a pénznem etc. Ilyesmiket. Nehéz, irtózatosan nehéz, pláne így váratlanul rádsütni.
- A kérdés borzasztóan nehéz, és addig is, míg gondolkozom, azt mondhatnám,
hogy megint az irracionális ember szól belőlem és nem az állítólagos racionalista. Tehát a fojtott, a visszafojtott romantikus. A kedvenc város, az a Kolozsvár volna, ami
nincs többé. Ott szeretnék, ott szeretném azt a palotát látni.
- Ertem.
- Ahová engem be akarsz költöztetni.
- Nem feltétlenül, de ha akarsz, beköltözhetsz. Lehet egy olyan palota, ahova csak elmész inspiciálni minden hónapban egyszer, de ha akarsz, beköltözhetsz.
- Igen. Szóval Kolozsvár. Ez nem lehet. A másik sem lehet, mert nem térek vissza
a mai Magyarországra. Ha független volna az ország, akkor a palota valószínűleg vagy
Pécsen volna vagy Sopronban. Minthogy ez sem lehet, tehát külföldön kell hogy legyen. Ha külföldön van, akkor legyen Firenzében. Föltétlenül Firenzében, mert még
mindig a legemberszabásúbb város. Nézd, beszélgetésünk elején a nagy támaszpontokról beszéltünk - így van - és Kolozsvárt ugyanolyan nagy támaszpontnak neveztem,
mert a gyermek támaszpontja, mint Párizst vagy Londont, vagy Rómát.
- így van.
- Na mármost azonban, ha azt kérdezed, hol szeretném elhelyezni azt a palotát,
amelynek az ablakából kikönyökölnék magam mögött azzal a képpel, amelyet most fel
fogok akasztani a falra, akkor azt felelem, hogy Firenzében. Firenzében, hirtelenjében
nem tudok választ adni, hogy melyik utcában, nagyon sokfelé.
- Melyik negyedben?
- Nagyon sokfelé.
- Nagyvárosban? A Tornabuoni közelében?
- A Tornabnoni közelében a lármás belvárosban, a lármás belvárosban, a belterületen, hogyne, föltétlenül, a pokolian lármás belterületen. Miután tudom, hogy a
descartes-i mondást úgy kell átalakítani olasz földön, hogy lármázunk, tehát vagyunk,
elismerem, hogy lárma volna magam körül. A kép... azt hiszem, hogy Pussin lenne.
Azt hiszem, hogy Pussin volna. És itt a racionalizmusom érvényesül, mégpedig az a racionalizmus, amely kordában tartja a szenvedélyem. Mert Pussin is szenvedélyes ember
volt, és ezt ma már mindenki tudja. És ma már úgy kezelik Pussint, mint azt a racionális franciát, aki egy vulkánt fojtott vissza magába, és vulkánikus szenvedély segítségével
szerkesztett logikus, racionális, értelmileg megtámadhatatlan képeket. Azt hiszem,
hogy Pussin-kép volna. Mi van még?
- Semmi. Ez, pontosan ez az, amit tudni szerettem volna.
- Zenét is szeretnék hozzá.
- Ja, hát akkor tedd hozzá.
- Zenét is szeretnék.

1995. október

79

- Légy szíves, tedd hozzá, mit hallgatsz?
- Felváltva három muzsikust, nem négyet. Bach fiát, aki Londonban élt, és aki
megközelítette az apját.
- Christian Bachra gondolsz?
-Igen, őrá. Mozart barátja, kedves alkoholista. Remek muzsikus volt. Mozart
óriásira tartotta. A másik Haydn - mindenestül. Trió, szimfóniák, kvartett, oratórium,
minden. A harmadik Schubert, minden, de főleg a késői dolgok, a halála előtti jó dolgok posztumusz művek. S a negyedik Bartók. Bartók. Szintén minden. Ezt a négyet
választanám hozzá muzsikának. Szóval Kolozsvár 1913-ban, ha ez nem lehet, akkor
Pécs vagy Sopron. De az sem lehet, tehát akkor a mai Firenze, a mai Firenzében a
Tornabuoni közelében valamelyik kis utca.
- Pardon, nem jelölted meg a palotának nem jelölted meg a korát
- XV. század, központi fűtéssel.
- Ertem. Szóval központi fűtéssel reneszánsz.
- Hogyne! XV. századi kora reneszánsz. Kora reneszánsz palota, központi fűtéssel, egy Pussin-képpel és azzal a négy muzsikussal.
- Köszönöm, köszönöm. Elmozdultál Rómától ebben a kérdésben, de értem, hogy miért. Értem, hogy miért, ebben a feleletsorozatban. Értem körülbelül azt is, hogy Rómáról talán magad elmuzsikáltad azt, ami számodra a leglényegesebb.
- Kérlek szépen, városok, amelyek óriási jelentőségűek voltak számodra, és mérhetetlenül sokat adtak, azok lassan, mint a nagy szerelmek kiégnek. Kolozsvár nem
éghet ki, mert megközelíthetetlen, és mert egy ma már nem létező Kolozsvár. Párizs,
Róma, London nagyrészt kiégett. Talán Firenze is kiégett volna, ha egyfolytában lakom benne húsz esztendeig. De arra a kicsi időre, ami hátravan, és amit fölajánlasz nekem, visszatérnék Firenzébe. Emberszabású, és élettársam volt ott mellettem, és tulajdonképpen majdnem úgy megszépült az a keserves több mint másfél esztendő, amit állandó, súlyos gondokkal, rettentő szegénységben ott töltöttünk, mint ahogy megszépült a Farkas utca, ahová a kis gimnazista járt. De azért, mikor pár év előtt - azt hiszem, három éve voltam utoljára Firenzében - benéztem (szüreten voltam fönt
Toscanában), egy napra benéztem Firenzébe, azért úgy fel-alá sétálva azt mondtam, ez
igen, ez szerelem, ez város. Azt hiszem, Tolnay Károly,>h aki állandó firenzei lakos,
ugyanezt mondja, pedig állandóan ott lakik.
- Szóval valami, amivel nem lehet betelni. Ezek ugye választások.
- Hozzáteszem, hogy ehhez a firenzei ember is kell. Szóval, én nem turistaszemmel beszélek.
- Ertem.
- Én nem turistaszemmel, azt képzelheted. Nem is éltem turista módon Firenzében, hiszen kenyeret kellett ott keresnem. Tehát ismerem ezeket az ördögi toscanokat,
és úgy, ahogy van, szeretem őket. „Sfaccati toscani" - szóval, az arcátlan toscanokat.
- Nyugati író vagy, és az otthoni publikálás jogát nem adták meg neked majdnem
harminc éve. Hogyan viseled ezt az elszigeteltséget?
- A kérdésre kérdéssel felelek. Vajon hogyan viselik az elszigeteltséget az otthoniak? Elég hosszan tudnék erre a kérdésre válaszolni. Én tudniillik azt tartom, hogy a lát* A legjelesebb Michelangelo-kutató, Cs. Szabó László barátja, a Casa Buonarroti akkori
gondnoka.

80

tiszatáj

szat ellenére olyan elszigeteltségben élnek az otthoni írótársaim, ami elképzelhetetlen
volt a '20-as és '30-as években. Van a sok csalás között egy olyanfajta csalás, hazugság a
mai hazai rendszerben, amelyet különösen utálok. Az új Magyarország a könyvolvasó
ország. Nem. A könyvkiadó ország. Ijesztő példákat tudnék mondani, hogy nagyon
értelmes, jól kereső emberek, akik Magyarországon fontos állásban vannak, semleges
állásban, semmi közük a politikához. Annyi kultúrát szívhatnak fel, amennyit akarnak, senki nem akadályozná őket ebben. Soha nem hallottak Pilinszkyről és Weöres
Sándor nevéről, erre itt előtted megesküszöm, mert tapasztalatból tudom. Szóval szerintem, és ahogy viselkednek az írótársaim, ahogy nem érintkeznek egymással, abból
látom, hogy mennyire el vannak vadulva, mennyire magányban élnek. Hogy egy Képes Géza vagy egy Kolozsvári Grandpierre Emil, vagy egy Ottlik Géza mennyire elszigetelten él. Weöres Sándor is. Kiadják őket, de az mind nem igaz, amikor odaállnak
eléd, és a szemedbe hazudják, hogy Magyarországon a sofőr is Stendhalt olvas. Hát Jókait olvas, kizárólag Jókait olvas. És hogyha néha van egy-egy könyv, amelyikről az
ország tud, akkor az nagyon sokszor, nagy érdemei ellenére botránysiker. Felháborítónak tartom, hogy egy olyan remekmű, mint a Konrád György könyve, azért ismert
Magyarországon, mert botránysiker. És biztosítlak, erről meg vagyok győződve.
Hogyha Konrád Györgyöt hagynák írni, ha mindent publikálnának tőle, akkor három-négy éven belül olyan magányos és elszigetelt ember lenne, mint a többiek. De
mivel eltiltják az írástól, tehát sokkal, sokkal jobban kiemelkedik a többiek közül a tilalom által. Vagyis én bizonyos fokig abban a magányban osztozom, amiben hazai írótársaim élnek. Vas Istvánt is ideszámítom, annak ellenére, hogy kiadják. De száz jelét
láttam írásban, és százszor megmondták nekem, amikor kijöttek, hogy mennyire magányosan élnek, mennyire emigrációban élnek odahaza. Nem nevezem meg azokat,
akik ezt a szót használták, hogy belső emigrációban élnek. Az igazság az, hogy kétféle
emigrációban élünk, ők a belső, mi a külső emigrációban. És ezért tudom aránylag jól
elviselni azt, hogy otthon nem adnak ki. De objektíven, ahogy ezt ők szeretik mondani, ugye: nézzük meg elvtársak a kérdést szubjektív oldaláról és objektív oldaláról.
Objektíven szemlélve az elképzelhető legnagyobb szemtelenségnek tartom, hogy nem
adnak ki minket. Minket, minket, téged, Határ Győzőt, Siklós Istvánt, Karátson Bandit és a többieket. Szóval a külföldön dolgozó magyar írókat, akik nem arról írnak,
hogy amerikai ejtőernyősök szállják meg Budapestet, vagy falják föl Kádár Jánost, hanem elsőrendű irodalmat alkotnak. És mégis el vannak zárva a magyar olvasóktól. De
- és itt megint visszatérek arra, amit elkezdtem - ha kiadnának minket, akkor se jelentene nagy különbséget, mert részben a fásultság, részben a lelki közöny miatt Magyarországon nincsen meg az a légkör, ami megvolt a '20-as és '30-as években. Tehát a könyveket kiadják, hát hogyne; látom, húszezer példány, harmincezer példány, de amikor
beszélsz az emberekkel, akikről föltételezed, hogy na, itt van a könyvolvasó magyar,
akkor elvétve olvasott esetleg egy Illés Endrét; hát Illyés Gyuláról persze mind tudnak,
valamennyien tudnak, meg Németh Lászlóról valamennyien tudnak. De ez nem azt
jelenti, hogy irodalmi élet van, vagy hogy van egy nagy közösség olvasó és író között,
mert ők már egy magyar tünetnek a képviselői, ők bálványképek. Németh most már
meghalt, és valószínűleg omlani fog a bálvány, nem lesz akkora, mint élete utolsó
éveiben. Illyés Gyula hála Istennek még él. Magyarország ebből a szempontból kicsi
ország, provinciális ország, ezt nem győzöm hangoztatni. Provinciális ország, a provincializmus fő bizonyítéka az, hogy úgynevezett totemekre, szent állatokra van szüksége
a reformkor óta. Én Széchenyit úgy bámulom, hogy jobban bámulni már nem lehet.

1995. október

81

Mégis azt is provincializmusnak tartom, hogy elkeresztelte Kossuth Lajos a legnagyobb
magyarnak. Ez provinciális, nincs legnagyobb, nincs legnagyobb. De Széchenyi óta van
legnagyobb magyar, és a legnagyobb magyar címet és rangot öröklik nemzedékről nemzedékre. Ezt megkapta Arany János, rettenetesen rosszul viselte, megkapta Kodály, és
Kodálytól örökölte Illyés Gyula. De ez nem azt jelenti, hogy Illyés Gyula és az olvasó
között olyan forró kapcsolat van, mint amilyen volt, amikor a fiatal Illyés Gyulával én
Szombathelyen és Sárospatakon voltam. Akkor egész más volt a kapcsolat.
- Szóval úgy gondolod, összefoglalva, hogy apró szigetcsoportok vannak. Es ezek szerint egyike vagy az olyan szigetcsoportoknak.
- Igen, igen, kérlek, szerintem nem kisebb, nem kisebb az én szigetcsoportom,
mint mondjuk az a szigetcsoport, amiben Nemes Nagy Ágnes, Pilinszky, Vas István él.
Ok is egy szigeten élnek, egy bizonyos szigeten, Rónay Gyurka is. Ezek körülbelül
úgy összetartoznak. Ok is szigeten élnek. Es én ha körülnézek most, ahogy 70 éves
voltam, ha végignézem a leveleket, amelyeket kaptam, akkor azt mondom, hát az én
szigetem. A dolog elrendeződik.
- Igen, valószínűleg igazad van. Na, most még azt kérdezném, hogy tudom, az utóbbi
időben egy kicsit betegeskedtél, de alapjában véve vérbeli utazó vagy. Készülsz-e arra, hogy
olyan országokba, ahol nem jártál vagy régen jártál, olvasóidat, tisztelőidet meglátogasd?
Amerikába például... Tudom, mert hisz éppen velem üzenték egykor, hogy menj át, látogasd
meg amerikai tisztelőidet.
- Kérlek szépen, a legnagyobb adósságom az Egyesült Államok. Bűntudatot érzek, hogy nem ismerem az országot. Sok amerikait ismerek, de nem ismerem az országot, nem voltam amerikai magyarok között. Mulasztás, bűntudatot érzek, szeretném
pótolni, és ez részben anyagi kérdés ma már inkább, mint egészség vagy betegség kérdése. Mert azt hiszem, hogy fizikailag bírnám, ha nem volna túlzsúfolt a program. Mert
olyan területek, amelyekre még elvágytam, és amiket még nem ismerek, például Perzsia,
azokról lemondtam, fölösleges. De az Egyesült Államok, az komoly mulasztás volt.
- Hát remélem, hogy ezt azért helyre lehet hozni. Örülök, hogy fizikailag elég erősnek
érzed magad, és én úgy találom.
- Azt hiszem, hogy ezzel tartozok sok mindenkinek és mindennek. Illene ismerni
az Egyesült Államokat, illene. Azt kell mondjam, tartozom az amerikai magyaroknak
ezzel a látogatással, és tartozom önmagamnak is.
- Na, most az utolsó kérdésem. írásaidból és egyébként személyes ismeretségünkből is
tudom, hogy hívő ember vagy. De mostanában igen borúlátó, egyre inkább borúlátó. Úgy
gondolod-e, hogy mi, emberek olyan fázisban volnánk, hogy számunkra nincsen remény?
- Soha nem jut el, azt hiszem, soha nem jut el olyan állapotba az emberiség, hogy
ne legyen remény. Az nem vitás, hogy mi, 70 évesek körülbelül 250-300 évet éltünk
át. Ha visszavetítem történelmileg a századunkat, mondjuk az ókorba, akkor azt lehet
mondani, hogy a II. századi ezüstkort még megértem a gyermekkoromban és most már
benn vagyunk az V. században, a legteljesebb barbarizmusban. Nos, 200 éve, pont 200
esztendeje jelent ez meg, bent vagyunk abban a szakaszában a római birodalomnak,
amelyben teljes az elbarbárosodás. De az emberből soha nem lesz olyan állat, amilyennek beállítják, és ezt egyik prózaversemben is értésére akartam adni az olvasóknak.
A legpesszimistább versem volt ez. Az emberiség végnapjai, ahol majdnem végig én
beszélek kajánul a XXI. században, hogy most aztán mindennek vége lesz. Es az utolsó
öt sorban az ükunokáim megcáfolnak. Rácáfolnak mindarra a borzalomra és végítéleti
hangra, amit én mint ükapa mondok a versben.

82

tiszatáj

- Van ennek egy valóságos vetülete is, a valóságos unokád is rácáfol a valóságos nagy...
- Most hadd fejezzem be a mi beszélgetésünket éppen az unokámmal, mert nemrég, néhány héttel ezelőtt meghatva láttam, hogy milyen óriási, áthidalhatatlan szakadék van - és ez a szakadék mindig megmarad - az állatok között (amelyeknek a sorába
állítólag most az emberek lesüllyednek) és az ember között. És az ember, az unokám
ezúttal valami olyat tett, ami egyáltalán nem különleges, tíz gyerek közül legalább öt
ugyanezt tette volna. Élete első karóráját kapta 8. születésnapjára. És nálam fölfedezett
akkor frissiben, szóval még az ajándék lázában, fölfedezett egy homokórát, amit én tojásfőzéshez használok. S ez náluk nincs. Kérdezte, ez mi, erre elmondtam neki az angol
és a magyar nevét is. És megmondtam, hogyha tojást akar főzni, ha nagyon puhán
akarja, akkor vegye el a tűzről, mielőtt lement a homok egészen. Ha kicsit keményebbre akarja, akkor hagyja leszállni a homokot egészen, mert aszerint 2, 3 vagy 4
perces a tojás. Erre nem szólt semmit, kezébe vette a homokórát, megfordította - a homok kezdett peregni - , kezdte nézni az óráját, nézte az órát, nézte a homokórát, nézte
az órát, nézte a homokórát, amikor lepergett, azt mondta, 4 perc. Ez különböztet meg
és ez örökre megkülönböztet, s ez a garancia, ez az ember. Ez különböztet meg az
állattól. 8 esztendős gyerek, s ezt, mondom, tíz közül öt megcsinálta volna, azonnal
látta a kapcsolatot a homokóra és a karján levő óra között. Életében először viselt órát.
És rögtön látta az összefüggést, és rögtön tudni akarta, hogyha nagyon meg akarom főzni a tojást, akkor hány percre van szükségem, s azt azonnal kiszámította. Ezért bízom
az emberben, mert ez az egyszerű példa mutatja, hogy mind öldökölhetnek és terrorizálhatnak és lophatnak és rabolhatnak, van valami nagyság az emberi elmében, amit
nem lehet szétdúlni. És amiről tanúbizonyságot tett előttem egy 8 esztendős gyerek.
- Hát köszönöm szépen.
- Köszönöm én is.
- Hadd kérdezzem még tőled: a Látóhatáron, dehogy, az Új Látóhatáron és a Nemzetőrön túl, vannak-e könyvesholtok, ahol egyes könyveidet kapni, és melyek azok?
- Én csak egyről tudok, ugye, hát a külföldi helyzetet nem ismerem. A Danubiában lehet.
- A Danubia, a londoni Danubiában lehet, és egyben én felfedeztem egy-két könyvedet, a müncheni Katkónál.
- Biztos, hogy vannak, kérlek szépen, biztos, hogy vannak Bécsben is, biztos,
hogy vannak más helyen is. *

* Egy későbbi, azaz 1976-os felmérésből kiderült, hogy a nyugati világ kilenc - Brazíliát is
beleszámolva tíz - városának egy-egy könyvesboltjában lehetett akkor Csé Szabó-könyveket vásárolni.

1995. október

83

KRITIKA

Kabdebó Tamás: Árapály
Kabdebó Tamás korábbi versei, regényei, novellái közül gyakran emelik ki a Magyar Odisszeuszokax, hiszen a novellák hősei jellegzetes figurákat örökítenek meg a világ
ezernyi színhelyéről. Az 1956-os forradalom után elmenekült és a nagyvilágban szétszóródott magyar Odüsszeuszok valóban megküzdöttek mindnyájan a maguk veszélyeivel, de sohasem felejtették el a magyar Ithakákat. Hiába vannak már otthon a nagyvilágban, mégis ezernyi emlékkel kötődnek az itthoniakhoz. Ezt a különös kettősséget
talán Sárközi Mátyás fogalmazta meg legtökéletesebben Cs. Szabó Lászlóról: „Itt él ott,
ott él itt." Ezt Kabdebó Tamásról is elmondhatjuk: bejárva a messzi távolokat
Guyanától Írországig, valóságos magyar Odüsszeuszként, ahogy egyik versében írja,
„vándormagyarként", „aki ötvenhatban útnak eredett": megőrizte az anyanyelvet,
a magyar nyelven való megszólalás és alkotás kötelességét. A messzire szakadt magyarnak „a Nagymedve magyarul dörmögött", „kaktuszok közt is magyar dalt dünnyögött". De jelen esetben, az Árapály című regényéről írva - még fontosabbá válik a szülőföld jelképévé váló Duna emlegetése. Kabdebó Tamás versében a múlt ködéből
mindig a zajló Duna tűnik elő jégtábláival, aztán a dunai uszályok, halak. A hajnali
ködben jobbról-balról „földerengett egy-egy ismerős arc, / föl a láthatár / de talpam
a jégtáblához fagyott a part messze volt / és sodort a jeges ár..."
Az író műfajkeresését nyomon követve - nemcsak a korábbi regényekre figyelhetünk: a Minden időkre, Az istenekre, gyakori személyességére, hanem Fáj Attila, genovai egyetemi tanár ösztönzésére, a folyamregény megírására. A Bajához és a Dunához
ezer szállal kötődő író Fáj Attila biztatására elkezdte a háromkötetes folyamregényt az
Árapállyal. Kabdebó Tamás regényének bevezetőjében megszólítja a nyájas olvasót, beszámol munkájának kezdetéről a trópusokról visszatérve, a tizenötéves anyaggyűjtésről. Regényét édesapjának, Kabdebó Béla emlékének ajánlja. Hasonlóképpen nagyon
személyes a kötet borítójának megformálása is, hiszen a bajai Éber Sándor festményét
láthatjuk a szerző és a cím kettős tükröződésében. Amikor az író és a mű különös
azonosulását említjük, a közismert Duna-versek közül hadd emeljük ki Adytól
A Duna vallomását. Ady régi titkokat, múltbeli emlékeket szeretne megtudni a vén
„folyam-rókától": „Mindig ilyen bal volt itt a világ? / Eredendő bűn, lanyha vétek, /
Hideglelés, vergődés, könny, aszály? / A Duna-parton sohse éltek / Boldog, erős, kacagó népek?" A költő Ady és a regényíró Kabdebó kérdése nincs távol egymástól.
Mindketten a magyar sorsot, a magyar Messiásokat rajzolták meg más és más időben,
de rokon bennük a magyar sors tragikussága, a Duna-táj tágabb értelmezése stb.
Kabdebó Tamás regényalakjainak sorsa a távolabbi Duna-vidékre is elviszi őket. S a regényfolyam műfajának előzménye is világirodalmi serkentésre figyelmezteti az olvasót
(nem is beszélve a Csendes Don jelképességéről). Hasonlóképpen értelmezhetjük a regénycímet, az Árapályt a maga kettősségével, szélsőségességével vagy a regényhős sorsának tragikus színeit a Beattie The Danube című kötet Barlett által az 1830-as években
készített metszeteinek ellentétével, sajátos múltidézésével.

84

tiszatáj

Az Árapály - részben - nemzedékregény. Az ötvenes években felnőtt magyar fiatalok regénye, akik különböző okból, származási „büntetésből" kerülnek nehéz helyzetbe, kiszorítják őket a társadalmi élet perifériájára. Mindnyájuknak közös élménye
az ötvenes évek perei, szüleik meghurcolása, saját érvényesülésük kilátástalansága. S valamennyien átformálódnak az 1956-os forradalom októberi sugárzásában: cselekvő részesei lesznek az „emelkedő nemzet" - ahogy Németh László nevezte - alakulásának,
reményeinek és fájó reménytelenségeinek. Sokan menekülni, bujdosni, új hazát választani kényszerültek. Kimenni - sajnos - hazájukból, Magyarországból, valahol megkapaszkodni, „új hazát" találni újmódi nomádként, ahogy Gömöri György írta: „Egy
törzs ez, Kelettől Nyugatig. Lúdtollhegyező, eszméken karikázó, nyughatatlan nomádok, lesátorfázunk a világ minden keresztútján." Az Árapály másodsorban dokumentumregény. De nem olyan értelemben, mintha a hivatalos okmányok, bírósági ítéletek,
kérvények, nyugták, ügyiratok stb. halmaza lenne. Kabdebó az alakok sorsának hitelességéhen - és a személyességgel még inkább hitelessé váló - „dokumentumszerűségében" hat olvasóira. Hadd hivatkozzunk például a Hallgat a mély című fejezet vallatására, a politikai tisztek szavaira és tetteire („Beszél, vagy kitépjem a szót magából?!").
Más jellegű dokumentum az 1934-es naplórészlet az országos harcászati versennyel,
a Felső-Dunán töltött szép napokkal, de a sajnálatos valóság ellenpontozásával, a Hitlerőrülettel. Vagy dokumentumszerű regény az Árapály olyan értelemben, hogy a főszereplők sorsának hátterében valóságos alakok jelennek meg (pl. Kádár János, Rajk László,
Nagy Imre, Eisenhower, Gáli József, Obersovszky Gyula). S mint hajdani pesti bölcsészhallgató, nemcsak a jeles irodalomtörténészre, Kéry Lászlóra emlékszem, hanem az azóta már valószínűleg elfelejtett Kékes elvtársra, a Tanulmányi Osztály vezetőjére,
akit Kabdebó „az egyetem madárfejű Lajcsikájának" nevez. így a regény számos kisebb
részletében is hiteles, koridéző: például Gáli József Szabadság-hegyének színházi előadása vagy a MUK (Márciusban Újra Kezdjük!) emlegetése 1957-ben. Az Árapály harmadsorban modern „kalandregény" - a kalandot negatív előjellel idézve, a kaland szónak kegyetlen élmény, megpróbáltatás értelmében. Hiszen Dé és Bűbáj története
felhőtlen szerelmi történetnek indul, de a kor hatására lesz rettenetes „kalandregény":
üldözéssel, megaláztatással, fenyegetéssel, börtönnel, kínzással, kihallgatással, Ávóval
stb. Benedek Marcell formátlan műfajnak nevezte a regényt, melynek nincs Homérosza, mint Flaubert mondta. De nincs Arisztotelésze sem, azaz nincsen évszázadokon át
előre megszabott forma, műfaji követelmény, mint például az eposznak. így Kabdebó
Tamás regényében - a már említett regénytípusok, sajátosságok mellett - találkozunk
lírai elemekkel, az én-regény néhány vonásával. Hiszen a magyar folyamregényt megíró Kabdebó bajai élményeihói merít, folytatja a budapesti egyetemi évekkel és az ötvenhatos tapasztalatokkal. A regény első lakodalmi jelenete számos hazai élmény alapján
íródhatott. Felejthetetlen gyerekkori emlékeket őriz a Duna, a veránkai házzal, melyből a „pártgórék" üdülője lett. A különböző személyességet magában rejtő események,
alakok, mozzanatok mellett néhányszor megjelenik a regényben saját nevén is: a mellúszót Kabdebó Tamásnak hívják, ő fényképez ötvenhatos áldozatokat a szobortalapzatnál, Thomas Kabdebó a regény 258. oldalán stb. O szólal meg olykor a regény írójaként
a keresztvíz rítusáról vallva („...aki tiszta szívvel, tiszta vízzel, tiszta lelket keresztel,
az megosztja e földi szentséget azzal, akit keresztel."). S ugyanakkor a hagyományos
regény elemeit vegyíti, összefonja intellektuális elemekkel Marcus Aureliusra utalva,
Homérosz Odüsszeiájára hivatkozva, Voltaire Candide-jának bölcsességét idézve („kertünket kell művelnünk"). Felmerül a regényben Jókai, Mikszáth, Musil, Goethe,

1995. október

85

Byron stb. S hogy milyen szervesen épül be a műbe a gondolati elem, az irodalmi hivatkozás, azt az alábbi idézettel hadd támasszuk alá. A főhős szeretett folyóját, a Dunát
most szinte meggyűlöli, hiszen a kegyetlenül kivégzett áldozatokat viszi lefelé. S a szerencsétlen halottak - a halak martalékai lesznek, részükké válnak. Ekkor így ír: „A természetnek ezt a semlegesítő képességét már Marcus Aurelius is megsejtette. »A bomlás
az élet lényege, - írja - , víz, por, csontok, mocsok; egyéb változatok: márvány, a föld
gyomrának aranya, ezüstje, a lerakódások, a hajcsomók, a ruha, a lila festőanyagok,
a vér - minden ugyanúgy viselkedik.« (Vajh Babits is innen kapta az Esti kérdés egyik
indítását?)" A hirtelen megutált folyó és a halai felidézik benne Marcus Aurelius bölcsességét, melyen elgondolkozik, s ehhez hozzáteszi a maga kérdését Babits versével
kapcsolatban.
A regény - bár formátlan műfaj - nincs meg igazi rendező elv, írói szerkesztés
nélkül. Kabdebó Tamás tizennégy fejezetre tagolta az Árapályt: a Lakodalomtól az
„Összekoccannak a melekulák"-ig. Á Vihart arat című fejezet, mely 1956 pillanatait rögzíti, talán nem véletlenül a regény 56. oldalán olvasható. De természetesen az egész regényt - s úgy gondoljuk, hogy a folytatást is hasonlóképpen - a Duna tartja össze.
Az író, aki Duna-közeiben nőtt fel, és hőseinek sorsa a Dunához kapcsolódik: ezernyi
értelmezésben, színárnyalatban, hangulatban mutatja be a folyót. Felzeng a „Dunáról
fúj a szél" dallama, lakodalomra készülnek a Duna mellett, a Duna-keringőre táncolnak, az éjszakai Duna fekete, mint a szurok, vérfagyasztó a kegyetlen Duna, a jeges árral, a Donau-vidék szépsége, a Felső-Duna német csörgedezése, a Közép-Duna magyarul beszél a partoknak, az Alsó-Duna szláv és román ajkú, és a Fekete-tenger, mint az
anyaöl, befogadja. Nem felejti a távolabbi, a régi Dunát sem: ha római lett volna,
Passaunál épített volna flottabázist. A német, az osztrák Duna mellett a magyar Duna
neki a szabadság jelképe, megmenekülésének lehetősége is. S olyan közel kerül a folyóhoz, mint Hemingway öreg halásza a tengeren, és beszél hozzá: „Mágikus hatalma van
a víznek, mormolom magamban, mert folyvást beszélek, lehűt, megnyugtat, kitisztít,
mederbe tereli a kusza gondolatokat..." S ebben a kiszabaduló pillanatban - mint Márai
Sándor kiáltja („Föld! Föld!...") a szabadnak tartott világ megtalálásakor - hasonlóképpen kiált fel a regényhős mai Kolumbuszként. A szabadulás jelképeként ábrázolt Duna
felidézi benne Arany János Hídavatásának hőseit, tragédiáit, majd a Varázsfuvola kezdete jut eszébe. A regényben újra meg újra előkerül a Duna, a Duna-táj: a Duna-híd
vendéglőbe mennek, a Donau-katalógust nézegetik, a Duna-parton találkoznak, Jókai
Senki-szigete a Dunában is van, megveszi a Danubius Pannonico-Mysicust, a Dunakonföderáció eszméjéről beszélnek, Lopescu előadást tart a Dunáról stb.
Az időrend felbontása a modern irodalom egyik középponti problémája. A XX.
századi világirodalom ma már érthetetlen az időfelbontás mesterei nélkül, Proust az eltűnt idő nyomában járt, Huxley szeszélyesen ugrál a mesében (A vak Sámson), Virginia
Woolf Orlandója évszázadokat él át stb. Márai Sándor egy helyütt „rangsorba" állítja
az idősíkokat váltó írókat: az első helyre Woolfot helyezi, aki összefogja az időt, megszelídíti, „mindent" a helyére tesz, arányosan. A modern irodalomban ma már általános az időfelbontás, olykor erőszakolt modernkedés, máskor indokolt emlékidézés.
Kabdebó Tamás Árapály című regényében megfelelő helyen és módon él az időrend
felbontásával. A cselekmény jelen idejében a főszereplőnő, Bűbáj elalszik a villamoson,
és álmában a méhében lévő leendő gyermek szólal meg. Vagy az azonos színhely
a Duna mellett korábbi háborús emlékeket idéz fel. Máshol pedig a börtönben lévő,
önmagát némának tettető főhős, Dé apja naplója révén ugrik vissza az időben, 1934-es

86

tiszatáj

napokat idéz, dunai emlékeket. S ekkor olykor egybemosódik a múlt és jelen, a szabadság a Duna mellett és a rabság a börtön jelen idejében. Kabdebó regényének egyik
érdekes sajátossága, hogy megújítja a hagyományos családregényt. Szívesen elkalandozik a szereplők őseit kutatva (Szendrő József, Igric stb.), Smederevoban járva a várról
egy kis „előadást", történelmi múltidézést tart. A szűkebb értelemben véve is mai
családregény ez, Bűbáj és Dé szerelme, rettenetes megpróbáltatásokkal. De az egyéni
sorsokat sokkal inkább befolyásolja napjaink történelme, a világháború, a forradalom,
az üldözés, a börtön stb., hogy bármely pillanatban elidőzhetnénk a magánéletnél, két
ember bensőbb kapcsolatánál. Hisz mindenkinek a sorsát befolyásolja a kor. Még talán
röviden el kell mondanunk azt, hogy az író olykor néprajzi-népköltészeti elemekkel él.
A történet komor alaphangját pedig alig oldja fel egy-egy anekdotikus rész. (Rajk újratemetésekor: „Szegény Laci, ha ezt megérte volna! Hányunkat főbelövetett volna!")
Kabdebó Tamás Arapálya eredeti folyamregény; különös Duna-központúsággal, hitelességgel, líraisággal, őszintén átélt élményekkel teli nemzedékregény, melynek középpontjában 1956 fénylik. Stílusának eredetiségére, sűrítésére, színfestésére hadd idézzük
a forradalom eltiprásáról szóló fejezet befejező szakaszát: „Fekete volt az éjszaka, a vérbetiprók elüszkösödött szíve, a kiégett irattár, az árulók lelke, fekete volt a posta falán
a tankágyú ütötte luk, fekete volt a gyász, a vereség, a folyó mélye. Mint az ásónyom:
olyan fekete volt a halál. Tizenháromezer halott. A pirosfehérzöld: feketén vermelhető. A vermet ásók még mindig nem tudják, hogy saját sírjuk is." (Stádium k. Budapest, 1994.)

Versvereség - vereségvers
Talán nem bizánci dicshimnusz, sem arab virágnyelven előadott udvari(as) szlogen,
ha kijelentem: a marosvásárhelyi Kovács András Ferenc Üdvözlet a vesztesnek című verseskötete a költő eddigi legjobban szerkesztett és talán legerősebb, leginkább kifejező
verseinek gyűjteménye. Különösen kellemes meglepetés ez a harmincnyolc versből álló
kötet, ha az előző, szintén nagy művészi erővel megírt, de talán kevésbé egységes,
kevésbé szerkesztett Lelkem kockán pörgetem felől nézzük, és inkább a Költözködés egységes bizánci-balkáni arculatú szerkesztésére hasonlít. Témájában természetesen csak
részben folytatja a Költözködés című kötet gondolat- és élményvilágát, mivel csak az első
tizenegy vers nevezhető - jelentős megszorítással - bizánci-balkáni versnek (más irányba mutat Az überallesbadeni bolhapiac, a Helyzetdal két verssor között és a Senkiföldrajz
című költemény). A versek mélyebb rétegeiben rejtőznek azok a szervezőelemek, melyek egységes tematikát adnak ennek a néhány költeménynek. A balkáni-bizánci hangulat csak alapvetés, eszköz, hogy az alkotó rávilágíthasson arra a mélyebb összefüggésre,
amely a délkelet-európai, balkáni diktatúrák és a dél-amerikai, hasonló berendezkedésű
államok között megfigyelhetőek. Hogy miért van ez így, az csaknem megmagyarázhatatlan. (Bár Naipaultól Czakó Gáboron keresztül Marquezig sokan próbáltak választ
keresni a kérdésre az esszé, a regény és az esszéregény területén egyaránt.)
Kovács András Ferenc nem is próbál magyarázatot találni. Az összefüggés nála
kimondatlanul rejtőzik a sorok között. Inkább a szellemi-testi-lelki elnyomás szemé-

1995. október

87

lyes, egyénre szabott, ám konkrétságában egyetemes vonatkozásai, megnyilvánulásai
vonzzák tekintetét. Ez az, ami a Nyelvtanlecke egzaktságát a József Attila- és Radnóti
Miklós-sorok közé zárt Helyzetdallal rokonítja. E versek elsődleges témája azonban
nem az emberi és a polgári nyomorúság ellen protestáló keserűség, hanem a költői
szabadság, pontosabban az „árkádiai versszabadság" siratása, a szellemi szabadságharc
dokumentuma. Ez az, ami egyetlen nagyívű, összességében is értelmezhető művé kovácsolja a harmincnyolc verset. A marosvásárhelyi költő történetei nem Bizáncban játszódnak, nem József Attiláról, Ady Endréről vagy a kuruc költészetről szólnak, nem
parafrazálják az említett költők műveit, hanem számtalan álarc mögött ugyanazt az
egyetlen problémát elemzik: a vers, a nyelv, a kifejezés, a megszólalás problémáját.
Korunkban éppen úgy felgyülemlett a „tudás", az írott szó, a szöveg, mint Alexandriában vagy éppen Bizáncban, csakhogy ez a bőség már fojtogat. A szöveggazdagság és -orgia már eltünteti az irodalmat, a szómágiát, a sok szólás, szólalás elveszi a szó
igazságtartalmát. Amíg az elméletírók és a filozófusok etimologizálással, újabbnál ódonabb szövegelméletekkel próbálnak az elröppenő, kezünk közül kicsusszanó szó
nyomába eredni és azt valamilyen módon rögzíteni, addig a vers és vele a verssel élő,
verssé váló ember egyik súlyos vereséget a másik után szenvedi el a tömegkommunikáció, a könyvpiac vagy az információzuhatag csatamezején. Egyre kevesebben és túl sokan írnak verset. A túl sok között eltűnik az a kevés, ami talán megérinthetné az olvasót, és ráhangolná a további befogadásra. A befogadás elmélete és a be nem fogadás
gyakorlata egyaránt circulus, ám ez utóbbi vitiosus is. Hiszen ha nem olvasunk verset,
akkor mi késztessen arra, hogy több verset olvassunk?
Kovács András Ferenc jó érzékkel talál rá a szöveg és a könyvtárak kis- és nagymestereire, őket célozza Sánta ekloga filoszoknak és remek Karének néhai prophesszoroknak című műveivel. Mondhatni: minden fronton megindítja a támadást, amely - stílusosan a déli diktatúrák hasonlatánál maradva - partizánháború. A szó vitézei magányos zsoldosok, kurucok-labancok, mutatványosok, pedellusok, baromfiak, őrült
„legnagyobbmagyarok". De míg az első tizenegy versben megvan az ellenállás vagy
a keserű gúny és irónia fullánkja, addig a további költemények sokkal mélyebb összefüggésekre mutatnak. A haza és az egyén történelmi sorsa, a Janus-arcú magyarság tragédiája összefonódik a versvesztők kettős személyiségével. Versvesztők vagyunk mindnyájan, de mindkét értelemben: el is vesztettük a nyelvet, a szót, meg el is veszejtettük.
Kurucok is, labancok is voltunk. A csőcselék megdobált minket a szavainkért az egyik
városban, a másikban már mi magunk voltunk a csőcselék. Ez a kettősség először
Az lovának szól című versében jelentkezik:
Szavaim szavaim
kik hangomra vártak
menekültek tőlem
legyávázott bátrak
szép szabad csapatom szép ha semmi vót is
szóródik vágyakban lesz majd büszke kódis
szavaim szavaim
szentséges eborcák
nem fogad be álom
sem jövő sem ország

88

tiszatáj

A magyarság fél évezredes vereség-léte, vagy vereségben való léte és a szó verssé
levése, átváltozása között fontos összefüggést lát meg Kovács András Ferenc. Nem eldönthető, hogy Ady széttépett Bibliája szülőföldünk-e, avagy a vers vereségének apoteózisa, üdvözlet a vesztesnek, a szónak, de a mondónak is, a mondva-létezőnek, aki
mondásával állandó harcban van, és ily módon élt létével határozódik meg újra és újra.
Kuruc létünket úgy őrizhetjük meg, hogy folyton-folyvást megtagadjuk, eladjuk?
A magyar történelem számtalan kakasszós reggele és harminc ezüstje villan fel a kötet
soraiban. A Húsvéti kuruc rigmusa már nemcsak a történeti-politikai kontúrokat mossa
egybe, hanem az etnikaiakat is. Ezzel Ady álmára rímel, mely szerint „Dunának Oknak egy a hangja". Az anyaföldet nyúzó, buldózeres kuruc telefonra vár, és „kárpáci"
cigarettát szív. Magát deszkurkálja, dovádákért csáng, a cujka a bujkának adja a rímet,
és Isten úgy „segíti munkáját", hogy nem vesz róla tudomást. Innen az egyetemes európai bujdosósors felé mutatnak a Friedrich von Aachen éneke, a „Borivóknak való",
a Gót pergamen és az /4/-Kaiuráni végső költeménye című versek. Nem arról van szó,
hogy a bujdosó, kitaszított, megcsalatott személyek (népek) művészete, költészete tükrözi sorsukat, hanem arról, hogy a költészet, a vers lényegi tulajdonságát tekintve már
alapvetően a vereségben, a kitaszítottságban és a kisemmizettségben van. Létmódja
a (gyakran kisszerű és nyomorúságos) tragédia. Mivel Kovács András Ferenc verseiből
látható, hogy ez a (vers)közösség híjával van minden nagyságnak és fenségességnek,
egyértelmű, hogy itt szó sem lehet a Nietzsche által tragikus pesszimizmusnak nevezett
magatartásformáról. A régi dicsőség rég eltűnt az éji homályban, és Kölcsey tekintetes
úr valahogy úgy emeli fel fejét és tekintetét, mint Brahma, de aztán rögtön újra le is
hajtja: a Kali-yuga folytatódik. Ott, ahol levesben fövünk, vagy őrült sakkpartin veszt(eget)jük életünket és népünket, ott nem lehet nagyságról vagy fenségről, tragikus erőről beszélni. A szó emberei, a mondva létezők éppúgy Isten vesztes sakkbábui, mint
a közép-európai sorsban közös kis népek.
Martin Heidegger írja Bevezetés a metafizikába című művében (amely az 1935-ben
Freiburg in Breisgau-ban tartott nyári szemeszter során elhangzott előadás írásos változata), hogy a lét kérdésességében van. Kell, hogy legyen kérdése, és kell, hogy kérdésessé, megkérdezhetővé, de megkérdőjelezhetővé válhasson, lehessen. A német gondolkodó addig jut elméletével, hogy kijelenti: az ember feladata, hogy kérdező legyen, kérdezve létező-mondó. Kérdésfeltevésében kell, hogy élje a létet, mely ilyenformán akkor
van, ha kérdéses. Akkor lehet ittlévő/maradó, ha eltűnőben van, ha elrejtőzésben van.
A vers is ilyen, a mondás is ilyen. A mondás a létre irányul, hogy ne felejtődjön,
ne tűnjön el, a rajta való eltűnődésben legyen, vagyis a levése fölött érzett gond állandó
késztetésében. Gondot kell hogy okozzon a mondónak, eltűnőnek kell tűnnie.
A versnek magának pedig kudarcnak, vereségnek kell lennie, hogy ezzel hívjon fel a lét
eredeti tragikusságára, mely nem biztos, hogy fenséges vagy patetikus. A töredékben
min elrejtettségben vagy elrejtőzöttségbe'n való lét filozofikussága mutatkozik meg az
Erdélyi töredék és az Erdélyi töredék. Restaurálás című poémákban:
Ami volt: mindörökre van,
mert folyton előszörre lesz.
Ami történt: most is történik,
mert sokadjára fog történni.
Nem túlzás tehát, ha azt mondjuk: a vers a vesztébe rohan, hogy ott legyen, mert
ott van, illetve lehet. A vereségben, az eltűnésben. Ahogy a harcosok és velük a humá-

1995. október

89

num eltűntek az Üdvözlet a vesztesnek címadó versből. A Peroráció című alkotás sok
szempontból párhuzamban állítható ezzel a verssel, de annál többrétűbb. Nem egyszerűen a szó vagy a haza elfogyásáról, devalválódásáról szól, hanem a személyes sors
mindennapi tragikumáról. Egyúttal „Szeráfok és tyúktolvajok / Röpködnek a szenynyes égen", és a költő rút végért könyörög: hadd káromkodjon még egy jót, hadd írjon. Úgy tűnik, Isten végleg kivonult ebből a világból. Meghalt ennek a társadalomnak
a számára, és csak az utolsó trombitaszókor jön el újra. Ha etika és esztétika, azaz gyakorlat és elmélet Kant elméletének megfelelően csakugyan összefonódott, akkor teljesen világos, hogy miért húzódik vissza a lét és a költészet. Kovács András Ferenc az
a költő, aki ezt felismerve nemcsak tevékenységének, a verssé élésnek gesztusával igazolja
ezt, hanem művei szövegszinten is erről szólnak, „ez van bennük mondva". Mégpedig
jelentős formaérzékkel, nyelvteremtő erővel (mely a bizánci groteszkekben és a KözépEurópa-versekben egyaránt megfigyelhető), költői fegyelemmel és igényes szigorral.
A kötet tipográfiája is ezt a formai fegyelmet és tartalmi feszültséget-lendületet segíti,
Abonyi Ferenc Vilmos nevét dicséri. Kiváltképp figyelemre méltó a latin gyorsírás „et"
jeléből készített női mellszobor torzójára emlékeztető díszítés és a többféle betűtípus
használata. Az egyszerű, puha borítók között vízjeles lapokat találunk.
Kovács András Ferenc Üdvözlet a vesztesnek című kötete ezúttal is irodalmi-történeti enumeráció, Arany, Madách, Széchenyi, Ady vagy Villon azonban egyre hangsúlyosabban mutatják a mindannyiukban közös és parafrázisukon túlmutató tartalmat:
verssé lenni, verset írni ma nevetség és keserű mulatság a világ számára. De létmegszólító erő is, vereségben, folyamatos gondban lét és önmeghatározás, létrehozatal. (Héttorony Könyvkiadó, 1994.)

Kodály - nyolcvan tükörben
ÍGY LÁTTUK KODÁLYT - BÓNIS FERENC EMLÉKEZÉSGYŰJTEMÉNYE
„Olyan egyéniség volt, akit meg kell fejteni. Mert ő magáról nem sokat árult el" mondta róla Ferencsik János. Milyennek látták tanítványai, kortársai Kodályt?
1. Egyénisége csupa ellentmondás. Jellemző, hogy legközelebbi munkatársait is
vezetéknevükön szólította és magázta. Ferencsiket is. De Adám Jenőt, Kerényi Györgyöt, Lőrincze Lajost, Szabolcsi Bencét, Tóth Aladárt szintén. Pedig velük a legszorosabb munkakapcsolatban állt. Keresztnevén, sőt némelyiküket becenevén szólította, de
magázta Balogh Ernőt, Doráti Antalt, Kéntner Lajost, Ormándy Jenőt, Rajeczky Benjámint, Serly Tibort. Rokonain (így a szegedi Rózsa család tagjain) kívül csak Bartókkal, Fricsay Ferenccel, Ligeti Lajossal, Molnár Antallal, Palló Imrével, Seiber Mátyással
tegeződött. S meglepően: Kállai Gyulával.
Bartók szerette Kodályt. Híres megállapítása föltétlen elismerését rögzítette: „Ha
azt kérdezik tőlem, mely művekben ölt testet legtökéletesebben a magyar szellem, azt
kell rá felelnem, hogy Kodály műveiben. Ezek a művek: hitvallomás a magyar lélek
mellett." Fischer Sándor a tanú, hogy egyszer Bartók próba közben zongorakíséretét
megszakítva megkérdezte a szintén ott tartózkodó Kodálytól, vajon hogyan értelmezi

90

tiszatáj

az ő egyik akkordját. Kodály magyarázta meg a Bartók-akkord eredetét, funkcióját
a műben - és szerzője ezt köszönettel tudomásul vette! Kodály nem nézte hasonló
kritikátlansággal nagy ikertestvérének életművét. Szedő Dénes előtt így nyilatkozott
róla: Dallamosságban sosem jeleskedett. Concertójáról meg ezt mondta: ezzel a művével
találta meg azt a hangját, amelyet egész életében keresett.
2. Többen fölidézik Kodály Krisztus-arcát. Ifjan egy időben vegetáriánus volt és
nudista. Szalmát rakott a cipőjébe; később is gyakran járt a szabadban mezítláb. Többen emlegetik bakancsát, bocskorát, cúgos cipőjét, malaclopó köpenyét, Lavaliernyakkendőjét, idős korának kaftánszerű kék házikabátját. Többen látták őt rövidnadrágban; olyan is akadt, aki hálóingben vagy éppen fehér gatyában, amint vödör
vízzel hűsítette magát. Reggelenként tornázott, sőt labdázott. Rendszeresen úszott
a Lukács-fürdőben, a galyatetői szálló medencéjében; télen korcsolyázott. Halála előtt
egy évvel még kétszer olyan messze úszott be a Michigan-tóba, mint Sándor György.
Volt, aki bukfencezni vagy fejen állni látta; más úgy, hogy - iróniából - keringőzött
a tanteremben; megint máshoz hólabdát vágott. A pálinkát a hajára kente. Kedvelte
a siklósi olaszrizlinget, a fodormentateát mézzel. Fiatal korában fényképezett. Mindig
élt benne a hegyek utáni vágy; idős korában is fiatalos szenvedéllyel járta a Mátra
rejtekeit. Nem volt rest, és a Magyar Tudományos Akadémia dísztermében Szabolcsi
Bence zongorajátékához beugrott - kottalapozónak.
3. Mindenki szófukarként jellemezte. Kérdésre jóidéig nem válaszolt; csak sokára
szólalt meg, akkor is többnyire egyetlen mondattal felelt. Amit azonban mondott,
nyomdára kész volt; ahogyan ő mondta egyszer - kivételesen! - más munkájára: imprimatúra. Ezért jogos többek (Bónis Ferenc, Fasang Árpád, Somogyi László, Sulyok
Imre) sajnálkozása, hogy nem volt még, vagy nem volt kezénél magnetofon, Kodály
egy-egy jelentős nyilatkozatának megörökítésére.
Dicséret különben ritkán hagyta el ajkát. Többen mondták: ha nem szólt, már elismerésnek hatott. Ha biccentett, vagy még azt is mondta: jó; akkor ez már dicséretnek
számított. Ritkán mondta: nagyon szép. Kivétel volt, hogy Ádám Jenőt énektanítási
módszertanáért ezzel a szóval dicsérte meg: Kitűnő! Egyébként a „Kodály-módszer" elnevezést ellenezte: ő maga „magyar módszernek" nevezte. Emile Artoud könyvét
(Solfège universel, 1878) alkalmazta és továbbfejlesztette, majd részletesen Ádám Jenővel
dolgoztatta ki. Legtöbb joggal tehát „Kodály-Ádám-módszernek" kellene neveznünk.
Majd mindenki ridegnek, morcosnak, zárkózottnak, komornak, ingerültnek ítélte.
Nem volt könnyű ember - mondotta Doráti Antal; nem volt udvarias; alaphangja volt
az irónia - jellemezte Fischer Sándor; Polgár Tibor szerint csípős, gunyoros; Gergely
Pál szerint szókimondó; tudott fagyos légkört teremteni maga körül - úgymond Ferencsik János. Mérhetetlenül szigorú tanár volt - emlékezett Frid Géza. Sebestyén András
szerint az érzékenyebb idegrendszerű tanítványai lemorzsolódtak: nem bírták elviselni
iróniáját. Demény János is lerögzítette: soha egyetlen jó szót sem kapott Kodálytól.
4. Ugyanakkor ez a rideg tudós a maga módján számos alkalommal adta tanújelét
szeretetének. Akit nem ismert, mint eleinte Ferencsiket, attól megtagadta az ajánlólevelet. De akit érdemesnek tartott rá (pl. Sándor Györgyöt, Szőnyi Erzsébetet), annak
érdekében akár több nyelven is írt. Nem ebből a gyűjteményből tudjuk, hanem azóta
előkerült dokumentumokból, hogy 1958-ban sikerrel járt közben a halálra ítélt Mécs
Imre megmentéséért. Hasznosnak bizonyult a pertu Kállai Gyulával.
Pénzével sem fukarkodott. „Nekem azért van, hogy adhassak" - mondta a szerzetesrendek föloszlatása után előtte hitvány polgári ruhában megjelenő ferences barát-

1995. október

91

nak, Szedő Dénesnek. íróasztalán kötegnyi rózsaszín postautalvány állt készen, hogy
bármikor segíthessen. A magyar népzene Vargyas Lajos gondozta új kiadásának egész
honoráriumát fiatal munkatársának utaltatta ki. A karádi énekes nem vállalkozott rádiószereplésre, mert röstellte kopott ruháját. Kodály mindjárt adott neki egy öltönyre
való pénzt. A Szőnyi Erzsébettel töltött párizsi napok után hazautazva maradék frankjukat mind neki adták. A zeneakadémiai szolfézsversenyek díjait saját zsebéből fizette.
A börtönből 1953-ban szabadult Szomjas-Schiffert Györgyöt addig is, amíg nem tudta
alkalmazni a népzenetár munkálataiban tudományos munkatársaként, saját könyvtárának rendezésével bízta meg, hogy pénzt adhasson neki. Éppen ő tanúsítja: „Könyvtárának rendezése idején kezembe adott egy nyolc-tíz névből és címből álló listát,
amelyen különböző pénzösszegek szerepeltek. Valamennyi címzett idős ember volt;
jelentős összegeket kellett feladnom nekik. Anyagi segítségét számos növendéke is élvezte; volt, akinek lakásvásárlás céljára komoly összeget adott."
Támogatott tanítványai közt volt Vásáry Tamás is. Szüleit 1951-ben kitelepítették, ám őt a vizsgáján a szigorú tanár erre tekintet nélkül meggyötörte. Utána kezébe
nyomott egy köteg bankjegyet: Biztosan szüksége van pénzre. Itt van hát ez, elindulnivalónak!
Kodály ugyanakkor takarékosan élt. Fiatal feleségének új kesztyű utáni kedvét is
lelohasztotta, amikor kiderült, a régi még jó. 1959-ben ő maga a negyven éve Londonban csináltatott ruhájában kötött házasságot ifjú nejével.
5. Rejtély mindkét házassága. Első feleségét ketten is - Székely Júlia és Bónis Ferenc - a zseniális jelzővel tüntették ki. Mivel láncolta magához a nála tizenkilenc évvel
idősebb, férjétől, Gruber Henriktől miatta elvált Schlesinger (majd Sándor) Emma? Titok. Keresztury Dezső a legendás jelzővel ruházza föl. „Olyan csúnya volt - mondja
róla -, hogy ritkasága és szelleme széppé tette: olyan beszédes szemei voltak, hogy elfelejtettem csúnyaságát, ha megszólalt, ha rámnézett."
Vitathatatlan, hogy 1910-től boldog házasságban éltek, szerették egymást. Sokan
emlékeznek arra, mint védelmezte Emma asszony férjét, férjének munkáit; miként sérelmezte, Kodály helyett, ha úgy érezte, mellőzték valahol. Fétisként ragaszkodott
férjéhez: nem tudom, megtartották-e rendelkezését, hogy a Kodály levágott hajával
megtöltött kispárnát tegyék feje alá koporsójában... Kodály úgy nyilatkozott: ha 1944ben Emma asszonyt gettóba kényszerítették volna, ő is vele ment volna. Feleségének
combnyaktörése után beköltözött hozzá a Kútvölgyi kórházba. Nádasy Alfonz tanúja
volt 1958-ban, amint Kodály, miután sablontalan szavakkal megfogalmazta feleségének
gyászjelentését, kezében e különös remekművel elindult a hálószoba felé, hogy megmutassa - Emmának... Ez az öntudatlan lépés bizonyította, hogy közös életük során
mindig megosztotta feleségével gondjait, örömeit; ítélete elé bocsátotta elkészült műveit. Szőnyi Erzsébet írja, hogy Kodály egyetlen zeneszerzőnőt ismert, a feleségét, de ő
is fölhagyott a komponálással a férje miatt.
Apró áruló jel tanúskodik Emma asszonynak férjétől eltérő ízléséről. Szemében a
Kállai kettős „sláger" volt, s Bónist is arra biztatta, ne Kodály „népdalos" műveiről írjon, hanem inkább azokról, amelyekben nincs népdal. Kodályt azonban ez aligha befolyásolta műveinek megalkotásakor.
6. Többen egybehangzóan állapították meg, hogy Péczely Saroltával kötött házassága (1959) után Kodály szemmel láthatóan engedett morcosságából, „meglágyult".
Az őt sokszor meginterjúvoló Gách Marianne szerint: „Mintha egy másik énje került
volna felszínre." Somogyi László 1962-ben néhány napot együtt töltött velük Velencé-

92

tiszatáj

ben: „Kodályt sohasem láttam olyan fiatalosnak, jókedvűnek - sőt beszédesnek! Hosszú sétáinkon, városnézés közben, nem győzött mesélni, és érdeklődni mindenről és
mindenkiről. Jókedvében még arra is volt türelme, hogy elviselje az asszonyok kirakatnézését, sőt némely szép sálra, ruhára vagy táskára ő hívta fel figyelmüket. Ha pedig valamelyik közeli kis szigetre mentünk kirándulni, akkor elsőnek ő ugrott ki
a gondolából, hogy kisegítse a hölgyeket." 1966-ban Torontóban vendéglátója, Polgár
Tibor szintén úgy találta, hogy beszédes volt, tréfálkozott, nevetett. Keresztury szerint
gondosabban öltözködött, szívesebben járt társaságba, fogadásokra, színházba is; férfitársaságban még drasztikusabb vicceket is meghallgatott, sőt mesélt.
7. Jellemző testhelyzete: otthon vagy a Zeneművészeti Főiskola tantermében áll
az ablaknál, és almát eszik, vagy elgondolkodva néz ki az utcára. Télen is „rést" nyittatott a tanterem ablakán. Máskor az ablakpárkánynak dőlt. Szeretett állni; otthon is
gyakran sétált föl-le; a vendéget ritkán kínálta hellyel; nem fogott kezet, csak biccentett. Színpadon is ezzel köszönte meg a közönség tapsát; mint András Béla emlékezett:
hajlongani őt soha senki nem látta.
8. Jellemzők váratlan nyilatkozatai. Nyolcvanadik születésnapjára huszonegy zeneszerző komponált egy-egy változatot Kodály első vonósnégyesének valamely témájára.
A neki ajándékozott partitúrákat e meglepő kérdéssel nyugtázta: Hogyan tudtak ennyiféle kottapapírt összeszedni? Tamási Áron aligha örült kérdésének: hogy van az, hogy
Pesten annyi Tamási Aronnéval találkozik az ember?... Sándor Györgyöt nyolcévi távollét és a második világháború után mindössze e meghökkentő szóval üdvözölte: Megráncosodott! Rácz Blankának az ostrom után, még az Operaház pincéjében csak ennyit
mondott: Nohát megvan! A négyesztendős hadifogság után őt fölkereső Nádasy Alfonznak meg ezt: Isten hozta, ugye megtanult oroszul? Az igenlő válaszra hozzátette: Akkor
kezdjük a munkát. Az ellenvetésre, hogy Párizsba az UNESCO ülésére ne Lajtha László
menjen ki, mert modora nyers, Kodály ezt mondta: Lajtha olyan jól beszél franciául,
hogy nyugodtan gorombáskodhat.
Ilyen és hasonló esetekből, mint Keresztury Dezső utal rá, anekdotáskönyvet lehetne összeállítani. Doráti Antal mesélte, hogy egyszer fölkötött karral, gipszben ment
órára. Kodály komoran kérdezte tőle, mi történt vele.
- Eltörtem a karomat, tanár úr.
- Hogyan csinálta?
- Leestem a lóról.
- Minek ment fel?
- Nem lehet mindig csak ülni! - válaszoltam kissé ingerülten.
Ujabb hosszú pillantás, majd Kodály:
- Hát hiszen a lovon is csak ül!
Ugyancsak Doráti emlékezett Kodály meghökkentő utasítására. Egyik hallgatójának mondta: Maga nem ismeri a zeneirodalmat. Jövő szerdáig kérem, ismerje meg.
Ifjú Bartók Béla szüleivel vendég volt Kodályéknál. Ebéd közben Kodály egyetlen szó nélkül rámutatott a felesége előtt levő zöld salátára. Erre Emma asszony tüstént
bekapta. Ebéd végén megszólalt Kodály: Csak azt mutattam, hogy hernyó mászik rajta...
Polgár Tibor ragyogó stílusban írta meg a következő, Kodályra rendkívül jellemző anekdotát. Egy zeneszerző-palánta kérte a Mestert, nézné meg kompozícióját.
Kodály szokása szerint a tanterem ablakánál állva kinézett az utcára, és hallgatott.
„Amikor a csend már kínos lett, ifjúnk bátortalanul megkérdezte, vajon otthagyhatja-e kéziratát.

1995. október

93

Ujabb hosszú szünet után Kodály - még mindig mozdulatlanul - ennyit mondott:
- Hagyja.
Az ifjú két hét után újra megjelent. Feszengve kérdezte:
- Meg tetszett már nézni a művemet?
Hosszabb szünet. Majd Kodály:
- Nem.
- Akkor... majd eljövök máskor, tanár úr... Mikor jöhetnék?
A válasz, a szokásos szünet után, úgy hangzott:
- Egy hónap múlva.
Hősünk a megnevezett határidő után ismét megjelent. A párbeszéd nagyjából
ugyanúgy folyt le, mint egy hónappal korábban. Ujabb terminus, újabb megjelenés.
Ez alkalommal a fiatalember rögtön rátért a lényegre:
- Meg tetszett nézni?
Kodály, hosszabb generálpauza után:
- Meg.
A fiatalembernek felcsillant a szeme:
- O, nagyon köszönöm, tanár úr, igazán boldog vagyok... És... hogy tetszett találni, milyen a darab?
Mamutszünet. Egy légy zümmögött a szobában, akkor mennydörgésnek tűnt.
Amikor elhallgatott a légy, némi további szünet után Kodály megköszörülte a torkát,
és - mozdulatlanul - ennyit mondott:
- Rossz..."
Nádasdy Kálmán azt mesélte el, mint segített Kodálynak a Lövölde téren dinnyét
vásárolni és hazavinni hűvösvölgyi házukig. Ferencsik János közös szegedi útjuk alkalmával ebédnél kapta Kodálytól a fenyegetést: itt maga máma nem fog bort kapni!
Fasang Árpád meg a moszkvai zeneiskolások hosszúra nyúlt zeneakadémiai hangversenyéről írta meg, hogy Kodály éppen az ő Adagiójának elhangzása előtt kelt föl, hogy
hazainduljon, mert pontosan egy órakor szokott ebédelni. Fasang Árpád a lépcső alján
érte utol, és kérte, jöjjön vissza. „Nem megyek - mondta csöndes elhatározottsággal
Kodály - , nagyon hosszú, kilenc és fél perc. Kérlelőre fogtam a dolgot: Ez a kislány
kétezer kilométert utazott ide, hogy a tanár úr jelenlétében eljátszhassa az Adagiot. Ha
megtudja, hogy a tanár úr mégsem hallgatta meg, szomorú és csalódott lesz.
Kodály végighallgatott, azután sarkon fordult, és visszajött a páholyba, egyetlen
további szó nélkül."
9. Nem csak anekdotákat, hanem - mint Keresztury megfigyelte - aforizmákat is
össze lehetne gyűjteni Kodály megnyilatkozásaiból, így ki lehetne mazsolázni ebből az
emlékezéskötetből. Ilyeneket: Ha valami gondjuk-bajuk van, menjenek egy órára a szabadba! Németország eltakarja előlünk a Nyugatot. Hangulat ellen nincs argumentum. Akkor erős és nagy egy nemzet kultúrája, ha felismeri élő nagyjait. Lassan élj, tovább élsz! Inkább egy jó keringő, mint egy rossz szimfónia! Zenéről ilyen sokat írni vétek! Jót vagy rosszat, csak írjanak az emberről. Mennél rövidebb, annál jobb.
10. Bámulatos volt tudása és a memóriája. „Amit aztán Kodály egyszer olvasott
vagy hallott, azt soha nem felejtette el" - tanúsította Somogyi László. Óráin zeneművek százait idézte - fejből. Sokan fölemlegetik, hogy Kodály évek múlva is emlékezett
apró zenei részletekre. Egyik hallgatója ősszel bemutatott dallamkísérletét februárban
csekély változtatással újra előadta. Kodály nemcsak fölismerte a régit, de el is játszotta
zongorán, és megmutatta, melyik változat miben jobb a másiknál. Sugár Rezső emlé-

94

tiszatáj

kezett hasonlóra: „Egyik utolsó éves növendéke vonósnégyest hozott az órára, de mint
mondotta, az utolsó tétellel nem boldogul. Mire Kodály: az a vonósnégyes, amit a második évben hozott, karakterében menne hozzá, csak hangnemileg nem illeszkedik."
Szokolay Sándort azzal intette meg, ne üljön tavalyi díján, pedig egy fiszt, egy bét meg
egy ütemváltást már akkor is elvétett... Sebestyén Andrástól fölvételi vizsgán ugyanazt
az Ady-dalt kérte, amelyet hónapokkal korábban Debrecenben hallott tőle. Amikor a
141. zsoltár megzenésítésére kérték, kapásból válaszolt: nem jó, mert túl rövid, és sok
benne a szinkópa.
Nyelvtudása is kivételes volt. Több európai nyelven, latinon, görögön kívül - véletlenül derült ki - szlovákul is beszélt. A prágai hanglemezszínház művészeti vezetőjét
szlovákul világosította föl a félreértett Psalmus igazi tartalmáról.
Csodálatos volt bizonyos dolgokban gyakorlati érzéke és tudása. A szőlőtermelő
Antal Györgyöt ő helyesbítette, hogy bora nem hamburgi, hanem homburgi muskotály. Praktikus tanácsokat adott tanítványainak. Vargyas Lajost azzal indította el népzenekutató útjára, hogy vigyen magával gyertyát és olyan ceruzát, amelynek a másik
végén radír van. Illyés Gyulának is, Bors Irmának is elmagyarázta, hogyan kell legkisebb fáradsággal hegynek föl kapaszkodni. Az alma - úgymond tanítványainak - segíti az emésztést; magostul kell enni, mert jód van a magjában. Naponta két órát mozogjanak a szabadban. A hangverseny kívánatos időtartama nyolcvan perc; ennél több
fárasztja a hallgatót. Galyatetői látogatóit nem engedte el anélkül, hogy a nagyszálló
medencéjében ne ússzanak. Sulyok Imrének elmagyarázta, Galyatetőről lefelé menet
hol talál finom málnát.
11. Ellentmondásokat olvasunk makacsságáról és engedékenységéről. Gulyás
György szerint műveinek előadásakor soha nem ragaszkodott túlságosan a metronómhoz. Vele ellentétben Antal György arra emlékezett, hogy a tempó mindig a vesszőparipája volt. A Kállai kettős improvizáló előadásmódját nem utasította el: így sem rossz
- mondta Lugánóban a cimbalmos játékára. Az Állami Népi Együttes klarinétosának
panaszára, hogy szólama játszhatatlan, mert nincs szünet, nem lehet levegőt venni, igazat adott neki, és beírta a kért szünetjeleket. A név szerint nem említett énekesnőnek
hasonló kérésére „mosoly és harag nélkül" az volt a válasza: akkor fulladjon meg.
Volt önkritikája. Ferencsik megkérdezte tőle, egyik művének bizonyos helyét
hogy kell játszani. Kodály nézegette, majd őszintén bevallotta: nem is tudom, mit írtam
itt. Igazat adott Ferencsiknek, a kérdéses helyet kijavította. Eleinte ellenezte a békéstarhosi zeneiskolát; utóbb legnagyobb támogatója, védelmezője lett. Összegyűjtött írásainak Visszatekintés (1964-89) címmel megjelent gyűjteményét szigorú időrendben
óhajtotta; ám engedett a szerkesztő Bónis Ferenc érvelésének, hogy életművének nagy
témái egészet alkotnak, s csak ezen belül célszerű az időrendi közlés. „Kodály nagyságának egyik jele, hogy nem ragaszkodott feltétlenül saját elképzeléséhez" - írja Bónis.
Azt is megengedte neki, hogy korábbi írásait rádióbeli fölolvasásra átdolgozza.
12. Áz emlékezések számos zenemű keletkezéstörténetének érdekes forrásai. így
a Marosszéki táncok-nak, a Cinka Panná-nak, a Zrínyi szózatá-nak és a Missa brevis-aék.
13. Az is Kodály arcképéhez tartozik, hogy azoknak a testületeknek az ülésein,
amelyeknek tagja volt, rendszeresen részt vett. így az Akadémia anyanyelvi bizottságában is. Nemcsak a jó magyar kiejtést szorgalmazta, de számos nyelvhelyességi kérdésben is következetesen állást foglalt. Ahogy kottáiban jelölte a rövid zárt é-t, úgy szorgalmazta „helyesírásunk kitagadottjának" megmentését - Lőrincze Lajos kételyei, sőt
ellenvéleménye ellenére. Szót emelt latin jövevényszavainknak német mintára való meg-

1995. október

95

csonkítása (null, kultúr-) ellen. Hatására jó ideig kultúrház helyett művelődési ház,
kultúrpolitika helyett művelődéspolitika jött divatba, de mára sajnos mindez feledésbe
merült. Ahogy az énektanítás, a nyelvművelés is elfeledkezett Kodályról. Ma újra járványként terjed nemcsak a kultúr-, hanem a szóval meg a -féleség, az úgy tűnik meg az
egyfajta és az olyan nyakatekert fogalmazás, mint a szeretném kívánni... Kodályt nem
feszélyezte, hogy őt köszöntik, félbeszakította a szónokot: Csak szeretné kívánni? Hát
nem kívánja? A sok szeretném remélni hallatán is megkérdezhetnénk: nem reméli?
14. Az első (1978) és második (1980) kiadás még nem tette lehetővé, hogy az emlékezők szóljanak Kodálynak és a hatalomnak viszonyáról. így csak egy-egy apró mozzanatból szűrhetünk le tanulságokat. Pl. azt, hogy 1950-ben Debrecenben pártutasítás
volt: a Székely fonó sikere ellenére sem szabad Kodályt a színpadra fölvezetni, hogy fogadja a tapsot. „Nem haragudott, amikor ezt megtudta, csak bölcsen mosolygott" emlékezett Versényi Ida. Aczél György meg azért feddette meg Fasang Árpádot, amiért eltúlozták Kodály ünneplését 75. születésnapján. Ugyancsak Fasang rögzíti le, hogy
Kodály 1956-ban részt vett a fogadáson Nagy Imre hatvanadik születésnapján. Fényképek tanúskodnak erről.
15. Ha nem csak névmutató és a Kodály-művek címmutatója szolgálná a gyűjtemény minél könnyebb kiaknázását, hanem helynév- és tárgymutató is, könnyen össze
lehetne gyűjteni más, ismétlődő tárgyakat is. így pl. a himnuszügyet vagy Kodály állam-elnökségének tervét is. Kár, hogy a névmutató kihagyta a csak vezetéknéven említetteket, pedig az ilyenek kiegészítése többnyire nem okozott volna gondot, és az effajta nevek (pl. Gémes Lajos, Jeszenszky Sándor, Kozák G. József) teljesebbé tehették
volna a kötet névanyagát. Hálásak lettünk volna a szerkesztőnek, ha néhány helyen
jegyzetben megmondja, hogy a körülírásban kiről van szó, s így még több név szolgál-'
hatná a keresőt. Nyilván nem csak engem, hanem minden olvasót érdekelné, kicsoda
Comensoli Mária zongoraművésznőnek hegedűművész fia; avagy kire célzott Kodály,
amikor azt mondta róla, hogy a „magasabb szeszfokot" a nevében hordja? Nem mindenki tudja, hogy a levélben emlegetett Annié - Tóth Aladárné Fischer Annié. Weöres
Sándor itt Kodály hatásával magyarázta A galagonya című híres versének ihletését, s ezt
hitelesíti a kézirathasonmás alá írt szöveg is: „Kodály ihlette ritmustanulmány". Valójában Weöres másutt elismerte, hogy e versének ritmusképlete Erdélyi Mihálynak ismert nótáját (Országúton hosszú jegenyesor...) követte.
Itt-ott a kutatást is gyarapíthatta volna magyarázataival a szerkesztő. Polgár
Tibor kérdésére, hogy ki Kodály dalának, a Nausikaának (1907) szövegírója, Emma
asszony bosszúsan ezt válaszolta neki: egy nő, aki el akarta venni tőlem Zoltánt. Alighanem Bálint (1906-ig Bauer) Aranka, a későbbi Szél Jenőné (1885-1944?) lehetett.
A Nausikaa kottáiról, lemezeiről máig hiányzik a neve.
Bevált Bónisnak az a rendezési elve, hogy az emlékezéseket a bennük rögzített
legkorábbi Kodály-emlék ideje alapján közölte. Az első emlék Molnár Antalé 1905-ből,
az utolsó a filmrendező Kis Józsefé 1965-ből. A legidősebb emlékező, Happ József
1885-ben, a legfiatalabb, Andor Éva 1939-ben született. Hárman (ifjabb Bartók Béla,
Kristóf Károly, Szőke Péter) a nyomdai munkálatok alatt, 1994-ben elhunytak.
Az első kiadás 35, a második 54 emlékezése után e harmadik 80 tükörben mutatja
meg Kodály alakját. Az emlékezők rövid bemutatását a kötet végén kapjuk; célravezetőbb lett volna, ha mindjárt a nevük alatt, kopfként olvashatnánk róluk, sőt azt is, mikor mondták vagy írták. Az első kiadásban ez nem volt kérdéses, hiszen az emlékezés
többsége, huszonhat, 1977 októbere és 1978 áprilisa között a rádióban hangzott el.

96

tiszatáj

16. Kodályról az első és máig egyetlen monográfiát Eősze László még a hangok
nagy tanárjának életében, 1956-ban írta. Azóta további két kiadása (a harmadik 1971ben) jelent meg, és bár gazdaságosan, hitelesen foglalja össze az életművet, mára mégis
elérkezett az idő újabb, nagyobb szintézisre, olyanra, amelyet már nem feszélyez, hogy
Kodály olvassa a róla írtakat. Ehhez és addig is Kodály megismeréséhez nélkülözhetetlen forrásmű és minden érdeklődő számára élvezetes olvasmány a Kodály-emlékezéseknek ez a gazdag tárháza. (Püskt, 1994.)

0 i L & v k

ESZJRL'

Néhány szerzőnkről: BESZÉDES ISTVÁN az újvidéki Új Symposion
főszerkesztője volt, jelenleg Hódmezővásárhelyen él. CSEH KÁROLY
Mezőkövesden tanár. MÓSER ZOLTÁN fotóművész - felvételeivel és
írásaival - régóta jelen van a Tiszatáj lapjain. Iróportréiból ez év nyarán
a Petőfi Irodalmi Múzeum rendezett kiállítást. KABDEBÓ TAMÁS az írországi Maynooth egyetemi könyvtárának igazgatója. TAMÁS FERENC
- októberi diák-mellékletünk szerzője - Budapesten középiskolai tanár.
Költő, irodalomtörténész, „Magyar irodalmi kalauz Szent István intelmeitől Petőfiig" c. könyve 1995 őszén jelenik meg.
x

Lapzárta után kaptuk a hírt, amelynek érkezését hónapok óta
rettegtük: súlyos betegségében elhunyt drága barátunk, folyóiratunk
szeretett munkatársa, B A K A I S T V Á N költő. Élt negyvenhét évet,
alkotott megkerülhetetlen életművet, mégis teleíratlan fehér lapok
gyászolják, s gyászoljuk mi, barátai, munkatársai, olvasói.
A költőtől és baráttól novemberi számunkban búcsúzunk.

