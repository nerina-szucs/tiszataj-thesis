6|3

É V F O LY A M

Tornai József,

Gábor Miklósról
1 andori Dezső
(Bálint Péter,
Tóth Ákos írá
Tanulmányok
»sztolányi
íről és
gyuláról

i
2009. januar

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT

A szerkesztőség tagjai:
A N N U S GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány ,
a Nemzeti Kulturális Alap és
a Magyar Szak- és Szépirodalmi Szerzők és Kiadók Reprográfiai Egyesülete
támogatásával.

A!
111 <1. X1 C

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

rica

Nemzeti Kulturális Alap

internet: www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 500 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXIII. ÉVFOLYAM, 1. SZÁM
2009. JANUÁR
TORNAI JÓZSEF: Szabó Lőrinc arca; Az ember-őrült; A csipkés homály mögül; Az áldozati vér ..............................

3

TANDORI DEZSŐ: I. szerencsétlenkedés (Az „Ugye-MiMost-Sehogy” [Evészers; észévers; szévr]); Egy
„Kosztolányi”-meg-utánnyi .....................................

6

SÁNDOR IVÁN: „A művészet karakter és bátorság dolga…”

12

SIMAI MIHÁLY: Ballada S. M. esendőségéről; A zuhanás
zenéje; széttéphető szerelmesvers; öninterjú; A „majdnem-jó rím” sorozatból .....................................................

20

KÁNTOR ZSOLT: A Gesamtkunstwerk erudíciója; A klaviatúra bársonya; Juhász Ferenc mint elbeszélés ......

24

SÁRÁNDI JÓZSEF: Fordulópont (Ady köpenyében); Álom
a börtönben; Fidji; Közmegegyezés; Szavak tremolóban; Ami most kint történik; A „BÉKE” érve .............

27

VILLÁNYI LÁSZLÓ: legyen mibe; titkos kert; mindig balra;
akárha esővízzel; vinne álmodba; egymáshoz igazodnak ...........................................................................

33

Tandori Dezső 70
BÁLINT PÉTER: Woolf-műrajz helyett, a „gépverőinas” műhelyében; Töredékek Tandori Kilobbant sejtcsomókjáról ................................................................................

36

TÓTH ÁKOS: Egy pillanat (emlék)műve (Tandori Dezső:
Napfény egy üres szobában) ........................................

45

TANULMÁNY
GINTLI TIBOR: Anekdota és modernség ..............................

59

LAPIS JÓZSEF: Ismeretlen ének (Halálalakzatok Kosztolányinál és Dsidánál)........................................................

66

ÖRÖKSÉG
PÉTERFI GÁBOR: Temetés Rákosi parancsára ....................

77

KRITIKA
IMRE LÁSZLÓ: Bálint Péter: „Végbúcsúmat tiszta szívvel
fogadjátok” (Csokonai naplófeljegyzései) ..................

88

KOLLÁR ÁRPÁD: Koncz István, az átértékelő ......................

91

GÖNCZÖL ANDREA: Ferdinandy György: Csak egy nap a világ ..................................................................................

99

MŰVÉSZET
NIKOLÉNYI ISTVÁN: Szegedi Szabadtéri Játékok 2008 (Musicallufik) ...................................................................... 101

Szerkesztői asztal ............................................... a belső borítón

ILLUSZTRÁCIÓ
KESERÜ ILONA: Vezekényi csata 1652 című festményének
részlete a címlapon
TANDORI DEZSŐ rajzai a 11., 32., 35., 44., 65., 76.
és a 90. oldalon

T ORNAI J ÓZSEF

Szabó Lőrinc arca

Egyetlenegyszer életemben
Szabó Lőrincnél ebédeltem.
Hogy mit? Vakító zavaromban
amit elém tett illatosan
Nagyklára, csak rágtam-nyeltem,
székem a költő-férjjel szemben.
Ő egy fordításról mesélte,
hogy próbálta meg a vers mélye,
„mert tudod, olyan, mintha boncolsz,
amíg keresed, hol jó, hol rossz
a magyar szó, a kép, a mondat,
hogy kiválaszthasd a legjobbat.”
Én ezer-versű kezét néztem
az ablakon nyílazó fényben,
ablakon túl a pasaréti
fenyőket. És kezdtem félni:
nem őrizhetem meg agyamban
abban a pontos, változatlan
formában a pille-percet
átbűvölő Szabó Lőrincet,
ahogy az időt visszatartja
a mongol ős varázsló-arca.

4

tiszatáj

Az ember-őrült

Már nem ábrándozol megváltókon,
belédégették a HOLOCAUSTOT, GULÁGOT.
Ázsiai tankok a szemed előtt
röfögték szét a szabadságod.
A burjános gépkertek szemfényvesztéseit
fölcserélték INFORMÁCIÓ-CSODÁKRA.
De az adat-lápok zsombékjai között
tovább él dinoszaurusz-elődöd árnya:
képmutató, hazug, gyilkol, háborúzik,
égő áldozata rakéta-oltárán hever,
ömlenek hírek gyermek- és nő-hekatombákról,
de nem JAVÍTANAK a homo sapiensen semmivel,
ahogy művészet, tudomány, filozófia, vallás
is. „úgy segített, hogy nem segíthetett”.
Természetünk kifortyogta a fejlődés-fazékból
a legfertőzőbben OCSMÁNY BETEGET.
Az ember-őrült dicséri dög-eszméit,
atombombáit, kilöki agya csillagát.
Nézik-e ezt az ÚJ OIDIPUSZ-MÍTOSZT
hélium-szemükkel a galaktikák?
Kiszabadulhatsz-e a LECSUKLÓ BOLTÍV
rángatózásából, szivem?
Légy néma, hűvös és megmeredt kő:
űr-türelmesség, győzelem.

2009. január

5

A csipkés homály mögül


A szépség megbújik az undor mögött,
mátyásmadár és feketerigó a diófa lombja mögött,
öregség a gyerekkor mögött.
Minek a halálunkat tagadni,
mikor a gyönyör fürtje is itt van?
Imádkozhatsz, káromkodhatsz,
semmi sem elég jó érv az évek ellen.
A virágok is boldogtalanul indulnak
nyár végén valahova a kerteken túl.
De te itt hajtod föl a poharad
könyveid szélnek nyitott ablakában,
míg a függönykarika csörög és a csipkés homály
mögül a kép föllebben.

Az áldozati vér


Minden nap vers. Álmomban
gyújtják ki hús-csillagukat a lányok.
Van-e bennem annyi szörnyűség,
hogy öreg testemből virágporos záport
fordítson az ég?
Magasba emelik az istenek a hegyi
oltár fölött az áldozati vért.

6

tiszatáj

T ANDORI D EZSŐ

I. szerencsétlenkedés
A Z „U GYE -MI -MOST-SEHOGY ” (EVÉSZERS; ÉSZÉVERS ; SZÉVR)


Ízetlen (túl ízes stb.) ne legyen. Ím, e’.
1975–76-ban
nagy bátorságot kellett összeszednem hozzá,
hogy medvéimről (úgynevezett medvéimről, erről az
alakuló nagy összetartozásról, e tragikus összetartozásról) írjak. Egy röhej, félhettem, az leszek.
A mennyezet és a padló c. kötetemet (van emlékem
az alakulásról) tkp. le is szarták mérvadóan,
elindítva engem (hol? kik? s így kit, persze?)
egy oly úton, mely – mit mondjak – a kilencessel
végződő évmicsodák fordulóival, 19979, -879, -99,
várhatóan azért 2009 már nem, de ennek az évnek
halál-felé múlása az ára, volt, lesz, mondom
(naná, „mondom”, ez történik itt), tehát mely
oda vezetett, mintha az 1983-as A feltételes
megálló verses-rajzos kötetem (ah, Kálnoky hangja
ez most, a keserű mélyhumoristává vált nagy elégikusé,
mit mondjak: ezt mondom, utána – jó, felejtsük –
a KOPPAR KÖLDÜS (hiába, hogy emlegetve van),
a Vagy majdnem az jobbik fele, a Magvető-dosszié-és-verskötetek, viszonylag azért mégis jó versek, mit soroljak kiadókat, inkább azt sorolhatnám
fájón, ki mindenki hagyta (olvasás helyett) az írást
is a később itt említendő T. F.-re, hát kesernyés
vicc, régiesen elégya, elegya, elegye, hogy annak kell (öjn!)
megörülnöm, hogy (ne hugyozz, fiam!) T. F. (jaj,
femeg, jav., demekö, zavarban vagyok, de megköszöntem
neki, de meg, +, plusz) örülnöm, hogy nem plusszmackókkal
(plüss, írd plüssben a + jelet, fiam) csupán
hoznak párba az első két verseskötetem

2009. január

7

(nem is távollétben, ja, való, de hogy a való jó?
olcsó vicc) elismerése „mellett” (ld. német:
„mellé ment”, ging in die Hose usw.), egyszóval
A komplett Tandori – komplett ez? révén kellett
megkapnom a Mozgóban, amire, kiderült, 25 éve
– in.! – vártam, és nem az, hogy mozsharmidzgédévesvagyog
nyárvan, mert Kosztolányi 51 után meghalt,
és én 79 leszek, bocs., 69, azaz majdnem 70.
És egy ilyenre vártam, mert ez egy ilyen világ volt,
és még csodálkozik valaki, ha életemet rémálomnak
nevezem. Nem, abszolút nem a kerti székben mellettem
alvó feleségem, sok jóbarátom jót akaróm, dió, mogyoró,
mák, rogyófák stb . tették, nem is a kiadók, lapok,
nem, senki külön, küllőn nem tette, napként v. kerékként
forogva rémálommá az életemet, hanem én,
én vagyok az életem, ezért rémálom.
Egy–francokat–csak „érdekel” (érdekel is meg nem is,
és most már, némely csudás illetők jóvoltából
tényleg mit is érdekelne az irodalomértékelés maga),
és ennek a kijelentésnek a befejezése sem vonz.
Érdekel és nem érdekel. Amivel ez az úgynevezett eszszévers elindult, hát nem az, hogy majd ha meghalsz,
Tandorikám, lesz nagy Akadémia, minden (látom Petri
Gyuri sorsát, de még az engem oly gyakran zrikáló
drága Ottóét is, na, kösz), nem, hanem hogy hol volt itt
integrálva Joyce a maga idején, Wittgenstein (jó, ő
vitatható, francokat vitatható, csak mondom), Szentkuthy (máig alig), Szép Ernő (takaros színi műveit
kivéve, na ja, a takaros színi művek!), de másutt
is: hogyan halt meg Kafka, itt J. A., hanem
ezek az emberek nem is arra voltak, hogy ne ez
legyen velük, arra voltak, hogy ez legyen velük.
Ahogy én december 7-én 2007-ben ott álltam azon a
színpadon, örülve, hogy fel tudtam kapaszkodni
(túl sok mindenem rossz már, nehézkes, légzésig,
s főleg a vágyig, hogy eme dec. 7. után én már
bárhová is menjek), végignéztem a nem látott közönségen,

8

tiszatáj
függetlenül mandátumaiktól, de anélkül is, micsoda
rangok, emberek, teljesítmények, meg a színpad mögött
is, és azt éreztem: öcsi (fiam), te itt nem fogsz
viccelni, panaszkodni sem; az más, hogy elmondtam,
3-szor meghaltam majdnem a közelmúltban, és ahogy
visszajgazolt a téve azót, vki egyszer, azt mondja
(persze, hogy mondja), majdnem meghalt, és azóta tő kmás
az élete, nekem min. 3xmás, v. többx. Persze, mondhatnám,
az istenem kegyeltje vagyok, most akkor mi van,
esztétáktól, kritikusoktól vártam volna (vártam volna!
de ezen legyünk túlnan, volt sok szép szó elég, azért)
sors kegyét (sors kegye volt). Életben maradtam
megannyi (3x pl.) baleset után, egész életem
balesetsorozatai után (ezért rémálom?) etc., nem,
nem, ezért rémálom.
Azért rémálom (életem; és ez
nem önismétlés kivételest), mert végre rájöttem,
mi számítana: életem legközvetlenebb (nem okvetlenül
emberforma, inkább térforma, a medvék, a rendetlenség
egésze a szobámban, szobáimban)…je, legközvetlenebbje,
ezzel kéne legalább 70 évig még foglalkoznom,
hogy az unástól kirohadjak belőle, kellene oly
„igénytelenséggel” (hah!) élhetnem, hogy tényleg ne
éljem, ami nem igényem, már nem félve, hogy egy röhej
leszek medvékkel, kártyabajnoksággal,
ne legyen egy rémálom, hogy bármikor meghalhatok…
„bárki meghalhat, te mondtad, Kosztolányi 51 évesen etc.”,
persze, de én
azt mondom,
ha valakibe az beköltözött,
és én márezt rég írtam (meg fogok halni… a besötétített
szobában), deazdumavolt, ez nem duma, ez magaarémálom,
és az emberek: ha beszélgetek bárkivel, vagy lenézi
„gondomat” (nem gond!), vagy érintkezésünk még azt sem
engedi, hogy arra gondoljak: életem egy rémálom,
mert belém költözött, hogy stb., stb. Visszacsatolásra.
Ez a setöbbi adta meg a végszót. Hogy én „már” az 1976-os
könyvben odastilizáltam medvémnek, hogy „Ugye, mi most sehogy.”

2009. január

9

Mely az Eliot-féle kezdet-és-vég művészeti elvéhez
vezet vissza. Mivel is akartam kezdeni. (Amihez képest
fölösleges zezazezaz egész versezet. Jó, Eliot azért
nálunk is idejében kritikailag megvolt.) Legyen legalább
sehogy. Nem az, hogy „sehogy ne legyen”. Nem, hogy „úgy
még sosem volt, hogy valahogy ne lett volna”. Nekem elég
lenne, ha (az egyre kevesebb, nekem) mindenféle megvan, és
sehogy van meg. Legyen sehogy-módján, de legyen. mondom,
a hangsúlyon múlik minden, legyen sehogy. És ezt épp
én mondom, aki nem a szóbeliségé akarok lenni.
Egy rémálom volt sok szóbeliség. Dec. 7-én rendbejött ez,
fejről talpra, talpáról fejre állt az óra, kész, rend.
Vagy ha ez túlzás…jó, még nekem is túlzás, de mi
nem az? Nem viccelek, rengeteg viccet írtam
fel azóta is, majd másutt, máskor. Köszönet Kormos
Pistának és társainak az Első Ének c. könyvért. Köszönet
az újvidéki HÍD-nak, hogy hozhatták 1966 körül
az első „érvényes” verseimet. (Megj. a „Hamlet”; több
benne a zsenge, mint a máig vers vers, de a máig vers
versekkel máig kevés az azonosulás, mit esznek rajta
akkor? S így tovább.) Nemes Nagy Ágnes, tanárom: csak élni,
élni, élni csak, nem pontosan idézem, élni lélegzettelen
(na, azt azért ne, azt tapasztalom, milyen nem jó),
étlen (létlen?), egyedül (sem jó!), de amit változtatni
bírtam: Ottlik („léhán”?): „Semmi sincs sehogy.” Frászt.
Ld. fentebb. És Witti: „Ami úgyis véget ér, azért mégis
el kell kezdeni. Aki véget ért, már azt se tudja, kedd,
jav., kezdte.” Keddjét meg pláne nem… de leállok. lesz se.

10

tiszatáj

Egy „Kosztolányi”-meg-utánnyi

Milyen is volt az a csodás nyár,
amikor sehova se jártál,
alig telefonáltál?
Nem ültél senkivel le szembe,
hamis fontosságod ne lenne?
Ha tesz, ez mit sem tenne.
Tettél-vettél. Nekieredtél,
ma már ilyet de nem szeretnél!
Taxiból káposztáscvekiztél.
Meg egyebek. Most, hetvenedre,
mennél Hatvanba, más helyekre?
Menne, de csak valami, nem te.
Minden napod külön megoldás
feladata. Beledre korgás,
ha jön, az tiszta áldás.
Ahogy magad-utána nézel,
a szar – öröm volt mindig! – vészjel
ma már: még mi kávé? bor? étel?
Milyen is volt csoda-időd? Se
utána, se annakelőtte.
Nyúlt múlt jelen-rövidülőbe.
Kedveled-e a kismosást még?
Nem röstelled a rímet rá: rég.
Vagy a sorok döccentét.

2009. január

11
Kedves madarad, kedves medvék
mintha idomod ismételnék,
versidomod, nem mind több ficamod,
ordíttató görcsöd, a jelzők
versbe-jöttét, halálos szellők
suhantát, bár ez útkereszt-zöld.
Tört vállad, megnyomorodott
kezed, befeketült karod,
szerencséd – meddig? – áldhatod.
Le nem ülsz, senki így ne lenne,
bámulsz az üres végtelenbe:
jaj, az se lenne.
Kettőspont két fele elnézve,
sakk és matt. Jaj, ne lenne vége,
nyitni se kéne.

12

tiszatáj

S ÁNDOR IVÁN

„A művészet
karakter és bátorság dolga…”1

Három szereparc
Három kép, három szereparc.
Nemcsak a szerepek jelennek meg előttem, miközben szembenézek a képekkel, nemcsak a szerepeket játszó színész arca.
„A fénykép, mint a tárgyakról visszaverődő fénysugarak rögzítése, nem csupán a valóság értelmezése, hanem a valóság nyoma”, írja Susan Sontag.
Gábor Miklós három szereparca őrzi az Idő, a Sors, a Történelem nyomát.
Az egyik arc: fotón. Évtizedek óta őrzöm íróasztalom fiókjában.
A másik emlékeimben él több mint fél évszázada. A harmadik tusrajz negyven éve szobám falán.
Az emlékezetemben őrzötten rongyos ruházatú fickó halad gyerekcsapat élén. Régóta
kóborolnak. Országutakon, tanyákon, mezőkön.
Csapat követi az élen haladót. Mint Bokát a Pál utcai fiúkban? Nem Boka. Magányos.
Hányaveti. Vad tekintetű.
Háborúból jönnek. Romvárosok. Halottak. Éhezők. Szállás, élelem, jövő nélküli árvák
kóborcsapata.
1946. Radványi Géza filmje: Valahol Európában. A főszereplő Gábor Miklós.
A második kép: tusrajz a falon. Hozzátartozik az otthonomhoz, a könyveimhez, a kéziratlapjaimhoz, a töltőtollaimhoz.
Feszes, zárt portré. A hajszálak mint a koponyavarratok. Kemény vonalakkal, az orr,
a száj, az előremeredő áll. A tekintet uralja az arcot. Befelé pillant, önmagában kutat, énjének feltárásra váró ismeretlenjét keresi.
1964. Füst Milán Henrik királyának tusrajza Szász Endre legjobb korszakából.
A harmadik (valóban) fotó. Vak férfi. Semmit nem láthat, holott mindent lát. A színpad sarkába kuporodik. Nincs trón, nincs emelvény. Pedig: király. Felsőteste kissé jobbra
dől. Mintha hallgatózna, hallana is. Miféle hangokat?
Szophoklész Oidipusz királya. Amilyennek játssza a Madách Színházban, amilyennek
húsz évvel később rendezi fiatalok társulatával, amilyennek naplóelemzésében leírja a kilencvenes évek közepén, amikor már tudja, hogy az ezredforduló kultúrájából kiveszett az
önfelismerés, eltűnt a katarzis, amikor felismeri, hogy Oidipusz ugyan meg tudta fejteni
1

Részlet a szerző a Kalligram Kiadónál megjelenő, Féner Tamás fotóival illusztrált Gábor Miklós
arcai, szerepei című kötetéből.

2009. január

13

a Szfinx rejtvényét, de azt nem ismerte fel, hogy mi az ember, milyenek a Sors esetei,
amelyeknek a halandók ki vannak szolgáltatva.
Gábor Miklós pályája, életműve alámerülés a korkáoszba, hogy átjusson rajta és színművészetté formálja. Életében, szerepeivel a századközép háborújának roncsvilágából indul, és az ezredforduló végső kérdéseihez érkezik el.
Ravatalánál 1998 júniusában az őt, a művészetét legjobban ismerő rendező, Ruszt József búcsúztatta: „Nemzedékünk különösen megkínlódott élménye, hogy az Idő nagy gomolyagáról lefutott a szál és a folyamatosság mostanság valahol megszakadt. Történelmi
lépték szerint ez ugyan így természetes, de az élményt valóban megélni már nem annyira
az. Az emberi természet talán a nyelv kialakulása óta nemigen változik. A körülmények
változnak, de velük nem az ember természete, hanem csak viselkedése változik meg. E folyamatnak hű tükre és lenyomata a művészet, és benne a színház, az Idő játékos élet- és
cinkostársa. Ahogyan Gábor Miklós 1963-ban Hamlet-naplójában fogalmazta: »A művészet karakter és bátorság dolga. Fel kell készülnünk rá, hogy váratlan, esetleg megdöbbentő eredményekhez jutunk, kétségessé tesszük magunk előtt a világról és önmagunkról eddig kialakított nézeteinket.«”
Ruszt József a ravatalnál ehhez hozzátette: „Olyan életművet hagyott maga után,
amelynek értékelése, gondozása, sőt átörökítésének kötelességteljesítése mutatja meg, mit
is kezd majd az Őt követő nemzedék ezzel az eredendő kérdéssel: »Aztán mi végre az
egész...«”
Tükör előtt
Ismerünk rendezőket, akikben a színész halványul el, színészeket, akikben a rendező, írókat, akikben a zenész, festőket, akikben az író.
Nemrégen jelentek meg Pierre Paulo Pasolini ifjúkori regényei, s ezzel kezdetét vette
a Kalligram Kiadónál a világhírű filmrendező írói életművének kiadássorozata. Pasolini
írói, esszéírói életműve mindeddig lényegében ismeretlen volt, olyannyira uralták pályáját
a filmjei.
Gábor Miklósnak nyolc könyve jelent meg. Az irodalmi világ nem fogadta be íróként,
pedig prózanaplói, naplóesszéi, regényes korszakleírásai jelentősek. Énje, pályája, önmagával folytatott küzdelmei tárulnak fel bennük. A szerepjátszások titkai. Nemcsak a színpadon, a hétköznapokban is. Kevés művész volt a huszadik század második felében ilyen,
a kegyetlenségig nyílt önmagával szemben is.
Amikor már az ország legelismertebb, legsikeresebb színészei közé tartozott, akkor is
arra vágyódott, hogy íróként is felismerjék, és szenvedett az elismerés hiányától.
Könyveiben feltárul fél évszázad magyar színháztörténete, az ő személyes története.
Ezekből a vallomásokból, fragmentumokból ismerhetjük meg színészete előtti fiatalkorát,
a családi miliőt, alkatának formálódását, a szerepjátszó Én kialakulását.
Szerény öltöző. Egérlyuk. A mennyezetről belógatott gömbformájú, csúnya lámpatest
fénye csak a smink asztalkát világítja meg, előtte a magányos széket.
Balra szekrény, oldalán, tetején kellékek, köntös, koronák. Elöl jobbra a nyitott ajtó,
zárjában a kulcs. Az ajtóval szemközti kopár falon ósdi fűtőtest, műanyag párologtató.
Inkább cella, mint művészotthon.
A tükör előtt az asztallapon parókatartó, éppen rokokó parókával.

14

tiszatáj

Gábor Miklós öltözője a Madách Színházban a hatvanas évek elején.
A színészi Én és a szerep előadás előtti egymásra találásának mindennapos helyszíne.
A kisfiú, a fiatalember még nem ebben a határhelyzetben él. De már gyermekkorától
önszeretetben, öngyűlöletben, családszeretetben, családgyűlöletben. Még nem vezet naplót, de rövidesen eljön az idő, amikor már úgy figyeli önmagát, mintha évekkel a színészpályája kezdete előtt „öltözőtükre” előtt ülne.
„Ez az én történetem, hisz történet ez és nem is csak afféle belső, lelki történet, belekeveredtem én alaposan a világba... nemcsak színész közszereplő reggel, este, piactéri bohóc, közszemlére kitéve, de itt volt a családom is, feleségem és gyerekem is volt, mint egy
felnőtt férfinak, aztán két mama, vagy ahogy vesszük, két anyós, családapa is voltam, afféle családi közéletet is éltem, holott kisgyerekkorom óta gyűlöltem a családi életet, érzelmi
életem ettől lett olyan ellentmondásos, ma se tudnám például megmondani, szerettem-e
vagy éppen gyűlöltem-e apámat, anyámat. Apám hatalmas ember volt, vagyis volt hatalma, nemcsak én felettem, nemcsak anyám felett...”
Az apa „fura, groteszk” magánya foglalkozásával is járt. Mozitulajdonos volt Zalaegerszegen. Nem tartozott sem az értelmiséghez, sem a hivatalnokréteghez, az iparosok kasztjához sem. A magányát, a „nevetséges kis elhivatottságát”, amivel a legkülönbözőbb műfajú és értékű amerikai, francia, német filmeket terjesztette egy kisváros maradi ízlésű közegében, fokozta, hogy zsidó származású volt. A „mozisságát” hivatásnak fogta fel, Girodoux,
Gide, Proust művei álltak a könyvespolcán, a Nyugatnak első számától előfizetője volt.
A mozi jól ment, a Meseautó telt házakat vonzott, de az apa rátestálta a maga „fura”
magányát a fiára is, „...ha új tanár jött az osztályba és kíváncsi volt a tanulók származására, otthoni körülményeire, és nekünk betűrendben be kellett mondanunk, mi a papánk
foglalkozása, ha ilyen alkalmakkor bemondtam, sose komolytalanul azt, hogy »moziigazgató«, vagy »mozitulajdonos«, a tanár mindig elmosolyodott barátságosan, de furcsállva
is, elnevette magát, mint ahogy a fiúk is, az osztálytársaim is minden ilyen alkalommal
nevettek, nem durván, nem kinevettek, csak éppen kuncogtak egy kicsit, hogy nekik ilyen
furabogár osztálytársuk van.”
Amiként az apát, a fiút sem tudta környezete sehova besorolni. Ekkor veszi kezdetét
a folyamatos és örökös magány tudata, először a „gyűlölt-szeretett” családtól, majd a társadalomtól, s közben önmagától való menekülése, hogy az útkanyarokban mindig ama
tükörrel találja magát szembe, s amelyben sorsa bármelyik alakváltozatában – mintha
szerepváltozatokban élne – ama tükör előtt mindig önmaga tekintetével nézhet szembe.
A kitörés? az olvasás, aztán az írás. Ebből alakul majd a folyamatos naplóírás, amelyben beszámol a „menekülési út” tapasztalatairól. Ez az eredete annak, hogy idővel Gábor
Miklós a legolvasottabb, a világirodalomban is, a korszakkultúrában is legjártasabb magyar színész.
Fordulat, amikor („zavaros, vidéki, kamasz voltam”) egy székesfehérvári könyvkereskedés kirakatában megpillantja Szentkuthy Miklós Prae-jét, megveszi, olvassa, Proustra
emlékezteti, „érzéki volt és intellektuális egyszerre, sőt elválaszthatatlanul. Ez a hangnem
volt, amit leginkább magaménak éreztem; a mániát és a mániát üldöző józan észt...”
Naplóját, amin egész életében folyamatosan dolgozik, 1944-ben a fronton kezdi írni,
egy pesti lakás fürdőszobájában bombazáporban folytatja: „Minden napló igényel egy harmadikat, hogy az igazi arcot meglássa benne. Idővel talán magam leszek e harmadik...”

2009. január

15

Már túl lesz nagy szerepein, nagy sikerein, a határokon túl is elismert művész, első
könyvei is megjelennek, már családot alapított, már volt Ruttkai Éva, lett Vass Éva férje,
de színészetében-életformájában még mindig meghatározó a különállás. A magányérzés,
ami – szerencsére! – oly mélyre szívódik, hogy nagy szerepeiben a századvég – megelőlegezetten az ezredforduló – személyiségküzdelmeit, töréseit, válságait, leépüléseit, a korszak nyomása alá került Én fölmorzsolódását tudja felmutatni.
Közjáték az ötvenes évek közepéről: barátságos beszélgetés Kiss Manyival a Madách
Színházban, „egyszerre váratlanul dühödten ordítani kezdett: miért nem veszek én részt
a társulat ugratásaiban és tréfáiban?; miért ülök az öltözőmben a tollammal meg a könyveimmel?... fenntartom a jogom, mondtam, hogy olyan legyek, amilyen vagyok... Manyika
se tudja, gondoltam, hogy egész színészi precizitásom játék, valami az álmodozás és rejtvényfejtés között...”
És egy másik: húsz évvel később. Már szakít a Madách Színházzal, ahol úgy érzi, képtelen megújulni, már elfogadta Ruszt József meghívását és Kecskeméten játszik, rendez, fiatalok között. Tolnay Klári ellátogat az alföldi városba, megnéz egy előadást, belép utána
a színészklubba, ahol meglátja Gábor Miklóst whiskys pohárral a kezében, kedélyesen csevegni. Ruszt Jóskának kezet kéne csókolni, mondja Tolnay, amiért ezt elérte Miklósnál.
Napló a káoszban
A Kicsi-világ-háború hátsó borítóján egyenruhás fiatalember fotója. Már csinos, de még
nem zseni. Belőle lesz – amiként egyik könyvének címe is mondja – a későbbi csinos zseni. Ha nem volna honvédegyenruhában, azt hihetnénk, hogy érettségiző diák portréja látható. Borotvált arc, íves szájvonal, hódítóan hunyorító szem, a katonasapka előírás szerint
a dús balszemöldökre csúsztatva.
Parasztház udvarán állnak az ágyúk a Kárpátok egyik falujában. „A lovak rágják a zabot, néha fújnak, toppantanak. A nap balra nyugszik, hirtelen és olyan élesen, mint egy
körző, előtte düledező léckerítés, ez viszont csaknem édeskésen festői... biztos jóképű vagyok, kár, hogy a lányok nem látnak: pirosra meg barnára sültem, aztán meg a durva közlegényruha, a pisztolytáska laza súlya, alacsonyan a csípőmön: olyan vagyok, mint egy
cowboy...”
Mintha egy operettszínpadon – két addigi kis szerepe közül az egyik operettszerep volt –
játszaná a kiskatonát.
Holott a háború katasztrofális, véres hónapjait éli át a Kárpátokban 1944 őszén.
Regényét, amelyet 1976-ban adott ki a Szépirodalmi Könyvkiadó Kőszeg Ferenc szerkesztésében, az eseményekkel egy időben írta, utólag csak tömörítette, kommentálta.
A belső borítókon az egykori kézírásos szöveg.
Akkor, azóta sem figyelt fel rá a közvélemény, a kritika arra, hogy Gábor Miklós könyve
a második világháború végjátékának egyik legjelentősebb írói műve. A céltalanság, a harc
kilátástalansága, a fafejű tisztikar drillje, a kényszerű parancsteljesítés, a harcászati dilettantizmus, egy háborúba kényszerített fiatal nemzedék föláldozása a nácizmus oldalán,
a visszavonulás pusztító káosza a háborús magyar részvétel pontos, néhol tragikomikus
krónikája. A stílus személyesebb-líraibb, a nyelv hullámzóbb, de az elevenné tétel hasonlítható Székely János A nyugati hadtestjéhez, Mészöly Miklós Berlini riportjához.

16

tiszatáj

Ugyanabban a véres káoszban bolyong a Kicsi-világ-háború történetmondója, mint
a nyugatra vezényelt levente Székely regényében, a hajdani háborús útvonalát újrajáró férfi
Mészöly novellájában.
A Bolyongó mindvégig önmagát követi.
Stendhal Pármai kolostorának egyik legemlékezetesebb, sokszor hivatkozott leírása
a waterlooi csata, amelyben Fabrizio is részt vesz, ő is bolyong élők között, holtak tetemei
felett, de fogalma sincs arról, hogy Európa történelmét hosszú időre meghatározó ütközet
színhelyén jár-kel.
A snájdig tüzérkatona tudja, hol van. Ez adja a naplóregény feszültségét. Gábor leírásában a harc olyan érthetetlen, mint egy mesében, a gomolygás olyan, mint egy kalandfilmben. De: mégis valóság. Ebben a „mesés-kalandos” (véres-tragikus) valóságban figyeli – itt is – önmagát.
Hogy maradhat a harci szünetekben ideje a naplóírásra?
„Unottan álldogálok a löveg mellett, bámulom a lövegzár olajos fényeit... Románia kilépett a háborúból. Most mégsem hiszem, hogy valaha vége lesz. Párizst állítólag körülzárták az amerikaiak, van egy verzió, hogy el is foglalták. Nagy hegyek; faházak; erdők, fenyők; erős szagú katonák; én meg mintha nem köztük járnék. Látom őket, mindenhez van
szemem, de élményeim nem az enyémek...”
Mint aki csak megfigyelő.
Holott mellette hullanak az aknák és ő a legjobb lövegirányzó az ellencsapásnál.
„És ha nem lesz kalandfilm az életedben: mi marad?”
A hetykeség mélyén a látomás: „Az ágyúcsövek előtt a hegyoldalban hosszú, feketeszoknyás figura jelent meg, mintegy pap, pópa, hosszú botjára támaszkodva, öreges léptekkel, de nyugodtan és határozottan közeledett felénk, mit sem törődve a feje és a domb
felett süvítő gránátjainkkal. Tátott szájjal csak néztük, aztán félni kezdtünk tőle. Mint
a halál. Aztán közel ér és addigra az ítéletet hordozó próféta vénasszonnyá változott. Eközben szél fújt...
Újra lövünk. Két szuronyos katona ukrán parasztot hoz, tüzet rakott a hegyen, azzal
vádolják, hogy jelt adott az oroszoknak. Ugyanonnan jönnek, ahonnan az a pópa jött
– vagy vénasszony, szóval a halál –, az egész jelenet ismétlésnek tűnik, de a pópa (vagy
stb.) mintha csak ennek a jelenetnek a bevezetője lett volna, mintha csak valami közelgő
végzetre hívta volna fel a figyelmünket – természetesen hiába...”
Mintha csak a kamera hiányozna a jelenet megörökítésére, mintha a rendező intésére
várna az első próba után a stáb: felvétel indul.
A snájdig tüzér kilép a jelenetből, elfoglalja a kamera mellett a scripter helyét és jegyezgeti a „forgatás” eseményeit: orosz gépek támadása, rázkódik a föld, feldobja a bokrok
alján kapaszkodókat, „fedezéket keresve lihegve körbeszaladgálunk egy szénakazlat, a gép
meg felettünk körözött. Az egész nevetséges volt... a rádió tegnap valóban bejelentette
a fegyverletételt, négyszer is bemondták rövid időközben, de később: Szálasi átvette a hatalmat, a harc megy tovább. Szálasi? Túl hülyén hangzik. De valami van és lesz.”
Amikor fel kell esküdni Szálasira, a legtöbben nem mondják a szöveget. Amikor a hungarista eszméről van szó, néhányan vihognak. Szégyenében, dühében elbőgi magát. „Legjobban egy komiszkodó, de beszart iskolai osztályhoz hasonlítottunk. Nem tudtuk mihez
tartani magunkat. Se élni, se halni, se sírni, de röhögni.”

2009. január

17

Claude Simon hatalmas háborús regényében olvastam a Flandriai útban hasonló leírásremeklést a céltalan, förtelmes harci összecsapásokról.
Támadás éri a tüzéreket egy falu szélén. A T-34-es harckocsik közelednek. Lövik őket.
Mindenki menekül. Vontatják a lövegeket. Tolakszanak az ösvényeken a szekerek. „Kováccsal kettesben maradunk, felkapcsoltam a löveget, ez nehéz munka, máskor négyen is
nehezen bírjuk, Kovács röhögött: »Ilyen produkciót se láttam még karpaszományostól« –
és elégedetten láttam, hogy büszke rám, én meg rá voltam büszke és arra, hogy megdicsért.
Néhány lépést tettünk visszafelé, akkor megint megjelent a harckocsi és lőtt, megint le
kellett kapcsolni, terpeszteni a talpakat, lőni, és én megint gurultam. Újra fel. Nem tudom, hányszor csináltuk ezt. Közben az egyik vezetéklovat kilőtték, le kellett vágni a szíjakról, otthagytuk fekve, keresztben az úton, döglött volt már. Aztán egyszerre mi is ott
álltunk az erdei út torkolatánál. Lovak, kocsik, ágyúk, emberek egymást tiporva futottak,
lehetetlennek látszott, hogy beférkőzzünk, de rácsaptunk a lovakra, és kegyetlenül közibük hajtottunk, a közepébe, engedniük kellett, lovaik patái mögött üvöltve törtettünk. Hátunk mögül lövöldözés visszhangja. Zách ugrott le mellettem fényes testű lováról, lihegve
megdicsért a bátorságomért, én meg egy cigarettát kértem tőle... Egy szekér égett, de
olyan zártan, mint egy oltár. Valamit tettem, aminek semmi értelme, mesélném, de kinek,
minek? Nincs ember, aki megmondhatná, szégyelljem-e magam vagy büszke legyek... ez
egy lopott füzet, amiben a naplóm folytatom... „Mutassátok meg, hogy hal meg a magyar
tüzér”, mondta Zách, és karabélyt nyomtak a kezünkbe, bedugtak egy árokba és közölték,
hogy orosz harckocsik közelednek.”
Fogságba esik, szlovák partizánok közé kerül. Különös minden. Kassára utazik. Látszólag egységét keresi, valójában „lelép” a katonaságtól. Budapesten átéli szüleivel az ostromot. Naplót ír. Olvas, olvas. Fürdőszobába bújva, bombazáporban. Bizonyára mindvégig
hamis papírokkal. Bizonyára, mert erről sehol nem tesz említést.
„...a szívfájdalom, hogy vége a régi szép napoknak... ez volt minden kapcsolatom azzal,
amit igazi háborúnak nevezhetnék, ez volt a kapcsolatom az emberi szenvedéssel, a halottakkal, az áldozatokkal, néhány egyszerű érzés: ahogy a németeket gyűlöltem, ahogy vágyódtam anyám után... Minden egyéb gyanús volt, kétértelmű, zavaros. Tetteim hidegen
hagytak, de ez a néhány elemi érzés mintha becsület lett volna és gyermeki tisztaság, amelyet nem tudtam megtagadni...”
Ha a háborús leírások Claude Simon prózáját juttatták eszembe, a naplóregény kódája
Albert Camus Az első emberének gyönyörű befejező szakaszait.
A naplóíróban az író érik.
Tudva, nem tudva a későbbi színész.
Még tart a budapesti csata, amikor a háborús napló véget ér. Nem tudhatja, hogy másfél év múlva két pályaindító szerep várja. A családjától mindvégig menekülőt Cocteau Szent
szörnyetegekjében a Fiú szerepe, a háború országútjait megjárót a Valahol Európában főszerepe.
Sors és színészet találkozása.

18

tiszatáj

Sikerek, kudarcok
1945 szeptemberében játssza a Fiút a Cocteau-drámában Várkonyi Zoltán Művész Színházában. Hónapokkal később forgatják Radványi Géza filmjét, a Valahol Európábant.
A családi gyűlölet-szeretet szerepe az egyikben, a háború élményvilága a másikban.
Nyolc év múlva írja Naplójába, amikor a Nemzeti Színházban Jágó szerepét próbálja
az Othellóban: „Én akarok Jágó lenni, én...” A szereppel való azonosulásvágya majd kudarchoz vezet. A színész énje és a figura között bejárhatatlan a távolság. Ám a pályakezdés
szerepeiben a vágy megvalósul. Szerencsés a pályaindulás azért is, mert a korszak legnagyobb színészeivel játszhat együtt. A színdarabban Sulyok Máriával, Uray Tivadarral,
a filmben Somlay Artúrral. Jönnek az újabb szerepek filmen, színpadon. Lehet a korszak
szépfiúja csábmosollyal, behízelgő tekintettel, fiatal lányok álma, akkoriban: a pesti Gerard
Philip.
Kisdiák koromban vásároltak a szüleim bátyámnak és nekem bérletet a Nemzeti Színházba. Emlékezetem szerint a második emelet második sorából néztem az előadásokat.
1946-ban már a földszintről, összebújva szvithartommal. N. E. testének illata, a tapogatódzó ujjaink a sötétben a III. Richárd utolsó jeleneténél, amikor Richmond a győztes seregek élén színpadra lép, a mögöttünk ülők ránk is szóltak, hogy ne a színházba járjunk
szerelmeskedni.
Richmond. Páncélban, sisakban. A fényszórók keresztjében. Leemeli a sisakját, fekete
fürtjei a nyakában. Magasra emeli harci pallosát. A fény felcsillan a pengén, az acél szikrát
vet.
Richmond: Gábor Miklós. Igazságot hoz.
A háborúból való felocsúdás évei. Emlékezetes fotók, híradófelvételek őrzik a színházak újjáépítését. Némelyiken Gábor Miklós is látható. Téglát hord Gobbi Hildával.
1949-ben harmincévesen már a következő generáció legjobbjait segíti a színpadon,
amikor a pátosszal teli antifasiszta darab főhősét játssza. Társai nemcsak a mesetörténésben, a színészmesterség tanulásában is követik. Az Ifjú gárda többi szereplője: Békés
Rita, Ferrari Violetta, Gyurkovics Zsuzsa, Kálmán György, Soós Imre. Pályáját kezdi a magyar színháztörténet egyik legjelentősebb nemzedéke.
Nem ismer műfaji határokat. Játssza Mágnás Miskát, a Budapesti tavasz katonaszökevényét. Ha feltűnik a színészek, írók kedvelt eszpresszóiban, a Belvárosban vagy a Margitszigeten, utána fordulnak az emberek.
De a snájdig mosoly, a kevély tartás mögött az önmagával való elégedetlenség. Görcsösség a próbákon, küzdelem az új szerepekkel.
Mások életében is vannak időszakaszok, többnyire nagy sikerek, nagy kudarcok, netán
magánéleti megrázkódtatások alkalmával, amikor rájuk tör az önmagukkal való szembenézés ideje. Gábor pályája a munka-önszembenézés, a felszámolás és leszámolás útvesztője. Megveti a pózokat, miközben önmaga is pózok rabja. Legalább tudja, nem titkolja.
A színésztársak között, a művészvilágban is ezért magányos. Legjobb kortársai is – amiként diákkorában az osztálytársai – érzik, hogy más. Mosolya hol angyali, hol farkasmosoly. Önimádat, öngyűlölet. Írásaiban mindezt megörökíti. Bevezet a próbák kulisszái
mögé. Mert az író is formát keres. Naplója: a színészélet regénye. A főszereplőt, önmagát
olyan kíméletlenül eleveníti meg, mint a nagy írók a regényalakjaikat.

2009. január

19

Az első klasszikus szerepek a Nemzeti Színházban. Az Ahogy tetszik Jacques-ja. Görcsösnek érzi magát a próbákon. A bemutatón is. Túl okos? Kívülről játszik? Hirdeti, szavalja a szerep bölcsességeit, nem ábrázolja.
Sok nagy színészhez kerültem közel évtizedek alatt. Néhányan bizalmukba fogadtak,
megosztották pályaküzdelmeiket. De sohasem hozták nyilvánosságra. Egy-egy kudarcuknál rendszerint nem magukban keresték az okot, inkább a rendezőben, a rövid próbaidőben, a darabban, a szerepben. Gábor Miklós, a színész e tekintetben is olyan hőse volt Gábor Miklósnak, az írónak, akinek az élet, a játék sötét oldalai hozzátartoztak ahhoz a „figurához”, aki ő maga volt.
Első megjelentetett könyve (Tollal, 1963) az írói teljesítmény színvonalában folytatása
a háborús naplókisregénynek.
A „hős” ezúttal az Othello Jágó szerepével küzdő színész, aki szembenéz színészi kudarcával.
„Ne játszd intrikusra Jágót – figyelmeztet N. – Éppen a te szemedre, homlokodra, a te
nyílt tekintetedre van itt szükség, és a közönség is erre kíváncsi.”
Jágót ilyennek akarja játszani, „nyílt homlokú, nyílt szemű férfi, mindenki szereti –
csak ő nem szeret senkit... Nem azt keresem, hogy milyen mozdulatokkal, grimaszokkal
árulhatom el a közönségnek, mi lakik Jágóban. Én akarok lenni Jágó, én!... De hát nem
megy, semmi nem megy. Ott állsz a színpadon kiapadt fantáziával, tehetetlenül, minden
mozdulatod hamis, csak a rendező utasításait követed mozdulatról mozdulatra. Sírni kellene, toporzékolni.. csak egyre vágyom: hogy minél előbb túl legyek a jeleneteimen, minél
előbb eltűnhessek a színpadról”.
Három héttel később: „A szöveggel még mindig gyalázatosan állok. B. S. (Balázs Samu) félrevon és megmagyarázza, hogy nem vagyok démoni, csak egy szimpatikus vagány.
De én nem tudok démont játszani, csak egy embert... Egyszerűen csődöt mondok. Még ott
szövegmondás közben elhatározom, hogy visszaadom a szerepet; megrémülök, hogy ez
már az idegösszeomlás; más pályára megyek, határozom el... A pokolban érzem magam.
És tovább kell csinálni!”
Otthon. Ruttkai Éva már (évek óta) a felesége. Kíméletlenül őszinték egymáshoz. „Hadarok, mondja és az egyéniségemtől idegen dolgokat csinálok. Hisztérikusan reagálok a szavaira, nyilván mert tudom, hogy igaza van... N. azt mondta egyszer: »Jágónak egy méterrel hosszabb az árnyéka, mint más közönséges halandónak.« Az én Jágóm mellől hiányzik
ez az árnyék.”
Nemcsak önmagával néz szembe az elhagyhatatlan tükörben, amit mindvégig metafizikai „kellékként” hurcol magával. Vizsgálja mások erényeit, hogy megpillantsa önmaga
hiányait.
1954. május 26-án írja Naplójába: „Az ügyelőpult mellett összekötözött kézzel várom,
hogy belökjenek a színpadra. Két főiskolás »Őröm« között hallgatom Bessenyeit, aki odabenn éppen Desdemonát siratja. Mi minden van ebben a fiúban! Csak nő, csak nő a szenvedélye, pedig azt hittem, tovább már nem nőhet, de hatalmas mellkasa csak önti, áradnak a telt szavak. Most megértette, hogy Desdemona tiszta, fekete arcán boldog nevetés
ragyog fel, széttárul két karja és a nézőtér felhördül: öklével együtt széles mellébe zuhan
az észrevétlenül előrántott kés.”

20

tiszatáj

SIMAI MIHÁLY

Ballada S. M. esendőségéről

… ÉS ESZTENDŐRŐL
ESZTENDŐRE
MEGY MEGY AZ IDŐM
VESZENDŐBE,
S MÁR ÉN ÉSZRE SEM VESZEM (DŐRE!)
MINT VÁLOK EGYRE ESENDŐBBRE.

A zuhanás zenéje

az Idő léggömb-kosarában
szállunk
– – – kileng a zuhanásjelző
– valami ballasztot kidobni ?
– vagy minden rakományt a mélybe ?!
– – – vagy
a Sors máris AZT akarja…?!?
épp amikor legszebben bomlik
elénk a panoráma kelyhe..?!?!
+

rázkódik kettőnkkel ég-rengésben
léggömb-kosara az Időnek
vadul kileng a zuhanásjelző
zuhanvást zúzódnak műszerek könyvek
emlékek remények kristály–hitek
már csak a kenyér és a bor
csak villámperzses foszló nászruhánk
csak a megrontott tört varázslatból az utolsó szilánk

2009. január

21
+

immár tudom a zuhanás zenéjét
éppolyan szép
s éppoly irtóztató
mint angyal kezében a lángoló kard
mint Istenében a Gravitáció
+

Teljes Magunkat kellett összeadnunk
két
emberszívben-rejlő végtelent
az Együtt-Repülést mi így tanultuk
egy rögeszmés Bábel-világ felett
de elromlik lásd
és gyilkossá válik
minden Időben-élő szerkezet
a varázslat most megtörik
legyen hát
velem a Föld
s legyen az Ég
Veled!

széttéphető szerelmesvers

széttéphető vagy
mint ez a virág
széttéphető mint egy blúz mint egy kis levél
széttéphető mint egy párhetes magzat
mint egy jajongó húr
mint ez a papírra-rótt verstöredék
széttéphetők vagyunk
mint minden kötelék

22

tiszatáj
holdalló arc
a víztükörben
– eltűnök
atomjaimra hullok és atomjaim
atomjaidra hullnak
– virágra a virágpor –
megtermékenyülsz
a test után lélekben is
talán
szülsz még nekem
lélek–fiút lélek-leányt
akik méltóbbak Isten szerelmére
s úgy léphetnek az élet örökébe
hogy nem öröklik
a Halált.

Öninterjú

Se csillaggá se Isten angyalává
se szárnyas lánggá se korhadt parázzsá
csak egyetlenegy teremtő Igévé
világ végén a világ kezdetévé

A „majdnem-jó rím” sorozatból

I. Metamorfózis
Megigézett
egy szörnyeteg-szem…
Ments meg magamtól!
– szörnyetegszem!

2009. január

23
II. Mert élni lehetetlen
… mert élni lehetetlen ebbül
– élünk mind lehetetlenebbül.
III. Íme, az imázs!
A város imázsa
a városi mázsa
és rajta a Múzsa
– méltón az hommage-ra hisz harmadfél mázsa!
IV. Dohogás
Agyamra megy már minden tahóságuk,
de legfőképp a mindenhatóságuk…!
V. Veszélyes üzem
Az ember nem gondol rea,
s kiderül, hogy gonorrheadonor Rea !
VI. Történelmi lecke
Azt üzenték az Anjou-k:
Örülj, hogy a seggeden van lyuk!

24

tiszatáj

K ÁNTOR ZSOLT

A Gesamtkunstwerk erudíciója

„Légy közel az én lelkemhez, Istenem,
váltsd meg azt, szabadíts meg engem!
Mert akit Te megvertél, azt üldözik,
A Tőled sújtottak fájdalmát szólják meg.”
(69. zsoltár 19. és 27.)

A Pneuma Hagion a magányomban talált meg,
amikor Jézus szavain töprengtem.
Aki nem issza a véremet és nem eszi a testemet,
nincs abban élet (zoé). S ahogy vettem magamhoz
igét (mannát) és bort (Krisztus vérét),
Úrvacsora közben megszólított a Spiritus Sancti.
Mert Ő a keletkezett és a romlásnak alávetett dolgokkal
nem vállal közösséget.
Hanem mindig a felfelé szárnyalás a tiszte,
hogy az Egyedülvaló Egy kísérőjeként
elvezesse az embereket a Bibliához.
Az Arkhétüposz (az ősminta) érdekli,
de nem úgy mint Philónt, hanem mint Origenészt,
aki az Énekek éneke-kommentárban minden hívőt
galambnak tekint. Mert megkapják a Szent Szellemet.
Megkapják Isten karizmáit, tehát olyanokká válnak,
mint maga a rúach, földi és testi régiókból felrepülnek az odafelvalók igéinek egeibe.
Ahogy lenyeltem az utolsó korty vért,
a boldogmondások megelevenedtek.
A borospohár oldalára piros filccel írtam:
boldogok a szelídek, mert ők öröklik a földet.
Ebben a pillanatban megszólalt Wágner operája.
A mobil ébresztett. Íme a Gesamtkunstwerk erudíciója,
Súgta a Szél. És a búkóablak kinyílt.

2009. január

25

Juhász Ferenc mint elbeszélés

Az életműve egy város. Két kapuja van, az egyiken belépünk a Juhász-impériumba, a másikon átlépünk belőle az egyetemes szellem birodalmába. Tizenkét
lakat van a bejáraton: jáspis, zafir, kalcedon, smaragd, sárdonix, sárdius, kricolitusz, berillusz, topáz, kisopráz, jácint és ametiszt. Mind a tizenkettőhöz egy-egy
ige a kulcs. Az első: az igaz ember hitből él.
A második: szív teljességéből szól a száj! A harmadik: minden Általa lett, nélküle semmi nem lett ami lett. A negyedik: adok nektek hús-szívet, kiveszem belőletek a kő-szívet. Az ötödik: akit a Messiás szabadít meg, az igazán szabad ember!
A hatodik: az igazi bölcsesség az Isten félelme. A hetedik: csak Istenben nyugszik
meg a lélek. A nyolcadik: boldogok a szellem koldusai, mert övék a mennyek királysága. A kilencedik: a kő kéz érintése nélkül zuhan alá és szétzúzza a cserepet
és a vasat. A tizedik: a hit a reménylett dolgok valósága, a nem látott dolgokról
való meggyőződés. A tizenegyedik: aki megalázza magát felmagasztaltatik. A tizenkettedik: újra fölépíti az Úr Dávid leomlott sátorát!
Aki felolvassa mind a tizenkét kulcsmondatot, megkapja a tizenkét drágakövet, ráadásul beléphet a titkok kapuján. Azután megfürödhet a mondatokban,
megszárítkozhat a nyelv metafora-szigetein, kijelentést kaphat az olvasás gyönyörűségéről, majd mielőtt átlépne az abszolút szellem csillagkupolája alá, bepillanthat a mindenség örökkévaló édenkertjének ablakán, ahol nincs idő. Azután
angyalok kísérik a látogatót a saját küldetése kútjához. Ha odáig eljut a látogató
a fenti lépéseken keresztül, ott valami különleges, eddig nem tapasztalt boldogság-érzet fogja átjárni.
A visszatérés onnan már nem egy fizikai út lesz, hanem egy másik csoda.

26

tiszatáj

A klaviatúra bársonya

A zongoraszéken Hanzó Menta kisasszonyra gondoltam,
elzongoráztam Haydn és Chopin egy-egy brillírjét,
úgy éreztem néhány brill, néhány gyöngycsepp
az éjszakában felnyílt.
Ahogy a zongora teteje álmomban.
És a páncéltőkék hideg égisze alatt
ott feküdt a nő.
A klaviatúra fehér szirmaira ráhullt
vörös haja.
Mobil csörgött, durva librettó jött.
Apu kómába esett. Rohantam, az idegek
Szinte szúrták az agyam. De távol legyen, mondtam
Jézus, a Messiás nevében.
És jött a villamos.

2009. január

27

S ÁRÁNDI J ÓZSEF

Fordulópont
A DY KÖPENYÉBEN


Mire elérjük, ha elérjük,
mit önbecsünk régóta vágyott,
titkon már másokra hagynánk –
változtassák meg a világot.
Kik voltunk békétlenek, leszünk
jó mártírok, vagy bérpróféták.
Marad-e írnok följegyezni
a századvégi szörnyű nótát?
1979.

Álom a börtönben

Köszönöm a leckét, Uram,
ez volt a legfájdalmasabb,
láttattad, hogy az asszony,
kit bajtársnak hittem
elárult rabságom alatt.
Züllesztett volna sárga földig,
ha hagyod, ha hagyom,
házamba vitte szeretőjét,
fölmérni örökségem
s paráználkodtak ágyamon.

28

tiszatáj
Miért gondoltam, hogy különb
a többinél ez Éva-leszármazott,
– anya is lehetett volna,
de mert csak sóvár hús:
nyelne egész dór oszlopot.
Nehéz a kereszt, Istenem,
adj pihentető hosszú álmot,
aztán jöhet az aszkéta-sors –:
miért épp velem akarod
megváltatni a világot!?
1979.

Fidji

Egy különleges parfümillat ürügyén,
avagy mit kíván a reformerek társasága?

Az új korosztály mire vágyik?
Megvalósultára annak,
mit utólag nem akart volna?
1979.

Közmegegyezés

Áll hét „törpe” a képen
Mi közöm hozzájuk voltaképpen?
Ezek döntenek sorsunkról:
„bölcs kádik”?
Hitvány krimit csinálnak folyton
s az ember hányik

2009. január

29
Bomolva bomlasztanak
e virulens vírus „hősök”
s rajtunk élősködnek
számító séma-eszelősök
Csupán önvesztük félelme
tartja vissza őket
a végzetes gombnyomástól
Élvezni akarnak vénen is
kicsikarva mindent
a „létező” világból
Tartanak azoktól
Kik „szeszélyből” tartják őket
s gyűlölik balekségük okozóit:
a Mindenható TŐKÉS
„gyönyör”-tényezőket.
Aszkéta „majmok”
s megfontolt „hülyék” birodalma
ez „az ördögi birodalom”
Szakadjon rám a kémholdas ég
ha rájuk szavaz
az egyetlen Isten:
AZ EMBERISÉG
1983.

Szavak tremolóban

Remeg a kezem
akár egy roggyant vénemberé
Írni próbálok mégis
Írni a női fülekre aggatható
cseresznyepárról
s a Nap halhatatlan mosolyáról
Írni a köröttünk settengő
mindent beköpő legyekről
Írni a szomszédék

30

tiszatáj
részvétlen-barna házfaláról
Írni a nemzetiszín fölmosórongyról
látva az egyetemesen
elszennyezett ország
„mozgássérült” lakóinak
sürgős pucolnivalóját
Pucolnak majd az idegen katonák is
kik lankadatlan rakéta-falloszokkal
duggatták tele anyaföldünk
és barátot mímelő
vámpírokként szívják a vérünk
ALSOROK:
Életidőnk
bizony behatárolt 1983.

Ami most kint történik

Ami most kint történik
rég megtörtént belül
Félelmünk bűnével vártunk az alkalomra
Viszonyultunk bár
ám ha van mentség: nem azonosultunk
Tettnek gondoltuk
a hallgatag dacot
a vérrel kitömött bábuk iránt
Életidőnk közben csaknem lejárt
Zsarnokok alkalmazottai lettünk
kenyérkényszerből szinte észrevétlen
Alkalmazotti társadalom
a pórázon tartás társadalma
Micsoda „pazar” elmélete a megtöretésnek
és „bájos” módszere persze a betörésnek

2009. január

31
Elnézem magunkat
milyen hirtelen megöregedtünk
pedig most kellene
a hitüzemanyaggal működő akarat
hogy eltakaríthassuk a szemétdombot
s lecsapoljuk a csillagosok
kloáka maximáit
hogy kitaláljuk a döglődő birodalom
utóvédharcának sátáni terveit
és fogalmat alkossunk
egy személyiségünkre méretezhető
magunk választotta civilizált jövőről
a mindig részvétlen TÖRTÉNELEM
kietlen sivatagában
1990.

A „BÉKE” érve

Békében élhet itt bárki,
ha belső békéjéről lemond.
S. J.

Egy kis fűtött, meleg szobában alszom át az „új” telet,
álmomban sem hagynak nyugton:
háború, lelkiismeret.
Mintha a „forródrót” végén…
csak szikra kell és robbanok,
reggelre kinn postaládám
tele pengékkel – hallgatok.
Ki ül a készülék mögött?
Kiktől az „éles levelek”?
Szabad a döntésem haha…
melyik haláltól rettegek?

32

tiszatáj
Kegyelem, kegyelem, kegyelem, én inkább nem is alszom,
az éj s olaj elfogyott,
már nem „értetek haragszom.”
1993.

2009. január

33

VILLÁNYI LÁSZLÓ

legyen mibe

De jó is volt felébrednem álmomból,
annak biztos tudatában,
hogy te varázsoltad a meredek hegyoldal tetejére
az ismeretlen fa gyökereit,
legyen mibe megkapaszkodnom.
Mindaddig attól féltem, zuhanás lesz a sorsom.
A következő álmomban
(egymást átölelve)
álltunk a fa alatt,
körülöttünk jégeső verte a tájat,
de bennünket megóvott a fa lombja.

titkos kert

Eddig kétszer várhattalak rózsával az állomáson,
semmit sem sejtve arról,
hogy szirmaikból karácsonyra
életfát növeszt kicsiny kezed.
Két hétre rá
(mi minden nyílt meg e két hét alatt)
Dzsalál-Eddin ar-Rúmi verséből is fölsejlik ajándékod:
„A rózsa titkos kert, amely magába rejti a fákat”.

34

tiszatáj

mindig balra

Szeret engem a jó Isten, mondogatom Szenteste.
Megteremtett és elvezetett hozzám,
megtanított, hogyan is kell várakoznom rád,
s ha átölellek
(lelke rajta, aki ezt érzelgősségnek gondolja)
mindig balra, a szívemre öleljelek.

akárha esővízzel

Nem hittem volna
(pedig elégszer zengett ódát barátom a pici nőről),
égi ajándék termeted.
Füled a szívemen,
nem kell sokat magyarázkodnom,
hallgathatok kedvemre.
Újév hajnalán karomba kaplak,
akárha esővízzel teli hordóba, viszlek megfürdetni.

vinne álmodba

Már szokatlan, ha ébredés után nem nyúlhatok kezedért.
Ha nem arcodat látom meg először
(s nem ámulhatok részletein).
Pedig indulnék szemöldököd ívén,
vinne álmodba szép szemhéjad mögé.

2009. január

35

egymáshoz igazodnak

Megyünk lefelé a negyedik emeletről,
pontosan egymáshoz igazodnak lépteink.
Meséled, álmodban, mikor mellém értél
a hegyvidéki kisváros utcáján,
ugyanilyen harmóniában lépkedtünk
(mint legelőször is a lépcsőházban).
És hiába jöttek-mentek körülöttünk,
csak kettőnk járása zenélt a macskakövön.

T AN DO RI D EZ SŐ 70

BÁLINT P ÉTER

Woolf-műrajz helyett,
a „gépverőinas” műhelyében
T ÖREDÉKEK TANDORI KILOBBANT SEJTCSOMÓK - JÁRÓL


1.
Virginia Woolfot olvasom, idestova már két éve, ez lehetne magánügy is, egy író magánügye, miként az is, hogy július hónapban, a csüggesztő nyári hőségtől a rózsalugas hűvösébe menekülve a sziesztázások idején, a kezem ügyébe került a Woolf-fordító, a legfontosabb hét Woolf-regényt magyarító Tandori épp egy esztendővel korábban datált „személyes könyve”: a Kilobbant sejtcsomók. E kötet számos meglepetést okozott, rögtön mindjárt és elsőként a címével, mely egy (ismerve Tandori régi Szentkuty-vonzalmát, nem tűnik frivolitásnak azt állítani: az egyetlen) metafora, s amelynek aligha van, volna értelme
ama kettős meghatározottság nélkül, amit Tandori tulajdonít neki, tökéletessé és teljessé
téve a metaforikus címet. Virginia Woolf Hullámok című „lírai regényéről” írja egy helyütt: „egyetlen összelobbanó sejtcsomó a hullám-mű lényege, anyaga”; mi pedig az ő művéről konstatálhatjuk: a gátakon megtörő, a homokfövenyen szétterülő tenger magábavisszahúzódása a személyes naplójának lényege. Miből következtethetünk erre? Abból,
ahogy az írónő műhelyében bóklászásokról és az író-műfordító cerebrális alkatra valló önvizsgálatairól, London-járásokról és mondatépítkezésekről, időről időre történő betegségtünetek azonosításáról és madárkákkal együtt-léteiről ad számot jegyzeteiben, melyek
végtére ez alábbiban oldódnak fel: „Igen, több nekem már nem kell, ismétlem el, Virginiából sem, ha e könyvem befejeztem. Aligha fogom őt olvasgatni, végképp nem a róla szóló
irodalmat. Közelebb van ő hozzám annál. Nincs mit igazítani. Kosztolányi joggal nevezi
mindig újra mértéket vevő szabóját – szemben az ítészek sokaságával – intelligens embernek. De Virginia Woolf már ebből a szempontból afféle kilobbant sejtcsomó”.
A Tandori-kötet azáltal is revelációként hatott, hogy az egyszer már legszentebb magánügyből irodalommá avatottat, a fordítás nyilvánosság elé tárt magánügyével együtt
volt képes személyessé tenni tárgyát: Woolfot és Woolfot szemléző önmagát. Személyes
irodalomfelfogását, már-már a „Woolf-i ziláltságot” (Németh László szava) és szerpentinként kígyózó gondolatfüzért utánzó sajátos hangvételét képes volt elfogadtatni velünk,
pontosabban az irodalmi kísérletezésekre, újításokra, műhelylátogatásra hajló olvasókkal.
Miként említettem, a Tandori fordította regények némelyikét majd egyszerre olvastam,
olvastam némelyiket újra épp az ő fordítása kedvéért (másét is olvastam, talán „szöveghűbbet”, mégsem hagyott nyomot a „hangja” bennem, ellentétben a Tandoriéval), ezzel

2009. január

37

a személyes hangvételt, olvasatot, fordításélmény-beszámolót, megannyi fragmentumot
tartalmazó kötettel, melyről maga a szerző mondja, a kimondás felszabadító örömével és
a kimondottak feletti szemlézés nyugalmával: „szigorúan élmény-és-véleménybeszámoló”.
Tandori megkapó (kinek ellenkezőleg: elidegenítő) személyességére mi sem jellemzőbb
e vallomásnál: „Magamnál magamabb nem lehettem soha irodalmilag, mint e fordítássorozatban” –, s bátran hozzátehetnénk, soha nem volt annyira Tandoriból a „magyar-Woolf”,
mint az ő fordítása, magához ferdítései révén; végül is a Woolf-életmű jobbika „a keze
alatt magyarra átforog”. Gondolom, sokakban felmerül az egyszer (sokszor, majd minden
valamirevaló műfordítás esetén) már felmerült, leghangosabban a Gyergyai fordította
Proust-kötetek kapcsán elhangzott vád: vajon Woolf-hangja beszél-e ezekben a Tandori
magyarította regényekben, vagy Tandori, aki többet adott, a kelleténél is többet, saját
hangjából és idegműködéséből, szókészletéből és mondatszerkesztéséből, a Németh által
emlegetett „ziláltságából”. Az a másik kérdés sem egészen az ördögtől való: vajon a Tandori-féle „hang-játék” kiállná-e a próbát, azt a már szintén sokat hangoztatott próbát tudniillik, hogy mondjuk, ha egy angol illető, magyarból fordítaná vissza a maga nyelvére
Tandori-Woolf regényeit, azok miként viszonyulnának az eredetiekhez? Tandori kétszer is
elszólja magát, a maga javára szól az „átforgatás” lényegét érintve; egyszer azt írja az irodalmárok „parádé-apparátussal” történő műértelmezése ellenében, az Évek-regény kommentálásakor: „Hanem én egy egészen más Évek-regényt olvastam. Mondhatni, s kapaszkodjunk meg itt, ha Virginia nem tette modernné a regényt, én azzá tettem. Sajátos vakolvasásommal, ahogy csak az anyagszerűt értékeltem”; másszor pedig: „De ha a keletkezés
sorrendjében vesszük ’hét regényemet’ (melyek teljesen Virginia regényei maradtak, mert
ha bármi, hát a szöveghűség a javamra szólt most) ”.
A meglepetés-élmény más szempontból és más síkon is értelmezhető, például, ha feltesszük azt a kérdést: hogyan lehetne jól, precízen, formailag és műfajilag meghatározni
vagy csupán körülírni ezt a Tandori-művet? Maga a szerző nem könnyíti meg az olvasó
(sem az átlag, sem az elfogult, sem a részrehajló, sem a hivatásos) dolgát. Valahol ezt írja:
„Nem hivatásom itt – mondtam – sem ’többi’ regényét, sem társadalmi újságírói, regényelméletírói tevékenységét elemezni, ez itt: élménykönyv”. Ami rendben is van, az írók és
irodalmárok esszéin és naplóin edződött olvasót legalább annyira ejti rabul Tandori megannyi „élménykönyvbe” gyűjtött személyes vallomása, mint a műfordító idézte Woolfélmények. Másutt azt olvashatjuk Tandoritól, hogy e mű: önéletrajzi könyv: „Erről írtam
talán úgynevezett önéletrajzi könyvemben, de itt, ahogy Virginia annyira önéletrajzi (meg
nem; mellék-írásaiban nagyon-nagyon önéletrajzi), elfog az ihlet”; s e kijelentése első tagján: az „önéletrajziságon” nem is akadunk fent, mert később és sokszor, elég sokszor, hogy
agyunkba véssük hangoztatja a személyes olvasat, élmény, élmény-rímeltetés, vallomás
jellegét könyvének. Egészen odáig merészkedik, hogy a műhelynaplószerű kötethez fűzött
Ami még maradt „tartozékokban” kereken kimondja: „Nem mertem volna ’ilyenre írni’.
Munka közben alakult, ahogy távolodtam minden előítéletemtől, vagyis hogy ’ezt-és-ígykéne’ talán”.
A kötet elején viszont azt hangsúlyozza, hogy: „a világirodalom nagyon nagy alkotóit
nem biztos, hogy lehet olvasnunk (épp) ma” –, ennek ellenére maga is olvasó, sőt szenvedélyes, értő és műélvező, szívét és értelmét az olvasásra kiszemelt műnek odakölcsönző
olvasó egyben: „átlagos olvasó vagyok én is, csak fordító is egyben, meg fél életemet iroda-

38

tiszatáj

lommal töltöttem”. Vagyishogy a maga személyes olvasatát elénk táró „átlagos olvasó”
(akinek az ”átlagosságában” azért mégsem hihetünk igazán, pancserként, mondhatni: bár
az átlagolvasó ilyen volna, bár volna ilyen átlagolvasó nagyobb számban!), deklarálja, tudomásunkra hozza, szerénysége tudatában jelzi: vigyázat, a fél életét irodalommal töltötte,
nem egészen botcsinálta „műélvező”, inkább sztalker. Viszont miközben bevezet a műfordító szemináriumába, arról a boldogító írói szabadságról vall, eléggé hangsúlyosan, hogy
nem tartozik sem az olvasónak, sem az irodalmár szakmának felelősséggel kijelentéseiért:
„Természetesen előnyöm (lehet), hogy nem voltam anglista, nem ismerem hát köteles tanulmányaimból, sulykolások révén az angol regényt mint olyat”. Napjainkban, amikor
– Bernhard szellemes kifejezésével – a „divatos hivatkozástekintélyek” említése nélkül
nem is lehet valamirevaló tanulmányt publikálni, irigylésre méltó – az ami évtizedekkel
korábban még természetes volt, hogy írók töprengtek az irodalomról, műhelygondjaikról
és kedvelt olvasmányaik nyújtotta esztétikai élményekről, és senki sem vetette szemükre
e „kalandozásukat” , mivel hivatásgyakorlásuk részét képezte, hogy beleolvassák magukat
az egyetemes irodalomba és személyes véleményt formálnak róla – Tandori bátorsága,
hogy fittyet hány konvenciókra és kánonokra, magát írja ki e kötet lapjain. S nem tesz úgy,
mintha nem volna tisztában „különcködés”, a kánonok és gyártóik elleni ágálása következményével. A szemlélt és műbe fogott tárggyal szembeni távolságtartását, távlatosságát
és szabadságát más szempontból is fontosnak vélte megőrizni: „szó sincs róla, hogy én
Virginia Woolffal, regényművészetével, átvitt értelemben a fordítás révén vele, könyveivel,
stílusával, alakjaival azonosultam volna” – magát akarta próbára tenni, ahogy Géher
mondta: a „bensőséges irodalomismeret és irodalmi érdeklődés” talált alanyt Virginiában
és a magában Tandoriban, a kettő nem összekacsint cinkosok módjára, hanem egymás
kezére játszik: ki-ki legjobb arcvonását mutatva.
Mégis, gyanítom, akkor járunk legközelebb az igazsághoz a Tandori-kötet műfaji megközelítésekor, ha az esszéírást, s kiváltképp a Szentkuthy-féle naplóalkotó esszéírást említjük; pontosítsunk, a gide-i játék: a regény (Pénzhamisítók) és a végéhez toldott regénynaplója formula, és a valójában egyetlen gigantikus naplóként felfogható Szentkuthyéletműbe megszámlálhatatlan sokszor beiktatott naplófolyam újrázása a mű: még sem
reminiszcencia. Az esszéírással szemben vannak kétségei, bevallott és megfogalmazott
kétségei Tandorinak. „De hiteles képem-e az esszéírás, egyáltalán, pár verset leszámítva
(Paper Star etc.), az írás? Nem az van-e, hogy egészen mást gondolok, amikor nem írok,
pontosabban, nem gondolok semmit, hanem ha magam vagyok, csak madárkámért aggódom (…) s így nagyon sajnálatos, rám nézve gyötrelmes, ha írok?!?” Ez a hang ironikusan és frivolan felesel (s nem utánoz, hangjukra nem talált tehetségtelenek szokása szerint), klasszikus irodalmi játékba, olümposzi fecsegésbe kezd, irodalmi pórnép feje felett,
a hajdani mesterrel, Szentkuthyval, s kíváncsian figyel, észrevesszük-e, hogy az effajta
mondatok mit evokálnak: „Mint általában, ha a szellem életét éled, két dolog küzd benned, eminnen, hogy elég-e a te ’tudásod’, érzés-világod, elég vagy-e magad (mindazzal,
amit összeszedtél, összetapasztaltál, főleg, ha fordításról van szó, s a fordító te vagy… de
itt nem „fordításról’ van szó egészen mégsem), elég-e, vagy másoktól is kellene s még sok,
valami nagyon jó”.
Egy dolog ellenben biztos, s a lehető leghatározottabban szögezi le Tandori a szemlélődése, gondolkodása, írása tárgyává tett Woolf kapcsán: „Teljes Virginia-képet ne várjon

2009. január

39

tőlem az olvasó, mert ehhez a szerző (Virginia Woolf) elméleti munkásságát is figyelembe
kell venni. Magam nem béklyózva táncolok, hanem ellenkezőleg: túlsággal is szabadon.
Bár szórakoztató lennék vele (legalább) ”.

2.
Géher mondta Tandoriról Az irodalom helyzete: vallomás esszéjében (jegyezzük meg,
1986-ban!): „Érdekli vajon az úgynevezett középnemzedék mai magyar irodalmát, hogy
például Tandori Dezső (ez a mindent-megkísértő műfordító és egyetlen kísértéssel viaskodó lírai költő) mit akar évek óta a verebeivel mondani? Semmit? Ahhoz túl sokat és jól
beszél. (…) Az irodalom dolga lenne, hogy utánajárjon ennek a bestiális motívumnak;
hogy kiderítse, mi folyik ebben a műhelyben, milyen vér a művekben. Az áruló nyomokból
végül is ki kellene derülnie a tényállásnak: hogy miféle kegyetlen tudást tartalmaz Tandori
életműve ”.
S ha most, a 2008-ban napvilágot látott Woolf-kommentárba beleolvassuk magunkat,
egyszeriben szembeszökővé válik, túlságosan is, mivel túl sok helyen érhető tetten a „személyesen olvasott” kommentárban az összekacsintás, az összebeszélés, hogy Tandori részéről létezik egyfajta visszamenő-ható beszélés a Géher-szöveggel: az utalások rejtettek,
láthatatlan történetet írnak. Meglehet, a hatvankilenc éves Tandori újabb esélyt ad, a monomániásan mindig csak önmagáról, önmagáról megannyi vesszőparipán lovagolva írni
tudó íróként újabb megközelítési lehetőséget kínál az olvasóknak és irodalmároknak, hogy
eltöprengjenek a verebei, betegség-tünetei és „kegyetlen tudása(i)” lényegén.
Töprengésünket könnyítendő vagy ellenkezőleg, efféle mondatokat olvashatunk a szerzőtől: „Átmegyek kicsi bice madarunkhoz, etetem szőlővel, azon mészanyaggal, tollasodjon a riasztóan lecsupaszodott melle, torka. Én nem bírok egyszerre három tényezőt! Kettőt se. Sokszor egyet sem”; vagy: „sérültségem dolgában aggódom, jó lenne tünetmentesnek lenni (…) De a gépelés a sérv-diszpozíciónak (orvosom szava!) talán nem tesz jót. Így
aztán bajban vagyok. Fél napokat töltök ücsörgéssel, mászkálással; jó, ezért is jó – meg
eleve jó –, hogy itt van a madárkám, törődhetek vele, a nyár ilyen, nekem jó, nem egyhangú, csak a gépelési ’öntilalom’ (vagy ha mégis túlzásba viszem: az aggodalom) rossz”. Az
egy, vagy két, esetenként sok-tényezővel nem bírás, a szemlélt dolgok kapcsán említhető
hagymahántás, az azonosíthatatlan betegséggel viaskodás eredménye: szükségszerű magányba zuhanás, „gépverőinasként” szövegen munkálkodás: annak lelki és fizikai kínjaival
egyetemben. Ezzel az örvényszerű mozgással ellentétesen hat: a gépelés tilalmi időszakaszain átívelő madáretetés, a Woolf-regények magyarítása, mint műfordítói és írói kihívás,
a Woolféhoz hasonló elszigeteltségtudat, és evidenciáival magára maradás élményének
a feldolgozása az „élménykönyv” megírása révén. Madarak kalitkából reptetése: megint
csak metafora; Hajnal Gabriella egyik szőnyegén látható a nyitott kalitkából kiröppenni
nem vágyó madár, s ellentéte, a lendítőkerékkel felhúzható madár gépies mozgása: a kettő
együtt lét-és szabadságmetafora. A verébbel beszélgetés-momentumok pedig Kass János
Szent Ferenc-sorozatának méltó társai; mindketten elmondhatják: ahol szellemi és erkölcsi káosz uralkodik, kirekesztő-kánongyártás és egymásnak-udvarlás dívik, a teremtés
nyelvén már csak a madarakkal szólhat az ember, művész-vagy szellemtárssal többé már
nem. „Mrs Ramsay azon töpreng, hogyan szabadulhatunk a magányból. Valami jelentéktelen apróság révén: látványocska, hang. Verébke? (Én) Nem! A Torony lényege ez is: ne

40

tiszatáj

aktualizálj, ne játssz hasonlósdit. Fogadd az élményt. Tehát én nem akartam semmiféle
magányból szabadulni, ellenkezőleg, ezt az örökkévalót, melynek mintha se kezdete nem
volna, se vége, a Torony-könyvet fordítóként, feladatul ’birtokolni’. Mi rosszabb? A birtoklásnak csak a gondolata is, vagy hogy valamivel még dolgunk van, feladatunk? ”
Tandori éppen a Woolf-regények fordítása után, visszatekintve a műfordítói évtizedekre, a különböző betegség-tüneteket okozó önfeladásokra, ilyesféle kijelentéseket tesz:
„Virginia Woolf fordítása során jobban megtanultam megvetni sok mindent, de nagyobb
együttérzés is alakult bennem” – talán a bice verebek, a kisemmizettek iránt?

3.
Tandoritól idézzük: „Átlagos olvasó vagyok én is, csak fordító is egyben, meg fél életemet
irodalommal töltöttem, ráadásul úgy érzem, az író a centrális művész. Épp mert fogalmakkal dolgozik, de nem tudományosan. Megjeleníti a teljes embert”. Mintha újfent párhuzamos beszédnek, összebeszélésnek volnánk a tanúi, el is hisszük, ha felidézzük mit ír
Géher István: „A világirodalom kritikusát a szövegtisztelet avatja filológussá; az, hogy
számára az író – mint téma – szabadon választható tárgya az elmélyült szövegkritikai érdeklődésnek. (…) Aki az irodalmat kedvére tanulmányozhatja, annak kedvet és közönséget kell találnia az irodalom tanítására is”. (A filológus feladata: utópia). Engem Tandori
írói és műfordítói gesztusa érdekel a Woolf-kommentár olvasásakor, hogy mialatt és minek utána lefordította a hét regényt, a szépség helyett, mellett, miért a másik megértésének, miért az íróként odafordulásának és a másik író megnyílásának módozatai érdeklik.
(Maga is felteszi magamagának a kérdést: „De miért mániám nekem a szépség helyett
a megértés? Miért teszem magam idegenebbé a világban, mint amennyire én a világnak
eleve idegen vagyok? ”) Ez a fajta önfaggató, műteremtés közben írói szándékot, textúrát
létrehozó gondolatfűzést és stílus-megértést tárgyává tevő gesztus, kétségkívül nagy példaképéhez: az író-műfordító Szentkuthyhoz, s kiváltképp is Az alázat kalendáriuma és az
Egyetlen metafora felé naplóiban megszólaló „világnak idegen” Szentkuthyhoz közelíti.
Olybá tűnik nekem, mintha a Woolf-megértés, a folyamatos író-műfordító tevékenységének élményrögzítése közbeni életműmegértés (mely folytonosan magamagáról szóló beszédre készteti Tandorit, s az írói természetének feltáratlanságáról és kétes-felületes recepciójáról való beszédre is), s e kettős, kétféle megértésről beszéd el is idegeníti őt olvasóitól,
talán az önfeltárás és textúrává válás stílusa okán is: Szentkuthy maga is ezt tapasztalhatta, s nem csak a Prae-vel. Erről az elidegenedésről, az irodalmi kánonon kívül rekedtségről, a magyar irodalmi recepció olykor részrehajló, olykor szűk látókörű válogatásáról is
van mondanivalója: „Persze, eleve gyanús az az ember, szerénységem, csekély fordítói valamiségem, aki (amely szempont, két lábra állva s járva) Martin du Gard munkásságát
a XX. század nagy prózateljesítményei közé sorolja. Rendben, de a magunk portáján kereskedve, jó helyen van-e Szentkuty? A másik oldalon – véglet, szintén – újabban Mándy?
Divatok alakulnak, aparegényeken kezdve a közönség-kegykeresés más régióiig leereszkedve, már-már szállva, a monotóniát, mint saját szagát, nem érzi az irodalmi közeg”.
Szentkuthy Miklóstól ismerős ez a világmindenséget és létteljesség-élményt nyújtó olvasmányrengeteget, művészettörténetet (még inkább művészettörténeteket: így egyenesen többes számban) és életeseményeket saját tudatán, idegműködésén és vérkeringésén
áteresztő, fermentáló írói magatartás. Ennek a távlatteremtés és hagymahántás aspektu-

2009. január

41

sából történő vizsgálódásnak a következménye: egyszer obszervatóriumi távcsövön át szemlélni az univerzumot, másszor laboratóriumi mikroszkóplemezre helyezni a mikro-világ
jelenségeit; a fenomenológiát segítségül híva kimeríthetetlenül sok és sokféle kijelentéseket tenni a dolgokról, részletekig menően; később visszavonni, módosítani a leírásokat és
következtetéseket; analógiákat állítani a megértés érdekében. Ámbár soha nem lévén elégedett a szemlélődő a le- és körülírással, a természettudományi törvények és matematikai
képletek rendszerében próbálja elhelyezni a véglegesen soha meg nem ragadhatót. Az
Egyetlen metafora felé-ben az élet vagy mű, a stílus vagy téma örök dilemmáján vívódó
Szentkuthyhoz hasonlóan kételyek és írói rejtvények tartják izgalomban Tandorit is: „Talán kiderült mostanra, hogy az életmű és az élet, meg még valami (a szent világirodalom
és szempontja) cikázó, de lassú hálók összefüggésrendszere érdekelt, ezt próbálom most
már, sok mindent megtárgyalva, visszautalásokkal, összehasonlításokkal szolgálni”.
Szentkuthy teljesen rendhagyó és öntörvényű módon, a „szent világirodalom és szempontjai” – hogy a Szentkuthy tükrébe pillantó Tandori szellemében frivolak is legyünk –
figyelembevételével teszi meg Joyce Ulyssesének fordítása és saját írói-műfordítói műhelybeszámolói (naplójegyzetei) kiindulópontjaként, e eközben maga is kettős tükörben
szemléli magát: Joyce-éban Szentkuthyt, aki megjátssza Szentkuthyt, ahogy Géher mondja tétként játssza meg magát: az író és műfordítót, s persze a magyar irodalom botrányos
módon botrányosnak tartott „különcét”. Tandori már csak bizonyos értelemben rendhagyó, (Szentkuthy hasonló tette okán már nem, ellenben annak a szellemét követve, hogy:
„az irodalom maga: a saját lényegével való foglalatossággá vált irodalom” – Blanchot –
megint, újfent, sajnos és igenis rendhagyó). Ám teljes mértékben öntörvényű módon tekint bele Virginia Woolf tükrébe: magyarítandó egy épp saját tevékenysége révén összetéveszthetetlen hanggá vált nyelvet és magyarrá soha nem váló írónői magatartást, és e tükörnézése emlékezteti korábban is „ősének”, elődjének, talán „mesterének” vélt Szentkuthy tükörnézésére, annak valamennyi következményével együtt. Az pedig, hogy monográfia-terjedelmű tanulmányaimban szemléltem másfél évtizeden át az író: regény, napló,
dedikáció, tanulmányíró Szentkuthyt, majd a Woolf-tükrében magamagát kereső és a „személyes olvasmányélménnyé” vált életmű olvasása közben Szentkuthy módjára naplófélét
író Tandorit kommentálom, mindkét esetben, mint a mások tükrébe nézegető írókat
szemlélő, az ő tükrükben magamat néző író: ez a többszörös tükröztetés és másikat és
magamat kommentálás, különös öndefiniálás: maga az irodalom.
Más pontokon is tetten érhető a hol bevallott, hol csak sejtetett Szentkuthy-hatás, kölcsön- és ellen-, vagy éppen ráhatás, „tehát a magunk kis szemináriumában effélékre jutottunk: mind-mind a részletek. A regény a maguk megérdemelt, jelentős helyére teszi őket.
Én erről írok. De a magam ’életében’ épp azoktól nem kapom meg a magam ’fontos’ részletei iránti megértő érdeklődést, akiktől várnám”. Az irodalomban létezés során szabadság- és alkotásvágyból, öndefiniálás igényével végzett feladatokkal birkózás, az elvégzett
penzumokra visszatekintés révén önmagukban is tudatosított érdemekkel szembenézés
okozta jogos öntudat, és a megoldásokról, a művészi kvalitásról tudomást nem vevés,
a kánonból kimaradás jogos fájdalma (szűklátókörűségből? farkasvakságból? móriczi korrupcióra hajlandóságból s klikkesedésből magyarázható a kirekesztés? ) együtt és egy időben zsongítja, delejezi magát az írót, s e hintázás okozza az írói asszókban ejtett kíméletlen oldalvágásokat, fájó pengeszúrásokat, persze a frivol kiszólásokat és irodalmi nemte-

42

tiszatáj

lenek lesajnálását. „Te, meg fogod látni, micsoda kincs / egy kilincs / lenyomására alkalmas kéz, vásárra / és jégre, majd kétszer meggondolod, / mikor viszed megint magad”.
Egyébként Tandori öntörvényűségre mi sem jellemzőbb, minthogy nem kell, nem igazán kell Tandorinak a Woolf-élmény meghatározásához, önvizsgálathoz Bécsy Ágnes
Woolf-világát be- és megmutató könyve, mivel nem érdekli a szaktudomány, mindenütt és
mindig magát olvassa bele az életműbe. Az öntörvényűség másik bizonyítéka, hogy Tandorit cseppet sem érdekli a Joyce, Woolf, Szentkuthy esetében egyaránt hangoztatott, nálunk régóta botrányosnak minősülő, regényírókat negatív fénybe állító „cselekménytelenség” vádja, s kicsit unalmasnak, idejemúltnak véli persze ennek az írói fogásnak, elbeszélésmódnak a védelmét is. Már Szentkuthy is védekezni kényszerült amiatt, amit Tandori
említ fordítottja kapcsán: „A modernistább Woolf-regényekben kicsit mindig indázza, folyondározza a cselekménytelenség törzsét a stílustudat(unk), nem adjuk át magunkat anynyira”.

4.
Tandori műhelyében időzve, másik két meglehetősen öntörvényű és önnön törvényeik
szellemében elvárásaik mércéjét meglehetősen magasba helyező magyar író véleményére
voltam (ismét) kíváncsi, Virginia Woolfot illetően, s persze fogadni is mertem volna, akár
nagy tétben is, hogy mindkettőjüknek van véleménye, megvan a maga meglehetősen sajátos, különbejáratú, mégis pontos, telitalálat-véleménye az írónőről, s ebbéli hitemben nem
is csalódtam.
Mindjárt elsőként a Németh Lászlóéra kerestem rá (alkalmasint olvastam már, most
csak felfrissítettem) az Európai utas kötetbeli két recenziójából; a Mrs. Dalloway regény
kapcsán írja: „zilált s igaz, hogy közismert fogások jóvoltából zilált, mégis formai remek.
Ha zilált, a ziláltság forma-művésze, ha fogásai ismertek, az ismert fogások nemes formateremtő ízlésében olvadnak fel”. Az Orlandoról való mondandója („Nála az ízlés egyben
szerkezet is, s ha igazán nőies vonást keresünk rajta, ez az. E regény nem úgy íródott, mint
a férfiak regényei, akik terv után építenek. (…) Egy végrehajtott terv sohasem lehet ilyen
tökéletesen zilált, ilyen geometriátlanul egész. Játék: talán nem is egy nagy szellem játéka,
de játéknak páratlan. A mi ragasztott bajszú asszonyíróink tanulhatnának tőle” ) részben
az egyetemes irodalom birodalmában felfedezőként bolygó utas markáns kontúrokkal felskiccelt vázlata a regényírónőről, részben kíméletlen s talán bántó oldalvágása a magyar
regényírók, kiváltképpen is a nőírók felé. Csakhogy semmiképp sem feledhető Németh
nagy erénye (miként oly sok más író: Proust, Joyce, Gide, Ortega esetében), hogy íróolvasóként, utazó-felfedezőként a harmincas évek legelején fedezte fel és mutatta be a magyar olvasóközönségnek az angol írónőt, hivatásos ítészeket és irodalmárokat megelőzve.
Németh a „ziláltságot”, mint írói szándékosságot és regényszervező erőt említi erényként,
amihez némi bátorság kellett, különösen, ha számba vesszük, hogy tette ezt akkor és egy
olyan olvasótábornak, amely még sem Proust, sem Joyce regénymonstrumával, emlék- és
tudatfolyam-regényével nem ismerkedett össze, Szentkuthytól fanyalgott, s azon csekély
réteg is, amelyik később valóban beléjük kóstolt, óvatosan és fanyalogva tette, kávéskanállal, mintha attól kellett volna félnie, hogy megégeti a száját.
Az írónő másik erényének az építkezés nélküli játékot, szó szerint a „szerpentindobálást” tartja Németh László, s arra a következtetésre jut a regényt illetően: „talán nem is egy

2009. január

43

nagy szellem játéka, de játéknak páratlan”, amiben az a meglepő, hogy Németh maga sem
a „ziláltságot”, sem a „szerpentindobálást” nem tartja olyasfajta írói eszköznek, melyet saját írói gyakorlatában követésre érdemesítene. Az egyébként nem egészen elfogulatlan ítélet Tandorinál ekként módosul, joggal téve a finom distinkciót: „Virginia Woolfnál sem
a gondolat bontakozik ki, hanem a textúrája. Ahogy a Dalloway-történetet írva Virginia nem
is nagyon tudta, mi a téma, csak az anyag számított”. Később, másutt Tandori tovább finomít a kijelentésén: „biztosra veszem, hogy semmiféle meghiúsult vagy mégis megvalósítandó (élet-értelem) eléréséről nincs itt szó. Egy felületről van szó, melynek értékes és közömbös mélyei vannak. Az izgalmasan tagolt prózakollázsról van szó, mely meghaladja
önnön kollázsjellegét. Arról van szó, ami történik, és ami történik, az azért gördül, vonszolódik, akad el stb. a mi szemünkben (számunkra; az olvasónak) mert Virginia pont így és
nem másképp mondja el”. Tandori, aki nem függ sem egyetemi tudósok ítéletétől, sem
a kenyéradója elvárásaitól, amúgy reflexív természetű íróként igyekszik kiszabadítani a skatulyából, a kánon-fogságából „védencét”. Miként Szentkuthy is kénytelen volt címkéket
szaggatni néhány évtizeddel korábban, Tandori is megismételni kénytelen a rossz, a semmit meg nem magyarázó vinyetták felkaparását, dühösen riposztozik a tudatosan komponált regényszerkezet hiányossága, a cselekménytelenség, az olvashatatlanság vádjai ellen:
„nem nevezném tudatfolyamnak a dolgot, inkább: hogy bele van oltva-oldva egyik anyagféleség a másikba. Ismétlem, a naturább-natúrabb matéria és az emberi, képzeti, vélekedési (érzelmi) anyag fonódgat, foltra folt olvad, mondom”.
Tandori műhelyében időzve kedvem támadt rálapozni az irodalmi publikációkat öszszegyűjtő Márai-kötetek egyikében a Woolf-ot érintő passzusra, s hogy megismertem véleményét az angol írónőről, egy másik író természete és olvasási módja is megjelent előttem újfent. „Nem ok nélkül említem Csehovot: Virginia Woolf halálhírére ennek a nagy
orosz írónak emlékét kelti föl. Woolf is tudta, amit utánozni nem lehet: a semmiről beszélni úgy, hogy a mindenség is benne legyen minden egyes szóban” –, írja a maga nagyvonalú, zsurnaliszta hangvételt megütő modorában Márai. Ám, ha kicsit is belegondolunk
a felvetett párhuzamba, cseppet sem tűnik sebtében végiggondoltnak, alkalmasint felületesnek; egyébként Tandori is említi: „Valaki azt mondta, az 1913-as év ábrázolása felülmúlja még Csehov Cseresznyéskertjét is. Eléri, mondom én”. Márainál a „semmiről beszédben” fel-s megidézett mindenség-érzet, a csehovi hősök egymás-mellett elbeszélését
idéző ábrázolás a döntő; Tandorinál így módosul, csiszolódik, finomodik a műhelymunkálatok során az alakteremtésről vélekedés: „alakjai például (és Virginia alakjai általában)
mennyire nem elsősorban egymásra vonatkoztatottak, hanem egymáson át valamit mintha meglátni akarnának, abszolútabbat, ’igazságot’ ”.

5.
Nem követek el szentségtörést, ha azt állítom, utólag: e Woolf-regényeket kommentáló
Tandori-kötet nem is annyira Wooolf miatt vonzott (legfeljebb másodlagosan), mint inkább Tandori késztetett töredékekben gondolkodásra, persze már az alcím is elárulta: miről vagy kiről lesz szó, a műfordítóról, akinek mesterséggyakorlása közben az egyik legfontosabb felismerése a naplójáról és naplóíró-önmagáról: „kiutazás volt ez, elutazás valamibe, ’ki’ abból, amik nem vagyunk igazán magunkban idebenn… vagy inkább odabenn”.

44

tiszatáj

Ha egy író kötetét a kezünkbe vesszük (főleg egy olyan személyes indíttatású kötetet,
melyben az egyik író a másikról kíván a személyesség hangján szólani, a művében tett
utazásról, hogy a szemlélete tárgyává tett „odabenn”-jét” vizsgálva önmaga lényegére találjon), magunk is arra törekszünk, átlagolvasók, filológusok, alkotók egyaránt, hogy ráébredjünk arra: „amik nem vagyunk igazán magunkban idebenn”, dacára annak, hogy nagyon szerettük volna olyannak hinni magunkat, s az olvasás-fölfedezés, Rilke intelme szerint talán segít közelíteni a valóságos önképünkhöz. S ha ez sikerül, valamelyest, cseppet
sem bánjuk, hogy jelen esetben, végül is Tandoritól nem kaptunk hiteles Woolf-életrajzot,
kikezdhetetlen műrajzot, csak egy „gépverőinas” műhelyébe pillanthattunk be: hogyan
történik a megidézett és „magyar hangja” közötti párbeszéd; miképpen jön létre az irodalom; miféle tudást és nyelvi leleményességet kölcsönöz saját személyiségéből a műfordító
az „idegen” szövegtesthez. Valljuk be, ennyi elég is egy műhelynapló, vagy töredékes önéletrajzi-mű élvezetes olvasásához.

2009. január

45

TÓTH ÁKOS

Egy pillanat (emlék)műve
T ANDORI DEZSŐ: NAPFÉNY EGY ÜRES SZOBÁBAN


„Ne legyen több pillanatom,
ami előtte nem volt.”1
„Momentán ez van.”2

Mire elég egy pillanat? S egyáltalán, elég lehet bármire? Mert ha a mindennapi tudat
gyorsuló, és folyamatokra, eredményekre leső módján közeledünk az időit ily kis dózisban
adagoló végtelenhez, mindenképpen elégtelen kisebbségnek, hasztalan rövidségű tartamnak fogjuk találni. Már a leszámolás szellemében racionalizáló köznyelv is másodpercről
beszél, melyből nem nehéz kihallanunk az időben kiterjedtebb perccel, mint nagyobb egységgel szemben másod-rangúnak, -rendűnek tetsző pillanat leértékelését. Pedig ha nem is
minden költő, de Tandori számára – ki éppúgy nevezhető az észrevétlen kicsinységek világ-írójának, mint a matematikai felezéssel nincs-célja felé törő redukáló-művésznek – az
időkontinuum tetszőleges elemei, részletei is képesek arra, hogy az egészet (?) felidézve a
történések ős-értelmét hordozzák, körbemutogassák. Nincs miért letörni, ezt Tandori régóta mondja: az idő tört részleteit kényszeredetten átélő és egymás mellé rakosgató költészete ugyanis egyre olyan „idegen egészekhez” jut, melyek tartalmasságukkal, tartóztathatatlan jelenlétükkel és mulandóságuk egész súlyával semmiben nem maradnak le a létező
által teljes befejezettségében egyébként is szemlélhetetlen, birtokolhatatlan életidő egységétől. „Túlélésről akkor beszélj, ha már meghaltál!” – foglalja abszurd keretbe és a sírból
felbugyogó képregényes buborék-formába mostanság e révült és elérhetetlen perspektívát
a Tandori-féle beszédajánlat. Mire elég hát egy pillanat? Nagyon sokra, a legfontosabbakra biztosan igen. Talán az is egy pillanat műve volt, mikor a Napfény egy üres szobában
című vers első olvasása után megállapítottam, hogy Tandori hatalmas és magát felülmúló
vagy koncentrális körökben táguló életművének egyik központi, érzésem szerint a mély
mondandó önfeledtségét és a forma fegyelmező szigorát kellően arányító, ritka képességű
szövegére, remek-művére bukkantam. A pillanat remek-művére, ha szabad így mondanom. Mert ez a vers többszörösen is annak tekinthető. A pillanat műve – általában így nevezzük azt a felismerésként ösztönös és egyértelmű, többnyire helyeselhető és megbízható
heuréka-élményt, mely az utólagos megfontolás, az érvelő beleegyezés és józan mérlegelés

1

2

Tandori Dezső: Koan bel canto (1966) (In. Uő: Töredék Hamletnek, 3. kiadás, Fekete Sas Kiadó,
Bp., 1999, 108.)
Tandori Dezső: Házikabát az Adriáról (Kortárs 1982/9.) (A továbbiakban minden szerzői név
megjelölése nélküli cím Tandori Dezső művét jelöli)

46

tiszatáj

mozdulatait, az időhöz, tanultsághoz kötött argumentáció módszereit kikerülve, közvetlenséggel pótolva rögtön valami egyedivel, lekörözhetetlen újdonsággal szembesít. Mintha
csak az emlékezés eligazító vissza-idejében, analógiát, megfelelést ajánló bizonyosságában
tapogatnánk ilyenkor, mi, ritka tanúk, holott az élmény kiiktathatalan sajátságát éppen
a megelőzetlenség varázsa adja. A vélemény, véleményem évek hosszú során, az életmű
közel-egészének megismerése után sem változott, inkább csendes és forrásairól titkolózó
hallgatásában tovább-erősödött: a Napfény egy üres szobában a maga előzékenyen összpontosító, mégis oldott módján reprodukálja a különben beláthatatlan és olvasás-időnkön
sokszor túlméretkező Tandori-hatás leglényegét. Amiről ezúttal beszámolhatok, az természetesen nem a pillanat műveként megképződő, kapcsolattalan ötlet, hanem a tudatos befogadás későbbi, megértésre hangolt tevékenysége, lázadása, fokozatos távolodása ettől az
alap-alaktól, az intuíció vak-biztonságától; magyarázat és kommentár tehát, közeledés egy
új eszményhez, mely reményünk szerint valaha, kiérlelt formájában egybeeshet az érintőleges megértés bekerítő s munkára ingerlő első élményével.
Ha szeretnénk eltekinteni ettől a szubjektív olvasáseseménynek is vehető feltételtől,
s az irodalomtörténeti értékelésnek, például a szerzői újra-igazolás és a számszerűsítő kimutatás módozatainak hiszünk inkább, akkor is azt látjuk, hogy Tandori kiválasztott verse
a pálya igen fontos, érvényességét korokon át világosan kimutató darabjai közé tartozik.
Az utánközlések, melyek az első megjelenést követték3, mind annak jelzései, hogy műveinek összetartó szerkezet-sugallata, az irodalmi alkotás szeriális kompozícióként bejelentett örök-adódása, valamint az ezzel szövetkező másfajta vers-fogyasztás, a „vers születésének” üteméhez szoktatott olvasásunk is megállásra kényszerül ehelyütt, mert emlékezetes állomáshoz érkezett. Miben áll a Napfény egy üres szobában eredetisége, minden ismétlésnek ellenálló szimpla vonzása? Ha csupán a mű rezüméjét, rövid, prózai összegzését vesszük – mely nyilvánvaló véteknek számít versről szólva –, nem jutunk közelebb
a megoldáshoz, hiszen csupa olyasmit sorolhatunk, ami Tandori világában tipikusnak, elhagyhatatlannak, a szerzőt jellemző attribútumnak tetszik. A szöveg majd’ minden eleme
és gondolatfutama fellelhető más versek részleteként, nem beszélve arról, hogy elbeszélések és regényes megidézések tömege áll készenlétben, hogy a művészi vállalás efféle emlék-munkaként, „visszatérő előkészületként” felfogott élmény-centrumát érvényre juttassa, igazolja. Elég nyilvánvaló, hogy a Tandori-szöveg megkülönböztetést, leválást engedélyező esztétikai újdonsága ebben az esetben, de a ’80-as évek megállíthatatlan költői lendületében általában is a másként feltaláló és megmunkáló tartalomelosztás, ötletes átszerkesztés során jön létre: a beszélő én az alapító-eseményekhez, számára feledhetetlen
momentumokhoz és dátumokhoz való ragaszkodást nem úgy gondolja el, mint a visszahelyezkedés időbeli módját, választható leleményét, hanem mint előre-kötött és készen-álló
textust, történetformát és anekdota-hagyományt. S ha körülnézünk, keresvén az örökhagyót, aki megteremtette és kiállította, mintaként pedig szüntelenül felajánlja e lírai világtapasztalás ismétlődő és ismétlésességben felismerhető alkatrészeit, akkor – természe3

A Napfény egy üres szobában című vers elsőként a Népszabadság hétvégi irodalmi mellékletében látott napvilágot (1987. május 23., 15.) két másik Tandori-verssel együtt. Legközelebb a Vigyázz magadra, ne törődj velem című válogatott kötetbe vette fel a szerző (Zrínyi Kiadó, Budapest, 1989). A verset tartalmazza az 1999-es Főmű (Liget Könyvek, Budapest) és az Ambrus Judit
szerkesztésében elkészült Válogatott versek kötete is (Unikornis Kiadó, Budapest, 2001).

2009. január

47

tesen – nem mutathatunk másra, mint erre a névtelen folyton-beszélőre, „Evidenciás Úrra”, Tandorira. A bonyodalmas eredettörténet, már-már exegézisként olvasható ki-származás nyomon követését nem könnyíti meg, hogy az írói előadás eleinte sem tervezi, formálgatja, hanem rögtön teljes biztonsággal emeli magához és idézi e frázis-értékű múltutalványokat. Az eredet, mint a legendás „tenger alatti terem” (T. S. Eliot), ahonnan élők
szava szólít, hívogat minduntalan, vagy az elpusztított emlékezet hontalansága, „hosszú
távolléte” – hogy az önazonos kimondásnak két alappillérét, örök-útravalóját, egy költeményt és egy filmet mégiscsak nevesítsünk a számos lehetőség közül – olyan nem-helyek,
nem-terek, minden feltérképező törekvésnek ellenálló disztrópiák, melyekből mégis szavak és a megértés igéi merülnek fel, sorjáznak elő. Talán éppen ez az ihlet, illetve e költészet meglétét garantáló eredeti „formátlanság” és „helytelenség” jelenik meg összetett tudásként a Napfény egy üres szobában című versben: az ottani üresség láthatatlan szobalakója, Tandori megosztható követeléseinek arca, alakja arról a státuszról, lét-állapotról
beszél, mely a szöveg kifelé mutató, telített jelzései szerint éppúgy lehet egy festészettörténetből vett nagy-hasonlat, ekképpen a mű-leírás közvetlen ösztönzője és tárgya, mint
a vers önmaga létrejöttére figyelmes eredet-vizsgálata. És azonosíthatatlansága, minthogy
Tandori pályája kezdetétől jól követhetőn se-hon-polgáraként tartózkodik az általa elvárt
és emlegetett goethe-i „költő-állam” területén, s ha egyáltalán magához enged elkötelező,
meghívó vonzalmakat, azok biztosan annak a rilkei „erősebb létnek” hírhozói, ami drasztikusan keresztülhúzza minden e világi teljesítés lehetőségét, s a költői elhelyezkedés, terület-szerzés szokásos tervét csak mint kifordított ellen-érzelmet, eredendő ambivalenciát
engedi munkálkodni. A Napfény egy üres szobában – mely e líra lehetséges létezés-idejét
és – terét rendkívül szűkre szabva, tovább alig-csökkenthető szinten állapítja meg – akkor
mutatja legfőbb merészségét, mikor az utazás képzetének, a modernitás és a költői szó
e messziség-vezérelt, felfedező és meghódító hajlamának látjuk ellenszegülni. Hisz ha
a modernség komplexumára, programjaira úgy tekintünk (többek között), mint a költészet
elé a megismerhetőség s elérés új s újabb képzelet-tájait, nyelvi egzotikumát terítő csábításra, a Baudelaire-i „Inconnu” folyamatos felhatalmazására és kiküldetésére, akkor mindenképpen mérhető és talányos visszaalakulásra mutathat rá ugyanennek a költőiségnek
utóbbi néhány évtizede, térvesztésként is felfogható, kétségbeesett vagy lételméletileg kidolgozott topogása önmaga körül; így például az a fokozhatatlan s az elmozdulást mindinkább kizáró egyenlet-bizonyítás, zénóni észrevétel, mellyel Tandori állandóan sakkban
tartja s megtartóztatja az ihlet utaztató indulatát, a kimondás lativusi hangoltságát.
Ugyanakkor a képzőművészetnek Tandori számára mindig fontos fogódzót, eligazodást jelentő területén másféle folyamatnak lehetünk szemtanúi: azt látjuk, hogy a XIX.
századnak még legmerészebb, menekülő látomásai, a kultúrkör zártságából kitörni kész
„vadság” és „primitívség” képviselői sem szívesen mondtak le az emberi lét távlatosságáról, művészi megkonstruálhatóságáról. Gauguin híres, Honnan jövünk? Mik vagyunk?
Hová tartunk? (D’ou Venons Nous / Que Sommes Nous / Où Allons Nous, 1897) című képén, mely a tahiti korszak komprehenzív főművének is tekinthető, a létpanoráma kezdettől-végig követhető irányzatossága, a felület kérdező egyenessége, monoszkopikus felfogása minden kétely ellenére még nagyon is azon a nyelven beszél, abban a narratív szisztémában fogalmaz, melyet az európai művészet évszázadokon keresztül magáénak vallott,
s melyben éppúgy elhelyezhető volt egy szentéletrajz példás igazsága, mint a világi témák

48

tiszatáj

sorolhatatlan variációi. Bár igaz, hogy az ábrázoló művészetek terén később következett el
a szakítás az európai kultúrkörnyezet örökölt toposzaival, megszentelt helyeivel, témaajánlataival, de a festészet, szobrászat azután annál gyorsabban s minden más művészetnél hatékonyabban volt képes lemondani elő-története hagyományozó gesztusairól. Ez
a fáziskésés okozhatja például, hogy Edward Hopper festészete, melyet leggyakrabban az
amerikai álom közismert ikonjainak, csillogásának deklasszáló, szociális érdekeltségű
művészeteként tartanak számon a maga újrafiguráló, absztraktontúli megfontolásaival az
1900-as évek első felében már egyenesen stilisztikai visszalépésnek, habozó mozdulatnak
látszhatott. A közismerten „absztraktrajongó” Tandori4 vajon milyen újdonságot, utánozhatatlan mondandót, a művészeti „haladáshitnek” miféle fokozatát pillanthatja meg
Hopper sok szempontból konzervatív, „valósághű” piktúrájában? Tandori soha meg nem
írt Hopper-tanulmányozását elszórt megjegyzéseinek részeredményei alapján magunknak
kell összeállítanunk. Legnagyobb segítségükre Nappali kérdés (Mit nézünk mire – és miért?)5 című dolgozata lehet, melyben nem kevesebbre vállalkozott az író, mint hogy „egy
alig-amatőr” perspektívájából átnézze, vajon a nézés produktumai miféle külön értelemmel telítődnek, mitől lesznek a befogadó elme és az érzékelés számára oly kiváltságosak,
amennyiben a művészet tárgyi példatárát gyarapítják, festménynek, szobornak stb. nevezzük őket. A festészet fogalmának axiomaértéke („A festészet az, amit festészetként látunk.”), melyre Tandori végig számít, mint pozitív eszmei létezőre, a megkockáztatás lehetőségét kivédő bizonyságra, természetesen nem zárja ki, inkább lelkesíti a kutatás további
cél-tételezését. Egyrészről ugyanis a festészet minden hihető példája avval járul hozzá
a fogalom magyarázatához, hogy újabb és újabb kérdésként, adalékként bővíti a definíció
kitekintését. Másrészt mintha passzív elfogadásra, beletörődésre is intene Tandori, mikor
a rá-fogás és cáfolat közös nevezőjét keresve rájön, hogy a festészet nem más, mint a festészetként nézett, elfogadott dolgok összessége, melyhez az induktív szemlélet analogikus,
felaprózó tipológia-alkotása sem visz közelebb, sőt… Tandori műszemléletének fő kérdése
ezek szerint nem annyira a modernség különböző fázisai közötti korszakváltások növekvő
tétjeire koncentrál, hanem a tárgy és a műtárgy alapvető különbségén meditál visszavisszatérőn. „Mi az elemi vágy, mely látványt akar megörökíteni? S mi az a másik, mely
ettől a konkrétumtól elvonatkoztat, s mégis ugyanazt („ugyanazt”) a festészetiséget akarja
adni, …” Új kronológiát, fejlődéssort ajánló szemlélete szerint Warhol ready-made művészete, mint a közhely „egyszerű” felmagasztalása, „színeváltozása” (Artur C. Danto terminusa) még inkább csak valamiféle kezdet, a művészetnek alapot adó tényező, mely a továbblépés, az alkotás kísérleteként a modell egzakt bemutatásával, a voltaképpeni mű tárgyi helyettesítésével, elzálogosításával operál. A fejlődés más irányú szélsőségeként Tan4

5

Jól követhető képzőművészeti ízlésalakulása a korai művek Klee-i összegző szellemétől, míves
modernizmusától, érzékenységétől gyorsan eljutott az amerikai absztrakt expresszionizmus, illetve a New York-i iskola kiemelkedő művészeinek aktív, érdeklődő elfogadásáig. Érdekes körülmény, hogy Tandori esszéiben, verseiben és vallomásaiban az új festészet irányadó személyiségéről, Jackson Pollockról alig tesz említést, helyette notóriusan a colour-field nagymesterét,
Mark Rothkót vagy a monokróm Ad Reinhardtot állítja esztétikai gondolkodásának homlokterébe. Pl.: Mark Rothko & Co. I.-II. (In. Kolárik légvárai, Magvető Kiadó, Bp., 1999, 51-89); Ad
notam Ad Reinhardt (és minimalizmus) (Balkon 1999/11-12).; Maximalizmusok (Reinhardt +
Minimal Art) (Balkon 2000/1-2.)
Balkon 2004/7.

2009. január

49

dori rendszerében az absztrakt kép kikalkulált tárgyiassága lép elő, mely a használati eszköz, a köznapi tárgy kikérdezetlen (mert természetes) létbizalmával és –erejével rendelkezik, s így valójában mellőz minden olyan kritikai megfontolást és támadó értetlenséget,
ami mégis sokszor e képek szociokulturális befogadásában hírhedt, már-már elhagyhatatlan körülménynek számít. Tandori sosincs zavarban egy Motherwell-kép6 vagy egy Louise
Bourgeois-szobor7 megtekintésekor, talán ezért oly furcsa, hogy folyton fontos és értetlenkedő kérdései támadnak, mihelyt a figuratív művészet mű-példái, az „élethűség” szakkérdései kerülnek szeme elé. Edward Hopper is azzal válik fontos szereplőjévé Tandori képzeletbeli múzeumának8, hogy a tárgyfelismerésre számot tartó kiképzés, képeinek természetes, mégsem naiv módon önadó, igen szembeötlő jelképessége egy, az absztrakt reduktív szemléletétől eltérő utat kiválasztva majdnem ugyanoda, az üresség bevallásáig jut.
Hopper egész pályája felfogható ennek a mozgalmas belső kép-történésnek a követéseként: amit az absztrakció aszkézise a tárgy szimbolikus eltüntetésével, majd újraképzésével sejtet, rokon-megoldásra találhat a hopperi lemondás fontoló fokozatosságában, mely
először e festészet jellegzetes tájait, az amerikai föld ős-elemeit eliminálja (kései művészetében szinte uralkodóvá válik az intim épület- vagy szobabelső, az ún. exterieur), majd
szinte kapkodva költözteti ki a helyzetképek ember-szereplőit, figurációit, néma berendezését, mindenféle kulturális, másodlagos eligazítást és aktualitást nyújtó tárgyi jelzését is,
hogy végül szinte logikusan állapodjon meg legkisebb ábrázolási állandóként a puszta
hely, a lehetetlen világi üresség egyenes felmutatásában.

Edward Hopper: Sun in an Empty Room, 1963 (olaj, vászon, 73×100 cm) magántulajdon
6
7
8

Ld. A szellemköztársaság elégikusa (Robert Motherwell) (Balkon 2001/11.)
Ld. Louise Bourgeois (Balkon 2002/9.)
Tandori művészeti kitekintését bemutató válogatáskötetében, hommage-ai között is szerepeltet
egy Edward Hopper-verset. Ez, a tárgyalt vers módszerétől eltérően a festői életmű legfontosabb
témáit, tájait és hangulatait montázsszerűen helyezi egymás után (In. A becsomagolt vízpart,
Kozmosz könyvek, 1987, 74.).

50

tiszatáj

A Napfény egy üres szobában című festmény, ha nem is a figuratív festészet egész létlehetőségének és további sorsának, de a kopperi megoldás önmagán belül kibékült, kidolgozott rendszerének, a látvány műfaji megragadása érdekében tett erőfeszítéseinek (tájkép, városkép, zsánerkép stb.) valamiféle végső fogalmazványa, vállalható és szomorú öszszesítése. Ami marad, mert maradásra méltó vagy mert eltüntethetetlen, mindössze enynyi: egy kiürített (vagy sosem berendezett) szoba tömör és éles vég-igazsága, a fény bevetődő idegensége, az árnyék fenyegetve lesben álló túlereje, még alig észlelt nagyhatalma.
Hopper az üres szoba, a mindenfajta jellemzőjétől megfosztott tér9 ábrázolásával a hely
hagyományos felfogásának fikcionális, élhetetlen kép-alakzatát hozza létre. Mintha ahhoz
már elég ereje lenne, hogy megsemmisítse, feláldozza az általa is sokrétűen alkalmazott
klasszikus tér-fogalomnak, perspektivizmusnak irányadó bizonyosságát 10, de még nem
tudna helyébe más megoldást, merészebb tervet ajánlani, s egészében is képtelenségnek
tartaná az ember kiűzöttségén, otthontalanságán túli új megtelepedés eszméjét, bizakodó
jövő-vázlatát. Mert miről van szó Hopper képén? Pontosabban „mit nézünk – és mire”?
Az ablakból a szoba falára érkező napsugarak, az ábrázolt életvilág kívülségeként valójában maguk alakítják ki a képfelület témává nemesült látványát, a falon (vásznon) elkülönülve megfigyelhető színfoltokat. A nap érkező, láthatatlan sugárzása a kép egyetlen olyan
„elemévé” válik, mely önmagával testszerűleg azonos, nem szorul anyagi átváltásra, mert
nem egyszerűen felidézése egy emlék-eseménynek, de látás és a látszás dokumentumaként mindenkori előkészítője, feltétele és kihagyhatatlan résztvevője is annak. Az ábrázolás ábrázolásával, s azáltal, hogy a szoba (~ felület, vászon), valamint a fény (~ jelződés,
festék) közötti kölcsönösségben, a képcímben is található két „szereplő” által alig rejtett,
helyettesítő megjelöléssel önmagáról vall, Hopper képe metaképpé válik és a képi jelölő
folyamat, a festészet lehetőségeit feszegeti végsőkig csupaszított igazmondással.11 Nem lehet figyelmen kívül hagyni, hogy a fény mindjárt két különböző módon nyilvánul meg a
képen, s hogy éppen a kettő közötti szétválaszthatatlan közeledés, folytonosság a műalkotás legfrekventáltabb tárgya. Hopper képén a formák és színek keletkezése egyszerre pre9

10

11

A ’room’ szó jelölete nem határozható meg egyszerűen a szoba köznévi jelentésével az angol nyelvben. John Hollander egyebek között a ’space, a place és a region’ térjelölő kifejezésekkel hozza
összefüggésbe. A ’room’ a maga egzaktabbnak tűnő jelentésével rejtett etimológiai gazdagságára
játszik rá, hiszen indoeurópai gyökerei egy általános tér-név meglétére látszanak utalni. Ld. John
Hollander: Hopper and the Figure of Room (Art Journal, Vol. 41, No 2, Summer 1981) Ezzel érdekesen konfrontálódik Ferkai András tanulmányának megfigyelése (Űr vagy megélt tér? Gondolatok az építészeti térről), mely szerint az indogermán ’rum’ szó különböző variánsai egy konkrét hely, helyiség jelölését vállalták magukra, szemben a görög ’topos’ vagy ’choros’ általánosabb
szemantikumával. (Pannonhalmi Szemle, 2002/2.)
Hopper legtöbb képén példásan igazolódnak és válnak valóra a reneszánsz új tudományával megszülető térfelfogás eredményei. A kérdéshez lásd: Pierre Francastel: Egy plasztikai tér lerombolása (In. Uő: Művészet és társadalom, Válogatott tanulmányok, Gondolat Kiadó, Bp., 1972)
Van, aki még ennél is tovább megy, s a látás általános működésmódját, elvét véli felfedezni a belső-külső, mesterséges-természeti, zárt-nyílt felkínált vizuális oppozíciói mögött. Ld. Brian O’ Doherty: Edward Hopper (In. American masters: The voice and the myth, Random House, New
York, é.n.) Az ablak, mint az eltérések közötti kiegyenlítés, harmonikus megfeleltetés eszköze
(a szemlencse hasonlata) az elzárkózó-beengedő minőségeket problematizáló Tandori-poétikában
is központi szerephez jut. Pl. „Csukok ablakot, hogy ott nálatok…” című ars/aero poetica (Életünk 1984/7).

2009. január

51

zentálja a fényt mint az eredethez közeli, első és örök kiáradás anyagtalan divinációját
(lux, lumen) és mint az áthatolhatatlan tárgyakba, világi ittlétbe ütköző sugárzás nyomát,
színkombinációit (splendor, color) 12. A napfény, mint jellegadó szubsztancia, önmaga
leglényegét a másikban megnyilvánító túl sok, teljesség a fal vetítővászna nélkül mégis
csak abszolút önazonossága jeltelen elmozdulásán, szüntelen tova múlásán ámulhatna.
Hopper „halott falai”13 azonban az ábrázolás, a rávetítés eredményeként mindig a legelőnyösebb (értsd: a fénnyel szemben legnagyobb felületet felkínáló, leglátványosabb változást produkáló) beállításban kínálják fel magukat, mintha csak azért lennének, létüket
csak az támogatná, hogy az anyagtalan sugárzás, a képszerű módosulás hatásaként „olvashatóvá”, valamivé változzanak a kivételezett szemlélet számára. Ha van olyan egyáltalán. Hiszen bármily egyszerű is a képcím, figyelmezzünk annak rejtőző paradoxon jellegére! Üres szobáról van szó, s az üresség, a teljes és igazolható kietlenség nem tűr el semmilyen személyes behatolást, még a megfigyelés rögzített pontja mögött elbúvó művészt vagy
a vele nézet-közösséget vállaló, térbeli azonosulásra képes szemlélőt is kitessékeli a magába-zárt tér lehetetlenéből. Hopper, mikor több helyen is beszámol a kép témáját adó régi
ideájáról, nem tesz mást, mint anekdotikus formába csomagolja, fogyaszthatóvá és személyessé teszi azt a megdöbbentő felfedezését, hogy a festészetnek, mint mesterségnek,
kézreálló technikának, bármily meggyőzően mímeli is az átlátszatlanság, a transzparens
jel rábízott szerepét, létezik valamiféle vakfoltja, s neki valószínűleg ezt sikerült kitapintania, mikor az abszolút magány, az üres tér ábrázolására biztatta fel ecsetjét. „Mindig is izgatott egy üres szoba ténye. Amikor akadémiára jártunk, gyakran vitattuk meg, hogyan
nézhet ki egy üres szoba, ha senki sem látja, senki sem pillant belé.”14 A Hopper-mű hangsúlyozottan emberszabású, az optikai észlelés normális tapasztalásának jóleső térmélysége a valós befogadó, szemlélő (a múzeumlátogató, az albumnézegető Tandori és mi is ide
tartozunk) pozícióját a kép-téma részévé avatja, sőt a képtárgyhoz közelítő taktikus helycseréket is képes a mű részeként akceptálni. Ha a belékódolt képszemlélet alanyaként,
szobába lépő vagy eleve (rejtve, kitakarva) ott időző nézőként fordulunk a képhez, gyanútlanul megsemmisít(het)jük vagy átnevezzük a vizuális intenció és képélmény központi jelentőségű, kuporgatott észrevételét: a legmagányosabb magány bensőségét. Ezt a veszélyt
elkerülve azonban olyan képi ambivalencia bontakozik ki szemünk előtt, melynek feszült
életben tartásához szinte semmi másra nincs szükség, mint a kettősségek és esztétikai dilemmák között megosztó szemléletmódnak valamiféle állandósítására.
Korántsem véletlen, hogy Tandori, a ’70-es és ’80-as évek írója/költője Hopper e képének furcsa látogatójában, mint az „eleven elzárkózás” ismeretlen magányú alanyában
12

13

14

Umberto Eco: A fény esztétikái (In. Uő: Művészet és szépség a középkori esztétikában, Európa
Könyvkiadó, Bp., 2002)
A falak az elevenségként, életként betörő fény ellentétei, ehelyütt pedig annak a képeken sokszor
megjelenő test-dublőrnek „maradványai”, aki különben még náluk is kevésbé vibráló, életteli
alak, főként ha férfiról van szó. Ld. Donald Kuspit: Edward Hopper: Cubist in Disguise? (http://‌‌
www.artnet.com/magazineus/features/kuspit/kuspit11-22-06.asp)
Idézi: Avis Berman: Hopper (Smithsonian magazine 2007/July) Lényegében Brian O’Doherty is
változatlanul idézi Hopper felvetését, igaz, hogy az anekdotának ottani formájában találhatunk
egy kisegítő fordulatot („Természetesen lennie kell egy egérnek valahol.”), mely humorral könynyíti a kognitív megoldhatatlanság csapdáját, a senki által nem látott, mégis létező tér együttes
feltételezését és tagadását.

52

tiszatáj

magára ismert. Persze egy ennyire absztrakt tér-fogalom, mely – úgy látszik, semmi másra nem jó, mint hogy teret engedjen, belátással legyen a folyton bekövetkez(het)ő s mind
„jövőbb jelenbe” forduló időiség számára – Tandori művészetében logikusan minimalizálja az eseményesítésre, történetmondásra való biztatásokat, s állandóan relativizálja a kimozdulás nyomán megismert más-világok különbségeit. A kint-bent, az itt-ott képszerűen
tartalmas parabolája, valamint az ennek világi fogódzót és kiindulást nyújtó valós lakozás
helye közötti eltérések élet-hosszú vállalásában – mint olyan önkéntes szobafogságban,
maga általi röghözkötésben, melyben a világba-hatolás, messziség-vágy normális távlatait
teljességgel a (vad)madarakkal való együttélés élet-korrektívuma hozza helyre – kiegyenlítődnek. Tandori a térbeli elvonatkoztatásnak mindenképp Hopperhez mérhető mestere,
amennyiben a tér legtöbbször nála is csupán szubsztilisen illékony, kérdéses eleme, szabad lehetősége és nem határolója vagy korlátozója a jelenlétnek. A pálya legutolsó szakaszában érzékelhető viszolygás, közöny vagy megvetés, mely az élet beprogramozott választásokat engedélyező Észak–Dél–Kelet–Nyugat meghatározását övezi, ugyanennek az irányteljességnek negativisztikus, igénybe vevő mozzanataira mutat rá. Tandori – a költői ösztöne tájékozódásával és bőséges tanultságával – mintha tudna mindarról, amit a Hopperkép rövid értelmezéseként, a recepció rövid ismertetésével itt előadhattunk. Tudja, hogy
a hopperi üres szoba olyan nem-hely, olyan belső, mely nem egy külső ellentéte, elzárkózó
ellenalakja, hanem a megtörténés kimondhatatlan egyszer-eseményét közrefogó állítás,
helyre-hozatal. Tudja, hogy minden szó, minden leírás alapjaiban zavarja meg a paradoxonba forduló kép igazságát, s hogy épp ezért rendkívüli óvatossággal kell közelítenie
s magára vennie a szemlélet felajánlkozó nézet-szerintiségét. A nemlétezés helyén, a láthatatlan elkülönülés terrénumán Tandori valójában arra készül és arra teszi mind magát,
mind írói nyelvét alkalmassá, hogy a festő mértéktartó és elegáns trükkjét saját művészi
kiegészítésében, a képet újraértelmező vers-kommentárjában kiemelje a realista lefordítás
egysíkúságából (mely mindig valós veszélyként leselkedik a képleíró, ekphrasztikus költészet példáira), és a valószínűsíthető kép-intenció ajánlásához illő kérdésekhez, opciókhoz
közelítse.
De visszatérve versünkhöz, e hajdani pillanat maradandó művéhez, láthatjuk, hogy
a Hopper-kép címe változtatás nélkül verscímmé, majd kezdősorrá változik és ezzel mindjárt verstémává, előzékeny felvetéssé alakul a későbbi műegész számára. Azzal, hogy Tandori versének első szakasza megidézi a képzőművészeti előzmény lehető legteljesebb, általunk vázlatosan ismertetett utalásrendjét, kettős funkcióval látja el a cím/kezdetet: elsősorban a szövegből kifelé mutató, megidéző közösség mozzanataként, egy ismert jelölet
(grafikus jel, festmény) szóvá tétele gyanánt számít rá; másodsorban viszont rátestálja
a versidő és -tér leírásának, a létszituáció felfestésének primér feladatát, s így a szövegértelem keletkező, lépésről lépésre adott megképződésében mozgósítja.
„Napfény egy üres szobában… Lehajtom
fejem a földön egy fénymásolatra,
egy pillanatig elalszom a rajzon,
belealszom a kinti lombozatba,
mely már alakul itt a Duna-parton.”

2009. január

53

A vers első része (szakasza) valójában arra kiváló példa, ahogyan a költő, a rá mindig
jellemző természetességgel, végsőkig elsajátító, átélő személyességgel a jelölt és jelöletlen
idézetek egész sorát képes úgy beépíteni szövegeibe, hogy azok megszabadulnak a visszakereső intertextualizálás, kulturális kölcsönvétel mű-fogásaitól. A beszélő jelenét és környezetét, mint a vers kérdéses adottságát, sőt, mint olyat, mely a vers által vállalt tisztázás, megfejtés legindokoltabb céljai közé tartozik, megosztja a kezdősor többértelműségéből keletkező párhuzamos olvasásirányok, kifejtések hívásai között. Irodalmi alig-gesztusa, a három pont elbizonytalanító kísérlete rögtön oly erővel teszi ezt, hogy be kell
ismernünk, azok a rendszerinti és alapos kételyek, melyek a későbbiekben szinte ellehetetlenítik a történéssor végső eggyészervezését, innen, a vers legelső felütésétől élnek és
hatnak. A mű-világok duális, kettős természetére vonatkozó nézeteinket támasztja alá
a versformának azon eljárása is, melyben az ötsoros versszak keresztrímei mint a gondolatok, sornyi mellékmondatok szoros együvé tartozására, átívelő linearitására emlékeztető
formális jeladások rendre motiválttá válnak az alany választott, képi és „reális” tér-adottságainak elkülönítésében (Ld. „Lehajtom” – „a rajzon” – „Duna-parton”; illetve: „egy fénymásolatra” – „lombozatba”). Vélhetjük úgy, hogy máris túl éles kettéválasztással áll előttünk a vers problematikus ittje és mostja, a megszólalás egész koordinátarendszere. Ezt
csak még inkább kiemeli a ’fény’ szó ötletes szerepeltetése, finom variációsora, mely a valóság relatív fogalmaihoz tartozó kétértelműségek – a napfény, mint minden fény eredetije, origója, a fény első és pótolhatatlan jelölete, valamint az erre gyorsan ráfelelő „fénymásolat”, a pszeudo jelleg, az emberi tömörítés, akár a nyelv metaforizáló tény-közegének
munkálkodása – felderítésében jut eredményekhez.15 A fénymásolatra ráhajtott fej, a belealvás a „kinti lombozatba” (melyikbe? a Hopper-kép ablakmélyedés mögötti zöldjeibe
vagy a Lánchíd utca sokszor megverselt, tavasszal készülődő gesztenyesorába?), az érintés
mint poétikai tett (tennivaló), a világok viszonylagos egyenrangúságát tettre és versre fordító megegyezést – valójában az elkönyvelt fikció és az analitikus vallomásosság beszédmódjai közti váltást – szimbolizálja, egy utánozhatatlanul szép mozdulatban egyesíti.
Tandori művészete, művészetének érintés-tapasztalata minden bizonnyal revideálja a tapintásérzéknek oly sokszor más képességeink mögé beszorított, az ismeretszerzés általános rendszeréből rendre kifelejtett képességét. Az eseményekre és a létezőkre, tárgyakra
állandóan rácsodálkozó, a látszólag szóra-műre nem érdemeset szóvá és művé tevő Tandori a jelen átütő, érintőleges rá-vonatkozását játékossággal (a „fejletlenebb” gyermeki, állati mindentudás ős-bizalmával) teszi egy szokásos tény-tapasztalataitól mindinkább eloldozott alternatív ismeretelmélet bázisává. Az érintés, mely a versvégződés fontos szavában felerősített formában is visszatér majd hogy a papír, a rendelkezésre álló felület, mint
szerves írás-kezdemény képzetét egyesítse az én megszállottságra, érintésre kész testalakjával – nem mellékesen az álommal, az álmodás fejleményeivel mutat rokonvonásokat. Az álomleírás normális esetben része lehet a diegetikus vagy fiktív elbeszélésnek, nem
feltétlenül szakítja meg a lineáris idő életbeliséget sugalló sorozat jellegét, hisz kis betétként, átmeneti helyszínváltásként bármikor képesek vagyunk a bemutatott én teljesítményének tekinteni az álombeszédben elhangzottakat. Ehhez azonban szükség van arra,
15

Ld.: „Van mindig a természetes Kevés. / Maga a meglevés / Ilyen? Láttuk, mi az egész. / Lehet
megint elölről kezdeni. / De: lehet – ami: kell. / És szavaival nem oldódik el.” A tiszta másolat
(Népszabadság 1987. november 7., 16.)

54

tiszatáj

hogy a külső diegetikus tér és idő ne sima folytatásként, keresztezésként viszonyuljon az
álom mindenképp rövidített, megszakítással (vissza)élő intervallumához. Tandorinál szembetűnő a valóságosként jellemzett versbéli fikció, valamint az általa közrefogott álomtevékenység működésének és részletezésének megdöbbentő hasonlósága, szinte tételes egyezése. Különbséget talán csak az jelez itt, hogy míg az álom, az érintésnyi máslét világa az
önkéntelen elfogadás teljesség-élménye s a szótlan megelégedés felé mozdít el, addig
ugyanezen mutatók, paraméterek a reáliák átélt szintjén rendszerint a túl kevés, az üresség hiányérzetét hagyják hátra. Az álom-kép váratlan rögtönzését magába foglaló „dokumentatív” verskeretezés (Tandori dalainak és művészi felfogásának önálló mondandóvá
fejlődő, sajátos megoldása) nem csak az arányosság vagy a terjedelmi felosztás, de a kijelentések, morális feladatvállalások szintjén is mind jobban átengedi a kezdeményezést
a másodszereposztást játszó, folytatólagosan felkéredzkedő és párbeszédbe bocsátkozó
álommunka alanyának. Álmaimra Hérakleitosz is felfigyel – imígyen fedte fel túlvilági
támogatóit a Még így sem szonettköltője; s a „védszentül” választott görög bölcs, „Héri”
bizonyára azóta is megelégedéssel nyugtázza, hogy a költő az álomvilág (’idios kosmos’)
megismer(tet)ését, magányos „esti kérdéseit” legalább olyan érdemes művészi feladatnak
tartja, mint a nappali életben ( ’koinos kosmos’ 16) elért eredmények felmérését.
A 2. versszaktól felbukkanó kérdések – melyek a szoba korábban kedvező ürességére
már mint racionális módon elrendezhetetlen extremitásra vonatkoznak – egyszerre érthetők az utólagosan tisztázó lejegyzés, a nyelv és a megélt élmény távolságát munkaként ellentétbe állító bevallás nyomaként, valamint az első szakaszbeli révült álombeszéd, szelíd
túlvilági felhatalmazás maradványaként.
„Az üres szoba megtelik-e? Nem
tudhatom, valójában sose jártam
ott, akkor-ott, vagy még hozzátegyem:
soha abban-az-egyedül-világban; (…)”
Az első versszak abszolút otthonossága, megérkezést és letelepedést engedélyező partnersége egyszeriben felidézhetetlenné válik az itt-lét kiindulást nyújtó, szikár feltételrendszerében. Hiszen amit a beszélő most a „nem tudhatom” lemondásával fog közre, arról
nem sokkal előtte, egy pillanattal, érintésnyi lét-szünettel korábban még elfogadható lírai
konszenzusként számolt be. A versírás fikciójára ráépült (valójában az ihlet fedezékeként,
kiváltójaként megjelölt) álom már nemcsak a saját-élet reflexív tudatosságon túli, elszakított részeként nyer formát, de a totális (s visszanézve egyre növekvő) távolság figurájaként
az alapélményt nyújtó képzőművészeti alkotás, a keretezett kép s a tartalomként, intencióként referensnek tekintett „tárgy” („akkor-ott”) lebegő kettősségében merül el, azzal
azonosítja magát. Lényegében a vers olyan válogatásnak tekinthető, mely az alanyi megszólalás pozíciójából induló, majd a lét-irányok közt magát megosztó hang, vagyis a szerző-funkcióhoz csatlakozó realitások és a szubverzív kitérőként mind vállalhatatlanabb
megszemélyesítések, leírások közti átmenet, megszökés rizikóit vizsgálja. A versbeszéd
látszólagos társalkodása, megosztás-vágya, mely a részlet utalószavakkal, rámutatásokkal
teli külső pontosítás igényéből következik („ott, akkor-ott”; „abban-az-egyedül-világ-

16

Ld. Gérard Genette: Metalepszis – Az alakzattól a fikcióig (Kalligram, Pozsony, 2006, 105.)

2009. január

55

ban”) talán inkább a megszólalás rejtett tragikumáról, immanens kudarcáról árulkodó
üzenet, a nyelvi „hozzátevés” alaptalanságát, megtalálhatatlan privilégiumait a folyton könynyítő szólás kvázi-igazságaihoz közelítő elégtétel, mint az elvárt diszkusszió, udvarias eligazítás frázisa. Ez világosan kiderül abból, ahogyan a vers megfejtés híján visszaérkezik
a „hol” kimondhatatlan terepére, a szintaktikailag is állandósult tapasztalásegyüttes emlék-eseményéhez, s ahogy a Napfény egy üres szobában…és az „abban-az-egyedül-világban” sugallt egyértékűsége, szimmetriája a cím, a meghatározás kérdéseivel, eredeti dilemmáival szembesít újra. Mert míg egyik esetben a szókapcsolat egyértelműen tulajdonnévként
funkcionál, s ily módon megnevezés, pontos jelölet, a kép- és a vers-tárgy definiálásának
eszköze, egészként s változatlanul felajánlott lak-hely, mely egy artefaktum megnevezéséből (az emlegetett festménytől) származtatja magát, addig másik esetben a téma-polarizációt, a jelentéseknek a felvetésből származó állandó szóródását feltartóztatni képtelen
akarattalanság és de-koncentráció eredménye, az ürességet mint szabadságot és szorongató lezáratlanságot, téma-rögtönzést és kérdésességet felhánytorgató retorikai-eszmei elvárás.
A vers következő nagyobb egységében a hajdan otthonos én, az álomérzet/az érintés
kulcsfontosságú, szóra-indító tanúja egyre inkább kiszorul a képfenomén (legyen az Hopper konkrét képe vagy az álomi kép azzal egyenrangú extázisa) megértett, megélt különvalóságából, és egyre keservesebben osztozik e képek adósságként rámaradt jelentéseiben,
melyek az esztétikai átértékelés kommentáló, visszajegyző igyekezetében immáron örökké
csak közelítik, de soha el nem érhetik az egyszer-élmény evidenciáját.
„és most még egy madár is itt van velem, //
ő is, most még, alszik a lábamon,
mezítláb vagyok, és elindulóban,17
hová? Üres szoba, nem tudhatom,
valaki számára alakulóban,
valakinek ott ez már: tartalom, //
nekem csak, hozzátehetem-e: forma…?
Látszódik, hogy az idői felkutatással születő másod-én (diegetikus, higgadt versalany)
mind képtelenebb a résztvevő figura korábbi tettének nevében eljárni, a lakozás feltétlen
otthonosságát ajánló, kitöltendő és mindenre-kész üressége neki már csak mint érthetetlen, az életmód számára is felfoghatatlan kihívás, még később pedig egyenesen a jelentés,
felszólító követelés értelme híján hátramaradt puszta forma, elnémult szerkezet jelenik
17

A madár, akár mint a Tandori-univerzum elhagyhatatlan, idetartozásra intő másik fele, akár mint
a más-világi kitérőkre kíséretül választott „erősítés”, hermészi, vergiliusi előőrs, irodalmi archetípus a vers aktuális jelenében leginkább mint a kérdéseket összefogó, a beszélőt megbízással ellátó
létezés formája jelenik meg. A tekintetbevétel állandó felelőssége, ráirányított fókusza így könynyen összetűzésbe kerülhet a pillanat/pillantás kivételesen személyes, megoszthatatlan saját-idejével. A madár egyszerű, zavartalan jelenléte, bizalma Tandori beszélőjében az elmúlása jövőjét
tudakoló örök-aggodalom jeleit hívja elő, a szeretett lény halálához előre-szökő (még) nem-időt
pedig a részletbe szinte láthatatlanul beszőtt Genet-utalás fejleszti rögtönzött életképiből drámai
távlatúvá: „Genet, A rózsa csodája: a regény végén a kivégzett társak újsághír-emlékét, sárgult koporsóit lapozó szerző végképp magára marad, és elindul mezítláb.” Az út az írás (Ördög a sálon) (In. Új Forrás 1995/2.)

56

tiszatáj

meg. A formális időlefolyásból kiszakadt, s egyedül-értelmet, „tartalmat” hordozó pillanat/pillantás feltérképezésére irányuló szándék óhatatlanul és törvényszerűen kerül mind
messzebb űzve-követelt tárgyától, s a versbeszéd aktuális szó-rendje szerint talán nem is
kerülhet annál távolabb, mint mikor a hülomorf megosztottság, a gondolkodásunk ösztönös hajlamainak megfelelő tartalom-forma oppozíció egyikéhez vagy másikához csapódik
hozzá. A beszélő ezzel „legálisan” is szétválasztja magát a szemlélet jövőidejében: egy „valakire”, kívülről összefoglaló tudati együttesre (feltehetően Hopper, a festő is ezek közé
tartozhat, mint a kép kódolt jelentéseinek természetes birtokosa) és egy énre („nekem”),
aki a tisztázhatatlan kérdései jelen-korát, múlhatatlan napjait a nincs övezetében, a megfosztás végképp üres szobájában pergeti. Tandori versének fejlődő igazsága nem szakítható el attól az észrevételtől, hogy éppen e valakinek, a képtéma számára befogadást és lehetetlen folytatást ígérő személyességnek, valamint az énnek, a megfeszített szemlélet józan
mögöttesének egysége volt a korábbi belátás biztosítéka. A kép mint ürességet, hiányt
felmutató jelződés semmilyen elfogadható és eligazítást jelentő nyomot nem hagy hátra,
nem ajánl, amivel nyilvánvalóvá teszi, hogy a kép-jelzések sosem szó-előzmények önmagukban, s hogy a racionális tudással felszerelt versbeszélő minden igyekezete, utólagos fáradozása ellenére is csak a tartalom-elemzés és jelentés-adás fals kötelességéből közelíthet
a formai összetevőire redukált lét/kép felé. A tartalom és forma közötti, elkerülhetetlennek ítélt választás a vers külső konnotációját, megfelelését jelentő képiségtől egyre inkább
visszavezet az írás, a lejegyzés lehetetlen feladatként elgondolt s a napi gyakorlatban is feszültségeket létrehozó kényszer-cselekedetéig. A vers legnagyobb kérdését ugyanis nem a
látvány, a szem ingóságainak megtartóztatása, kimondó tudomásulvétele tartogatja (s így
az sem állítható, hogy Tandori versének eszmei centruma a szó-kép médiumok interdiszciplináris egyeztethetősége körül csúcsosodna), hanem annak a láthatatlan elő-életnek,
teljes időnek a feltámaszthatósága, hipotézise, mely az önmagát emlékezéssé, anamnézisszerű előállítássá lefokozó világi gyakorlatnak (k)egyetlen célját szolgáltatja. Az állandó
kérdező-mód, a „hová?” szigorúan szerkesztett, térkereső elveszettsége, az elindulás megtett léptei ugyanakkor mind-mind egy tervbe-vett jövő, sürgető készenlét és rá-várakozó
tágasság, mint valamikori, létező nem-idő szinonimájaként teszik otthonossá, a „költőként lakozás” idea-fészkévé vagy a „szent melengetett helyévé” (Babarczy Eszter) a vers
beírt cím-alakját. Ez a nem-idő éppúgy lehet a nemlét időtlen ideje, a halál kimondhatatlan, tartalom nélkül megmeredt formája, mint az eleven-mód leállított s visszájáról felélt
lét, az „eltűnttényilvánulás” minimális formaságot sem tűrő csak-tartalma. A végveszteség felcsattanó hangja, mely egyre a hely korábbi ismerősségét panaszolja és letagadhatatlanul terméketlen, kiüresült formaként ismer önmagára, a vers vége felé szinte kapkodva
kutat olyan lehetőségek, az elégikus önigazoláson túllendítő biztatások után, mely zilált
tartalmait kiegyenlíthetné, vagy újabb formát ajánlhatna számukra. Hogy a „más-kép” hiábavalósága, felismert fölöslege, mint a felébredés határeseménye nem válhat ilyen gesztussá, azt magában is elég érthetően közli az összetétel szótári alakját (képmás) felülíró kifordítás, értelmi-érzéki kiközösítés:
„Amit majd nekem kell kitöltenem,
és mintha a más-kép hiába volna,
felébredek, nem lelem a helyem;
jövök, írom ezt; jön, érint a tolla.”

2009. január

57

A felébredés, mely Tandorinál az álom személyes tudattalanba hívó aluljáróin visszainduló jártasságként értelmezhető, mindenkor a megfejtés hatalmán kívül eső élmény: az
alvásidőnyi kishalálra következő újrapróbálás (mely az életidő nyílt végtelenségének köszönhetően sohasem tűzhet ki főpróbát), az egy-halál ijesztését kijátszó és ideiglenesen
távol-tartó magára-eszmélés, mely állandóan lerázza, törli a megragadó külsőség indiszkrécióját, s az átmenet egyre izgatóbb titkát érintetlenül továbbadja.18
A felébredéssel közrefogott idegenség, a nyelv lefordításra, transzlációra alkalmatlan,
a transz-élményt túlélhetetlenül a leírás fokozataiban felmorzsoló beírt, elvárt vesztesége
az olvasásban is helyrehozhatatlan „károkhoz” vezet. Tandori a vers utolsó sorában olyan
valóra válthatatlan és megnyugtató módon befogadhatatlan paradoxitást engedélyez, hagyományoz ránk, mely méltán feleltethető meg Hopper trükköző, a festészet sajátlagosságának számító tér lehető-lehetetlenségére figyelmünket felhívó címajánlatának. A vers
mint lineáris eseménysor, történetmondás (aminek álarcát szívesen veszi magára az
egyébként mindig mélyebb nem-történésre koncentráló Tandori-mű is) logikusan érkezik
el megszületésének beírt idejéhez, s a madár ezzel nemcsak egyidejű, de a mondat-szimmetria által érzékelhetően egy-lényegűnek is tartott megérkezéséhez, ihlet és „ihlet” páros
adományához. Valójában a versnek a reális időiséggel, akár az olvasói privát-tudat idejével lépést tartó, együtt-haladó megfegyelmezése szerint itt, a szöveg egyfajta holtpontján,
elcsitulásra intő helyzetében a rögzíthetetlen valóság szabadabban folytatható alakja, az
értelmezés munkaköre következne, s innen, mint megjelölt keletkezés-időből nyernénk az
olvasás lekerekítő, saját-időnkbe visszautalt végeredményét. A befogadás azonban, veszszük észre, képtelen mind lezárulni, mind meggyőzően szóra bírni az őt továbblökő erő
zavarát. A probléma abból származik, hogy a fiktív történet legutolsó, mellékes eseményként feltüntetett rész-mozzanata, a formális végzést nyújtó, versre indító távlendület („jövök, írom ezt”) abban az olvasatban, mely a lírai én és a szerző-funkció egyesítésével haladt eddig előre, most a mindennek alapot adó kezdet, az el- vagy újraindulás szavaként
tételeződik, s nem engedélyez lezárulást, a versidő(k) végtelen körpályájára állít. Vagyis
míg a versen munkálkodó költő figurája a múlt megidézett másika ként/szereplőjeként
bátran állhat a sorbarendező visszaemlékezés ide-vezető útjának végére, addig a szinkron
felügyelő-folyamat, a mindent lejegyző íráskísérlet ágense már nem, mert világ-alakító és
alkotó ténykedése úgy zár ki minden más, az írással egyidejű megtörténést, hogy törli és
egy írásmunka másod-eseményévé alakítja a vers eleven dokumentációját. Az írás „beismerése”, a versbeli én és a vers megírását magára vállaló persona ily direkt szétválasztása
a költői megszólalásnak oly módozatát állítja elő, melyben a lejegyzés időpontjához siető,
fikcióként felkínált jelen-valóság sohasem találkozhat(na) össze a tartalmas végszó művészi kívánalmával. Az erre mégis vállalkozó költészetben, Tandoriéban különösen jól kivehetőn, mindig fennmarad egy olyan differencia az „önéletrajzi” szerző és egyetlen témája,
saját nem jelenlévő alakja között, mely a rajtuk túli, de belőlük adódó, kauzalitásból és
18

Az elalvásnyi szün-idő, az átkerülés zökkenőtlen vagy mesterséges módszerekkel (képzelődéssel)
felgyorsított processzusa régóta jelenik meg Tandori leírásaiban úgy, mint a nem-tudható, kérdéses határsávja, mely mégis a teljes-tudás ösztönző területére (a gyermeki fantáziák felnevelt, feledhetetlen Szigetére) juttat. „…és ami a lényegesebb, hogyan nem tudja reggel soha [a szerző],
mint aludt el megint; idegesítő viszketés, hogy ezt az egyet haláláig nem fogja megtudni, s utána
végképp nem.” Ld. Philippika (Még így sem, Magvető Könyvkiadó, Bp., 1978, 83.)

58

tiszatáj

zord törvényességből összeálló idő érinthetetlen réseire lát rá. Míg az első figurának műve,
a másiknak jó esetben is csak emlékműve lehet ugyanaz a tanácstalan tanulságokból felépülő műalkotás, mo(nu)mentum. A kettévált idő szakadékából szól ki ez a mégis-én,
a költészet mindenkori „hajléktalanja”, s mikor azt írja, „jövök, írom ezt”, egyszerre kell
kételkednünk és bíznunk szavában. Egyrészről ugyanis ő nem jön/jöhet, nem kezdhet verse megírásába, minthogy az ezt bejelentő formula konklúzióként, végfejletként már bajosan adhatja a vers aktív-történő idejében egy még-további kifejlés bizonyítékát. Másrészről viszont, mondhat-e költő, megszólaló valaha is túlteljesítő vágy-igenlés nélkül többet
ennél? Ha ez az egybe-írt, de szemünk előtt folyamatosan szétcsúszó két pillanat egybeeshetne, ha a Tandori-vers végén található „ezt” rámutatása vonatkozhatna a kész vers előttünk fekvő, fellapozható alakjára, akkor nem történhetne többé semmi, nem lehetne többé
„jönni” és „írni” sem lehetne semmit, azon túl, hogy „írom ezt” (a végtelenségig tovább),
vagyis a Tandori-létlehetőségeként megjelölt örök hiányzás, mint készen álló ismétlés tételesen is a tautológia nagy-csöndjébe zárulna. Mintha e költészetben egyenesen a nyelv
alap-képességének, -képtelenségének elfeledésére, az elégtelen és minden szempontból
félkésznek tekinthető versalany aktív felbiztatására lenne szükség ahhoz, hogy a vers romlandó, de lecserélhetetlen eszközét egyáltalán valamire képesítsük. „Feledhessen, ami leszek. / Az legyen, aki nélkül.” – támogatja a programadást a Koan bel canto-nak a vonatkozások egymást metsző szó-sűrűjéből megszőtt képtelen eligazítása. De kié (melyiküké)
a vers, de hol a vers? Valójában az említett kettősségek között, mellett, a kettőt megosztó
és összebékítő örök önfelszámolásban és megmutatkozásban. Például abban a mozdulatban, ahogy Tandori beszélője (de merjük-e ezek után oly gyorsan rávágni: maga Tandori?)
a mű fő eseményként megjelölt produktumát („ezt”) már nem közli, nem közölheti a versidő kimerült tartamára hivatkozva, csak a paradoxon visszamutatásával elcsöndesíti a kételyt, hogy a befogadás ideérkező, s elmozdulni képtelen alanyát, minket megajándékozva
mégis továbbküldjön. Az ürességbe, hisz nincs máshová. A kimondás még csak ezután felhangzó „üres” szava, maga a töredékben-sem maradt „üres” vers és a következő pillanat
„előtte nem volt”, tán ’soha nem is lesz’ üressége az, amit Tandori verse felajánl. Utolsósorban, de korántsem végül.

Tanulmány
GINTLI TIBOR

Anekdota és modernség 

Előadásom címének leghangsúlyosabb eleme – némiképp talán szokatlan módon – a látszólag jellegtelen és kötőszó, amelynek jelentősége azonban nyomban szemléletessé válik,
ha szerepeltetését olyan tudatos döntésként fogjuk fel, amely szándékosan kerüli a vagy
– esetleg a versus – szó használatát. Az anekdotikus beszédmód és a modern próza viszonyát többnyire ellentétként, olykor egymást kizáró ellentétként szokás felfogni. Az alábbiakban azonban amellett az álláspont mellett szeretnék érvelni, amely nem csupán elképzelhetőnek tarja az anekdotikus elbeszélésmód és a modern prózapoétika együttélését,
hanem azt is feltételezi, hogy az anekdota akár kifejezetten modern narratív eljárások
alapjául is szolgálhat. E megközelítésmód szerint tehát leegyszerűsítő elképzelés az anekdotikus elbeszélésmód és a modernség viszonyának egyoldalúan csupán az oppozíciót
hangsúlyozó beállítása. Az anekdotizmus 19. századi változataiban persze számos olyan
mozzanatra lehet rámutatni, amely a 20. század felől tekintve avultnak tetszhet, ugyanakkor Mikszáth prózájában az anekdotikus beszédmód már a 19. század végén megmutatta,
hogy képes a megújulásra, s olyan összetett látásmód kialakítására is alkalmas, amely nem
írható le a problémátlan kedélyesség, a kérdések nélkül is rendelkezésre álló, készen kapott válaszok műformájaként.
Bár az anekdota műfajának alakulástörténetét értelmező megközelítések nem csupán
a negatív kritika hangján szólaltak meg, ez a régi keletű megközelítés mindmáig elterjedtnek tekinthető. Annak érzékeltetésére, hogy mennyire a jelenig ér ennek a megítélésnek
a hagyománya, elegendő Dobos Istvánnak az anekdotikus novellahagyományról szóló,
1993-ban megjelent tanulmányára utalni.1 Bár a szerző körültekintően veszi szemügyre
a műfaj narratív sajátosságait – így például a linearitás megszakításának eljárásait, valamint a narratív és metanarratív szintek közötti metaleptikus váltásokat – az összkép mégis inkább leértékelő marad. Az anekdota az univerzális konszenzus beszédmódjaként, s a
fordulatra épülő szerkesztésmód ellenére is zárt történetként értelmeződik, amely a szereplők közötti viszonyokat egyszerű sémákba rendezi, s alapvetően alkalmatlan az összetett alakteremtésre. Jóllehet nem kétséges, hogy az anekdotikus novellák többsége leírható ilyen módon, a műfaj poétikai potenciálja mégsem mondható ennyire szűkösnek. Már
Rónay György felhívta a figyelmet arra, hogy a történetelvű elbeszélésmódot felszámoló
modern magyar regény kezdetei Mikszáth élőbeszédet imitáló narrációjában keresendők,


1

A Magyar Tudományos Akadémia 2008. május 9-i Nyugat-emlékülésén elhangzott előadás szövege.
DOBOS István: Az anekdotikus novellahagyomány és epikai korszerűség (A századforduló öröksége) = Szintézis nélküli évek. Nyelv, elbeszélés és világkép a harmincas évek epikájában, szerk.
KABDEBÓ Lóránt, KULCSÁR Szabó Ernő, Pécs, 1993, 265–284, különösen 269–277.

60

tiszatáj

akárcsak az asszociatív szerkesztésmód előzményei, melyek később Krúdy prózájában
bontakoznak ki. Rónay megállapításaihoz kapcsolódva Bodnár György igyekezett leírni az
anekdota két arcát Az anekdotavita és elméleti tanulságai című tanulmányában, amely
világosan vázolja fel a műfaj századforduló idején kialakult eltérő változatait: „A modern
próza eredettörténetében […] az anekdota szerepe legalábbis kétértelmű; a történelmi
mellébeszélést éppúgy kifejezhette, mint a kételyt az eszményi teljesség iránt, ami mögött
viszont már a korérzés két meghatározó motívuma munkált: a filozófiai szkepszis és a szubjektivizmus.”2 Az egészelvűség megkérdőjelezésével összefüggésben Bodnár György szóba
hozza az igazság-elv megrendülését, valamint az elbeszélői illetékesség kérdéskörét is.
Megállapítja, hogy az ezekhez kapcsolódó belátások a századforduló magyar epikájában
alapvetően megingatják a mindentudó elbeszélő pozícióját. Az anekdota műfaját olvasóval
társalkodó, feltétlen elbeszélői tekintélyre számot nem tartó narrátori hangütése és elbeszélésmódjának egységes világértelmezést elbizonytalanító kitérői alkalmassá tették arra,
hogy a „modern magyar elbeszélés előtörténete”3 visszanyúljon hozzá, mint olyan narratív
szerkezethez, amely távolságot tart az egységes és zárt, mimézis-elvű nagyelbeszéléssel
szemben. Az anekdotikus elbeszélésmód tehát ebben a kulturális szituációban újszerű jelentésekkel telítődik, az egykor talán valóban kérdések nélküli műfaj a valóság problémátlan megragadhatóságát hirdető narratívákkal szembeforduló poétikai önreflexió hordozójává válik. A régi, egykor naivnak tartott műfajok újrafelfedezése és átértelmezése a modernségben korántsem tekinthető ritka jelenségnek. A pikareszk sorrendiséget és jellemfejlődést nem ismerő, kalandokat egymásra halmozó narratívája – ahogy erre Tersánszky
Kakuk Marcija kapcsán Angyalosi Gergely rámutatott – az anekdotához hasonló módon
vált az egységes világmagyarázatot és centrált szubjektumot feltételező narratíva megkérdőjelezőjévé pusztán azzal, hogy az új irodalomtörténeti szituációban ismét megjelent.4 Az
elfeledett műfaj elevenné válása a realista nagyelbeszélés paradigmájának időszakában
aligha olvasható másként, mint a kétely gesztusaként, amely e diskurzus előfeltevéseit
idegenkedéssel, de legalábbis távolságtartással szemléli.
Az anekdotikus elbeszélésmód tehát rendelkezik olyan narratív sajátságokkal, melyek
a műfajt a modernség horizontja felől újraértelmezhetővé teszik. Bodnár György gondolatmenetéthez azonban érdemes hozzáfűzni, hogy az anekdota prózapoétikát inspiráló hatása nem korlátozódik az általa premodernnek nevezett időszakra. Megítélésem szerint az
anekdotikus beszédmód öröksége a nyugatosok prózáján is érezteti hatását, s leginkább
újszerű poétikai megoldásaik egyik forrása nemritkán éppen az anekdotikus elemek felhasználása. Az anekdota műfaji sajátosságainak továbbélése a Nyugat korszakában túlságosan átfogó téma egy rövid előadás számára, ezért a kérdést most nem vizsgálom összefoglaló igénnyel, csupán két általam választott szerzőre térek ki. A téma kényszerű leszűkítése miatt el kell tekintenem olyan – az alaposabb tárgyalás során aligha mellőzhető –
szerzőktől is, mint Tersánszky vagy Cholnoky Viktor. A szükségszerű töredékesség tudatában csak Krúdy Gyuláról és Kosztolányi Dezsőről ejtek szót. Választásom azért esett rájuk, mert a magam részéről az első nemzedék – s talán az egész korszak – két legjelentő2

3
4

BODNÁR György: Az anekdotavita és elméleti távlatai = UŐ.: A „mese” lélekvándorlása, Bp.,
1988, 17–36, i. h. 21.
Uo., 26.
Vö. ANGYALOSI Gergely: Kakuk Marci: a picaro és a buddhista, ItK, 1989, 465–472.

2009. január

61

sebb prózaírójának tartom őket, továbbá mindketten olyan alkotók, akiknek meghatározó
jelentőségű műveiben tűnik fel az anekdotikus beszédmód megidézése. Azaz nem pusztán
arról van szó, hogy szövegeikben anekdotikus elemek is megjelennek olykor, hanem arról,
hogy leginvenciózusabb műveik – mint például a Boldogult úrfikoromban vagy az Esti
Kornél – részben éppen az anekdotából építkezve hozzák létre újszerű poétikájukat. Első
pillantásra talán némiképp furcsa párost alkot az archaizáló Krúdy és nyugatos modernség-értelmezéshez lényegesen közelebb álló Kosztolányi. Krúdy műveivel kapcsolatban egyáltalán nem meglepő az anekdotikusság hangoztatása, míg Kosztolányi esetében e megközelítésmód jogosultsága nem ennyire kézenfekvő. Az Esti Kornél és a Tengerszem kötetek olvasóját azonban az egykorú kritikák és méltatások is megerősítik abban a befogadói
tapasztalatban, amely az anekdotikus elbeszélésmód hagyományának felhasználását érzékeli. A bírálatok gyakran olyan kategóriákat mozgósítanak, melyek megfeleltethetők a Krúdyról szóló egykorú kritikai beszéd toposzainak. Többnyire ilyen dicséretbe csomagolt elmarasztalásnak tekinthető a lírikusként történő meghatározás, amely az igazi prózaíróktól
hivatott megkülönböztetni a szerzőt. Ennek variációja a vallomás olyan értelmű emlegetése, mely szerint az író, mint afféle „alanyi költő”, közvetlenül beszélne szubjektív érzéseiről. Ugyancsak mindkét szerzőt érintő kritikai megjegyzés a jelentéktelen tárgyak felemlegetése, a mély tartalmakkal szemben az „elbeszélői modor”, a „hang” vagy a „forma” szerepének eltúlozására vonatkozó vád hangoztatása.
A párhuzam felvetésének rövid indoklása után térjünk rá az egyes szerzők részletesebb
tárgyalására! Krúdy műveit értékelve már a kortárs kritika is gyakran emlegeti az anekdota műfaját. Az értekezők által felállított genealógia szerint Krúdy Jókai, illetve Mikszáth
örököse. Mivel a Nyugat egykorú publicistáinak regényre vonatkozó műfaji elvárásait elsősorban a realista epika hagyománya határozta meg, az anekdotikusság szóba hozása
többnyire nem a feltétlen elismerés jegyében történt. A Nyugat retorikája a modernséget
hajlamos volt a tegnap magyar irodalmával szemben meghatározni, ezért a 19. század epikáját megidéző Krúdy nem számított a nyugatos esztétika mintaképének. A kortársak közül többen is beszámoltak róla (pl. Cholnoky Viktor, Szerb Antal, Hevesi András), hogy
furcsa, sehova sem tartozó szerzőnek tekintették, akire nem voltak érvényesek a kritika
előre felállított kategóriái. Nem lehetett a konzervatív irodalomhoz sorolni, mert nyelvének képszerűsége, prózájának asszociatív szerveződése, bonyolult időkezelése ehhez túlságosan is modernnek mutatta, a modernség emblematikus figurájaként sem lehetett értékelni, hiszen archaizáló nyelve, régi regényeket idéző beszédmód-imitációi, a megjelenített világ referenciális értelemben vett korszerűtlensége, az ún. „aktuális témák” iránti érdektelensége kissé régimódi színben tüntette föl. A kortárs kritika elsősorban a Balzactól
eredeztetett, társadalmi kérdésekre is nyitott regényformát, illetve a lélektani elbeszélésmód tudatfolyam előtti változatait tekintette korszerűnek. Ebből a befogadói horizontból
tekintve Krúdy nagyepikája kevéssé látszott regényszerűnek, hiszen sem a társadalomkritikai attitűd, sem a lélektani elbeszélés motivációs láncolata nem kényszerítette rá az egységes nagyelbeszélés lineáris rendjét. Adynak A vörös postakocsiról írott kritikája ugyan
paradoxonokat mozgósítva, de mégis a könyv regényszerűségét tagadja: „íródott egy regény, mely sehogy sem regény”,5 s egyebek mellett a valószerűséget is számon kéri a szerzőn. Még Szerb Antal szerint is – aki pedig az elsők között állította meggyőző világirodal5

ADY Endre: Krúdy Gyula könyve, Nyugat, 1913, II, 393.

62

tiszatáj

mi kontextusba Krúdy poétikájának jellegzetességeit, s mutatott rá a szálelvesztéses technika működési elvére – leginkább a novella felel meg Krúdy írói alkatának.6
Az anekdotikus kitérő a nagyelbeszélés elvárásai felől tekintve hiba, a történet szétaprózása. Az alapvetően kisepikához szokott elbeszélő képtelensége az egységes, organikus
forma megteremtésére. A Krúdy lírizmusára tett hol elnéző, hol számon kérő megjegyzések többsége arra enged következtetni, hogy a bírálók alapvetően a történetelvű próza elvárásai felől értelmezték elbeszélésmódját. Erre utalnak azok a megállapítások is, amelyek
különféle változatokban azt konstatálják, hogy „a mesemondó Krúdynak – nincs meséje”.7
S ezzel a kijelentéssel rokon a gordonkahang jól ismert kliséje, amely az elbeszélői hang
történettel szembeni elsőbbségét ugyan helyesen érzékelte, de mindezt nem poétikai újításként, hanem megbocsátható gyengeségként, megnyerő formátlanságként fogta fel. A történet háttérbe szorulása persze nem egészen olyan módon valósul meg Krúdy regényeiben, mint az európai regénypoétika legismertebb megújítóinak műveiben. Gyakori az a változat – A vörös postakocsi is erre kínál példát –, melyben akár kalandos cselekményelemek is feltűnnek, a történettöredékek azonban nem szerveződnek egységes cselekménnyé,
s az elbeszélés láthatóan nem is törekszik ilyen szerkezet létrehozására. Az elbeszéltség
hangsúlyozása és a töredékesség mellett az anekdotikus beszédmód egy másik következménye a hierarchikus struktúrák megbomlása. Krúdy műveiben valóban elmosódik az
előtér és a háttér megkülönböztethetősége, a lényeges és a mellékes egyértelmű elhatárolhatósága. Mindez azonban nem alkotói szertelenség, hanem az áttekinthető, egységes
struktúrákkal szembeni kétely narratív megnyilvánulása. Az anekdotát kedélyes szemléletmódja miatt is sok bírálat érte, holott Krúdy sajátos iróniája aligha független a komikumra való nyitottság műfaji sajátosságtól. Ez az irónia Kosztolányiéhoz hasonlóan nem
a fölény megnyilvánulása, nem a magasabbrendű tudás pozíciójából szólal meg; az igazság birtokosának számon kérő attitűdje helyett, a belátás megengedő gesztusa jellemzi,
amely tisztában van a végső bizonyosságok kérdéses voltával. Az anekdotikus hagyomány
Krúdy műveiben is hozzájárult a mindentudó elbeszélő pozíciójának megingatásához, bár
kétségtelen, hogy ezen a téren a 18–19. századi angol regények önmagát kommentáló elbeszélője is ösztönzést jelentett számára. Krúdy poétikájának vázlatos értelmezése arra
enged következtetni, hogy elbeszélésmódjának újszerű vonásai jórészt hagyományos formák újszerű elrendezése, új kontextusba helyezése révén jöttek létre.
A Nyugat modernség-koncepciójának korlátait Kenyeres Zoltán, 8 illetve legújabban
Szegedy-Maszák Mihály9 is meggyőző elemzésben tárta fel. Ismert a lap tartózkodása az
avantgárddal szemben, világirodalmi tájékozódásának esetenkénti egyoldalúságai szintén
köztudomásúvá váltak az említett publikációk nyomán. Ma már tudjuk, hogy a Nyugat
modernsége nem egészen az európai irodalom szinkronfejleményeit tekintette mércének,
hanem a közelmúlt európai irodalmát. Krúdy példája nyomán ehhez az alaposan feltárt
kérdéskörhöz kapcsolódva egy újabb szempont is felvethető. A modernség követelményé6
7
8

9

SZERB Antal: Magyar irodalomtörténet, Bp., Magvető, 19827, 480.
ZILAHY Lajos: Krúdy Gyula: N. N., Nyugat, 1922, I, 363.
KENYERES Zoltán: Nyugat-legendák és az etikai esztétizmus = UŐ.: Etika és esztétizmus, Bp.,
Anonymus, 2001, 149–154.
SZEGEDY-MASZÁK Mihály: Világirodalmi távlat megteremtése = A magyar irodalom történetei
III, szerk. SZEGEDY-MASZÁK Mihály, VERES András, Bp., Gondolat, 2007, 704–722.

2009. január

63

re hivatkozva ugyanis egy olyan íróra vetült az ódivatúság halvány árnyéka, akinek poétikája messze modernebb jegyeket mutat, mint például a Nyugat által is favorizált Móriczé.
Úgy tűnik, hogy a realizmus előtti elbeszélésmódok és műfajok megidézése sokak előtt elfedte a poétikai újítás tényét. A kritikusok többsége jobban figyelt a hagyományos alkotóelemekre, mint az ezekből létrehívott szerkezet újszerűségére. A modernséget ebben a megközelítésben elsősorban a félmúlt európai irodalmával analóg fejlemények szavatolták.
Bár kétségtelen, hogy ez a nyugatra tekintő szemlélet a hazai irodalom egyik legnagyobb
korszakát hívta létre, a korábbi hagyományok átértelmezésére ez a beállítódás ugyanakkor
talán kevésbé volt fogékony.
A most vázolt felvetéshez természetesen számos kiegészítés és megszorítás kívánkozik.
Nem áll szándékomban sem egy külső hatás–belső fejlődés szembesítésére építő narratíva
létrehozása, sem pedig a meg nem értett újító történetsémájának felelevenítése. Hiszen
nyilvánvaló leegyszerűsítés lenne azt állítani, hogy a Nyugat kritikusa ne értékelték volna
Krúdy írásművészetét. Még csak az sem jelenthető ki, hogy ne tettek volna olyan megfigyeléseket, amelyek ma is relevánsnak tekinthetők (vö. irónia, képszerűség stb.). Továbbá
az is kétségtelen, hogy Krúdy műveiben nem csupán a poétikailag indokolt dekomponálás
érvényesült, hanem olykor az ötletszerű megoldások és klisék alkalmazása valóban művészi kudarchoz vezetett. A korszak egyik legkiemelkedőbb epikusának jelentőségen aluli
kezelése mégis arra utal, hogy a hagyományra alapozó újítás lehetőségét, mint a modernség megvalósulásának egyik útját a kortárs kritika nem vette kellően figyelembe. Ez az értelmezési tradíció napjainkig érezteti hatását, valószínűleg ez az egyik oka annak, hogy
a magyar irodalomtörténet-írás az újabban örvendetesen megélénkülő érdeklődés ellenére még mindig nem értékeli kellő mértékben Krúdy poétikai invencióit.
Kosztolányi regényeit a nyugatos kritika lényegesen könnyebben értelmezhette a maga
elvárásai felől, mint Krúdy műveit. A lélektani érdeklődés lehetőséget nyújtott arra, hogy
a pszichológia folyamatok megjelenítésére fogékony olvasásmód megtalálja azokat a narratív jellegzetességeket, amelyek megfeleltek igényeinek. Korántsem tekinthető véletlen
egybeesésnek, hogy ebben a problémátlannak tetsző viszonyban éppen akkor állt be zavar,
amikor Kosztolányi poétikájában a lélektani elbeszélésmód jelentősége látványosan viszszaszorult, s ezzel párhuzamosan a szerző tudatosan szembefordult a regényszerűség hagyomány által szentesített követelményeivel. A töredékesség hangsúlyozása és a lélektaniság relatív háttérbe szorulása mellett – ahogy azt alapvető tanulmányában Szegedy-Maszák Mihály is kiemelte – az Esti Kornél szövegében erőteljesen érezteti hatását az élőbeszédszerű narráció is, 10 amely a jelentőségteljes témák helyett gyakran jelentéktelennek
tetsző tárgyakat beszél el. Az egységes szerkezet és a határozottan megfogalmazott, egyértelmű világnézet hiánya, az élőszóra emlékezető előadás, a semmiségek körül forgó történések, a játékos komikum, a látszólagos felszínesség, a szórakoztatás igénye mind olyan
jellegzetességek, melyek kapcsolatba hozhatók az anekdota műfaji jellegzetességeivel. Babits egykorú kritikája tehát korántsem indokolatlanul hozta szóba a kötet jellemzésekor az
anekdota fogalmát, amelyet értelmezése összekapcsolt a regényszerűség megkérdőjelezésével: „Voltaképp nem regény ez; még csak nem is novellák sorozata, amiket a hős személye fűz össze. Igazi novella talán csak kettő van a kötetben, azok közül is az egyik lírává ol10

SZEGEDY-MASZÁK Mihály: Az Esti Kornél jelentésrétegei = Tanulmányok Kosztolányi Dezsőről,
szerk. KULCSÁR SZABÓ Ernő, SZEGEDY-MASZÁK Mihály, Bp., Anonymus, 1998, 158–177, i. h. 173.

64

tiszatáj

vad át. A könyv többi darabja tiszta líra vagy ötlet vagy csevegés vagy humoreszk vagy értekezés, novellaformában. Bevallom nem ez a tartalom az, amely megragadott. Sőt külön
és rövid szavakkal elmondva, az ötleteket kisé üresnek tartanám. A humort avultnak sejteném, és nyakatekertnek […]. Például a kleptomániás műfordító esetére célzok, vagy hasonlókra. Mind e témák érdekessége és súlya nem terjed túl egy-egy anekdotáén.”11 Ebben
a leírásban egymás mellé kerülnek a kritika nyelvének azok a jól ismert toposzai, amelyek
a századforduló óta az anekdota műfajának elmarasztalására szolgáltak. Az is jellemzőnek
tekinthető, hogy Babits recenziójának utolsó bekezdésében mintegy ellenpéldaként a harmadik fejezetet emeli ki, amelyben úgymond „a pszichológiai átélés mélysége és gazdagsága”12 fogta meg. A kötet újszerűségét tehát, mely részben éppen az anekdotikus elbeszélésmód funkcióváltásával hozható összefüggésbe, nem poétikai invencióként, hanem hibaként értékeli Babits, s a ma paradigmaváltó jelentőségűnek tetsző narratív eljárásokra
az elavultság vádját olvassa rá. Megítélésem szerint itt ugyanazzal a jelenséggel állunk
szemben, amelyről Krúdy esetében már szó esett: a meghaladott múlthoz utalt műfaj narratív jellegzetességeinek felismerése elfedi az elbeszélőformák funkcióváltásának tényét.
E nézőpont szerint az a mű, amelyben jelentéktelennek tetsző dolgokat a csevegő hang
közvetlenségével ad elő az elbeszélő – nem lehet korszerű. Persze nem minden kortársat
riasztott el az anekdota gyanús műfajának megidézése: Németh Andor A Toll-beli cikkében ugyancsak „anekdotákká köszörült ábrázolás”-ról beszél,13 de egyáltalán nem elítélő
hangsúllyal. Schöpflin Aladár pedig a Tengerszem kötet egyik novellájával kapcsolatban
említi meg az anekdota műfaját, majd sietve hozzáfűzi, hogy a történet egy másik jelentésréteggel is rendelkezik.14 Ami arra enged következtetni, hogy szerinte az anekdotikusság
és a modernség legalábbis megfér egymással.
Az anekdotikus sajátosságok az Esti Kornél elbeszélésmódjának fontos alkotóelemei,
ezért megítélésem szerint az anekdotát érdemes fölvenni azon műfajok katalógusába, melyek részt vesznek e kiemelkedő jelentőségű regény sajátos műfajiságának kialakításában.
A nagy örökség vagy az ifjúkori tréfák történetének elbeszélésében ugyanúgy felfedezhetők az anekdota cselekményvezetésének jellegzetes megoldásai, mint Zsuzsika históriájában, de Baron Wilhelm Eduard von Wüstenfeld alakjának megrajzolása, Gallus viselt dolgainak előadása, valamint a szegény özvegy, illetve Elinger történetének csattanója is felidézi a műfaj közismert vonásait. Bár nyilván nem állítható, hogy a regény valamennyi
sajátos vonása összefüggésbe hozható az anekdotikus hagyomány megidézésével, annyi véleményem szerint mégis megalapozottan kijelenthető, hogy az újszerű megoldások egy részének megvalósulásához az anekdota műfaja is ösztönzést adott. Poétikai reflexióval párosuló megidézésének szerepe van a töredékesség vállalásában, az esetlegesség tapasztalatának megjelenítésében, az igazság-elv megkérdőjelezésében. A gyakran felszínességgel
vádolt műfaj imitációja hozzájárult Kosztolányi esztétikai elvének szemléletessé formálásához, amely a sekély mélységét és a mélység sekélyességét vallja. Az elbeszéltséget hangsúlyozó előadásmód ugyancsak saját előzményeként tekinthetett az előbeszédszerűséget
11
12
13

14

BABITS Mihály: Könyvről könyvre. Esti Kornél, Nyugat, 1933, I, 688.
Uo., 689.
NÉMETH Andor: Kosztolányi Dezsőről = Hajnali részegség. In memoriam Kosztolányi Dezső,
szerk. RÉZ Pál, [Bp.], Nap Kiadó, 2002, 211–214, i. h. 212.
Schöpflin Aladár: Kosztolányi Dezső novellái, Nyugat, 1936, I, 464.

2009. január

65

imitáló anekdotikus modorra. Az elbeszélőkedv 19. századi hagyománya – ahogy arra Tersánszky epikája kapcsán Kulcsár Szabó Ernő rámutatott – alkalmas volt arra, hogy az irodalmi szöveg tartalmi vonatkozásairól annak nyelvi megalkotottságára irányítsa a figyelmet.15 Végül az anekdota megidézése fontos szerepet játszott abban is, hogy Kosztolányi
regénye a magyar irodalom viszonylatában minden korábbi kísérletnél határozottabban és
sikeresebben törölte el a szórakoztató és a magas irodalom merev elhatárolását, olyan
több szinten olvasható prózát teremtve ezzel, amely a jelen kor magyar irodalmában talált
méltó követőkre.

15

Vö. KULCSÁR SZABÓ Ernő: A literarizált eszköztelenség (Személyiség és jelhasználat Tersánszky
regényírásában), Kortárs, 1990/3, 133–144.

66

tiszatáj

L APIS JÓZSEF

Ismeretlen ének
H ALÁLALAKZATOK KOSZTOLÁNYINÁL ÉS D SIDÁNÁL


Kosztolányi Dezső Esti Kornél éneke című versének felidézésekor talán nem evidens módon teremtődik meg bennünk az a kapcsolat, melyet a „semmi” szó alakít ki e költemény
és a Számadás kötet utolsó darabja, az Ének a semmiről között. „Az életen, a szinten
/ a fénybe kell kerengni, / légy mint a minden, / te semmi.”, olvassuk az előbbi vers elején, a zárósorok ismert kiazmusa pedig ekképp hangzik: „Menj mély fölé derengni, / burkolva, játszi színben, / légy mint a semmi, / te minden.”1 Az Esti Kornél éneke jellegzetesen olyan szöveg, mely hangsúlyozottan nyelvi szövetként, konstruktivitásában tárul elénk
– s ez még akkor is érthető az Ady-féle (egyébként nem teljesen egynemű) romantikus
gyökerű én- és nyelvszemlélet megbontásaként, ha a Kosztolányi-vers szintén első rendben az én-hez rendeli a vers megalkotottságát: „Indulj dalom, / bátor dalom”. 2 E felütés
kiindulópontként a topikus Ady-sor, az „Én voltam Úr, a Vers csak cifra szolga” (Hunn, új
legenda) birtokviszonyának átértelmezett megismétléseként hat, ám a folytatás mindenekelőtt e viszony elbizonytalanítását – viszonylagosítását – mutatja fel, amennyiben az
útnak indítás a „vers” sajátos emancipációjaként, önállósodásaként, leválásaként is érthető. Az Esti Kornél éneke rímhasználata3 és tropológiája ha nem is a nyelvi önműködés és
jelentésalakulás önkényességét viszi színre, de mindenképp egy szabadabb, nyitottabb
nyelvi működésmódot állít – elsősorban nietzschei értelemben, mely az „igazság” újradefiniálásában érdekelt, s az igazságot mindenekelőtt konvencióként, tradícióként, s nem

1

2

3

Kosztolányi verseit az alábbi kiadás alapján idézem: Kosztolányi Dezső összes versei, szerk. RÉZ
Pál, Budapest: Osiris, 2005.
Valóban úgy tűnik, hogy a kései Kosztolányi-líra énje nem elsősorban „textuális effektusként” tételeződik, ám a nyelv eredőjeként való elgondolhatósága mégis bizonytalanná válik. Emiatt a sajátos viszony miatt használom kicsivel lentebb a főszövegben az Esti Kornél éneke kapcsán a vers
önállóvá tételének, felszabadításának metaforáját, mely kifejezés talán felmutatja én és nyelv kölcsönviszonyában a birtoklás-leválasztottság-függőség kapcsolódások paradox jellegét.
Érdemes e ponton Kosztolányi egy 1911-es, A Hétben közölt cikkének rímre vonatkozó reflexióját
idézni: „Az igazi rím mindenkor könnyű és mindenkor játék. Nem olyan üres cicoma, mint sokan
hiszik. Általa valahogy kisiklunk a fogalmak börtönéből. (…) Meglazítjuk a fogalom és a neve között való ősi kapcsolatot, amelyet évezredek óta nem mert megbolygatni senki, s a fogalmat mással, egy merőben idegen tárggyal kötjük össze, nem az okság törvényeinek de egy magasabb princípiumnak, a minden dolgokat átható zenének alapján” (KOSZTOLÁNYI Dezső: Rímszótár, rímek
stb. In: uő: Nyelv és lélek, szerk. RÉZ Pál, Budapest: Osiris, 1999. 595.).

2009. január

67

szubsztanciaként gondolja el, elsősorban a nyelvhasználat általi, s nem azt megelőző entitásként. 4
Az Esti Kornél éneke alapvető stratégiája a lebontó-elbizonytalanító retorika – a szentenciózus, már-már deklaratív hangnem, illetve a felszólító-aposztrofikus modalitás a képrendszer önellentmondásossága, paradoxonokban bővelkedése révén éppenséggel a magabiztos, az igazságot birtokló tudat illuzórikusságát sugallja.5 Mikor azt olvassuk, „ó, jó
zene a hörgő / kínokra egy kalandor / csörgő, / mely zsongít, úgy csitít el, / tréfázva mímel / s a jajra csap a legszebb / rímmel”, a sorokban egyfelől érzékeljük a szó mágikusságának erejébe vetett bizodalmat (a tényleges rímek valóban színre viszik a mondottakat,
amennyiben a „hörgő”-re a „csörgő” felel, majd a „csitít el” – „mímel” – „rímmel” összecsengések íve emeli az ezek előtt olvasható „halál-arc” elé a „rémet elfödő” „víg álarcot”).
Ám ha e ponton a költemény elejének „dalom” – „fájdalom” rímpárjára gondolunk vissza,
akkor egy másfajta irányú színrevitelt tapasztalunk: egyfelől a dal útjára bocsájtása a korábbi teremtő erő jegyében szintén a fájdalom megelőzését, legyőzését célozza („sápadva
nézze röptöd, / aki nyomodba köpköd: / a fájdalom”), ám itt mégis a dalra „csap rá” a fájdalom, ráadásul anagrammatikusan a szó (fáj-dalom) maga írja vissza a versbe a „jaj”-t.
Ha az Esti Kornél énekét a „jaj” („fájdalom” és halál) legyőzésére tett esztétikai jellegű
kísérlet vágyának és szükségszerű kudarcának felmutatásaként olvassuk, 6 újabb kapcsolódási pontot vehetünk észre e vers és az Ének a semmiről között, mégpedig abból a szempontból, hogy „minden” és „semmi” sokféleképpen érthető kölcsönviszonya és egymásba
fordulása, fölcserélhetősége7 élet és halál metaforikus – esztétikai irányultságú – kiegyen4

5

6

7

Vö. Friedrich NIETZSCHE: A nem-morálisan fölfogott igazságról és hazugságról, ford. TATÁR
Sándor, Athenaeum, 1992/3. 3–15.
Ez a metodika némiképp köthető Szabó Lőrinc Semmiért Egészen című verséhez is, melyben
a stabilnak, megingathatatlannak tűnő beszédpozíció részben épp az erőteljes én-beszéd retorikája és grammatikája (s persze a tropológiai elmozdulások) által destabilizálódik, s mutatkozik
meg ennek nagyon is a Másik pozíciójától való függősége (illetőleg Én és Te cserélhetősége, egymásba fordulása). Lásd KULCSÁR SZABÓ Ernő: A „szerelmi” líra vége – „Igazságosság” és az intimitás kódolása a későmodern költészetben. Alföld 2005/2. 46–65.
A dolgozatban a „halálhoz viszonyuló lét” (Sein zum Tode) és a „halálhoz előrefutó lét” kifejezések használata, illetőleg az ezzel összefüggő személeti és gondolati keret alkalmazása Martin Heidegger filozófiai hermeneutikája alapján történik. (Martin HEIDEGGER: Lét és idő, ford. VAJDA
MIHÁLY et al., Budapest: Osiris (Sapientia humana), 2001. Második, javított kiadás. ) E helyütt
nincs mód a gondolatkör vázlatos bemutatására sem, csakúgy, mint ahogyan nem tárgyalható
a halál nyelvi-reflexív reprezentációjának problémaköre sem, melynek lényege, hogy a halálról
való mindenkori beszéd kiindulópontja az a hiányeffektus, mely szerint a halál horizontjához való
közeledést, viszonyulást tehetjük filozófiai és művészeti reflexió tárgyává, magának a horizontnak
az elérését nem. Lásd: VALASTYÁN Tamás: Filozófiai thanatológia (Csejtei Dezső: Filozófiai metszetek a halálról). Debreceni Disputa, 2006/11–12. 75–77. A halál kulturális reprezentációinak
kérdéséről pedig lásd: Elizabeth BRONFEN – Sarah Webster GOODWIN: Introduction. In: Death
and Representation, szerk. Elizabeth BRONFEN – Sarah Webster GOODWIN, Baltimore and London: The John Hopkins Univsersity Press, 1993. 3–25.
A „minden” és „semmi” kiazmikus struktúráját felmutató két egymásnak felelő sorpárnak a viszonylagosság allegóriájaként való értelmezését MENYHÉRT Anna végezte el: Esti Kornél énekele? – A szerzőség kérdéséről Kosztolányi Esti Kornél éneke című verse kapcsán. In: uő: Tanulmányok Kosztolányi Dezsőről, szerk. KULCSÁR SZABÓ Ernő – SZEGEDY-MASZÁK Mihály, Budapest: Anonymus, 1998. 37–46.

68

tiszatáj

lítésére, szó általi egymásba fordíthatóságára is utal. 8 Azt, hogy az Esti Kornél éneke a korábban említett Hunn, új legenda című verssel kerül dialógusba, az a szövegi kapcsolódás
is alátámasztja, melyet a „minden” és „semmi” kifejezések létesítenek a két textus között 9
– idézem az Ady-vers vonatkozó szöveghelyét: „A tolakodó Gráciát ellöktem, / Én nem
bűvésznek, de mindennek jöttem, / A Minden kellett s megillet a Semmisem.” Nem véletlen, hogy Kosztolányi elveszi a két kifejezés nagy kezdőbetűjét (s ezáltal szecessziós jellegű
szimbolikusságát), s az Adynál még erőteljesen a lírai énhez tapadtságukat is – allegorikus, például intertextuális jelölési folyamatok által – a nyelv(iség), a vers vonatkoztatási
körébe utalja. „Minden” és „semmi” Ady-féle aszimmetriájából az Esti Kornél énekében
szimmetria, kölcsönös egymásba vetítettség válik (s érdemes azt is megjegyezni, hogy az
Ady-versben a most idézett strófát megelőző szakaszban szintén „Élet” és „Halál” szembenállása jelenik meg). Sajátos módon azonban az Ének a semmiről újra felmutatja minden és semmi, élet és halál egy – más típusú – aszimmetriáját, mely szerint az ismerős,
otthonos, ősi, delejező semmivel szemben áll az idegenségként értett, megszokhatatlan
szenvedéssel teli tünékeny emberi lét.10 Eme viszonyulást leginkább az emblematikus
ötödik strófa bizonytalanítja el (s leplezi le), mely a halottakhoz fordulást tanácsolja, de

8

9

10

TAMÁS Attila tesz nagyon fontos megállapítást a vers első két strófájának „kép- és értékszerkezeti”
hasonlóságáról, a motívumok közötti összefüggésről: „Rokon, hiszen dal és fájdalom ahhoz hasonló módon ellentétei egymásnak, ahogyan az élet és a semmi. De rokon azért is, mert mind
a két szakasz a magasba szárnyalásról szólt, (úgyszólván az utolsó soráig), ez viszont mindkét
esetben az odáig szinte mámoros belefeledkezéssel igenelt cselekvési formának a veszélyeztetettségéről szól (»fájdalom«, »semmi«)”. Két vers – két arc (Az Esti Kornél éneke és a Februári óda).
In: uő: Értékteremtők nyomában – Művek, irányzatok, elméleti kérdések, Debrecen: Csokonai,
1994. 90.
E szövegi párhuzam is bizonyítja azt, hogy Kosztolányit izgatta az Ady-féle líra, problémaként viszonyult hozzá, kérdésként értette azt, s különféle módokon válaszolni igyekezett rá – nemcsak
értekező munkáiban, hanem költészeti gyakorlatában is. KULCSÁR SZABÓ Ernő utal az Ének a semmiről és a Nem feleltem magamnak című Ady-vers közötti hatástörténeti összefüggésre: Az „Én”
utópiája és létesülése – Ady Endre avagy egy hatástörténeti metalepszis nyomában. In: uő:
A megértés alakzatai, Debrecen: Csokonai, 1998. 46–68. Ez az összefüggés egy választás aktusát
is megmutatja nekünk, azt a (produktív recepció általi kanonizációs érvényű) választást, mely
szerint Kosztolányi a Nem feleltem magamnak konstrukcióját (kérdésfeltevését) jelöli ki a maga
elődjének az Ady életművéből, s nem az Ének a semmiről második strófájában szintén megidéződni látszó másik, ars poeticus Ady-verset, a Szeretném, ha szeretnének kötet prológját. „Sem
utódja, sem boldog őse, / Sem rokona, sem ismerőse / Nem vagyok senkinek, / Nem vagyok senkinek” – olvashatjuk Adynál, s ezzel szemben a Kosztolányi-vers a semmit affirmálja (természetes) őseként, ismerőseként, e ponton némiképp elfordulva Ady performatív én-hipertrófiájától.
A Számadás kötet verseit Németh G. Béla tanulmányai nyomán érthetjük úgy, mint szereplehetőségek tárhelyét, elsősorban az élethez-halálhoz való viszonyulás különféle esélyeit felmutató
magatartások sorát is. Jóllehet, vele ellentétben én nem vagyok meggyőződve arról, hogy eme
„szembenézések” között szükségképp kiegyenlíthetőek és kiegyenlítendőek a különbségek (pl.
a Hajnali részegség és az Ének a semmiről viszonyában). Vö. NÉMETH G. Béla: Költői számadások. In: Tanulmányok Kosztolányi Dezsőről, i. m. 47–60.; uő: Az elgondolhatatlan álorcái (Szerep és magatartás a kései Kosztolányinál). In: uő: Hosszmetszetek és keresztmetszetek, Budapest: Szépirodalmi, 1987. 208–221. Kosztolányi és a halál viszonyáról lásd még: KÁROLYI Csaba:
Halálközeli életöröm – Kosztolányi világáról. In: uő: Ellakni, nézelődni, Budapest: Pesti Szalon,
1994. 9–18.

2009. január

69

épp ez az oda (a másvilágba) történő fellebbezés, illetőleg ebben az invokációban rejlő
implicit megszemélyesítés jelzi az antropomorfizálás vágyának szükségességét és az arcadás nyelvi aktusának elkerülhetetlenségét. Ha a semmi arcot kap, leginkább semmi-ként
szűnik meg lenni (létezni?). E paradoxon is tetten érhető a „de nem felelnek, úgy felelnek”
sorban, melyben a némaság némaság-volta számolódik föl az értelmezettségre való ráutaltságban, s talán leginkább arra utal, hogy a halottakat képtelen vagyunk halottként
megérteni, pontosabban nem őket mint halottakat a maguk radikális idegenségében értjük meg, hanem magunkat a mi is „a halottak leszünk” léthelyzetében. Mindez összefügg
azzal a nietzschei hermeneutikai szituációval, melyet Csejtei Dezső az alábbi módon interpretál: „az eltávozottak elevenen tartása, a hozzájuk fűződő viszony élve tartása elemi
erővel bukkan fel a Zarathustra végén: »Vége mind a mulatságnak, ti jó táncosok: seprő
lett a borból, elernyedtek a kupák, dadognak a sírok. / Nem röppentetek elég magasra:
azt dadogják a sírok: ’Váltsátok hát meg a holtakat! Miért ily hosszú az éj? Tán a Hold
az, mi bennünket megrészegít?’ / Váltsátok hát meg a sírokat, ti fölmagasló emberek,
támasszátok föl a holtakat!« Mit jelenthet vajon a »dadogó sírok« kifejezés? Talán azt,
hogy – nem a holtak, hanem a holt életek – még most is temetetlenül hevernek, megváltásra, vagyis utólagos értelemadásra szorulnak”.11 E szükségszerű gondolati és strukturális paradoxitás következménye is az Ének a semmiről beszédhelyzetének megváltozása,
mely szerint az én-beszédet előbb te-beszéd („Ha félsz, a másvilágba írj át…”), majd mibeszéd váltja föl („bírjuk mi is, ha ők kibírják”). Ezek a grammatikai transzferek pragmatikailag nemcsak újabb személyek behívásaként (s így valamiféle jelölten kollektív, sorsközösségi tapasztalattá emelésként) érthetőek, hanem az én-pozíció átalakulásaként, az én
szerkezetében bekövetkező hasadásokként is, mely összetett beszédszituáció az utolsó
strófában megismétlődik s újraíródik: „Pajtás, dalolj hát, mondd utánam: / Mi volt a mi
bajunk korábban”. Az én multiplikációjaként való érthetőséget a cím anagrammatikussága is sugallja („én”-ek a semmiről), s ide kívánkozik még az is, hogy az idézett utolsó
szakaszban feltűnő, a beszélő után mondandó „dal” talán épp a címben jelölt ének – a semmiről. Az utolsó versszakban felbukkanó utánmondás részint a hagyományozódásra is
utal, mely az előző strófához kapcsolódik vissza, ez a versszak a halottak példája, a halottak hagyománya nyomán véli megérthetőnek, s elviselhetőnek a semmi állapotát (ezt az is
alátámasztja, hogy az első négy strófának a semmi primátusát s otthonosságát állító retorikája megbomlik, lelepleződik az ötödik versszakban). A hagyomány(ozódás) problematikája máshol is felbukkan a szövegben, mégpedig az első két strófa Ady-intertextusai
kapcsán – nem véletlen, hogy épp e szöveghelyen hívja elő a második versszak „még énnekem is ismerősebb” sor anagrammája az „énekem is ismerősebb” alternatívát. Talán
ennek analógiája az, hogy miként az Ady-hagyomány felől lehet ismerősebb az ének, úgy
válhat a halottak hagyománya felől ismerősebbé az élet, avagy a semmi (hiszen az ötödik

11

CSEJTEI Dezső: Egisztencia – halál – továbbélés. Debreceni Disputa, 2006/11–12. 4–10. A kiemelések mind Csejteitől származnak. A Nietzsche-idézet az alábbi forrásból származik: Friedrich NIETZSCHE: Így szólott Zarathustra, ford. KURDI Imre, szerk. HÉVIZI Ottó, Budapest: Osiris,
2001. 380. A „mások halálának megtapasztalhatóságáról” pedig lásd elsősorban: HEIDEGGER i. m.
276–280.

70

tiszatáj

versszak úgy bontja meg a korábbi élet–semmi aszimmetriát, hogy a szembenállás helyett
az egymást feltételezés helyzetét, egyiknek csak a másik felőli érthetőségét jeleníti meg).12
Érdemesnek látszik az ún. Kosztolányi-paradigmát egy a halálhoz viszonyuló lét állapotát másképpen színre vivő korabeli lírai életművel, Dsida Jenő költészetével összevetni.
A Dsida-recepció13 megállapítása szerint a dsidai haláltudat alapvetően kétféleképpen
mutatkozik meg: egyrészt jelen vannak a finom derűt sugárzó, az elmúlásban leginkább
valamiféle titokteljes átlépést remélő, az angyalokkal való találkozást megelőlegező, a halált jóindulatú barátként elgondoló versek (a korai műveken túl a későbbi Dsida-versek
közül leginkább a Február, esti hat óra ilyen14); ám megtaláljuk az élet végességének borzongását, az elmúlás titokzatos idegenségét, a halál sötétségét felmutató költeményeket is
(pl. A sötétség verse; A félelem szonettje; Hálóing nélkül…; Már hiába nézed; Elárul,
mert világít). Mindazonáltal fontos hangsúlyozni, hogy ezek a szövegek telítettek a transzcendens jelenléttel – Dsida nem a semmivel szembesül, mint Kosztolányi, hanem a Titokkal, mely hol félelmetes, hol vonzó (hol mindkettő egyszerre), de nem a tudat nélküli üresség – és bár a földi élet örömeinek végét jelenti, e világon túl is föltételez valamiféle jelenlétet.
Nemes Nagy Ágnes részint „a fin de siécle szépség-halál érzésével” köti össze a Dsidaféle halál-stilizációt.15 Különösen a korai Dsida-versek esetében merülhet fel a századfordulós dekadencia halál- és szépségkultusza, ám míg utóbbi esetben talán a halál és szépség szakralizációjáról, kultuszáról beszélhetünk, addig Dsida Jenőnél inkább a vallásos
(esetenként misztikus) tapasztalat következtében transzcendált halálfelfogásról, túlvilágképről. Bizonyos 19. századi gyász- és sírköltészeti formációk (pl. Edgar Allan Poe, akinek
Annabel Lee-je nyomán készült Dsida Szerenád Ilonkának című verse) és a századforduló
hatása a Dsida-líra egy szeletének formáját érinti (a Tükör előtt című 1938-as önéletrajzi
nagykompozíciójának A pántos kapukon túl című fejezetében olvashatjuk: „Hajdanta
nem volt több nekem a vég / könnyekben ázó gyászromantikánál.”), s ily módon e költészet a különféle hatástörténeti folyamatok sajátos gyűjtőhelyének, találkozási pontjának
12

13

14

15

A Számadás kötet magatartáslehetőségeinek sokféleségét mutatja például az, hogy a Könyörgés
az ittmaradókhoz című vers kérése éppenséggel arra irányul, hogy halottként ne bírják szóra,
hogy ne halottként tekintsenek rá, hanem élőként őrizzék meg. Ám a paradoxon ebben az, hogy
élőként emlékezni (mely a gyászmunka része) csak a halottra lehet – mely az élők szempontjából
a halott memento-létét jelenti. Épp emiatt a jel-funkció (a halál szüntelen jelölése) miatt lehet,
hogy a halott kéri (a jövőbe vetített fiktív helyzetben) az élők bocsánatát. A vers befejezésének
szépségét az emlékezés, az életben tartottság jelölt illuzórikussága is adja, illetőleg az, hogy az erre irányuló vágy emellett, vagy ennek ellenére létezik („A kancsal emlék szépítsen tovább, / mint
hold, mely a felhőkön oson át, / s széthordva megbocsátó mosolyát, / ezüstté bűvöl minden pocsolyát.”).
Mindenekelőtt: LÁNG Gusztáv: Dsida Jenő költészete. Bukarest-Kolozsvár: Kriterion, 2000. 199–
200.; CS. GYÍMESI Éva: A pajzán angyal – A szent és a profán Dsida költészetében. In: Tükör
előtt – In memoriam Dsida Jenő, szerk. POMOGÁTS Béla, Budapest: Nap Kiadó, 1998. 369–379.
„Vajjon milyen lehet a béke / örök országa, túl, túl? a nyugalom vidéke / e vékony és törékeny, finom üveglapon túl: / (…) s bő, halványkék mezekbe / öltözve, lassú lépttel, nem lankadó tagokkal
/ arkangyalok bolyongnak boldog hajadonokkal.” (Február, esti hat óra) A dolgozatban a Dsidaverseket az alábbi kiadás alapján közlöm: DSIDA Jenő: Légy már legenda – Összes verse és műfordítása, szerk. CSISZÉR Alajos, Budapest: Püski, 1997.
NEMES NAGY Ágnes: Dsida Jenő. In: Tükör előtt, i. m. 380–390.

2009. január

71

tekinthető. Hiszen képes lehet megmutatni azt, hogy egy sok tekintetben nietzschei gyökerű modernista esztétikai tapasztalat a költészeti formák és hagyományok öröklődésén
keresztül hogyan találkozik egy alapvetően vallásos eredetű hittapasztalattal (illetőleg az
ezeket a tapasztalatokat felmutató más poétikai formációkkal, képrendszerekkel). Talán
nem véletlen, hogy a Tíz parancsolat című töredékes vers utolsó szakasza rímtechnikájában, leltárszerűségében felidézi Kosztolányi Boldog, szomorú dalát, melynek zárlata („Itthon vagyok itt e világban, / s már nem vagyok otthon az égben”) a transzcendencia és az
e világon túlmutató lét hiányát sugallja, megelőlegezve a Számadás kötet bizonyos verseit.16 A Tíz parancsolat „Amint jó volt hozzám a bölcső, / tudom, hogy jó lesz a koporsó”
sorpárjának logikája összevethető az Ének a semmiről szerkezetével, mely szöveg a létezés
hiányát úgy próbálja otthonossá, ismerőssé tenni, hogy a semmit emeli természetes állapottá, melynek közegében az élet csak pillanatnyi, szenvedéssel átitatott idegenszerűség.17
Dsidánál a „bölcső-koporsó” szimmetriában egyik sem rendelődik a másik fölé – a vers
egésze felől nézve mindez egy emberen túli jelenlétben való bizodalomnak köszönhető.
Egy olyan otthonlétnek itt e világban és az égben egyszerre, mely otthonlét Kosztolányinál
épp a Tíz parancsolat utolsó szakaszával összecsengő Boldog, szomorú dallal kérdőjeleződik meg. Míg Kosztolányi e versében a halál elé futó lét szomorú tapasztalata meghatározza az élet vers eleji leltárának jellegét, hangulatát is, addig Dsidánál sem az előrefutás,
sem a leltár nem tragikus modalitású.18 Kosztolányi foglya a halálnak, a semmi delejezé16

17

18

Kosztolányi Dsidára tett erőteljes hatása több szempontból is jól látható. Kosztolányi Erdélyben
című, 1934-ben a Pásztortűzben megjelent riportjában nagy tisztelettel és szeretettel beszél a Kolozsvárott vendégeskedő költőről, egyaránt méltatva költői, műfordítói és prózaírói tevékenységét
(In: DSIDA Jenő: Séta egy csodálatos szigeten – Cikkek, riportok, novellák és levelek, szerk.
MAROSI Ildikó, Kolozsvár: Kriterion, 1992. 94–95.). A kései Dsida-versforma, melynek sarkalatos
pontja a hangzósság kitüntetettsége és a rímeknek, összecsengéseknek a jelentésalakulásban fokozottan tetten érhető teljesítménye, egyik legfontosabb magyar elődjeként ismerheti föl Kosztolányi líráját. Dsida Jenő maga is értekezett a rímről, bár megfontolásai nem emelkednek a Kosztolányira jellemző – például a 3. jegyzetben is idézett – elméleti belátások szintjére, inkább széphangzás- és verstani útmutatásra koncentrál (vö. Titok a versfordítás műhelyéből – Hogyan készült el Eminescu Glosszájának magyar fordítása? In: uő: Séta egy csodálatos szigeten, i. m.
145–156.). A költők viszonyáról MARKÓ Béla fogalmazza meg az alábbiakat: „Alapvető költői
módszere – s ez talán eredetiségének kulcsa – az eufemisztikus képalkotás, ami erdélyi kortársaitól eltávolítja, és leginkább talán Kosztolányihoz közelíti. Ahhoz a Kosztolányihoz, aki a világot
egy titkokkal, szorongásokkal, de szeretettel is telített gyermekszem optikájából szemléli, a költő
szenvedő szubjektivitását a gyermek ártatlan szubjektivitásával tetézve s enyhítve is ugyanakkor.
A gyermeket a haláltól elválasztja egy »másik halál«, a felnőtt kor. Dsida Jenő úgy játssza ki
a rossz halált, hogy megteremti a »jó halál« fogalmát” (Költő a koponyák hegyén. In: Tükör
előtt, i. m. 195.).
Mindebben Schopenhauer filozófiájára ismerhetünk, mely szerint a születés előtti és a halál utáni
nemlétünk jellege lényegében megegyezik: „a végtelenség létem után (a parte post) nálam nélkül
éppoly kevéssé lehet szörnyű; mint a végtelenség létem előtt (a parte ante) nálam nélkül; mert
e kettő semmi által nem különbözik egymástól, mint egy tünékeny életálom közbelépte által”.
Arthur SCHOPENHAUER: A halálról, ford. DR. BÁNÓCZY József, Farkas Lőrinc Imre Könyvkiadó,
2001. 11.
„Felebarátod ökre, háza / után kivánságod ne légyen: / ilyen szegénységekre vágyni / nagy szegénység és csúnya szégyen. / Orrodba édes illatot gyüjts, / szivedbe békét és mosolygást, / szemedbe fényt, hogy az utolsó napon is tudj örülni folyvást / s eképpen szólj csak és ne mondj

72

tiszatáj

sének: a versekben megszólaló szubjektum az életet – legyen az vendéglét vagy játéklét –
az elmúlástól való meghatározottságban tapasztalja meg, s a haláltól szoro ngatott lét
– még ha ez egyfajta nietzschei ihletésű heroikus szomorúság is – nem képes felülemelkedni e vonzáson, e meghatározottságon.19 A Tíz parancsolat című vers szerint a dsidai
életmegformáltságban a halál nem a semmi integetése, hanem egy új, más jellegű, de az
ittenitől minőségben nem elmaradó lét hírnöke. Ezért nem tud radikálisan, lényegileg
másként visszahatni az élethez való viszonyra – úgy tűnik, hogy Dsidánál gyakorta, de
a Tíz parancsolat című versben különösképp, az élet és a halál horizontjai nem oly távoliak egymástól („az élet értékeit is transzcendens, isteni eredetűnek tartotta” – írja Láng
Gusztáv idézett művében, 217.). Nem az idegenség, hanem az ismerősség, otthonosság határozza meg mindkettőt (ellentétben Ének a semmiről élet–idegen, semmi–ismerős
aszimmetrikus szerkezetével).
Több kései Dsida-versben azonban a halál általi meghatározottság félelemmel telien,
s az élettel nem ennyire szimmetrikusan jelenik meg. A sötétség versében a halállal való
átitatottság közvetlen képi metaforaként is felbukkan.20 Láng Gusztáv (i. m. 214–216) alaposan elemzi a költemény tropológiai rendszerét: az átitatottság metaforikus képzetei játszanak végig a versen, melyben a kertekre csorduló „rozsdalevü éjszaka” kapcsán a természeti analógia (tél–elmúlás) találkozik a konkrét emberi életre vonatkoztatott kockacukormetaforával: úgy itatódik át egyre az ember, az emberi élet az éjszakával, a halállal, mint
a kávéba mártott kockacukor a „sűrü barna lével”. A sötétség verse folyamatszerűségében
jeleníti meg a halál térnyerését az életben, felállítva élet (tisztaság) és halál (szennyezettség) értékminőség szempontjából aszimmetrikus szembenállását. Ám a transzcendens jelenlét e szövegben sem kérdőjeleződik meg, bár nem a bízó ráhagyatkozás, hanem a titokzatos, érthetetlen idegenség értelmében. A cukor–élet, kávé–halál allegória alapján a versközépi megszólítás („Mondd, kissé mártottál-e már / hófehér cukrot barna lébe”) is egyfajta cselekvő, emberen túli jelenlét működésére utal, amit a talányos záró képsor is megerősít („mígnem egy lucskos, barna esten / az olvadásig itat át, / hogy édesítsd valamely
isten / sötét keserű italát”). E versben a transzcendens tudat nem válik bizodalommá,
s ezért a Tíz parancsolat élet–halál szimmetriája itt erősen felbillen: az életmegformálás
félelemmel telítettségének perspektívájából a félelmet okozó halál működése szükségképp

mást: / köszönöm, hogy tápláltatok, / hús, alma, búza, lencse, borsó! / Amint jó volt hozzám
a bölcső, / tudom, hogy jó lesz a koporsó. / Ki most lefekszik, nem kivánta, / hogy földje legyen,
háza, ökre, / de amit látott, gyönyörű volt / és véle marad mindörökre. / És övé marad mindörökre.”
19 József Attila „leltár-verse”, a Kész a leltár (1936) utolsó sorában – „Éltem – s ebbe más is belehalt már.” – szintén az élet–halál kölcsönmeghatározottsága, egyfajta negatív töltetű egyneműsítése jelöli ki azt a nézőpontot, melyből az életszámvetés, a leltár értelmezhetővé válik.
20 „Ó, virrasztások évszaka! / Vastagon fog a tinta, zordul. / A rozsdalevü éjszaka / már hatkor a kertekre csordul: / Reves fák nyirka folydogál / s te arra gondolsz: mennyi éved / van hátra még? Jaj
meg-megáll / a láb, mert fél, hogy sírba téved. / ...Mondd, kissé mártottál-e már / hófehér cukrot
barna lébe, / egy feketekávés pohár / keserű, nyirkos éjjelébe? / S figyelted-e: a sűrü lé / mily biztosan, mily sunyi-resten / szivárog, kúszik fölfelé / a kristálytiszta kockatestben? / Így szivódik az
éjszaka / beléd is, fölfelé eredve, / az éjszaka, a sír szaga / minden rostodba és eredbe, / mígnem
egy lucskos, barna esten / az olvadásig itat át, / hogy édesítsd valamely isten / sötét keserű italát.”

2009. január

73

„sunyi-rest”, és a szomorúság és kiszolgáltatottság érzését okozza. A vers nézőpontrendszerének feszültsége abból származik, hogy a halál szorongással teli idegensége magával
vonja az ezt elrendelő tudat idegenségét, a transzcendens távoli érthetetlenségét is – s az
otthonosan berendezettnek tűnő világ így válik egyszerre otthontalanná (hiszen ha az út
vége nem várt, félelemmel telt, az út végigjárását is hasonlóan éljük meg). S míg Kosztolányinál az üresség életet körülvevő közegéért nem okolható senki és semmi (a Semmi
a par excellence nem okolhatóság), Dsidánál a világ elrendezettségének eredője, az isteni
tudat (itt: „valamely isten”) ha nem is hibáztatható, de okként mindenképp tételezendő.
E feszültségek kiegyenlítésére tett kísérlet motívuma az „édesítsd” ige pontosan be nem
határolható, távoli ellenpontozása is.
Az önmegszólító versforma strukturálisan szintén a szubjektum implicit megkettőzöttségét mutatja – a megszólító és megszólított, kérdező és kérdezett énekre válás nézőpontok rejtett dialógusát jeleníti meg, melyben a „te” elsősorban a megszólítás aktusa által tételeződik. Kulcsár-Szabó Zoltán (Németh G. Béla tanulmányának gondolatmenetéből kiinduló) megállapítása szerint „az, hogy a versben beszélő hang két személyre bomlik, arra
utal, hogy a megszólalás pragmatikai szintjén is megjelenik a lírai én osztottsága vagy
– legalábbis – a reflektált önértelmezés igénye. Vagyis az önmegszólító verstípus központi
pragmatikai alakzata kapcsolatba hozható a szubjektum 20. századi válságával, tehát
– poétikailag – az önreprezentáció problémájával”.21 Dsida Jenő verseiben az én válságának szituációját a transzcendenshez való említett, ambivalens viszonyulás generálja, ez
a kétes viszonyulás a halál távlata, nézőpontja felől érthető. Az önmegszólítás alakzata retorikailag így termeli ki a vázolt ontológiai (és bizonyos értelemben teológiai) dilemmát –
a megszólító hang szükségképp azonos(ul) a „te”-vel, ám ez az azonosulás a különböződést
(az azonosság a különbséget) magában foglalja. A dsidai szubjektum leginkább ebben
a retorikai struktúrában képes elgondolni önmagát mint a halál felé tartó létezőt, s önmagát mint a transzcendenssel kapcsolatot tartó létezőt. A szöveg aposztrofikus szerkezetét
tovább bonyolítja az, hogy az első sor tényleges aposztroféja („Ó, virrasztások évszaka!”)
az évszakhoz fordul, s az ezt követő leírásban az írás aktusa mosódik össze a téli éjszakák
konstruktív (alkotó) jellegével. Az éjszaka–sötétség képzetkör viszont az önmegszólításban (az itt megszólított „te” egyértelműen elválik a vers elején hívott évszaktól) társul végleg az elmúláshoz a likviditás metaforái által megteremtett kapcsolódások révén („Reves
fák nyirka folydogál / s te arra gondolsz: mennyi éved / van hátra még?”), kijelölve azt
a horizontot (a halál felé tartás távlatát), ahonnan a megszólalás értelmezhető. A tél (allegorikusan a halál) invokációja úgy teremt tehát paradigmatikus helyzetet, hogy megidézi,
meghívja a sötétség nézőpontját mint a gondolati és versírói alaphelyzet meghatározóját
és indukálóját.
Ám a szöveg a színre vitt dialógusnak azt az értelmezését is támogatja, amely szerint
a szubjektum megszólítottként értett része válaszol a megszólítónak: szimmetrikusan,
viszontmegszólítással (ilyen értelemben tehát nem az önmegszólító verstípusba sorolódik
a mű). E pont a nyolcadik sor után következik be a szövegben – a megszakadás tipográfiailag három ponttal jelölt. Ebben az értelemben a „Mondd, kissé mártottál-e már / hófehér
cukrot barna lébe” kezdetű, allegorikus példázatként is érthető második egység az elmúlás
21

KULCSÁR-SZABÓ Zoltán: Metapoétika – Nyelvszemlélet és önreprezentáció a modern költészetben, Budapest–Pozsony: Kalligram, 2007. 94.

74

tiszatáj

félelmét egyértelműen megfogalmazó első egység („s te arra gondolsz: mennyi éved / van
hátra még?”) kételyeire adott válaszként tűnik fel. Természetesen a válasz csak grammatikai értelemben felelet, hiszen az első egység (a kérdés) képrendszerét is folytató kávéallegória („egy feketekávés pohár keserű, nyirkos éjjelébe?”) nem elsimítja, hanem megismétli, s még jobban elbonyolítja az első egység meglévő kételyeit.
Ha szemügyre vesszük egy másik korabeli életmű néhány évvel későbbi (1944) versét,
Radnóti Miklós Sem emlék, sem varázslatát, akkor azt mondhatjuk, hogy Radnóti lírájában az emberi élethez, s a költői szó mágikus, orfikus potenciáljához való viszonyulásban
jelentős fordulatot jelent az említett vers. Ebben a fordulati jelleget, a teljes, végső magárahagyatottságot részben szintén a transzcendens, a védő akarat megrendülése okozza:
„hol azelőtt az angyal állt a karddal, – talán most senki sincs.” Az óvó angyal alkalmasint
illuzórikus volta magával vonja az élet más alapvető (korábban alapvetőnek tételezett)
elemeinek elengedését is: a másik ember („ha megpillantsz, barátom, fordulj el és legyints”), illetve a költői szó, az imagináció esélye, ereje is tovatűnik („nem véd meg engem
sem emlék, sem varázslat”). Nem véletlen, hogy e fordulati jelleget, válságtünetet egy
olyan szöveg mutatja fel, mely szintén a szubjektum retorikai megkettőződésének, pontosabban felsokszorozódásának helye, hiszen itt az én-beszéd mellett („Eddig úgy ült szívemben a sok, rejtett harag, / mint alma magházában a négerbarna mag”) hamar megjelenik előbb egy általánosító beszédmód („De aki egyszer egy vad hajnalon arra ébred, /
hogy minden összeomlott s elindul mint kisértet”), majd az egyes szám első személy egy
ponton minden átmenet nélkül vált át egyes szám második személyre („Semmim se volt
s nem is lesz immár sosem nekem, / merengj el hát egy percre e gazdag életen;”). Hozzá
kell tenni, hogy e helyen a megszólítás önmagára vonatkoztathatósága (az önmegszólítás)
mellett felmerül az olvasóhoz való odafordulás lehetősége (ez Radnóti lírájában gyakori
eset), illetve a vers végén megjelenő „barátom” korábbi megszólítottsága is. Úgy tűnik, bár
sem Radnóti, sem Dsida nem vett részt a modern szubjektum (és az ezzel kapcsolatos
nyelvszemlélet) radikális újragondolásának folyamatában, verseik egymáshoz hasonlóan,
más későmodern poétikáktól viszont eltérő módon jelölik az orpheusziság alakzatával leírható lírai én és költői nyelv válságát. De ez az összehasonlítás egy másik dolgozat tárgya
lehet.
Dsidánál bizonyos tekintetben A sötétség verse párversének is tekinthető A félelem
szonettje.22 A megszólalás nézőpontját (metaforikusan a halál felől tekintett lét helyzetét)
a címében szerkezetileg hasonlóan jelöli a két mű. Míg az előbbiben a „sötétség” képzetei
és metaforái domináltak, utóbbiban a „félelem” holdudvarába tartoznak a szavak és képek
– s e két képzetkör több ízben is összeér, találkozik (A sötétség verse: „Jaj, meg-megáll
/ a láb, mert fél, hogy sírba téved.”; A félelem szonettje zárósora: „s a fákon a lomb helyett
örök sötét zizeg”). A két vers párhuzamát mutatja a jelölten dialogikus jelleg is. A félelem

22

„A száj fehéren ejti majd a szót: eredj! / S te, lelkem, borzadón leheled vissza: félek! / A test aléltan, nyögve enged útra, lélek, / mint anya gyermekét, ki idegenbe megy. // Fiam, mily házak,
mily terek s mily uccaszélek / várnak reád? Mély lesz a völgy s magas a hegy? / Fiam, nehogy
rossz társaságba keveredj, / s feledd az emberszót, mit most beszélsz: beszélek. // A holt anyagra
már a gyertyák füstje kormol, / az arcra percek folynak, sárga vegyvizek / s a tátott szájba csurganak a horgas orról, // te meg bolyongsz iszonyuan nagy íriszek között, hol a felejtés vízesése
mormol / s a fákon lomb helyett örök sötét zizeg.”

2009. január

75

szonettje beszédrendjét nem könnyű rekonstruálni – test és lélek párbeszéde közvetítettségként, s nem egyenes közlésként jelenik meg (utóbbira példa lehet Villontól A szív és
a test vitája), s aki közvetít „lelkem” s „a test” között, az az egyetlen grammatikai jelben,
mégpedig a birtokos személy jelében megmutatkozó én („lelkem”). A test nem „testem”ként, hanem „a test”-ként szerepel, de hogy ez mégiscsak az én-hez kapcsolódó test elsősorban, azt az is jelzi, hogy a következő sorban, megszólítottként, a korábban birtokolt
alakban feltűnt „a lélek” ezúttal szintén birtokolatlan formában jelenik meg. A szonett
többi része, az utolsó három strófa, a test lélekhez intézett szózatának egyenes idézete lehet, erre a „mint anya gyermekét” hasonlat és a „fiam” megszólítás közötti kapcsolat utal.
De grammatikailag az az értelmezés is felmerül, ha a második strófa az „én” saját beszédét
folytatja (hiszen korábban megszólította a „lelket”), s ezt úgy érthetjük, ha az „én” e versben elsősorban testként gondolja el és mutatja meg önmagát. A test-lélek dualizmusban
így az én beszédpozíciója inkább a testhez kötődik, abban a fiktív helyzetben, melyben
a lélek épp eltávozni készül belőle. Valójában a testként (szinekdochikusan az első sorban:
szájként) értett „én”-t és a leváló lélekként értett „te”-t nem más teremti meg, mint épp
e fiktív helyzet – azaz a halál, pontosabban a meghalás perspektívája, illetőleg az e távlat
motiválta félelem. (A „félek”-„lélek” rímpár is ezt az összefüggést erősíti.) A halál képzetkörét e szövegben is meghatározzák a likviditás és opacitás metaforái („A holt anyagra
már a gyertyák füstje kormol, / az arcra percek folynak, sárga vegyvizek / s a tátott szájba
csurganak a horgas orról”), egy mindent átjáró, mindent átitató, a tisztán látást ellehetetlenítő közeg jelenlétét érzékeltetve.
Az én hasadását, belső vitáját mindkét szövegben a halálhoz futó lét, a halálhoz viszonyuló lét tudatosított távlata hozza létre, s ez (is) megmutatkozik A félelem szonettjének
alábbi, szép sorában: „s feledd az emberszót, mit most beszélsz: beszélek”. E sor egyszerre
viszi színre az én szétválását, s azt, hogy mind az elválást, mint a „részek” közötti kapcsolatot a nyelv teremti meg, mégpedig a valamiképpen mégis az én-hez köthető beszéd. Test
és lélek kapcsolata, az emberi létállapotot jelentő kölcsönviszony addig áll fenn, amíg zajlik a beszéd. S a „beszélsz: beszélek” közötti kettőspont azt a paradox viszonyt is felmutatja, hogy az én beszéde a te beszédének függvénye, s persze fordítva – de a kettőspont tipográfiailag szimmetrikus alakzatában még is van valamifajta értelmi aszimmetria, valamilyen irányultság, mely irány a lélektől mutat a testként értett én felé, azaz a lélek beszédéig
tarthat a test beszéde is, s az én beszéde is, mely beszédet a félelem vonja bűvös körébe.
A lélek beszédének megszűnése a test, s így az én eltűntét jelenti, s ennek velejárója és közege a felejtés. A versben megszólaló én, avagy test monológjában a halál után a felejtés
következik („a felejtés vízesése” mitologikusan a Léthe vizét is felidézheti), ami a lélek
bármifajta túlvilági továbbélése esetén szükségképpeni veszteségként jelentkezik: az egyén,
az individualitás, az én, az emberi létmód elvesztéseként. S mindenfajta transzcendens
túlvilágkép mellett ez az a gondolat, veszteség, mely A sötétség versében és A félelem szonettjében a szorongás és az idegenség érzetét generálja. Bár Kosztolányival ellentétben
Dsida felé nem a semmi integet,23 az az imaginatív tér, ahol „a fákon lomb helyett örök sö23

Néhány Dsida-szöveghely azonban tartalmazza a „Semmi” kifejezést, pl. a korai Megint csupa
kérdés: „Hát nem volt boldogabb az ősi Semmi / az új Semminél, mely valaminek / tudja magát?”. Az Ének a semmiről hatása ez esetben a kronológia miatt kizárható, vélhetően közös bölcseleti emlékezetről (pl. a korábban említett Schopenhauerről) lehet szó. A másik szöveghely

76

tiszatáj

tét zizeg”, nem teszi könnyebbé a haláloz viszonyuló lét elviselését. Ám ne feledjük, A félelem szonettjében ez elsősorban az elmúló emberi test nézőpontja. Míg a Tíz parancsolat
utolsó része a továbbélő, szabad lélek perspektíváját képes felmutatni.

a Tükör előtt már idézett fejezete, A pántos kapukon túl második strófája: „Ó, mert kaland,
ugyan mi volna más / mindaz, mi vélünk itt azóta történt, / hogy élni hítta valami varázs / a semmit (…)” (ebben a részben szintén eltéveszthetetlen a transzcendens föltételezettség). Érdekes,
hogy e két szöveget összeköti az, hogy a Megint csupa kérdésben is felbukkannak a pántos kapuk
(„Miért döngetünk véres ököllel, eszeveszetten / olyan kapút, melynek csak egyik pántja / sok
ezer fekete mérföld?”). Erre az összefüggésre Vincze Ferenc hívta fel a figyelmem a 2008. május
17-i kolozsvári Dsida-konferencián.

Örökség
P ÉTERFI GÁBOR

Temetés Rákosi parancsára

A magyar népi mozgalom előfutárának tartott erdélyi származású író a Nyugat nagy nemzedékének tagjaként szerzett országos ismertséget az első világháború idején.1 Szabó Dezső (1879–1945) életfeladataként a „magyar fajnak” az idegen hatásoktól való védelmét
tekintette. Felfogásának újdonságát az adta, hogy a magyar jövő építésénél már nem a „levitézlett” történelmi osztályokkal, hanem a parasztságból verbuválódó új középosztállyal
számolt. Az elsodort falu című regényének meghatározó hatását a két háború közötti fiatalokra a nemzeti identitás újszerű felvetése és a szociális kérdés középpontba állítása adta. Dolgozatunkban az író életének utolsó szakaszát, halálának körülményeit és életművének visszhangját (1945–1990) próbáljuk rekonstruálni a források alapján.
Az utolsó évek
Szabó Dezső a Horthy-korszak ellenzéki publicistájaként Németh Lászlóhoz hasonlóan
„egyszemélyes” folyóiratot indított nézetei megismertetésére. A Füzeteket Szabó Dezső
maga írta tele, lapjain szerepeltek vezércikkek, esszék, vitairatok, pamfletek, miniszterelnököknek írt nyílt levelek. Az újság egy-egy száma átlagosan hetven oldalból állt, s a folyóirat évente tízszer jelent meg.2 A Szabó Dezső Füzetekből megszerkesztett, Az egész látóhatár címen megjelent tanulmánykötetet Püski Sándor adta ki – először – 1939-ben. Jellemző a korra és Szabó Dezső habitusára a kötet megjelenése kapcsán kialakult bonyodalom, amelyre Püski Sándor könyvkiadó így emlékezett vissza:
„A háború kitörése miatt bevezetett cenzúrára hivatkozva megkaptuk az értesítést,
miszerint a tanulmánykötet a németellenes részek miatt nem sokszorosítható. Ekkor felkerestem az írót, s bemutattam neki a tiltó pecsétet. Ő nem ijedt meg, hisz tudta, a fővárosi főügyész a tisztelői közé tartozik. Bary Zoltán (a főügyész – P. G.) végül személye-

1

2

Szabó Dezső életrajzához lásd: NAGY PÉTER: Szabó Dezső. Budapest, Akadémiai, 1964 (A továbbiakban: NAGY, 1964.); GOMBOS GYULA: Szabó Dezső. Budapest, Püski, 1989 (A továbbiakban: GOMBOS, 1989); BUDAI BALOGH SÁNDOR–HARTYÁNYI ISTVÁN: Szabó Dezső bibliográfia. Szenci Molnár Társaság, 1995; SZŐCS ZOLTÁN: Szabó Dezső életének áttekintő kronológiája. Budapest, Szabó Dezső Emléktársaság, 2000. (A továbbiakban: SZŐCS, 2000.) Az elsodort író – In memoriam Szabó Dezső. Szerk.: GRÓH Gáspár. Bp., Nap Kiadó, 2002. (A továbbiakban: GRÓH, 2002.).
A Szabó Dezső Füzetekről bővebben lásd: NAGY, 1964, 491–516. illetve: GOMBOS, 1989. 316–
320.

78

tiszatáj

sen nézte át a kiadandó kötetet, s harminc különösen erős németellenes rész híján végül
engedélyezte az 1100 oldalas munka kiadását”3.
Így jelenhetett meg Az egész látóhatár 1939 karácsonyán.4 A szenvedélyes és megalkuvás nélküli németellenes írások mellett szinte nem volt a magyar világnak olyan problémája, amivel Szabó Dezső e tanulmánykötetben ne foglalkozott volna5. Az élet minden
területét átfogó politikusi látásmód lényegét ő maga így foglalta össze: „A politikus, az államférfi lelkialkatának alap-meghatározottsága kétségen kívül: az egyetemes látás.” 6
A kötet egyik tanulmányában így írt ennek kapcsán: „Minden mozdulatom, minden szavam egyetlen indítása: a magyar életérdekek teljes látóköre, az önálló független magyar történelmi műhely megépítése, a magyarság védelme, megmaradása.”7. A Füzetek
megjelenésének az 1942-es úgynevezett ponyvarendelet8 vetett véget.

3

4
5

6

7

8

Az egész látóhatár körüli huzavonáról tanúskodott Szabó Dezső Bary Zoltánnak írt levele, melyben az író a következő panasszal fordul a főügyészhez: „E levelet átadó Dr. Püski Sándorné el
fogja mondani, hogyan viselkedik az ügyészség egy könyvemmel szemben, melynek a karácsonyi piacon meg kell jelennie s mely két cenzúrán átment. Nagyon kérem Főügyész Urat, kegyeskedjék odahatni, hogy a már megcenzúrázott könyvet azonnal kiadják.” OSZK, Kézirattár,
Levelestár.
Püski Sándor-interjú, kézirat. Készítette a szerző 1999-ben.
Az író a kelet-európai útkeresés mellett foglalkozott többek között a történetírás, népdal, irodalom, egyke, olimpia, hadsereg, pedagógia és a kisebbségi kérdés kapcsán felmerülő problémákkal.
SZABÓ DEZSŐ: Az egész látóhatár, I. kötet Bp., Magyar Élet, 1939. Előszó. 4. Az írást újraközli:
SZABÓ D.: Az egész látóhatár, I. k., Bp., Püski, 1991. (A későbbiekben az 1991-es tanulmánykötetben is olvasható írások megjelenési helyét rövidítve közöljük. Az első kötetben szereplő írás
esetében EL1, míg a másodiknál EL2 rövidítést használunk.)
SZABÓ Dezső: Az antijudaizmus bírálata. Szabó Dezső Újabb Művei. 38. sz., 1938. május., 38.
(Megjegyzés: A Szabó Dezső Füzetek – továbbiakban: SZDF – első harminc száma után az író új
címet adott Füzeteinek: Szabó Dezső Újabb Művei – továbbiakban: SZDÚM)
1942. július 17-én a háborús papírhiányra hivatkozva kihirdették az ún. „ponyva-rendeletet”: az
összes kisnyomtatványok (beleértve a folyóiratokat is!) az eddigieknél sokkal szigorúbb cenzúrázási procedúra után kerülhettek nyomdába. Az intézkedés célja az volt, hogy a töménytelen
mennyiségű olcsó ponyvakiadványokat korlátozza, ugyanakkor a nemkívánatosnak tartott politikai írásokat is kiszűrték a rendelettel. (Ld. 4.300/1942.M.E. sz. rendelete, a rotációs és az íves
nyomópapírosnak könyv, naptár vagy füzet előállítására való felhasználásáról. In: Magyarországi
Rendeletek Tára, 76. évf., Bp., Magyar Kir. Belügyminisztérium, 1942. III. kötet. 1680–83.) Példa
erre, hogy Szabó Dezső Füzetei is formálisan a rendelet hatálya alá estek. Ezért az író az említett
rendelet rendelkezései alól felmentést kért. Kérését azonban a minisztérium hat nap múlva elutasította. Ez azt jelentette, hogy a Füzetek megjelenése ettől kezdve csak akkor lett volna biztosított,
ha a Miniszterelnökségen bemutatott lap megkapja a szükséges engedélyt a cenzúrához. „Lélektani lehetetlenség. – írta a helyzetre reagálva az író. Füzeteimet nem azért kellene a cenzúrán kívül még a miniszterelnökségnél is felülvizsgálni: mert az ára 2 pengő. Hanem azért, hogy nem
ponyvagyanús-e. Ennek elfogadása teljesen lehetetlen.” (Ld.: Eötvös Kollégium Levéltára, Szabó
Dezső Levéltári anyag, 92. doboz, II. dosszié, 1979-es kiállítási anyag). Így Szabó végül a lap megszüntetése mellett döntött. Tette ezt vélhetően azért, mert még formálisan sem tartotta elképzelhetőnek, hogy hónapról hónapra előzetes jóváhagyásra nyújtsa be írásait.

2009. január

79

1943-ban az író Marczibányi téri és Rákóczi téri vacsorával egybekötött előadásait is
betiltották9. Ez év decemberében ugyan elnyerte az „Irodalompártoló Társaság” tízezer
pengős nagydíját, írásai azonban azt mutatják, hogy az elismerés nem érdekli. Nem reagál
rá: teljesen magába fordul, minden erejével a múltra összpontosít, és írja az Életeim című
félbemaradt10 önéletrajzát. Lakásából ki sem mozdulva – többek között a nyilasok életveszélyes fenyegetései miatt – az ablakból nézi a felbolydult fővárost és azon meditál, hogy
vajon „a német étvágy vagy az orosz talány”11 lesz a végzetünk. Utolsó vele készült interjúját 1944. március 12-én, a német megszállás előtt egy héttel adta néhány, fővárosban tanuló vidéki kollégistáknak. A háború eseményeiről az volt a véleménye, hogy a magyarok
a németekkel együtt buknak el, mert erkölcsi alap nélkül álltak melléjük12. A megszállást
követően Szabó Dezső is – többek között Németh Lászlóval, Kodolányi Jánossal, Veres
Péterrel és Illyés Gyulával egyetemben – a német Gestapo listáján van a letartóztatandók
között13. 1944. október 16-án, az előző napi sikertelen kiugrási kísérletre így reagált:
9

10

11
12

13

„Az 1945-ös földosztás közben, de később is az első termelőszövetkezetek születése idején, hol
Kisteleken, hol Orosházán, hol Szekszárdon találkoztam velem egyidős újpesti vagy pesterzsébeti munkásokkal, akiktől a napi falujárás után éjszakába nyúló beszélgetés közben egyszer
csak Szabó Dezső nevét hallom. A Marcibányi téri és a Rákóczi téri vacsorákról emlékeztek rá,
– írja Erdei Sándor Szabó Dezső előadásairól 1958-ban – s itt a tervekkel, győzelmi reményekkel
teli estéken beszélniük kellett róla; a senki emberfiától nem félő s minden korábbi bálványt kicsúfoló író kétmarokkal szétszórt igazságai idekívánkoztak és az új élet kézzelfogható igazságai
között igen otthonosan érezték magukat. – Igen, ilyen közönsége volt azoknak a Szabó Dezsővacsoráknak: diákok, tanárok, orvosok, művészek, mérnökök, írók és munkások. Munká sok,
mindig szép számmal, amivel korántsem azt akarom mondani, hogy Szabó Dezső a munkásoké
volt. S még azt sem akarom mondani, hogy Szabó Dezső előadásai azokon a vacsorákon – a Marcibányi-téri Lövőház vendéglőben egy pengő ötven fillér volt a vacsora, de egy hosszúlépés mellett is végig lehetett ülni – csupa elévülhetetlen igazságot, tévedéstől mentes ítéletet fogalmaztak meg. De olyan ember beszélt ott, akinek volt bátorsága rögtönzött válaszokat adni az akkori mindennapok legnyersebb kérdéseire, aki sorra leckéztette az akkori miniszterelnököket, kultuszminisztereket, hivatalos történelemcsinálókat, s leckéje kényesebb pontjaira sajátmaga hívta fel a főügyész figyelmét. Megkapták ott a magukét a kor diktátorai és diktátorjelöltjei s meg
ugyancsak a különféle sipkát, inget, jelvényt viselő és hozzá árvalányhajat, darutollat, turáni
végzetet és árja megváltást lobogtató főzfejűek és gőztől kábultak. Szabó Dezső mindenkinek
fegyvert adott a kor embertelenségei ellen: vacsoráinak az volt a résztvevők hevületében, majd
emlékezetében folyton újuló varázsa, hogy ott mindenki személyesen – élő ember a szikrázva
élő embertől – vehette át a hitet adó fegyvereket, azon frissiben, ahogy a tüzes pörölycsapások
alól és a metsző hideg gúny hűtőjéből kikerültek.” Ld.: ERDEI Sándor: Szabó Dezső. Kortárs. II.
(1958) 1. sz. 106–107.
Szabó Dezső 1945. január 13-án bekövetkezett haláláig írta a tizennyolc részre tervezett önéletrajzát, melyből hatot sikerült megírnia. Lásd bővebben: BUDAI BALOGH Sándor: A Szabó Dezső
életrajz története. In: SZABÓ DEZSŐ: Életeim. II. k., Bp., Püski, 1996., 909–913.
Idézi: SZŐCS, 2000., 58.
Amikor a beszélgetés során valaki az esetleges katonai ellenállás erejéről kezdett beszélni, Szabó
Dezső erélyesen félbeszakította az illetőt: „Nincs remény. Voltunk magyarok. Néhány évszázad
múlva nem hangzik magyar szó Európában. Utolsó széthangzó sírása vagyunk egy elnémuló
költeménynek.” A teljes reménytelenséget tükröző beszélgetést Dömötör László jelentette meg az
író halálának első évfordulóján. Ld.: Utolsó keserű, magyar bűnöket vádló beszélgetés Szabó Dezsővel – Most egy éve halt meg a nagy író. Igazság, (1946. január 16.) 2.
Ld. Németh László: Magam helyett. Szerk.: NÉMETH Ágnes. Bp., Püski, 2002.II. köt. 823.

80

tiszatáj

„Tegnap közölte a magyar rádió, hogy a magyar kormány fegyverszünetet kötött az
oroszokkal. De már este a rádió szétkiáltotta, hogy a nyilasok átvették a hatalmat, folytatják a háborút jusqu' au.14. – mindvégig és jaj az árulóknak.” Majd a magyarok jelentős
részének a nyilas hatalomátvétel kapcsán tanúsított passzivitását bírálva hozzátette:
„Mintha az egész magyar életből egyetlen történelmi mondat lüktetne ki: – Tőlem csináljatok, ami tetszik, csak tőlem ne várjatok kezdeményezést, csak nekem ne legyen felelősségem a dologban, csak engem hagyjatok békén. Van-e ott még élet, ahol az életnek
nincs iránya, akarata, szerves tartalma?”15
Novemberben megírta végrendeletét, attól tartva, hogy elhurcolják vagy megölik 16.
„Nem érdekelte a világ zaja, a hadijelentések.” – írta róla később egyik híve17. „Még újságot sem olvasott. Csak ült többezer kötetes könyvtárában, Homerosszal, Plátóval, Sokratesszel barátkozott. Halottakkal, akiknek a szelleme ott élt körülötte.” Budapest ostroma idején – egyetlen megmaradt tevékenységként – tovább körmölgette hol fűtetlen lakásában, hol az óvóhelyen önéletrajzi regényét. Január első napjaiban maradt befejezetlenül a kézirat, miután a magányos író vízkeresztre virradólag fulladási roha mot kapott,
s hirtelen nagyon legyengült. Szabó Dezső Budapest ostroma közepette halt meg 1945. január 13-án18. „Amitől legjobban rettegett, valósággá vált, s ennek a valósággá lett rettenetnek a látványa kísérte el utolsó útjára. Egy világhatalmi harc istenítélete tiport végig
az országon (...).” – írja találóan Várkonyi Nándor az író utolsó napjaira emlékezve19.
Temetés Rákosi parancsára
A népi írókra és az akkori politikai erőkre gyakorolt hatását jól mutatja az író végrendelete
és temetése nyomán keletkezett vita. A népi írók egyike, Kovács Imre, a Nemzeti Parasztpárt20 főtitkáraként, mint törvényhatósági bizottsági tag azt indítványozta a fővárosi törvényhatósági ülésen 21, hogy Szabó Dezső végakaratának megfelelően22 az ideiglenesen
14
15
16

17
18

19
20

21

addig, amíg
SZABÓ DEZSŐ: Életeim. Bp., Püski, 1996. II. k., 709–710.
Egy alkalommal a nyilasok belőttek a náciellenes író Rákóczi téri lakásának ablakán. Ld.
Pomogáts Béla: Mit érdemel Szabó Dezső? Magyar Nemzet, 1989. jan. 16. 13. sz. 6., ill. GOMBOS,
1989. 24.
KOPRÉ József: Egy éve halt meg Szabó Dezső. Szabad Szó, IIL. (1946. január 11.) 9. sz. 4.
Szabó Dezső utolsó napjaihoz lásd: UR György: Szabó Dezső utolsó napjai. Bp., 1946., ill. HŐGYE
Mihály: Szabó Dezső-emlékek. Hitel, (1990) 7. sz. 37–39.
VÁRKONYI Nándor: Szabó Dezső emlékezete. (Délsziget, 1947. márc.) In: GRÓH, 2002. 276.
A Nemzeti Parasztpárt tagjai kötődtek leginkább a politikai pártok közül Szabó Dezső és a népi
írók eszmeiségéhez. Veres Péter ennek kapcsán így ír: „Az akkor megalakult Nemzeti Parasztpárt tagjainak egyrésze természetesen Szabó Dezső tanításán nőtt fel, gondolkozása egybenmásban azonos volt Szabó Dezsővel. Ezért aztán a Nemzeti Parasztpárt ápolta leginkább Szabó
Dezső emlékét.” (VERES Péter: Szabó Dezsőről. PIM, Kézirattár, V.4481/8. 3.) Ezt bizonyítja,
hogy az első emléktáblát Szabó emlékére 1947. november elsején a Nemzeti Parasztpárt állíttatta
Budapesten, az író utolsó lakóhelyén, a József krt. 31/a sz. házon. Vö.: Ünnepélyesen leleplezték
a Parasztpárt Szabó Dezső-emléktábláját. (cikk) Szabad Szó, (1947. nov. 4.) 5.
Budapest székesfőváros törvényhatósági bizottságának 1946. július hó 3.-án (szerdán) tartott
folytatólagos rendes közgyűlése. (Jegyzőkönyv.) Ld.: Fővárosi Közlöny, (1946. júl. 20.) 841–855.
(Szabó Dezső sírhelyének kijelöléséről lásd. Kovács Imre indítványa és annak vitája: 851–855.)

2009. január

81

a Rákóczi téren nyugvó hamvakat a Gellérthegyre vigyék,23 és ott helyezzék örök nyugalomra24. A javaslatra nagyon élénk ellenkezés támadt a Szociáldemokrata Párt részéről.
Soraikból többen felszólaltak, a határozati javaslat visszavonását követelték, sőt odáig
mentek, hogy kijelentették: képesek a koalíciót is felbontani, ha a határozati javaslat nem
kerül visszavonásra. Kovács Imre – aki a Parasztpártnak egyetlen törvényhatósági bizottsági tagja volt – nem volt hajlandó visszavonni a javaslatot, mire Szakasits Árpád (elnök)
felfüggesztette az ülést, és megindultak a pártközi egyeztető tárgyalások. Ezeken a Kommunista Párt – a Révai-féle „népfrontos” taktikának megfelelően25 – tartózkodó magatartást tanúsított a kérdésben, a Kisgazdapárt pedig – Bognár József26 személyén keresztül –
igyekezett békés megoldást találni. Végül Bognárnak sikerült olyan egyezséget létrehoz-

22

23

24

25

26

Szabó Dezső végrendelete – Budapest, 1944. nov. 10. PIM, Kézirattár, V.4725/341. (Mécs Lászlóhagyaték)
A Gellért-hegyi emlékhely gondolatáról az utolsó vele készült interjúban így nyilatkozott: „Egyetlen emlékem legyen, egy szobor a Gellérthegy keleti szikláin, Budapest élete felett. Ott álljak,
örök pásztora az örök szerelemnek. Onnan szálljon végtelen hívásom a szerteszéledő nyáj felé.”
Ld. Utolsó keserű, magyar bűnöket vádló beszélgetés Szabó Dezsővel. Igazság, uo.
Exhumálás a Rákóczi téren. dr. Zsigmond Gyula visszaemlékezése (Szabó Dezső exhumálásáról).
(Magnófelvétel). Az interjút Berkes Lídia és Budai Balogh Sándor készítette 1961. december 19én Budapesten. PIM, Kézirattár, V. 4518/6. 7–8.
A magyar kommunisták kultúrpolitikáját az a Révai József határozta meg, aki – ha a párt érdeke
éppen úgy kívánta – a kommunisták szövetségeseként számított a népiekre. Az 1945-ig emigrációban élő ideológus három kapcsolatkereső írása közül a Marxizmus és népiesség első változata
1938-ban Prágában íródott, majd 1943-ban cenzúraképessé átdolgozva Kállai Gyula álnéven Népiség, demokrácia, szocializmus címmel jelent meg Magyarországon. Az 1938-as kéziratot hazaérkezve Révai átdolgozta, így jelent meg 1945 decemberében. (Vö.: SZÉCHENYI ÁGNES: „Sznobok és parasztok” Válasz 1934–1938. Bp., 1997. 136–139.) Az 1938-as kézirat bevezetőjében ez
olvasható: „a népies baloldal mozgalmáról (...) túlzás nélkül lehet állítani, hogy az utolsó két évtized legjelentősebb szellemi áramlata Magyarországon.” Az 1945-ös kiadásban a népiek mozgalma már csak a „magyar demokratikus gondolat egyik fontos áramlata”. (Idézi: SZÉCHENYI,
1997. 136.) Az eltérés oka vélhetően abban keresendő, hogy 1938 a magyar népi mozgalom történetének legmagasabb pontja – elegendő itt a Márciusi Front megszerveződésére utalni, míg
1945-re a helyzet két szempontból is megváltozott. Egyrészt a népi tábor egysége felbomlott,
másrészt a szovjetek jelenléte miatt egyre nagyobb befolyással bíró kommunista mozgalom két
háború közötti jelentőségét kellett hangsúlyozni. Ezzel együtt is Révai – „a népi demokrácia” jelszavát hangoztatva – 1945 végén szövetségeseket keresett a népiekben. Valószínűleg ezzel magyarázható, hogy 1946-ban a Magyar Kommunista Párt nem ellenezte a népi mozgalom előfutárának tartott Szabó Dezső sírjának végleges elhelyezését, még ha nem is támogatta azt.
Bognár József (1917- ) közgazdász, politikus. Szabó Dezsőt 1938-ban már bizonyosan ismerte, erről tanúskodnak a Petőfi Irodalmi Múzeum Művészeti Tárának fotói. (A 4512-es sz. felvételen egy
dömsödi parasztház előtt láthatjuk Bognár Józsefet és Szabó Dezsőt Berenics Antal és Schimkó
Gyula társaságában.) 1943-tól volt tagja a Független Kisgazdapártnak, a fenti időpontban a párt
törvényhatósági frakciójának volt a vezetője. Nagy Ferenc lemondása után a Dobi-féle vezetéshez
csatlakozott (1947), majd a párt ügyvezető alelnöke lett (1948-tól). Részt vett a Magyar Függetlenségi Népfront létrehozásában (1949), s vezető funkciókat viselt annak utódszervezetében,
a Hazafias Népfrontban is. Nemzetgyűlési, ill. országgyűlési képviselő (1945–50), tájékoztatási miniszter (1946–47), Budapest főpolgármestere (1947–49).

82

tiszatáj

nia, hogy Kovács Imre tudomásul veszi, hogy a bizottság nem foglalkozik a javaslattal27,
ugyanakkor a korábban Szabó Dezső hívének számító kisgazda politikus ígéretet tett, hogy
megfelelő előkészítés után gondoskodni fog az író Gellért-hegyen való eltemetéséről.
1946 tavaszán a Kisgazdapárt és a Nemzeti Parasztpárt egyes tagjai között olyan irányú megbeszélések folytak, amelyek a két agrárpárt szorosabb együttműködését tűzték
ki célul. Ezeknek a megbeszéléseknek a hátterében az az elképzelés állt, hogy a két agrárpárt ugyanúgy együttműködhetne, mint a két munkáspárt. A tárgyalásokra dr. Zsigmond
Gyula28, aki a megbeszéléseken a Parasztpártot képviselte, így emlékezett vissza:
„Ennek a két agrárpárt közötti szorosabb szövetségnek az előmozdítását félhivatalos
megbízással, de a vezetőségnek, elsősorban Nagy Ferencnek kisgazdavonalról, Veres
Péternek Nemzeti Parasztpárt vonalról a tudomásával Kiss Sándor, a Parasztszövetség
akkori igazgatója, a Nemzeti Parasztpárt részéről pedig többedmagammal én is szorgalmaztam. Az együttműködés lehetőségei egyre inkább kedvezőnek látszottak és 1946
halottak napján ez a közös koszorúzás (Szabó Dezső sírjánál – PG) a két agrárvezér részéről azt akarta szimbolizálni29, hogy a két vezető egyetért ebben a szorosabbra font
együttműködésben.”30
Ez a koncepció nem valósult meg a Kisgazdapárttal kapcsolatban 1947 elején bekövetkezett események miatt, ugyanakkor az író sírjánál történő miniszterelnöki koszorúzás azt
mutatja, hogy Szabó Dezső szellemisége, programja olyan közös nevezőt jelentett a Kisgazdapárt és a Nemzeti Parasztpárt vezetői számára, amely szimbolikus kifejezője le(hete)tt
(volna) egy kommunista-szociáldemokrata együttműködést ellensúlyozni szándékozó politikai kapcsolatnak.
A második világháborút jogilag lezáró békeszerződést 1947. február 10-én írták alá Párizsban Magyarországgal, minek következtében hazánk de iure visszanyerte szuverenitá-

27

28

29

30

Az elnök a javaslattal kapcsolatban nem hirdet ki semmit, még azt sem, hogy a bizottság napirendre tért a javaslat felett, így a javaslat úgy számított, mintha el sem hangzott volna.
Zsigmond Gyula (1918–1992) a budapesti tudományegyetemen szerzett szerzett jogi és államtudományi oklevelet. 1947-ig az Iparügyi Minisztériumban dolgozott, munkaügyi főtanácsosi rangban. Kora ifjúságában a népi írók vonzáskörébe került. A Nemzeti Parasztpárt tagjaként a párt
fővárosi szervezetének munkájában vett részt, és ahhoz a csoportjához tartozott, amely az önálló
parasztpolitika és a demokratikus jogállam híve volt. 1947-ben az akkor létesített Országos Tervhivatal helyettes főtitkára lett. 1948-ban azonban politikai okokból ettől az állásától megvált,
mert vonakodott csatlakozni a hatalmat mindinkább megragadó kommunista párthoz. Számviteli
szakemberként dolgozott az elkövetkező években, távol tartva magát mindenféle politikai tevékenységtől. Az 1956-os forradalom idején a Parasztpárt utódszervezete, a Petőfi Párt főtitkárhelyettese lesz. 1962-ben a kolozsvári egyetem erőszakos megszüntetése után Bodor Györggyel és
Püski Sándorral memorandumot szerkeszt és beadványt intéz az angol kormányhoz, felhíva
a figyelmet az erdélyi magyarság sanyarú helyzetére. Az akció a magyar kormány tudomására jut,
mindhármójukat letartóztatják, Zsigmond fővádlottként háromévi börtönbüntetést kap. A külföldön nagy feltűnést keltő ügy révén az erdélyi magyarság panaszai napi politikai témává lettek.
Ld. BORBÁNDI Gyula: Halk szóval a jó ügyek sikeréért. In: Uő.: Népiség és népiek. Bp., Püski,
2000. 251.
Nagy Ferenc miniszterelnök és Veres Péter, a Nemzeti Parasztpárt vezetője közösen koszorúzták
meg halottak napján Szabó Dezső sírját. Vö.: Magyar Parasztélet, (1946. nov. 10.) 7.
Uo., 9–10.

2009. január

83

sát, de facto azonban nem szűnt meg a szovjet megszállás31. Mindeközben a kommunisták
előretörése következtében folytatódott az 1945-ös választásokon legtöbb szavazatot szerzett kisgazdapárt „felszalámizása”. Egy „összeesküvésben való részvételre” hivatkozva február végén előbb letartóztatták a Kisgazdapárt főtitkárát, Kovács Bélát, majd májusban
hasonló vádakkal Nagy Ferenc miniszterelnököt kényszerítették Rákosiék arra, hogy külföldön maradjon. A Magyar Kommunista Párt a hírhedt „kékcédulás” választásokon megszerezte ugyan az első helyet, ám a társadalom többsége így is a demokráciára szavazott.
A szovjet csapatok azonban a békeszerződéstől számított kilencven nap után sem hagyták
el az országot, így Rákosiék mindent elkövet(het)tek, hogy korlátlan befolyásra jussanak.
1948 júniusában a polgári pártok kiszorítása után sor került a Szociáldemokrata Párt önállóságának felszámolására a Magyar Dolgozók Pártjának megalakításával. Az első „egypárti” magyarországi „választást”, ahol egy listára kellett szavazni, de választani nem lehetett, 1949. május 15-re írták ki. Ezt megelőzően a Nemzeti Parasztpárt vezetősége azt kérte
Rákosi Mátyástól, teljesítse Szabó Dezső azon kívánságát, hogy a Gellért-hegyen temessék
el. Rákosi a kérésnek eleget téve javasolta, hogy a temetés – a remélhető nagy „választási”
győzelem után – tartassék meg, mégpedig a szavazást követő keddi napon. Megbeszélték
azt is, hogy a Rákóczi téri sírnál Darvas József, míg a Gellért-hegyen Veres Péter lesz az
ünnepi szónok. A kommunista pártvezér azt kérte a Parasztpárt elnökségétől, hogy a „választási harc” során közölje tagjaival Szabó Dezső Gellért-hegyi temetését32. Rákosi a küldöttség jelenlétében felhívta Kalamár Józsefet, a Fővárosi Temetkezési és Temetői Intézet
vezetőjét33 és utasította a temetés megrendezésére.34 Május 16-án, a Népfront „választási
győzelmét” követő napon, Rákosi azonban már azt az utasítást adta Kalamárnak, hogy
Szabó Dezsőt haladéktalanul temettesse el a Kerepesi úti temetőben, mert a Gellért-hegyi
temetés elmarad. A temetésre végül a Kerepesi úti temetőben – a nyilvánosság teljes kizárásával – került sor. Dr. Zsigmond Gyula visszaemlékezése szerint a kommunista párt tar-

31

32

33

34

A szerződés elrendelte ugyan, hogy kilencven napon belül a megszálló csapatoknak el kell hagyniuk az országot, de jogot adott a Szovjetuniónak arra, hogy olyan fegyveres erőt tarthasson az
országban, amely biztosítja Ausztria szovjet övezetével az összeköttetést.
Ld.: SZABÓ Imre: Temetés Rákosi parancsára. Hunnia, (1992) 32. sz. 36. Szabó Imre 1937-től
a székesfőváros tiszti ügyészségén dolgozott, majd 1947 és 1949 között, mint fővárosi tiszti ügyész
a Fővárosi Temetkezési Vállalat jogtanácsosa volt. 1950 májusában munkahelyéről elbocsátották,
majd a következő évben kitelepítették. Nyugdíjazása után feleségével az Egyesült Államokba távozott. Szabó Dezsőt visszaemlékezése szerint kora gyermekkorától jól ismerte, ugyanis édesapja
1909 és 1945 között az író törzshelyének számító Philadelphia Kávéház tulajdonosa volt. „Családunk, írja, (...) jó viszonyban volt a Mesterrel. Minden műve megvolt a könyvtárunkban. Ott
voltunk a Városi Színházi Ünnepségen és a Marczibányi téri előadásokon.” (Uo.)
Kalamár József korábban vasmunkás, majd Csepel nagyközség párttitkára volt, akit a kommunisták helyeztek az említett állásba. Később Csepel tanácselnöke lett. 1956-ban a forradalom során
a csepeli nép meglincselte.
Ragányi János, a Fővárosi Temetkezési Intézet aligazgatója, felvette a kapcsolat az Intézet jogtanácsosával, dr. Szabó Imrével, akiről tudta, hogy Szabó Dezső tisztelői közé tartozik. Szabó Imre
a Parasztpárt megbízottjával, dr. Tóth Endre közjegyzővel felkereste Bognár Józsefet, hogy a főpolgármester a sírt a főváros nevében vegye át. Az ifjúkorában Szabó Dezső közvetlen környezetéhez tartozó Bognár örömmel vállalta a megbízást. Vö.: SZABÓ I., 1992. Uo.

84

tiszatáj

tott egy esetleges megmozdulástól, így az eredetileg kitűzött időpont35 helyett – Rákosi
parancsára – egy nappal korábban kerítettek sort a temetésre. A hatalom félelmét az író
kapcsán bizonyítja továbbá, hogy a temetői alkalmazottaknak megtiltották, hogy bárkivel
is közöljék Szabó Dezső sírjának pontos helyét36. Ez az utasítás egyben szimbolikus kifejezése volt annak, hogy a kiépülő totális diktatúra miként viszonyult – sok más íróval egyetemben – Szabó életművéhez. Míg az átmenet éveiben (1945–1947) megjelenhettek tőle
vagy róla szóló írások 37, a szélsőbaloldali diktatúra alatt már nem engedte meg a hatalom
ugyanezt38.
1956-tól a rendszerváltozásig
Úgy tűnt, hogy az 1956-os forradalom változást hoz az író megítélésében. Ezt mutatja,
hogy még a szabadságharc leverése utáni hónapokban is érzékelhető volt egyfajta „Szabó
Dezső reneszánsz” az anyaországban és a határon túli magyarság körében egyaránt. A forradalom után az író külföldön élő híveiből emlékbizottság alakult, amely a Szabó Dezsőre
és műveire vonatkozó emlékeket figyeli és gyűjti. Az Egyesült Államokban működő Szabó
Dezső Emlékbizottság emellett szorgalmazta, hogy az író több mint kétezer oldalas kézira35

36

37

38

Rákosi a Parasztpárt vezetőinek, mint már utaltunk rá, a választást követő keddi napot, azaz május 17-ét javasolta a temetés időpontjául. Ezt az időpontot módosították időközben május 19-re,
csütörtökre. Így május 17-én Zsigmond Gyula visszaemlékezése szerint csak az exhumálásra került sor a Rákóczi téren. A két nappal később, du. 3 órára kitűzött temetés azonban nem a tervek
szerint zajlott le, ugyanis külön utasítás alapján 18-án szerdán reggel Szabó Dezsőt minden szertartás nélkül eltemették a kijelölt díszsírhelyen. Még ezen a napon az exhumálási osztály vezetőjét felelősségre vonták amiatt, hogy az előző napon fényes nappal rendezte meg az exhumálást és
így tüntetésre adott okot. A temetés eredetileg tervezett időpontjában, csütörtökön mintegy 10–
11 fő jelent meg annak ellenére, hogy már többen közülük tudomást szereztek az előző napi temetésről. Megjelent az Írószövetség megbízásából Veres Péter, aki egy mezei virágból font koszorút
hozott, a koszorú szalagján ez a felírás volt: „Szabó Dezsőnek a magyar írók.” Vö.: Exhumálás
a Rákóczi téren. dr. Zsigmond Gyula visszaemlékezése (Szabó Dezső exhumálásáról). PIM, Kézirattár, V. 4518/6. 7.
Az utasítás szerint előbb az érdeklődő nevét és lakcímét fel kellett jegyezni, majd az érdeklődőt
Kalamárhoz beküldeni... Ld.: SZABÓ I., 1992. 36.
SZABÓ DEZSŐ: Ének a révben. Bp., Körmendy Könyvkiadó, 1947. (A regénytöredéket Szabó
1928-ban írta. A kéziratot 1932-ben vásárolta meg tőle a Magyar Nemzeti Múzeum Barátainak
Egyesülete, hogy a nehéz körülmények között élő írón segítsen. Az Egyesület az Országos Széchenyi Könyvtárnak adományozta a kéziratot egy zárt boríték kíséretében. A borítékot a meghagyás
szerint csak az író halála után lehetett felbontani. A levélben a regénytöredékkel kapcsolatos
szerzői jogok taglalása mellett megtalálható volt az írónak a Széchenyi Könyvtár számára írt külön végakarata.) A regénytöredékhez Tolnai Gábor írt előszót, melyben az író pályájának ellentmondásairól értekezik. Szabó Dezső nézeteinek hatásáról szólva kiemeli, hogy az író személyisége
hozzátartozott az ő ifjúságához is. „Alig van olyan kortársam, írja, aki rövidebb-hosszabb ideig
ne élt volna bűvkörében.” Az első világháborút követő évtizedben induló ifjúság egy részének Ady
és Móricz mellett ő volt az „első nagy forradalma”, politikai útmutatója. „A zűrzavarban ő mutatta az irányt.” Majd kritikusan hozzáteszi: ellentmondásokkal telített irány volt ez, mely a nagy
igazságok helyett csupán részigazságokat hirdetett. Vö.: Uo. 99–108.
Szabó Dezső irodalmi szerepének 1945 utáni értékeléséhez lásd Gróh Gáspár Az elsodort falu
1989-es kiadásához írt utószavát. GRÓH Gáspár: Egy regény utóélete. Debrecen, Csokonai, 1989.
549–569.

2009. január

85

tos hagyatékát adják ki Magyarországon.39 Az anyaországban Erdei Sándor, Komlós Aladár és Tóbiás Áron tettek erőfeszítéseket a betiltott író életművének tisztázása érdekében.
Az Írószövetség kiadója, a Magvető – 1957-es áprilisi betiltása előtt közvetlenül – Vidám
Könyvek címmel sikeres sorozatot indított. A sorozat egyik kötetét – Feltámadás Makucskán – Szabó Dezső pamfletjeiből válogatták, s több tízezer (!) példányban kelt el40. A kötet
egyik írásának csonkítatlan közlése miatt Tóbiás Áron, a szerkesztő 1957 tavaszán írásbeli
figyelmeztetést kapott. Az újraszerveződő kommunista hatalom szerint a „nacionalista
métely leginkább a Magvetőbe hatolt be.” Ezért a kiadót 1957 májusában az új szellemnek megfelelően alakították át. Egy 1957. végi minisztériumi jelentés pedig a kiadók év
eleji helyzetéről szólva az Írószövetség kiadója kapcsán kiemelte, hogy az különösen az év
első felében „hibás, sőt káros” könyveket is megjelentetett. A felsorolásban ott találjuk
Szabó Dezső: Feltámadás Makucskán című kötetének egyes részeit.41 A pártállam kulturális irányítói a Kortársat tekintették az „irodalmi egység” lapjának. A folyóirat egyik első
számában Erdei Sándor a kommunista reformellenzék szemszögéből értékelte Szabó Dezsőt42, akinek erényeire és hibáira egyaránt kitért. Az 1948-as rendszerváltásra önkritikusan visszautalva megállapította, hogy „A belenyugvás Szabó Dezső teljes elítélésébe csak
egyik tünete volt a heveny kórságnak, mely akkoriban kezdett erőt venni rajtunk. Esküdtünk a népre, munkásokra, parasztokra, de közben dobhártyánk sem rezdült a nép
lélegzetvételére, szemünket rózsaszínű köd szigetelte el az élet valóságos kínjainak látásától.”43 Válaszul az Élet és Irodalom 1958 januárjában a Rákosi-korszak stílusára emlékeztető vezércikkben jelentette ki: „eljött az ideje az ideológiai harcnak” – többek között –
az „Erdei Sándor cikkével zászlót bontó népies ideológia ellen”. „Megdöbbentő írás ez,
– teszi hozzá a szerkesztőségi állásfoglalás – tizenöt hónappal egy megszólalásig hasonló
eszmék jegyében fogant ellenforradalom után”.44 (Erdei Sándor Szabó Dezső újraértékelését célzó írásának súlyát mutatja, hogy a válaszul megjelentetett vezércikk címlapon,
Kádár Jánosnak a „népies írói csoportosulást” bíráló sorai 45 mellett kapott helyet!)
39

40
41
42
43
44

45

Az Emlékbizottság működésére egy levél utal, melyet a bizottság vezetői a magyar kormány népművelődési miniszteréhez írtak Szabó Dezső műveinek kiadása céljából. Az 1963. február 4 -i
washington-i keletezésű levelet Dr. Béky Zoltán, az Amerikai Magyar Református Egyház Püspöke és Borshy György, a Szabó Dezső Emlékbizottság elnöke írta alá. Ld.: Eötvös Kollégium Levéltára, Szabó Dezső Levéltári anyag, 92. doboz, II. dosszié.
Ld.: STANDEISKY ÉVA: Az írók és a hatalom 1956–1963. Bp., 1956-os Intézet, 1996. 214.
Uo. 217.
ERDEI Sándor: Szabó Dezső. Kortárs, (1958). Uo. 105–117.
Uo. 107.
A szellem arcvonalán. Élet és Irodalom, II. (1958. jan. 31.) 5. sz. 1. A címoldalon szereplő vezércikk aláírás nélküli megjelentetése a szerkesztőség és a párt közös állásfoglalására utal.
„Mi – példának okáért – nem irodalmi stílusirányzatnak, hanem politikai csoportosulásnak
tartjuk az úgynevezett „népies” írói csoportosulást. Ennek a csoportnak ugyanis az elvi kiinduló
pontja (...) szemben áll a munkásosztály vezető szerepével a társadalmi életben s ez semmiképpen nincs összhangban a szocialista társadalom építésével, melynek vezetője a munkásosztály.”
– mondta Kádár János az Országgyűlésen. Az elhangzott beszámolóból közöl részletet az Élet és
Irodalom. (Ld.: Kádár János az eszmei harcról. Élet és Irodalom, Uo.) A kommunista vezetés aggodalma szerint a – forradalomban jelentős szerepet játszó – népi írók szellemével 1956 szelleme
is tovább élhet. Ugyanakkor Kádárék azt is tudták: ez a bázis lehet az egyik lehetséges szövetségese a pártnak. (A hatalom által árulónak tartott „urbánus” írók javarésze ekkor még börtönben

86

tiszatáj

A Kádár-rendszer sajátos kompromisszumainak egyike volt, hogy 1964-ben vaskos
monográfia jelenhetett meg az íróról Nagy Péter tollából, miközben Szabó Dezső műveit
a könyvtárak zárolt anyagai közé száműzték. Az irodalomtörténész – filológiailag alapos,
ideológiai szempontból azonban tendenciózusan elfogult – könyve Szabó Dezsőben a fajelmélet magyar kidolgozóját láttatta. Az író egykori tanítványa, az emigrációban élő Gombos Gyula nagy ívű esszé-monográfiája Szabó Dezsőről 1966-ban jelent meg Münchenben.
A nyugati magyar emigráció egyik legrangosabb alkotásaként számontartott – négy kiadást megélt – munka elemzéseiben az ítélkezés szándékával szemben a megértés vágya
dominál. Gombos számára Szabó Dezső ugyanazért vonzó, amiért a Kádár-rendszer álláspontját közvetítő Nagy Péter elmarasztalta: a harmadik út ideológiájának kidolgozása miatt. Termékeny vitára, számvetésre az író művei hozzáférhetetlensége miatt azonban nem
kerülhetett sor, minek következtében a köztudatban a Szabó Dezsőről élő elképzelések távolra kerültek egymástól: az idehaza kialakított „hivatalos” negatív Szabó Dezső képpel
szemben az emigráció döntően pozitív értékelése állt. Az író születésének századik évfordulója (1979) apropóján az ELTE Bölcsészkarán került sor emlékülésre, melyen Nagy Péter egyoldalú értékelését vitatva Király István tett kísérletet az életmű árnyaltabb elemzésére46. A fölszólalást hét évvel később az Alföld hasábjain egy átfogó Szabó Dezső-tanulmány követte, melyben Király az író életművének antiimperialista vonását hangsúlyozva
kiemelte, hogy „lehetetlen pozitív értékelést adni a népi mozgalomról, erről a messze húzódó, nagy hatású szellemi törekvésről, ha az elindító ős negatívat kap, ha a kettő ellentmondásait másképp tárgyalja s oldja fel a történetírás.”47 A nyolcvanas évek harmadik
harmadára válságba kerülő Kádár-rendszer szabadabb légkörében íródtak a Király-tanulmányra reflektáló hozzászólások is. 48 A színvonalas és terjedelmes eszmecserében a szerzők már arra a kérdésre keresték a választ, hogy a magyar társadalom mit is kezdjen tulajdonképpen az évtizedekig elhallgatott Szabó Dezső szellemi örökségével.

46

47

48

ült.) Ezt az ellentmondást próbálta feloldani a „népi írókról szóló állásfoglalás”. Az 1958 júniusában megjelent ideológiai pártdokumentum szerint a népiek válaszúton állnak, s csak akkor térhetnek vissza az irodalmi életbe, ha végre leszámolnak „hamis ideológiájukkal”. Az állásfoglalás
előkészítéséről már 1957-ben, az MSZMP országos pártértekezletén döntés születhetett. A határozott és egységesebb fellépéshez azonban hozzájárult – többek között – Erdei Sándor Szabó Dezső ideológiájának szükséges tanulságai mellett érvelő írása is. Kádárék pontosan tudták, hogy
1956-ban a nemzet forradalma zajlott le (akkor is, ha ők ezt ellenforradalomnak nevezték!), így
a függetlenségi hagyomány szószólójaként számon tartott Szabó Dezső újraértékelésére nem kerülhetett sor. Vö.: Az MSZMP KB Kulturális Elméleti Munkaközösségének állásfoglalása a népi
írókról. Az MSZMP határozatai és dokumentumai 1956–1962, Kossuth, 1973. N. PÁL József:
A népi írókról szóló állásfoglalás és politikai-ideológiai háttere. In: Tisztának a tisztát őrizzük meg...
Szerk.: Uő. In: „Tisztának a tisztát őrizzük meg” Tanulmányok, kritikák a huszadik századi magyar irodalomról és történelemről. Miskolc, FelsőMagyarország Kiadó, 2001. 355–389.
Az elsodort falu két háború közti nagy hatását Király a regény antiimperialista patrióta, szociális
felelősséget ébresztő jellegével magyarázta.
KIRÁLY István: Az ellentmondások írója: Szabó Dezső. Alföld, (1987) 9. sz. 56–74., 10. sz. 29–
49., 11. sz. 27–60.
Ld. BARTA János: Pörújítás Szabó Dezső körül. Alföld, (1987) 2. sz. 43–48. NEMESKÜRTY István: Szétoldódás az éjszakában. (Szabó Dezső indulatai, vétkei és örök értékei). Uo., (1987) 3. sz.
61–66. POMOGÁTS Béla: Szabó Dezső öröksége. Uo., (1987) 4. sz. 55–62.

2009. január

87

1988. május 24-én Budai Balogh Sándor elnökletével49 megalakult a Szabó Dezső Emléktársaság, melynek célja „Szabó Dezső irodalmi és tárgyi örökségének felkutatása, gyűjtése, nyilvántartása, rendszerezése és széles körben való ismertetése.”50 Az Emléktársaság
– többek között – előadásokat szervez az író életművéhez kapcsolódó témákban. Az első
évek legjelentősebb eseményének az 1990. június 10-én felavatott Gellért-hegyi emlékmű
átadását tartják.51 A Szervátiusz Tibor-alkotás felavatását támogatta – többek között –
a Hazafias Népfront Országos Tanácsa mellett a Magyar Tudományos Akadémia Irodalomtudományi Intézete, a Művelődési Minisztérium és a Magyarországi Református Egyház52. Az 1990-es – hosszú évtizedeken után – első szabad választásokon parlamentbe jutott pártok többsége53 is koszorút helyezett el a szobornál. A szoborállítást ugyanakkor
élénk vita kísérte a magyar sajtóban, mely polémia nem volt független a rendszerváltozással felszínre kerülő népi-urbánus ellentét újbóli megjelenésétől54.

49

50
51
52
53

54

Budai Balogh Sándor halála napjáig (1990. jan. 6.) látta el az elnöki teendőket. 1991. május 6-án
az Emléktársaság utódjául Püski Sándor könyvkiadót nevezte ki. A főtitkári feladatokat a megalakulás óta Szőcs Zoltán látja el. Ld.: A Szabó Dezső Emléktársaság első négy éve. Hunnia,
(1992) 31. sz. 34.
Részlet az Emléktáraság Alapszabályzatából. Uo. 35.
Uo.
Ld. SZŐCS Zoltán: Az emléktársaság álláspontja. Magyar Nemzet, (1989. január 16.) 6.
A kormánypártok (MDF, FKGP, KDNP) mellett az ellenzéki szocialisták is koszorúztak Szabó Dezső emlékművénél.
Pető Gábor Pál írásában Szabó Dezsőt a „magyarországi Holokauszt egyik szellemi felbujtójának”
nevezte. Szerinte a szoborállítás az elhunytakkal szembeni kegyeletsértést jelentené.(Ld. PETŐ
Gábor Pál: Szabó Dezső nem érdemel utcát, szobrot. (cikk.) Magyar Nemzet, LII. (1989. jan. 7.)
6. sz. 14.) Pomogáts Béla válaszában nem tagadta, hogy szép számmal idézhetők Szabó Dezsőtől
olyan írások, amelyek valóban elmarasztalhatók antiszemita voltuk miatt. Ugyanakkor arra is
felhívta a figyelmet, hogy nem lehet pusztán kiragadott idézetek alapján egy életművet megítélni.
Az óvatosság Pomogáts szerint azért is ajánlatos, mert Szabó Dezsőtől ugyancsak nagy számban
idézhetők filoszemita kijelentések is. Az író megítélése során perdöntő tényezőnek Szabó következetes antifasizmusát tartja az irodalomtörténész, aki szerint a náciellenes gondolkodó Szabó
Dezsőt nem lehet a holokauszt előkészítésével vádolni.(POMOGÁTS Béla: Mit érdemel Szabó Dezső? Magyar Nemzet, (1989. jan. 16.) 13. sz. 6. Pető Gábor Pál cikkére.) A vitához lásd még:
RÓNAI Mihály András: A lélekidomár. (cikk.) Népszabadság, XLVII. (1989. febr. 18.) 42. sz. 15.
Uő.: Lecke. Népszabadság, (1989. ápr. 1.) 77. sz. 9. SÜKÖSD Mihály: A szabadság diszkrét bája.
Népszabadság, (1989. ápr. 2.) 21. (Szabó Dezsőről Rónai cikkére.) Uő.: Közelítések. Népszabadság, (1990. máj. 26.) 20. MÁTYÁS Ferenc: Szabó Dezső szobránál. Népszava, (1990. jún. 30.)
152. sz. 9.

Kritika

Bálint Péter:
„Végbúcsúmat tiszta szívvel fogadjátok”
C SOKONAI NAPLÓFELJEGYZÉSEI


Az életrajzi regény a XX. századi lektűrirodalom egyik legsikeresebb műfaja: ha Harsányi Zsolt Liszt Ferencről, vagy
Passuth László történelmi nagyságokról írt ebben a műformában, akkor a hiteles korfestés és a nemes ismeretterjesztés feladatát ötvözte a művészi felidéző erővel és stiláris
nyelvrekonstruáló teljesítménnyel. A mai prózaírók középnemzedékéhez sorolható debreceni Bálint Pétert egészen
más ambíciók hajtják, így vélhetően nem is lesz művéből
bestseller. Holott jó olvasmány a „Végbúcsúmat tiszta
szívvel fogadjátok”, Bálint Péter pedig az életrajz felkészült
elbeszélője: megbízhatóan ismeri a Csokonai-szakirodalmat, a kort, nagy szakértelemmel mutatja be az apa hirurgusi tevékenységét, vagy a Diószegi nagyapa Nagy-Hatvan
utcai szabóműhelyét. Választott fikciója az, hogy az életére
visszatekintő Csokonai közvetlenül halála előtt (mintegy
Széphalom Könyvműhely
közeli halálát megérezve) átgondolja-felidézi mindazt, amit
Debrecen, 2007
életéből nem is annyira említésre méltónak, mint inkább
290 oldal, 2600 Ft
meghatározónak tart. Bálint Péternek tehát különleges azonosulásra kell koncentrálnia. Nem az irodalomtörténet, nem is a pletyka-szintű érdeklődés szempontjaihoz igazodik, hanem azt igyekszik kitalálni, hogy mi mutatkozhatott volna
fontosnak a debreceni költő-zseni számára a halál előtti számadás pillanataiban.
Természetes, hogy ehhez le kell írni a családot, a kisiskolás éveket, az irodalommal,
a nagy európai gondolkodókkal való megismerkedés stációit, s ebben a tekintetben Bálint
Péter finom intuíciójú „nyomozó”. Ismer minden elérhető forrást, dokumentumot, de
szükségképpen fő eligazítója magának a költőnek az életműve, versei, levelei stb. Elolvassa Csokonai olvasmányait, megidézi a korabeli Debrecent, műhelyeivel és utcáival, felvillant nagy városvezető személyiségeket, akik a magyar puszta közepén is egy összeurópai
politikai játszmához kénytelenek igazodni. (Nemcsak a magyar jakobinus összeesküvés
vonatkozásában, hanem a napóleoni háborúk idején sosem tapasztalt válságot megérő
Habsburg-birodalom részét alkotó magyar „játéktér” meghatározottsága folytán.) De „vall”
a költő legbelső titkairól, szerelmi élményeiről is. (Ezek rajzában Bálint Péter azokhoz
húz, akik a bohém gesztusok mögött egy alapvetően gátlásos, „mizantróp” géniuszt szerettek látni Debrecen homokján Versailles-t álmodni.)

2009. január

89

Bálint Péter igazi bravúrja azonban az, hogy Csokonai mellett édesapjának, nagyapjának, édesanyjának, barátainak ön- és helyzetértékelését is hihetően adja vissza. Nem értetlen közöny áll itt szemben a meg nem értett zsenivel, nem kisszerű intrikák béklyózzák
a kor legnagyobb poétáját, hanem mindenkinek megvannak a maga racionálisan és etikailag is megindokolt érdekei és szándékai. Maga Csokonai is tud gyarlóságairól, életigénye
azonban egy kivételes tehetségnek az önkibontakoztatás parancsához igazodó viselkedéséből érthető meg. A halál előtti pillanat perspektívája garantálja őszinteségét: ennek
a spontaneitásnak a folyománya, hogy a színes emlékek mellé igen súlyos műveltséganyag
kerül a szövegbe, a hétköznapi és anekdotikus fordulatok (miképp felejtett ott csapot, papot) mellett a Rousseau-val, Voltaire-rel társalkodó alany vallomása ez.
Egy nagy költőnek „tulajdonított” fiktív önéletrajz egyik legkényesebb pontja a nyelv,
a gondolkodás, a fantázia „rekonstruálása”. Bálint Péter ritka empátiával igyekszik látvány
és önsorsélmény összefüggéseit keresve már-már a költői alkotás titkaiba avatni be. Amikor például arról ír, hogy a havas udvaron anyja egy galamb nyakát vágja el, hogy beteg fiának gyógyító levest főzzön, s a galamb „vékony csíkban kibuggyanó vérét a hóra csepegtette”, akkor ez a vérhányást idézi fel: „az artériákból feltörő vérről fantáziáltam”. Alig
lehetne nehezebb feladatot elképzelni, mint egy zseniális költő észjárásának, nyelvalkotásának, képzeletjátékainak kikövetkeztetését, s Bálint Péter ezt derekasan oldja meg.
Könyvének nincsenek hamis, erőlködő hangjai, s hiteles minden a beállított világ arányai
és erőterei szerint.
Akkor forrósodik fel azonban leginkább az elbeszélő hangja, amikor olyasmiről beszélteti Csokonait, ami a XXI. század elejének (esetleg Bálint Péternek) is eleven kérdése. Például a magántulajdon-ellenes rousseau-i elvekről, melyek a XIX–XX. századi szocialista
tanokban éltek tovább. A protestantizmusról, annak debreceni „kálomista” változatáról,
mely történelmi körülmények folytán vált rideggé, puritánná, ezáltal elpusztíthatatlanná,
de amelynek a XXI. században tovább vezető útjához a hűségnek és az újragondolásnak
a dialektikája szükségeltetik. Debrecen viszonyáról író szülötteihez, mely a segítésnek és
az elutasításnak, a megbecsülésnek és az idegenkedésnek mindig új vegyülékét hozza Csokonai után is. A kivételes tehetségnek és az átlagemberi normáknak az ütközéséről egykor
s immár kétszáz éve. Bálint Péter ezekkel a megelevenítő (nem aktualizáló) effektusokkal
teszi művét igazán érdekessé és elgondolkodtatóvá.
Magának a „Csokonai-kérdés”-nek az exponálásában higgadt, igazságszerető. Jól látja,
hogy Csokonai és a Kollégium konfliktusában a költő éppen nem vétlen, s nagy elhitető
erővel és metsző logikával bizonyítja: Csokonai nem is akarta, nem is tudta volna végigjárni a Kollégiumot elvégző, nyugaton továbbtanuló, utóbb professzorrá váló társainak útját. Az iskolából való eltávolításában volt kisszerű irigység éppúgy, mint a Kollégiumot féltő óvatosság. De Csokonai Sárospatakon nyugodtan befejezhette volna ott elkezdett jogi
tanulmányait, kérhette volna visszavételét a debreceni Kollégiumba is, de mi már tudjuk,
hogy nemcsak József Attilának, de a polgári normákat komolyan vevő Aranynak, s Kosztolányinak sem volt ereje (türelme?) tanulmányai elvégzéséhez. Bálint Péter Csokonaija
ugyanilyen őszinte Lilla-ügyben is: „Olyan makacs, a poézistől és az olvasástól eltántoríthatatlan, elmélázó, szalmaláng természetű és látomásokra fogékony figura vagyok, hogy
képtelen lettem volna megmaradni egy falusi parókián, egy tanítói házban... Köntörfalazás
nélkül mondom: alkalmatlan vagyok a családfenntartó szerepre.”

90

tiszatáj

Igazmondó, őszinte, mélyen emberi tehát Bálint Péter hőse. Ez a Csokonai nem veti
reményét politikai megoldásokba, hanem nagy gondolatok és egetvívó költői ambíciók,
valamint esendő emberi vigasságok világában él. „Naplójegyzetei” ennek adják emberileg
hiteles és íróilag színvonalas történetét azzal a kettősséggel, hogy figyelmünk oda-vissza
jár az egykori géniusz, s mai naplóírója titkainak nyomában.

Imre László

2009. január

91

Koncz István, az átértékelő

Koncz Istvánnak életében két kötete látott napvilágot, az
Átértékelés 1969-ben az újvidéki Forum Kiadónál Végel
László szerkesztésében, az Ellenmáglya pedig húsz évvel
később 1989-ben, Danyi Magdolna szerkesztésében, ugyanitt. A kettő között 1978-ban szerb és magyar nyelvű válogatott műveket tartalmazó Versek – Pesme jelezte a magát
az irodalmi életen kívül helyező költő jelenlétét. A zEtna
Kiadó jelentős csendet tört meg életműve körül azzal, hogy
2005-ben kiadta Koncz István összegyűjtött verseit Toldi
Éva szerkesztésében, amit a Draginja Ramadanski fordító
által jegyzett Izabrane pesme Ištvana Koncza szerb válogatott kötet követett egy évvel később.
A gyűjteményes könyvnek köszönhetően egészében átláthatóvá válik Koncz koherens, nem túl nagy, ám jelentős életműve, mely azonban még nem került a maga hezEtna Kiadó
lyére. „Koncz István most kiadott Összegyűjtött versei szinte
Zenta, 2005
ugyanannyi költeményt állít az eddig kötetben közöltek
320 oldal, 400 Din
mellé, mint amiről általuk tudhattunk, és így a legteljesebb
Koncz-gyűjtemény válik elérhetővé egyetlen köteten belül,
a költő szó-, valóság-, morál-faggató, az egzisztenciális, morális és intellektuális határokat
fürkésző, a költő és a vers önszemléletét tematizáló, a letisztult diszharmóniában tárgyiasuló belső zaklatottságot, a tájat mint kiüresedett létteret szemlélő reflexív, kötetlen, de
metaforát, ritmust, rímet nem elutasító költői alkotásai összefogó tömbként jelennek meg
egy szerepüket, rangjukat és hatásukat méltón bemutató kötetben.”1
„Paradox helyzetben alakult ki Koncz István költészete – mindig is jelen volt és mégis
ismeretlenje maradt irodalmunknak.”2 – érzékeli és érzékelteti a körülötte kialakult bizonytalanságot Juhász Erzsébet a Koncznak szentelt Ex Symposion számban 1997-ben.
Munkássága mindmáig ismeretlen a szélesebb olvasóközönség számára, értékét illetően
kialakult egyfajta konszenzus ugyan, azonban jelentőségét az irodalmi közvélemény az első Symposion-nemzedék, azon belül is Tolnai Ottó, Domonkos István költészetére gyakorolt vélt vagy valós hatásában jelöli meg, a szakma pedig még részben adós költészetének
kontextualizálásával és pontos értékelésével. Befogadásának részleges hiánya többek között relatív hermetikusságából, a kortárs kánon és poétikai koncepciója közti eltérésből,

1
2

Fekete J. József: Társtalan előfutár. = Új Könyvpiac. 2006. 04.09.
Juhász Erzsébet: Aki tanyát ütött a hiába/valóságban. Koncz István költészetének tájai. = Ex
Symposion 1997. 19–20. sz. 73.

92

tiszatáj

a kor irodalmi rendszerszemléletéből, s a rendszerek közti átjárás nehézkességéből adódnak.
„Koncz verseire, közvetlenül és közvetetten maguk a költők reagáltak inkább, nem az
irodalomkritika. Bori Imre irodalomtörténete, Utasi Csaba, Végel László, Danyi Magdolna, Elek Tibor írásaink kívül alig akad számottevő kritikai megközelítése e költészetnek,
ugyanakkor szinte nincs vajdasági magyar költő, aki – versben – ne fordult volna hozzá
ajánlással, mottóval, válaszverssel, levéllel, vagy éppen színes emlékezés-prózával.”3 – írja
a kérdés kapcsán Bányai János. Végel Lászó két utat észlel a korabeli irodalmi közegben,
az egyik a kiutat az esztétizálásból egy új couleur locale-ban kereste, mely meglátása szerint megkerülve a kor és a társadalmi létet „a közvetlen környezet jelenségvilágának
»megéneklését« tűzte ki célul”, a másik figyelve kortárs szerb és a horvát költészetet többé
kevésbé »megnyitotta a modernség csatornáit«.”4 Költészetének meg nem értését ő abban
látja, hogy e két hullám egyikének sem felelt meg teljes egészében, így „ő más jellegű problémákkal küzdve kívül maradt az adott időszak kritikai fókuszán.”5
A korabeli kritika az Átértékelés méltatásakor az úgynevezett jugoszláviai magyar irodalom perspektívájából közelített Koncz verseihez, a méltatók már ekkor megérkezett,
kész költőként beszélnek róla. Végel László a korai munkákat ugyanis kihagyta a kötetből,
a korábban az Új Symposionban és a Hídban publikált versek pedig kiforrott, az egész
életműre jellemző költői koncepcióról tanúskodnak.
A kritikák szenzibilisek a Koncz-líra egy-egy markáns jellegzetességére, a költőt gondolati, filozofikus, esszenciális költőnek nevezik, aki visszafogott iróniával ellensúlyozza
pátoszra való hajlamát; kiemelik világa expresszivitását és visszafogott szürrealitását,
nyelvezete reduktivitását, morális alapokon nyugvó költészetének vívódó, tömör, fogalmi
jellegét. Releváns meglátásaik azonban értelemszerűen nem állnak össze rendszerré, így
az Ady, József Attila hatások kimutatásán túl nem helyezik el a magyar irodalmon belül
a költő invenciózus versvilágát.
A megközelítési és pozícionálási horizontra jellemző Danyi Magdolna 1970-es mondata: „A Koncz-versek tükrében a vajdasági vers képét látom, a vajdasági új vers alakulását,
bizonytalanságát, útkeresését, létét, állapotát.”6. A kortársak között egyetértés van a tekintetben, hogy a költő valami újat hozott a vajdasági magyar irodalomba, ám a nehezen definiálható nóvumot jellemzően negatív argumentációval írják körül.
Nincs vajdasági költő, akire ne gyakorolt volna valamilyen hatást, fellépése bizonyos mértékben, még ha áttételesen is, de minden fontosabb Symposionista költő: Tolnai Ottó,
Domonkos István, Sziveri János, Böndör Pál, Csorba Béla, Fenyvesi Ottó munkásságában
jelentőséggel bírt. Végel László szerint „a Symposion-nemzedék »költészeti forradalmának« előjátéka éppen Koncz István költészetének áttekintésével rekonstruálható”7.
Tolnai Ottó és Domonkos István számára Koncz részben mester, részben pályatárs,
fellépése időben megelőzi az övékét, költészetük kibontakozása azonban párhuzamosan is
3
4
5
6
7

Bányai János: Eltűnés a versben. Koncz István összegyűjtött verseiről. = Híd 2006/6–7. 45.
Végel: A vers leleplezése (Koncz István). = Uö.: A vers kihívása. 49–50.
Végel: A vers leleplezése. 50.
Danyi Magdolna: „Milyen mély is a szó.” = Új Symposion 1970. 67. sz. 21.
Végel: A vers leleplezése. 51.

2009. január

93

zajlik. „Költészete részben megelőzte, részben kíséri a Symposion-nemzedék költőinek törekvéseit.”8 Katalizátor és indikátor szerepe van, formanyelvével, költői attitűdjével gyakorol sajátos, implicit hatást fellépésétől fogva.
Tolnainál a korai Koncz-versek asszociatív technikája, képteremtő ereje, szürrealizmusa mutatkozik meg. Párhuzamba állítható kettejüknél a gondolatok, képek egymás
mellé helyezésének módszere, mely a korai Tolnainál szertelenebb, intenzívebb, míg Koncznál fegyelmezettebb logikát követ.
Domonkos Istvánnak a verssel, költészettel, az alkotás folyamatával való vívódása, vereségtudata, egzisztenciális szorongása Konczéval azonos tőről fakad. Munkásságában érdekes ív rajzolható meg ezen a téren: a költészetbe, az elmondhatóságba vetett hittől a vereségtudatig, az elmondhatóságtól az elmondhatatlanságig vezet útja.9 Domonkos végül
eljut a az elhallgatásig, a költészettel való leszámolásig, akár csak Rimbaud – legalábbis
úgy tűnt, hosszú hallgatás után megjelentetett kötetéig, a YU-HU-Rapig; igaz, annak megítélése, hogy ez mennyiben tekinthető domonkosi megszólalásnak, még várat magára.
Ebben a folyamatban az elhallgatásnak éppúgy megvan a helye, mint az írásnak: az alkotás folyamatának ugyanis szerves része az alkotás hiánya. Koncz vívódása nem lineáris
deformációs, demitologizációs folyamat, sokkal inkább folyamatos ingajárat a szavak értelme és értelmetlensége, az alkotás és a kudarc között. Rokonságukat példázza, hogy
a Párbajverset Domonkosnak ajánlja, mely a l’art pour l’art felfogással szemben határozza meg a költészet tétjét: „Nem lehet, / vagy nem szabad, túlélni / a verset, / ha már
megírtad!”. Ezzel a verssel rímel Domonkosnak a Radnóti Razglednicák 4. versét idéző
Der springt noch auf-jára, melyben a romantikus, patetikus költészetfelfogás ellenében
jeleníti meg a költészet pusztító hatását.
A harmadik Symposion-nemzedékhez tartozó Sziveri János költészete a Tolnaira is
hatással bíró délszláv, főként horvát egzisztencialista költőknek is köszönhetően Konczra
emlékeztető sűrű, töredezett világgal, megszakított gondolattechnikával, egzisztencialista
attitűddel rendelkezik. Sziveri és Koncz világának metszéspontjában József Attila-i fogalmak, a morál, a rend, az igazság áll, melyekhez Sziveri transzparensebb, erőteljesebb iróniával viszonyul.
„Költészete, miként azt az irodalomtörténet-írás is kiemeli, megelőzte a Symposionnemzedék formai-tartalmi újításait, megteremtette a hagyományosnak tekintett képviseleti lírától az újnak és korszerűnek minősülő önközpontú, narratív szerkezetű, önreflexív
líra irányába való eltolódást, és ezzel tulajdonképpen az akkori jugoszláviai magyar irodalom csúcspontját is elérte.”10 A szabadvers újbóli előtérbe helyezésével Koncz rést üt a formacentrikusságon, miközben a szabad formára irányítja a figyelmet, a szabad formára,
mely nem csak forma, hanem poétikai koncepció, egy sajátos, tömör, tördelt, diffúz világ
kifejezésének eszköze.

8
9

10

Bori Imre: Olvasatok. = Ex Symposion 1997. 19–20. sz. 79.
Végel László: A metafizikától a bele nem egyezés eposzáig. (Domonkos István) = Uő.: A vers kihívása.
Fekete J. József: i. m.

94

tiszatáj

„A képi és a gondolati disszonancia, az ellenétek sűrítése, a groteszk árnyalatokkal
gazdagodó víziói, a szavak archaikus zamata Koncz kifejezésmódjának alapelemei.” 11 Az
általa létrehozott, ritmikailag, de sokkal inkább gondolatilag kötött szabadversben a megtorpanásoknak, a töréseknek, a közbevetéseknek, a befejezetlenségnek fontos szerepe van.
Nyelvezete ugyanakkor nem forradalmian radikális, nem törekszik a kifejezés és az értelem határainak feszegetésére, és az identitás tejes szétzúzására, még ha „költészetét a »láthatatlan« egyetemes magyar irodalomtörténetben mindenféleképp a „nyelvi fordulat” előfutárai és megtestesítői közé sorolhatjuk.” 12 Formabontó újítónak nem nevezhető a történeti avantgárd előzmények miatt, egységesnek ható, mégis tördelt szövegvilága ellenére
posztmodernnek sem, verseinek relatív koherens nyelvezete, strukturáltsága, viszonylag
stabil beszédpozíciója miatt.
Mindezzel együtt a tördelt gondolatmenetek, a koncentráltsága, tömör nyelvezet, a hermetikus építkezésmód újszerűnek hat a dogmatikus sematizmust követő kortársakhoz viszonyítva. Különösen tömörsége, reduktivitása szembeszökő, a redukció azonban nála
„nem kifejezésbeli tömörséget, ökonómiát, dísztelenséget jelent, hanem fenomenológiai
értelemben lényegre koncentrálást”.13.
A komor jelzőkből építkező Automatikusan az őszről jó példája Koncz kísérletezésbe
hajló, széttartó, mégis egységes versvilágának. A komor jelzőkből építkező vers költői képek, gondolatok mellérendelésén alapszik, a költői technika pedig gazdag asszociációrendszeren, az asszociációk azonban motiváltak, az automatizmust ígérő címmel ellentétben nem távoliak, koherenciát adva ezzel a versnek, melynek ars poeticája a „monoton
ritmust / a halandóknak” sorokban ragadható meg. A verset, ahogy Koncz egész költészetét is, átjárja a fenyegetettség tudat, ami az utolsó szakaszban artikulálódik: „engem is letép a szüret”.
Koncz az esztétizáló kifejezésmódot háttérbe helyezve alakítja ki metaforikus, szimbolikus, olykor allegorikus versvilágát. Poétikája eltér szűkebb irodalmi környezetének elvárásaitól, nem áll be a kortársak közé, költészete nem funkcionális, eltávolodik széthullott
nemzedéke, a Hidasok szociális, realista, helyi színeket erőltető felfogásától, alternatívát
kínál a szocreál, a megcsontosodott couleur locale felfogáshoz képest.
Munkássága, akár csak később Petrié, példázza a fiatalabb nemzedék számára, a hagyományhoz a mimézist kerülő, alternatív módon is viszonyulhatunk. Úgy mestere József
Attila, Ady és Kassák, és Pilinszky, hogy formai, nyelvi értelemben eltávolodik tőlük. Lírája persze korántsem oly összetett és sokoldalú, akár a mesteré, József Attiláé, a tematikus,
motivikus, a formai és hangbéli monolitikusság keretein belül viszont nagyon is variábilis,
izgalmas az életmű.
Költészete hármas kötődésű: a saját története és jelene, a korabeli magyar irodalom és hagyománya, valamint a szerb és horvát költészet akkori jelene és tradíciója befolyásolta fejlődését.14 A magyar irodalmi hagyományból a korai, főként a kötetbe föl nem vett Koncz
11
12

13
14

Végel: A vers leleplezése. 67.
Orcsik Roland: A szóban halmozódó vég. (Koncz István összegyűjtött versei). = Forrás 2006/11.
129.
Vajda Gábor: „Leírni a világot körülöttem” = Új Symposion 1970. 67. sz.. 22. o.
Végel: A vers leleplezése. 53.

2009. január

95

munkákban a József Attila és Ady hatás erőteljes módon mutatkozik meg. Az Ifjúságban
és a Hídban 1963-ig publikált, tematikusan a szerelem, költői szerep, igazság fogalma köré
csoportosuló versek szinte mindegyikében fellelhető egy-egy József Attila idézet, reminiszcencia, áthallás.
A kapcsolat a tematikus érintkezés mellett a költői nyelvezet, képalkotás terén is erőteljes, ezek a munkák lendületesebbek, egységesebbek, tropikusabbak a későbbi, jellegzetes Koncz verseknél, költői képei, gondolatvilága, költészetfelfogása nagyon közel áll József
Attilához. Az Ellenmáglyában található Én-vers, vagy líra például a megszólaló szubjektum és a megszólalás markánsságának tekintetében jellegzetes József Attila-i felütésű darab: „Én, Koncz István, ezerkilencszázharminchét / augusztus huszadikán / születtem, és
/ azóta sem / törődtem / bele a világba.”.
A fiatal költő erős küldetéstudatát hamar csillapítja az ideológiákkal szemben táplált
ellenszenve, ebben is az ideológiákból kiábrándult József Attila mutatkozik meg. Korai
profetikus attitűdje pedig Ady hatást mutat: „Lelkemet e sárba dagasztottam, / s e sárból
ti holnap / világot emeltek ki.” (Parlagon) A szerepekkel azonban hamar leszámol, a kétely, a reflexió viszont nem marad el költészetéből. A társadalmi témák iránti fogékonysága kortársaival ellentétben nem a korszellem által elvárt funkcionalista irányba fejlődik
tovább, hanem egy áttételesebb, mélyebb morális és filozofikus dimenzió felé.
Formai értelemben kevésbé József Attila rím- és dallamcentrikus poétikájából, inkább
szürrealista szabadverseiből, kötetlen formájú gondolatlírájából merít, mikor saját, ritmikus, dallamos szabadversének megteremtésére tesz kísérletet. Az első kötet első versétől
markáns jegyekkel rendelkező Koncz-versben megtörik a korai munkák lineáris lendülete,
a képek hermetikusabbá, olykor szürreálissá válnak, a szinte szertelen kifejezésmód pedig
komorabb tónusba vált.
A délszláv hatások közül Végel László Branko Miljkovićot emeli ki, azzal a megszorítással, hogy „inkább párhuzamosságról, szerencsés találkozásról beszélhetünk, amelyben
a Miljković-inspiráció nyomai csak hellyel-közzel lelhetők fel”.15 „Miljković a francia mallarméi, illetve a Valéry-féle vonal továbbgondolója a szerb költészetben. A költészet érthetetlensége (Nerazumljivost poezije) c. esszéjében arról ír, hogy a modern vers már nem
hisz a lineáris világleírásban, így a költészet a diszkontinuitás formái felé fordult. Koncz
verseinek hermetizmusa, megszakítottsága hasonló elképzelésből eredhet.”16 Bányai János pedig a délszláv hatások kapcsán azt írja, a kritikai értelmezéséhez „megbízható támpontokat nyújthatnak a kortárs szerb költészet szürrealizmussal átitatott újszimbolista
irányzata is, amiben jól felismerhető lenne Koncz Isván fogalmakat mozgató, valójában
csak mellérendelést ismerő egyéni mondatfűzése. És annak poétikai hozadéka.17
„Morális költőnek vallotta magát indulásának idején a homo aestheticus magatartása ellenében, hangoztatva a költő különös felelősségét művével szemben, s a tudatosság és az
időszerűség követelményeire esküdött.”.18 Költészetének egyik központi fogalma az igazság, a korai versekben a lírai én igazságkereső, igazságtevő pozícióba helyezi magát, ez a
15
16
17
18

Végel: A vers leleplezése. 53.
Orcsik: i. m. 128.
Bányai: Eltűnés a versben. 49.
Bori: i. m. 79.

96

tiszatáj

programszerű szerepjáték, a felszínen intenzíven megélt feladattudat viszont a mélyebb
rétegek szintjén csak a későbbi alkotói periódusokban képes artikulálódni. A szertelen
küldetéstudat leple alól viszont már a fiatal költőnél is kivillan olykor a jellegzetes Konczkétely: „Kétely és hit egyaránt pusztít.” (Költői komédia 191.). Az igazság a fiatal Koncz
számara abszolút kategória, költői feladat, melyet a megragadhatóság körül kristályosodó
kétely nem von kétségbe ugyan, de jelzi a fogalom problematikusságát: „igazságtalan magával szemben / az igazságkereső.”. (Igazságkereső vers)
A költészettel, az alkotással, a nyelvvel való vívódás végig markánsan jelen van Koncz
költészetében, mely a korai periódusban szorosan összenő az igazság kérdéskörével: „Hiába mondanám az igazat, kinevetnének”. Az Ítéletben átértékeli korábbi verseinek egydimenziós igazságfelfogását: „eddig éltél, s most valld be / az út igazsága / nem igazolhatja sosem / a kétértelmű szó simuló dacát / halálod ellenében.” (Ítélet) A költészetben,
mint az igazság kifejezésének eszközében való elbizonytalanodást a kifejezhetőségben való
elbizonytalanodás követi: „A dal megtorpan / a láb megtorpan, / a dal tovaszáll, a láb
csúf halált tapos;”. (Dusanováci rapszodosz gitárja) Élete végéig foglalkoztatja a költőt
ez e kérdés, kései, kötetben meg nem jelent, megrázó versében, a Kasszandra-levélben
élesen és pontosan fogalmaz az igazság természetével kapcsolatban: „Csak végtelen, pusztító háború / minden igazság, amely süket – / más igazságok ellenében.”.
Koncz Istvánt sokat nyugtalanítja a kifejezés lehetősége, lehetetlensége, a szó természete. „Nem véletlenül állapodik meg sok versében a költészet kérdéseinél, vagy vet fel
már-már elvont erkölcsi kategóriákat elannyira hogy a világhoz való viszonya is áttételesen, nemegyszer a vershez való viszony kérdéseként jelenik meg: adva van a mű, a megvalósult vers, és az egységnek, a teljességnek a harmóniája felé törekszik. Bizonyossága ez
annak, hogy a fiatal költő vers iránti felelősségtudata később alkotói elemmé válik.”19
„A költő dolga nem az én dolgom”, idézi meg József Attilát, a költő dolga nála nem
más, mint az alkotással, a folyamattal és a művel való küzdelem, melynek során a költő
gyakran kudarcra van ítélve. „Én komolyan veszem szerepemet, / megértettem az elmúlt
esztendőket. Miért késik hát a függöny?” (A költő pogány áldozata) A szó a korai versekben értelmes, sorba rakható természettel bír, későbbi költészetében válik igazán problematikus kategóriává, azonban értelmét teljesen sosem veszíti el: „…És a rossz mester /
cifra blöffje mögé / sem bújsz, aki letagadja jelentését / a szónak…” – fogalmaz a költő az
Egérútban.
Raffai Ferenc szerint az Átértékelés „a modern költői szóba vetett hit nagyszerű dokumentuma.”20 A kötet címadó verse, az Átértékelés határozott poétikai igényű kijelentéssel kezdődik: „Átértékelem a kort, – / a jelek / stratégiája elszakadt képmásom / maszkját torzítja a boldogtalan vers / ideg-alvilág körein /”. Az Átértékelésben markánsan tetten érhető a Konczra olyannyira jellemző autopoetikusság, önreflexivitás, a költő és a mű
vérre menő viszonya: „a mű megért az áldozatra”.
Bori Imre az 1975-ös Versek éve kapcsán született Struktúrák című vázlatos, töredékes költeményről írja egy évvel a megszületése után: „De azt sem szabad elfelejtenünk,
hogy vagy tizenöt esztendővel ezelőtt nálunk a töredéknek volt egyfajta kultusza. Holott
tudjuk, a be nem fejezett művészi munka valójában a művész veresége, egyúttal pedig az
19
20

Bori: i. m. 79.
Raffai Ferenc: Egy kanizsai költő. = Új Symposion 1970. 67. sz. 21.

2009. január

97

anyag győzelmének jele.” Bár vitatható Bori kijelentése, mégis figyelemre méltó, hogy az
alkotással vívódó Koncz esetében az anyag győzelméről beszél. Bori értékként a versben
nem a kifejezésmódot, hanem a formához idomuló gondolatot emeli ki, melyet a költő ars
poetikájaként jelöl meg.21 A Jannus Pannoniust idéző Március, költészet, skizofrénia Pannonius verséhez hasonlóan a hiábavaló pompa mementója: „A kertekben már vérzik / a kis
mandulavirág.”, itt a díszeit hagyó vers törékeny, múlékony természetű, de „épp ez / a költészet / dolga”.
A költő filozofikussága kezdetben felszínes gondolatmenetekben mutatkozik meg, szentenciózus, alapkategóriákat érint, a lét, a boldogság természetét kutatja. Az odavetett
megállapítások sorában azonban már korán fel-felbukkan néhány komolyabb gondolat,
sajátos problémafelvetés. A halál a Koncz-líra állandó motívuma, mely a pusztulással,
a veszteséggel, a kudarccal kapcsolódva sajátos szorongatottságérzést, fenyegetettségtudatot
generál. A halál tematika jellemzően a korai verseknél motivikus szereppel bír, gyakran
jelen van, de markáns egzisztenciális fenyegetés nélkül. Utolsóként publikált, kötetben
meg nem jelent, megrázó Háromszor kértem a halált verse e téma elmélyült lezárása,
a korábban jellemző fenyegetettség itt megnyugvással, beletörődéssel párosul. A verset
a „Háromszor kértem a halált” anaforikusan ismétlődő sor strukturálja, ami a Halotti beszéd és könyörgés Clamate ter Kyrie eleison fohászra felszólító sorát idézi. A zárás a halálba való belenyugvás érzetét fokozza: „Aztán / az este és reggel rendje felborult – / mintha a semmibe szóltam volna, / mondtam: haza szeretnék menni.”.
Koncz István talán legfontosabb fogalma a táj, ami a legtöbb esetben, ha konkrét, általános. „Nem idilli Koncz István táji látványa. Kétellyel van teli, és ez a kétely költészetének
fő jellemzője.”22A Szenteleky Kornél által a térség magyar nyelvű irodalmában a couleur
locale fogalmának abszolutizálása által fókusz helyzetbe emelt téma igen problematikus,
terhelt toposz már Koncz indulásának idején. A Szenteleky-hagyomány és a Hidasok sematizmusának hatása kötészetében kezdetben a sztereotip bácskai táj jelenik meg, mely
a vele kapcsolatos életérzéssel, mögöttes hagyománnyal együtt mozgósítja a rögzült kulturális tartalmakat. Sematikus elemek: por, bácskai augusztus, parlag, kocsiutak, sár; Ady
hatás: bácskai magyar ugar. „Vágyunk szorongva ott… / a hullámzó esti porban / a tarlós rétek, … bácskai föld / … barázdái fölött” (Óda, magunkhoz)”.
Később ez a konkrétabb és nem sematikus táj a fenyegetéstudat, költői vívódás terepeként metafizikus dimenziót kap. „A konkrét táj (Kanizsa, Tisza, Tisza-part) felvillantása,
közvetlen megjelenítése általában dobbantó «trambulin» a tőle való elrugaszkodáshoz. Az
elrugaszkodás leggazdagabb jelentésbokrait a távolságteremtések adják meg.”23. „Itt, a Tisza partján, most / megszűnik valami, / amit még őriz a látvány, / már régen nem több
/ a puszta múltnál – s csak a múlt, a megszűnés / nem fáj.” (A Tisza partján) Az eltávolítás, az emlékezés gesztusa által a táj Koncznál sors és gondolat médiumává válik: „s a parton kuksoló gondolat / rádöbben, / hogy a létezés már csupán / csak kép, egy makacs

21
22
23

Bori: i.m. 78.
Bori: i. m. 79.
Juhász: i.m. 73.

98

tiszatáj

látvány, / mely akár a tavasz ősz, / tél vagy nyár, / a múltból visszajár” (A Tisza partján)
Koncz verseiben igen gazdag műveltséganyagot mozgat, az általa megidézett fiktív és
valós alakok az európai és a magyar kultúra, irodalom klasszikusai közül kerülnek ki. Don
Quiote, Quintus Horatius Flaccus, Tarr Lőrinc, Thézeusz, Antigoné, Néró, Augusztus, Széchenyi, Seneca, Poe, Berzsenyi, mindahány kereső, vívódó, ügyébe belebukó figura. A gazdag antik irodalmi, mitológiai és klasszikussá vált magyar utalás gyakran klasszicizáló,
terhelt nyelvi környezetben jelenik meg.
„Költészetét a vajdasági magyar líra még a költő életében saját hagyományaként és
nem kortársaként értette. Erre Koncz költészetének klasszicizáló hajlama, gyakori hivatkozásai elődökre, nagyon távoli forrásokra, az antikvitást is átértékelő gesztusaira jogosította fel szinte minden őrá (is) figyelő költőt.” Az idézett Bányai János mindezért a költők
költőjének nevezi Konczot, ugyanakkor függőben hagyja a kérdést, hogy hatott-e kortársaira és az ő követőire.24 Nem túlzás azonban azt állítani, ha csak a felszíni kapcsolódási
pontokat és a költő indikátor szerepét vesszük figyelembe, hogy az Új Symposion három
lírikusnemzedéke, s az őket követő, postsymposionista, széthullott nemzedék is Koncz
István köpönyegéből bújt elő.

Kollár Árpád

24

Bányai: Eltűnés a versben. 46.

2009. január

99

Ferdinandy György: Csak egy nap a világ

Ferdinandy György legújabb kötetének novelláit a nemzeti
és egyéni sorstragédia összefonódása, és az ebből adódó
hangulatok járják át. A szövegek olyan mélységben árasztják magukból az elmúlás sziklaszilárd bizonyosságát, amely
már túl van az ebből fakadó retteneten (is).
Három tematikus egységben követi egymást a harminchárom novella: egy egész életutat foglal össze ez a nem
egészen három tucat írás. Az első ciklus 1956-ig jeleníti
meg az elbeszélő életének néhány (többnyire visszagondolva) meghatározó pillanatát, a második a nagyvilágban töltött évtizedekről mesél, míg a harmadik a hazatérés és az
az utáni történésekből meríti anyagát („Budapest és Florida, a Sashegy és az Everglades között” – írja maga a szerző). Annak ellenére, hogy még a tematikus egységeken beMagyar Napló Kiadó
lül is a kronológiát tiszteletben tartva követik egymást az
Budapest, 2008
elbeszélt események, ide kívánkozik a Sinistra körzetből
244 oldal, 2415 Ft
jól ismert alcím: Egy regény fejezetei, hiszen az újra és újra felbukkanó alakok, motívumok, helyszínek, történések,
és ezeken túl még sokkal hangsúlyosabban a gondolati ív olyan koherens egésszé fogja
össze a történetet, amely szétfeszíti egy „egyszerű” novellafüzér fogalmi kereteit; a Csak
egy nap a világ olyan E/1 vallomások sorozata, melyek naplószerű folyammá változtatják
a szöveget. Ilyen módon pedig a kötet – hiába, hogy novellák sorozataként definiálja magát – regényként (is) funkcionál.
Ráadásul a szövegek nemcsak az elbeszélő belső világáról mesélnek: pillanatképek, sőt
korképek is; egy egész korszak keresztmetszete rajzolódik ki a nyomukban. Az elbeszélő
életének történései szoros kauzális viszonyban állnak egyes (magyar) történelmi eseményekkel, így aztán a szövegeknek belső (a főhősre vonatkozó) és külső (a főhős korára vonatkozó) dimenziója is van egyszerre.
A novellák nyomán – tulajdonképpen – egy sikeres életút körvonalazódik: egy ’56-os
disszidens nagyvilági pályafutása; idegen országok, szerelmek, életek. Valójában épp a siker az, ami fellazítja ezt a biztos(nak tűnő) egzisztenciát; a főhős számára teher a jólét,
mivel annak minden pillanatával megtagad egy másik, igazából sose létezett, otthoni
(értsd! magyarországi) életet. Az emlékeibe kapaszkodva próbál menedéket találni önmaga
– kimondatlan – vádjaival szemben, ám ez csupán az öncsalás eszköze lehet, hiszen a múltat átírni nem képes; csak azt írhatja meg (újra és újra), amit valóban átélt.
Minden egyes novella a megingathatatlan elmúlás tudomásulvételét jelenti; ugyanakkor éppen a szöveg (és ezek a szövegek) jelenti(k) az egyetlen menekülési útvonalat (is) az
elbeszélő számára, hiszen csak az írás által remélhet: nem megtisztulást, de felszabadu-

100

tiszatáj

lást. „Ha lehetne egy kívánságom, azt kívánnám, hogy békén hagyjanak. Hagyják tovább
írni a penzumomat.”
Az írás mint penitencia a legsúlyosabb mozgatórugója a Csak egy nap a világ történetének, hiszen az elbeszélő ilyen módon törleszt egy-egy elfelejtett vagy elárult (sic!) ismerősnek, barátnak, esetleg volt szerelemnek. „Ilyenkor, október végén, minden évben a régiekkel álmodom. Azokkal, akik elmentek, lassan már ötven éve. És akik minden évben
felkeresnek egy ilyen őszi hajnalon. Sürgetnek, hogy írjam le a nevüket. Mert igen, voltak
ők is. – Még mindig élsz? – kérdezik. És: miért folytatod? Sietnem kell. Kevés időm maradt.” Olyan ez a harminchárom novella, mint egy-egy emléktábla, amelyre ezek a sürgető
alakok vannak felvésve.
A kötet minden novellájában találunk történetszilánkokat, amelyek alapján összeáll
egy-egy eseménysor. Ám a történet mint olyan csak másodlagos szerepet játszik ebben
a kötetben; adott momentumok azért válnak relevánssá, mert hiszen az elbeszélő belső világát rendítik meg; nem az a fontos: mi történt, hanem hogy ez hogyan befolyásolta a főhős életét. A múlt a jelen perspektívájából értelmeződik (és fordítva): minden átélt pillanatnak aktuális jelentése van. Ilyen értelemben pedig nem is beszélhetünk történetekről,
csupán egy történetről – arról, ami az összes novella eszenciáját adja: az írás (és annak
apropója) maga a történet.
Az elbeszélő, miközben az írás által igyekszik leróni a másokkal és önmagával szembeni adósságait – írja a „penzumot” –, számot vet az elmúlással, ámbár nem azért, mert egy
élet végén áll. Ez a fajta elmúlás minden megélt pillanatában ott lappang, minden másodpercben számolni kell vele. „Elmúlt egy nap. Vagy ötven év.” – az idő múlása nem percekben, napokban vagy években mérendő, egyedül csak emlékekben – és az emlékekhez tartozó fantomokban.
„Csak egy nap a világ”– hirdeti a kötet címe, egy fejezete, egy novellája és az abban felidézett dalsor. Ha párhuzamba állítjuk e gondolatot a kötet zárómondatával – amely így
szól: „Véget ért ez a nap” – nem marad kétség, hogy az elbeszélő szavait az a felismerés
motiválja, miszerint a világ, amely „egy nap” csupán, lassan véget ér.

Gönczöl Andrea

Művészet
N IKOLÉNYI ISTVÁN

Szegedi Szabadtéri Játékok 2008
M USICALLUFIK


Puccini-évfordulóra két minőségi Turandot is ment idehaza, egy a pekingi olimpia előtt,
egy meg utána. Előbbi a szegedi szabadtérin Kesselyák Gergely művészeti vezető rendezésében, Rálik Szilviával és Herczenik Annával, magyarul, utóbbi a pesti Műpában Lukács
Gyöngyivel és Rost Andreával, olaszul (most egyéb tartozékait ne említsük). Fordítva jobban ízlett volna, esetleg a korábbi Csárdáskirálynővel, Rálik Szilviával frissíteni a Marica
grófnő reprízét, előfordult már ilyen. A publikum így is elhűlve konstatálja a költségeket:
Puccini 80 millióba került, hetvenet fizettek tokkal-vonóval István, a királyért, a Szentivánéji százmilliójának felét perkálták le az Operettszínháznak stb. Szűzanyám, ez lenne
az unió?
A probléma ti. nem az a Turandottal, hogy Zeke Edit díszleteinek és Velich Rita jelmezeinek látványa ne keltene illúziót. Mégis mintha Kesselyák híres miskolci Jégszakállúját
(amihez anno dacumál még Gábor Géza is odafagyott a címszerepben) akarná fejleszteni
a jégszívű hercegnővel. Látomását állítólag a 19. századi svájci romantikus Arnold Böcklin
híres képének, a Holtak szigetének sejtelmessége, izzó álomvilága ébresztette benne, amit
szédületmagasról alálibbenő hókirálynős-kékmadaras függönykölteménnyel, dzsunkákkal, testfestéssel, kopaszra nyírt gyerekekkel váltott aprópénzre. Gatyára vetkező minisztereinek medvetánca akár a büszke melegek másnapi pesti felvonulásának szolidaritása.
Mondom, a látvány lenyűgöző, csak nehéz funkcióba állítani. A színpad zsúfoltsága ellene
dolgozik a mozgásoknak. Dettó a tavalyi Nabuccónál. Fiataloknak szánták. Érdekes ideológia, ki merné bántani. Esztéták évtizedek óta mosolyogják, mára „új szegedi gondolat”:
musicalből operetten át jutni a mennyország-operába. Vagyis, ha jól értem, Grizabella
macska Memoryjától a Ringó vállú csengeri violámon át a Trisztánig. Hát, bizony mondom néktek, kedves ifjú barátaim, az út tekervényesebb, hosszabb, főleg fáradságosabb
még a Turandotig is.
A szabadtéri saját kimutatása szerint közönségének alig fél százaléka külföldi, ezért
most kínai tárgyú, olasz nyelven komponált operát hallgatunk magyarul, olvasunk projektoron angolul, ami kommunikációs kényszer a folytatásban is előjön, az angol eredetű
Szentivánéji álomban speciel komikusan visszafordítva. Uniós megoldás annak a fél százaléknak: nemzetköziek vagyunk ugyebár (nota bene, operáról lévén szó, mindjárt a magyar szöveget is kivetíthették volna). Máskülönben elmegy az előadás, mindössze a fesztivál hímporát nélkülözi, évközi parti kőszínházban. A mindenevő Rálik Szilvia bírja szívcsakrával, Cselóczki Tamás Kalafja akár meglepetésszámba menne, ha nem halljuk elébb
elsőrangú színházi Trubadúrját (a mostani évadnyitón Simándy-díjjal jutalmazták). Timur-Gábor Géza szerencsére mindig jó, kőszikla-basszusára egyház épülhetne, a minisz-

102

tiszatáj

terek (Cseh Antal, Nyári Zoltán, Kóbor Tamás) nagy alázattal szolgálják az eszmét, ahogyan kínai pohárnokokhoz illik. Máskülönben Selmeczi György dirigált, egyéb lényeges
nem jut eszembe, hacsak az ütőképes kórus, illetve a differenciálatlan, sokkoló hangosítás
nem. De hát musicalközönségre tesztelték…
Hanem az igazi musicalközönség csak ezután jött. A varázsló Puck, Bodó Viktorék előadásában, szafariba költöztette Zsámbékon Shakespeare annyi megrázkódtatást túlélt
klasszikus vígjátékát, a Szentivánéji álmot (végül az időjárás miatt hodályba menekítette),
itt, a Dóm téren, tökmást egyszerűsített belőle: világmusicallá bűvészkedte. Worldmusical, crossover, új műfaj, új álom. Röpködtek a marketinglufik eme világbemutatóvá dagasztott ősbemutatóhoz, holott persze minden ősbemutató egyszersmind világbemutató,
hiszen először kerül közönség elé, aztán a világ eldönti majd, kell-é neki, vagy sem. (Mert
hát miféle megfontolás fosztotta meg ugyanettől a lufitól a rákövetkező Benyovszkyt,
a Szarka fivérek darabját, a helyi sajtó meg is kínálta vele.) Aztán a petárdák. Csupa fantasztikum, csoda, ájulás, öntömjénezés. (Összehasonlításul: Pécset Domingo és Carreras
népszerűsíti, a veszprémi szabadtéri fesztivál píárja valóságos események felvételeivel reklámoz, épp a szegedi Miklósa Erikával és Ramón Vargasszal – a mienké rendre futurológia, delphoi jósdája, gyorsan „szétpuckad”.)
Amúgy Szakcsi Lakatos Béla, mint tudjuk, kivételes figurája zenei életünknek. Pege
Aladárhoz fogható. Harmadik darabja ment, két évtizede Csemer Géza szövegére Báthory
Erzsébet csejtei várúrnő állítólagos rémtetteiről A bestia – Sík Ferenc rendezésében, Varga
Mátyás díszleteivel, Imre Zoltán koreográfiájával, Kaszás Attilával, Vikidállal, Nagy Anikóval vezette föl a Rockszínház – szintén ősbemutató, két nyarat is megért. Előzően pedig
Vámos Lászlóék Operettszínházának fölújításában, ugyancsak a szegedi Csemer textusára,
a Piros karaván cigánymusical. A Szentivánéjire Kerényi Miklós Gábor kérte föl. Mint mesélték, improvizációit Müller Péter Sziámi digitális „kütyüvel” rögzítette, hármasban táncolták, dalolták, vitatkozták, vagyis melózták át Keró lakásán az éjszakákat, eleve az ifjú
operettistákra szabva karaktereket, szólamokat, szerepeket. Így jött létre Szakcsi szavaival
„élete legjobb munkája”. A szövegíró Müller Péter Sziámi szintén nem újdondász a téren,
bevallása szerint most majd kiderül, miről szól a darab, mert eleddig ezt senkitől nem tudta meg. Mint igazgató-rendező, természetesen Keró sem akart kimaradni az osztozkodásból, szerzői jogokból a librettót vállalta, musicaleknél manapság így trendi. Ejtsünk még
szót a hangszerelő Pejtsik Péterről és a műfaj karmesteruniverzumáról, Makláry Lászlóról; Velich Rita jelmezeivel, Duda Éva táncaival derekasan részeltek az eredményből.
Mely persze nem kevés. Tehetséges emberek tehetséges munkájának sorsa is idővel
dől persze el. Hogy miről szólna, istenigazában most sem világosabb, mint a darab fél évezrede során, már akinek. Szakcsi csodálkozott, vajh miért nem ismerték föl benne maguk
a britek egy musical lehetőségét – azért akad, ki érteni véli. Olyan csodabogár ez a világmusical, mint az eszperantó. Körzővel-vonalzóval tökéletes, csak éppen senki nem beszéli,
világnyelv az angolból lett. „Mindenki szeret valakit” – skandálja a kórus rögvest nyitóban, s máris itt vagyunk a titkok kapujában. Világosabb dramaturgiai szálat ugyanis nehéz
kibogozni ilyesfajta szerelmi kavarból, legalábbis egy musicalszinopszis szükségszerű leegyszerűsítéséhez. Föltehetően ezért sem mozdultak rá a műfaj angolszász fellegváraiban.
A zene eklektikája csupán igazodik. Oberon (Szabó P. Szilveszter) és Titánia (Janza Kata)
családi csetepatéjától, az apródnak elszöktetett indiai gyerektől indulva Szakcsi keletre tá-

2009. január

103

jékozódik, majd cigány, spanyol, török folklór ízeket, pop, rock, soul, blues, miegymás stílust kavar, lakodalmastól a kortárs zenéig, nem minden invenció híján. Keró is beveti szokásos rekvizitjeit. Forgás alul, forgás fölül, emeltyű, kalitkák kislépcsővel, villanypóznák.
Nyilván nem maradhatnak el a gyorsan divatba jött testfestések, a szokásos füstbombák.
Túri Erzsébet holdimitációjának holdudvarán varázslatos fények pásztáznak, még a paralimpiás világcsúcsfutó dél-afrikai Pistoriusnak műlábai is előjönnek, tv-reklámban látni
ilyen rugóláb-nyuszifocistákat szöcskeugrani. Lüktet a zene, forgatagosak a tömegjelenetek, a munkás-színjátszók aranyosan bumfordiak. Szerencsére sűrűn előjön a próza, így
legalább követhető. Puckot a kis-Kerényi, Miklós Máté adja (testvére az Operaházban táncolja Sereginél), a Rudolf után újra együtt Dolhai Attila (Lysander) és Vágó Bernadett
(Hermia), az ex-szegediekből Németh József operaénekesünk fia, Attila ezúttal Theseus:
cigányvajda fuvarosként Alföldi emlékezetes kőszínházi adaptációjának „kisebbségi” karakterét idézi meg. Csengeri Ottilia Hippolyta, de visszatért a két izgalmas rocker, Bereczki Zoltán és Földes Tamás is. Ideutaztak az Operettszínház bukaresti, prágai és szentpétervári partnerigazgatói, nyilatkozatot írtak alá Keróval európai zenés színházi unióra,
együttműködően a szegedi szabadtérivel. Nem újdonság ez a fajta szándék, korábban is kitaláltak hasonló fesztivál-szövetségfélét, ami után annyi történt, hogy megállapodást kötöttek a Mezzo tévével. Énekversenyt hirdettek és bonyolítottak le a világ öt operaházában
– Rennes, Gdansk, New York, Bréma, Szeged –, nyertesei javarészt kortárs darabokat állítottak színre, együttesen november első felében Szegeden, a Nemzeti Színházban. (Az akciót tehát a szabadtéri jegyzi, a színház rendezi – a két intézményt pár éve szétszerelték,
mégis összetartoznának?)
A Marica grófnő már említett repríze mellett két plazmatévé-játék került még a térre.
A 23. nemzetközi néptáncfesztivál hagyományosan tematikus gálaestjei, úgy is, mint szélesvásznú táncjátékok Benyovszky címmel, illetve rockopera: István, a király az úgynevezett Társulat előadásaiban. Mindkettő párhuzamosan futott képernyőn is, a Dunán meg
a királyi csatornán, mindkettő oda való. Kivált a Benyovszky preparálása lehetett sietős:
előre hirdették a műsorújságban, de csak első előadásán vehették föl (mikor máskor?), rákövetkező este már vetítették is, egyszerre a szabadtéri előadással, mi van, ha azoknak
csapadékos napoknak esik áldozatául a premier. Szerencsére nem esett. A Szarka fivérek
jellegzetes, bajuszpödörítő zenéjét húzta talp alá a kibővített Ghymes, s ropta tengernyi
néptáncos saját hozományból meg Zsuráfszky Zoltán koreográfiájára. A címszerepet Rátóti Zoltán adta prózában, Fitos Dezső mozogta sok-sok reminiszcenciával az ismert filmsorozatból. Más a pálya viszont az Istvánnal. Államalapításunk ünnepére a fesztiválzárónak
prognosztizált Bánk bánunk helyére csalogatták vissza, nem alaptalanul. Sikerszériája javarészt éppen a Dóm térhez topografizálja, egyebek között itt ment rögvest a királydombi
ősbemutató utáni első szabadtéri-színházi változata (1984), a máig egyetlen élőzenekari
formáció (1990), sőt a legfrissebb budapesti Nemzetié is (2000). Ahol persze előképe is
akadt: Koltay Gábor alapvetését Kerényi Imre az értelmezhetőség alternatívájával kontrázta: rockshow után színház. Koltay filmre vett Istvánjára Szörényiék természetesen vonzódtak a kőszínházi környezethez, bent szerették volna megmártani, majd mostanra, a darab fejlődéstörténetének logikus folyamányaképpen a legnagyobb nyilvánosság fórumán,
televízión. Rosta Mária a tulajdonos Zikkurat ügynökség cunamijával egyenesen sorozatlövést préselt ki, nyilvános castingot a tévétől, helyszíni riportok, beszámolók pergőtüzé-

104

tiszatáj

vel, tehetséges és tehetségtelen, hivatásos és amatőr próbálkozókkal, zsűrijében az érintett
szakmák ismert arcaival, a jubileumi előadás rendezőjének kiszemelt Szikora Jánossal.
Így érkeztünk el A Társulat szappanoperához, majd a győztesekből és vesztesekből turmixolt csapat a fővárosi bemutató után nekilátott utaztatni a projektet, akár a vándorszínészek hajdanán, két változatban: ahol elfért a megaprodukció, ott eljátszották, ahol nem,
oda keresztmetszetet pároltak a szereplők egyéb számaival. A készület során, ahogy szorult a hurok, egyre nyilvánvalóbbá váltak Boldizsár Miklós Ezredfordulójának gyermekbetegségei. Eleve librettónak szánta, dramaturgiai hiátusait beültetni nagyjából hasonló kertészbravúrral jár, mint általában az operai szövegkönyveknél. A zenére alapozott Szikora
is, a történetet nagy összefüggésekbe hordta ki, a még élő Géza fejedelem családi tablójába
gyűjtve a famíliát, Saroltot, Istvánt, Koppányt, Gizellát, Rékát. Amíg teljes az összhang,
csak Réka lép ki a sorból, hogy aztán a halotti tor gyászleple kezdje ki, foszlassa tovább
a harmóniát. (A hely szelleme kísérthette Szikorát? Előző években hasonló családi montázzsal élt ugyanezen a színpadon az operai Bánk Gertrudis-portréján.) Már amikor hazai
színpadra kerülhetett 1986-ban a Jézus Krisztus Szupersztár, és hol máshol, a szegedi
Dóm téren, önkéntelenül áthallásokat fürkészett a publikum magyar alapmű paraleljével,
az Istvánnal. Mondjam-é, merő véletlenségből Webber darabját is Szikora állította itt
színpadra, nagy dobása volt a Rockszínházzal, s akkor már ismerhettük a filmváltozat ötletét, ahol ugyancsak Társulat érkezik a júdeai sivatagba, eljátssza a musicalt, majd csöndesen buszra száll, katarzissal távozik. A keretjátékot most emelte be Szikora nagyvonalúan az Istvánhoz. Turkálóban matat a Társulat Kovács Yvette Alida jelmezei után, eljátssza
Csikos Attilának más Szörényi-opusokból ismerős vár-templom-rom építményeiben a forgóra tett rockoperát, visszavetkőznek szépen, és a Himnuszra meghajolnak, befejezik az
előadást. Ennyi. Feke Pál, Éder Enikő, Vadkerti Imre, Herczeg Flóra és a többiek becsületes, tisztességes helytállása mindazonáltal nemigen döntött el semmit. Elhomályosították
volna az ősök, Varga Miklósék, Vikidálék szellemét? S vajh melyikőjükből lesz énekes halott, hányan találják meg számításaikat a profi világban? Jövőre tán többet tudunk ugyanitt.
Nekünk viszont elgondolkodtató, ilyen szép állami támogatással (a szabadtéri költségvetése több mint fele a kőszínházinak!) miért ment el ennyire kommersz felé a Dóm tér
műsorpolitikája? Nem a darabokról van szó, az arányokról. Ismert a jövő évi program,
a néptánc helyén szereplő Béjart Baletthez megint operettet hoznak, 1993 után a Cigányszerelmet vissza. A tendencia tehát mit sem változik. Miközben jóval szerényebb büdzséjéből a szomszédos Gyulának évek óta nemzetközi Shakespeare-fesztiválra futja. Persze eltérőek a léptékek. A mi szabadtérink ölesebb méreteihez mérhető fesztiválok közül azonban már az osztrák határon mered a konkurencia. Hasonló a választék, a fantasztikus látványprodukciók képernyőről is ideüzennek már. Mörbitsch, Bregenz és társai magyarázhatják a magyar napfény városából hiányzó külföldi érdeklődést. Amíg csak nem nyúlunk
utánuk…

TD születésnapjára. December 8-án hetvenéves lett egyik legkedvesebb szerzőnk. 1971-től verseivel, esszéivel, prózai munkáival folyamatosan jelen van a Tiszatájban. 2001-ben Tiszatáj-díjat kapott. A Tiszatáj Könyvekben hat kötetét adtuk ki: Az Oceánban (2002), „Hol élsz te?” (2003), Az Éj Felé (2004), A Honlap
Utáni (2005), A Legjobb Nap (2006), Kalandos Angliák (2008). Reméljük,
2009-ben jön az újabb „csudás könyv”, A Rossz Reménység Foka című verseskötet. „Csak élj! Csak éljünk!”
*
November 11-én Nyugat-emlékülést rendezett az SZTE Modern Magyar Irodalmi
Tanszéke. A százéves Nyugat mellett az ugyancsak száz esztendővel ezelőtt megjelent A Holnapra, a százhuszonöt évvel ezelőtt született Juhász Gyulára és Babits
Mihályra emlékezett Ilia Mihály, Tverdota György, Sipos Lajos, Péter László és Balogh Tamás.
*
November 18-án a Petőfi Irodalmi Múzeum folyóiratokat bemutató sorozatában
volt Tiszatáj-est, melyet Pécsi Györgyi vezetett. Olasz Sándor főszerkesztő mellett az est vendége volt Hász Róbert író, szerkesztő, Lanczkor Gábor költő és
Márton László író. A sorozatszerkesztő Havas Judit.
*
A csongrádi Művelődési Központban november 24-én ismerkedhetett az olvasóközönség a Tiszatáj törekvéseivel. Az esten Olasz Sándor, Hász Róbert és Simai
Mihály vett részt.
*

A Tiszatáj Könyvek legújabb darabja Trogmayer Ottó Köddé
vált tegnapok című kötete, melynek bemutatója november
28-án volt a szegedi Móra Ferenc Múzeumban.
*

A 131. darabjához érkezett Diákmellékletet átmenetileg szüneteltetjük. A sorozatot azonban – változott formában – folytatni
kívánjuk.

Februári számunk tartalmából
KISS ANNA, TANDORI DEZSŐ, ZALÁN TIBOR versei
FERDINANDY GYÖRGY, BITÓ LÁSZLÓ, GÉCZI JÁNOS, KIBÉDI VARGA ÁRON prózája
MONOSTORI IMRE, SZÖRÉNYI LÁSZLÓ tanulmánya

Ára: 500 Ft
Előfizetőknek: 400 Ft

nka

Nemzeti Kulturális Alap

