eresztury
Dezső,
Páskándi
Géza
versei; Gulyás János,
ürucz Gyula novellája; Sütő András
jegyzetei, Beke György riportja;
emlékezés Kodály Zoltánra;
beszélgetés
Gregor
Józseffel

tiszatáj
I R O D A L M I ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS LÁSZLÓ
Főszerkesztő-helyettes: A N N U S JÓZSEF

Kiadja a Csongrád megyei Lapkiadó Vállalat. Felelős kiadó: Kovács László
82-4642 — Szegedi Nyomda. Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház. Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-06162 pénzforgalmi jelzőszámra. Egyes szám ára 12 forint. Előfizetési d í j : negyedévre 36, fél évre, 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor, Olasz Sándor, Tóth Béla

Tartalom
o

XXXVI. ÉVFOLYAM, 12. SZÁM
1982. DECEMBER
KERESZTURY DEZSŐ versei: Estefelé, Derülő pillanatok ..
HORGAS BÉLA versei: Teve Púpja kapitány utasai, Panasz
a pokolfajzatokra, Vén Csirkével a Vakegérben
SÜTŐ ANDRÁS: Jegyzetek
FÁBIÁN LÁSZLÓ: Nyugta (vers)
PETRI CSATHÓ FERENC versei: Isten ködöt szitál, Ikárosz
mosolya, Riport, Szent György eltévelyedése, Etűd objektív kamerára
BEKE GYÖRGY: Egy mai koltói „gróf" (riport)
KURUCZ GYULA: Bérháznovella (elbeszélés)
PÁSKÁNDI GÉZA: Idézhető (vers)
GULYÁS JÁNOS: Repülőterek környéke (elbeszélés)
100 éve született Kodály Zoltán
MÓSER ZOLTÁN: Moderato cantabile
MOLNÁR ANTAL: Kodályról
DEMÉNY JÁNOS: Molnár Antal négy levele Bartók Bélához

3
4
7
11
12
15
21
25
34

52
70
72

HAZAI TÜKÖR
TÓTH BÉLA: Tiszajárás (35.)

76

ÖRÖKSÉG
SZAKÁLY FERENC: Szegedi diaszpórák a 16. századi Magyarországon

81

KRITIKA
MÉREI GYULA: Diószegi István: Nemzet, dinasztia, külpolitika
IMRE LÁSZLÓ: Barta János: Évfordulók
SZIGETI LAJOS SÁNDOR: A hiábavaló eszmélés ideje (Kurucz Gyula: Szeretek, tehát voltam)

92
95
98

1

MŰVÉSZET
Magyar Játékszín
NIKOLÉNYI ISTVÁN: Ambició, az a legfontosabb (Beszélgetés Gregor Józseffel)
102
FÁBIÁN ZOLTÁN: Az első találkozóról — búcsúzóul (Dobozy Imre emlékére)
109
LATOR LÁSZLÓ: A Tiszatáj makói estje elé

ILLUSZTRÁCIÓ
Szalay Ferenc rajzai a 6., 10., 14., 24., 33., 91. és a 111. oldalon
Móser Zoltán fotói az 51., 71., 80. és a 101. oldalon

2

112

KERESZTURY DEZSŐ

Estefelé
Az aranyfényű levegő üveg,
az ág levelét sem mozdítja meg,
mielőtt a piros Nap lebukik,
megáll egy mézsürű pillanatig, —
mintha csak könnyű zsongást hallana
szivem, nincs szövege, nincs dallama;
nem a szelíd csönd jó, csak a lopott,
felelősség-hárító pillanat,
mi boldoggá tesz, mielőtt megint
rám gyulladna a szokott Nesszusz-ing.

Derülő pillanatok
i.

Pár pillanatra kiderül
s szitálva esik újra,
homálylik édes-keserűn,
mint minden fény ha kihányna.
Az életed egy lett velem,
innod véremből adtam,
világtépő történelem
sodrában veled maradtam.
Sürűlő pára szövi be
a Föld szinét sötéten,

mi volt, nem húny ki semmise:
föllángol újra előttem.
2.

Megtestesült a vakremény,
szív, képzelet álom valója,
vagy más világból tünemény,
jelkép, titkos értelmű rózsa ?
Képzelet súgja, sejtelem,
vagy valaki okkal csinálja,
egyszerre mult, jövő, jelen,
bár nem élet-halál határa.
Birodalmat hoz, mit a vágy
sző, fon a valóság fölé ?
Tünékeny mint az ifjúság:
nem enyém s nem vagyok övé.
3.
Én leszek a Tiéd vagy Te az én
birtokom, átjutván a küszöbön,
hol vaksötét után másrendü fény
tüzén magábaszül az új közöny ?
Folytatódás lesz-e mi a határ
másik felén van s nem képzelgés mégsem ?
A hitentúli remény arra vár:
valóság lesz, bár másik ébrenlétben.

HORGAS BÉLA

Teve Púpja kapitány utasai
Teve Púpja kapitány utasa voltam én is
rézkorlát villogott szeptemberi hunyorgásban
százezer gólya örvénylett Délre fekete-fehéren
haladtunk az áhítat városának téglatornyai
visszahátráltak pislogó lepényhalak jöttek
sirályok lemondó szárnycsapása hullt ohó
4

és kérdeztem mindez mit jelent nahát
de Teve Púpja kapitány utasai flegmán
szotyolát köpdöstek a fölsikált fedélzetre
vagy újságpapírból lekváros buktát majszoltak
és így ért véget az utazás megfeneklettünk
kötőtűvel átdöfött szalmakalapot kőpapucsot
nyakba akasztható bőrbukszát és más édességet
osztogattak fejcsóválva a parti nénikék aztán
Teve Púpja kapitány meg szortyogtatta kupaktalan
porcelánpipáját kérdeztem némán miért nem
trillázik rigóhangon mint beszálláskor tette volt
savósárga arcát közénk dugta ott a hold
elszéledtek Teve Púpja összefércelt utasai

Panasz a pokolfajzatokra
Rézgálic volt bizonnyal, ebben ő a ludas.
Avas és hasas minden madarunk — jahajl
Maholnap alig tudunk heten egy csőszt,
vadászt, halászt vagy más rosszat fogadni.
Ezek a dolgok nem érthetők meg egy
kínban összebotló cifra pár faggatásából!
A vakufénybe torpanó arc dimenziótlan dühe
s egyéb szúrópróbák csak menlevelet adnak — ehh l
Cseberből vödörbe költözni, az a megnyugtató.
Lám, a vályúfelügyelők furkós botjai
önszántukból is csattognak s bár — disznóság !
dünnyögi a salabakter alamuszi vigyorral,
közben pengeélt próbál hajszállal körmén,
pökhendi pofa néz vissza tükréből, rág
és pöfékel, veres bajusza hentesre vall.
Sorolhatnám a pokolfajzatokat vég nélkül bizony.
Rézgálic meg dörzsöli tenyerét és nyálzik,
bezárja ránk az éjszaka-ólat, lelakatolja, katt,
kész a lealjasodás műve: hájasodhatunk.
Vagy ássunk lyukat inkább körömmel és: usgyé?

5

Vén Csirkével a Vakegérben
beugrottam a Vakegérbe sistergett a csap
tetőtől talpig átjárt
— dünnyögtem „Csirke, várjál!" —
a sörbe-borba fojthatatlan vad venyigeszag
ültem este a Vakegérben „Csirke, mit csinálsz?"
két szeme könnyben úszott
szidtam a vén bolondot
tapsikolt a pulton Piros alsó és Tök király
látomások a Vakegérben mintha macskamód
„Csirke úr, megnevettetsz!"
lángolt a büdös ketrec
és lehullt az okuláré feldőlt a komód
ki volt velem a Vakegérben? volt-e? „Csirke,
játékunk furcsa röptét
a felemás jelenlét
lealacsonyítja s grimasza mégis válaszol:

szólj!"

mert Csirkével a Vakegérben koholtunk ezt-azt
merész tűzben gyermeteg
s képzelt kettősünk felett
fütyült a szél áradt az éj hullámlott a szesz-szag

SZALAY FERENC RAJZA
6

SÜTŐ ANDRÁS

Jegyzetek
TALÁLKOZNI JÓ
írónak az olvasóival, szerkesztőnek az előfizetőkkel, falun, városon, iskolában, művelődési
házban. így például — lapunk friss példányaival — Régenbe látogattunk el, a Kemény János
irodalmi kör meghívására. Rendszerint húszan-harmincan verődnek össze, irodalmi zsengét
megvitatni; többen, persze, a vendégíró szavait hallgatni a személyes jelenlét varázsának hangulatában. Ezúttal a Művelődési Ház kisterme kicsinek bizonyult. Közel kétszázan jöttek el a
találkozóra; át kellett vonulni a nagyterembe. Ahol is az író műveiből olvasott föl, az előadóművésznő — Illyés Kinga — kortárs költők verseiből szavalt döbbenetes hatással. Figyeltem
meghatottan ezt a mi csodálatos közönségünket, amelynek nincs párja sehol a világon. Be
szomjas a szép szóra; mily nagyon érti már Kányádi Sándor és Magyari Lajos szava járását.
Valahogy olyanformán, hogy önmagára döbben. A sorsával néz farkasszemet. Ilyen hatásra
csak nagy költők képesek.
Pusztakamaráson félszáznyi kolozsvári magyartanárral látogattuk meg Kemény Zsigmond sírját. A magyar irodalom e nagy magányosa több mint száz esztendeje halott: a figyelem mifelénk másfél évtizede fordult feléje. Azóta ez az érdeklődés vetekszik a Tamási Áronéval. Nyaranta alig telik el nap, hogy a falu szélén, a puszta mezőn virágzó sírhantnak ne lennének látogatói. Nyugvóhelyéhez nem vezet még csak mezei út sem, székely kapu sem, eligazító
tábla sem. A látogatónak már-már kalandos körülmények közt kell az óriás emlékét megközelítenie, árkon-bokron átal, kaszálón és kukoricaföldön, el-eltévedezve a szakadékos martok
között. És aztán, ha megtalálta: tennivalója is akad menten. Az elmozdult sírkövet helyre kell
igazítani, a kegyhely gondozásáról újabb terveket szőni. Magát a sírhantot is rendbe szedegetni.
Ott jártunk hát újból magyartanárokkal, akik ugyancsak irodalmi találkozó végett jöttek
el Pusztakamarásra. Mezei virág került a közös nekigyürkőzéssel helyreállított sírkőre; vadvirág a természetére nézve oly vadóc szellemóriásnak. De vajon él-e? Hat-e? Hazai kiadású regényei — a Benkő Samu gondozta, elveszettnek vélt Naplójával együtt — újra hiányzanak a
könyvesboltokból. És hátravan még: az életmű hazai kiadása. Baljóslatok ellenére: ez az életmű még mindig bírja az időt, a részleges eltemetettséget. Föld alatti morajként jelzi némelykor, hogy nem porladt el az időben, az elmúlt százhét esztendőben...
Találkozni jó.
Élőkkel, halott halhatatlanokkal egyaránt.

A HIÁNYZÓK EMLÉKÉRŐL
Szívmelengető kis ünnepségen lehettem jelen Bűzödön, mikor is a helybeliek emlékszobát
nyitottak Móricz Zsigmondnak. Kicsikét, szerényet, mégis elgondolkoztatót: álljunk csak
meg, emberek; irodalmunk nagy klasszikusa e helyt is megfordult; kezében a híres jegyzetfüzetkével, kutató pillantásában a kérdéssel: miként élnek hát ezek a székelyek? A bözödi kezdeményről annak idején a sajtóban is szó esett, az ügy tehát közismert, így én most annak a
sugallatáról szólanék. Hol s miként illenék a bözödiek példáját folytatni.
Példának okáért az Istvánokkal, vagyis: Asztalos Istvánnal, Nagy Istvánnal és Horváth
7

Istvánnal. Tudjuk, kik voltak, és azt is tudomásul vesszük: haláluk után újra megméretnek a
. változó — és minden értéket kíméletlenül megvallató — időben.
Hazai magyar irodalmunk vezéralakjai voltak. Olyanok, akik nem csupán hivatásukat,
de kötelességüket is teljesítették. Erről a Tamási-hitvallásról most csak ennyit: hivatásunk a
Szépség művelése, az Esztétikum kigyőngyöztetése; kötelességünk a közügyi virrasztás a népsors dolgaiban. Akkor is, ha némelyek ezt kizárólag a néptanítókra hárítanák. Akkor is, ha
esztétikus unalmukban nyelvüket fenik a „népszolgálat" fogalmán. Náthás emberek, akik
nem érezték, mi van körülöttük, mindig voltak és ezután is lesznek. No de az Istvánok! Semmi kétség, hogy arculatuk végleges megrajzolásának fő szempontja: az esztétikai — miközben
el nem hanyagolható mindaz, ami munkásságukban „irodalmon kívülinek" minősíthető.
Azt kérdezhetné valaki: miért együtt emlegetjük őket, és mifajta csoportosítási szándék
alapján ? Itt és most csupán csak azért, mert egy irodalomtörténetileg jól meghatározható vonulat képviselői. Másrészt pedig: indokolatlanul nagy a csend köröttük. Horváth még hagyján, a Magyarózdi toronyaljának kései sikere vigasztaló mozzanat a költő utóéletében. De
Nagy István és Asztalos? Miért hagyjuk, hogy fokozatosan lepje be alakjukat a feledés?
Mennyire hiányzik például a Réz Mihályék kóstolójának új kiadása, Asztalos gyögyörű novelláinak gyűjteményes kötete! És be nagyon hiányzik — hogy visszatérjek most a bözödiek példájához — az emlékállítás minden lehetséges formája! Amikor lehetségest mondok: a farkaslaki Tamási-emlékházra, a székelyudvarhelyi Tompa- és Tomcsa-emlékszobára, s megannyi
más román, magyar kegyhelyre gondolok. Illetékesek, ha összedugnák a fejüket! Irodalomtörténészek, ha számba vennék adósságainkat! Muzeológusok, ha föllapoznák az elmúlt évtizedek nekrológjait...
Ne mondhassa senki, hogy hazudnak a nekrológok.
„Emléked örökre megőrizzük." Hát legyen is úgy!

ÁRON CSILLAGA
Feljött szépen az Áron csillaga. Lám, legelső, sokáig elveszettnek hitt drámája, az Ősvigasztalás is forró siker Nagyváradon. Szőcs István joggal tette szóvá egy szinikritikájában,
hogy bárcsak ez a munka is olvasható lenne hazai kiadásban. Mint a Tiszta beszéd, amelyet
Bernáth Ernő gyűjtött egybe, s amelynek sikere nagyobb volt minden eddigi Tamási-kötetnél.
A Tiszta beszéd: hazai magyar publicisztikánk csúcsa, és maradandó iskolája mindazoknak,
akik közügyről óhajtanának szólani. S ha valaki még mindig nem értené: micsoda madár is a
sajátosság méltósága, hát ebből a gyémántos kötetből megtanulhatja. Elméje fölfoghatja: mi
mindenért szállott síkra Tamási Áron, minek a védelmét és tiszteletét követelte. S a publicisztikának, irodalmi riportnak milyen színvonalán! Kacsó Sándor mérhető csak egyedül őhozzá.
Németh László a magyar színpad megújítójaként üdvözölte annak idején Tamásit. Ezt
sok ideig sokan nem hitték el neki. Németh László pedig ritkán tévedett az irodalmi érték megítélésében. Az elmúlt években pedig láthattuk, hallhattuk: micsoda siker volt a sepsiszentgyörgyi Tamási-sorozat.
Az ötvenes évek elején még parázs viták zajlottak Kolozsvárott arról, hogy Tamási
misztikus-idillikus-e, vagy valami más. Baráti eszmecserék voltak ezek, nem a nyilvánosság
előtt zajlottak. Áron akkorban megkrétázott „tévelygő" volt — az idő azonban, fokozatos
tisztulásával, az ő életművének kedvezett. Elgondolom néha: miként rándulna föl hollószemöldöke a mai nagy elégtétel láttán.
Ritka és látványos ez az ő feltámadása. Ne maradjon titok, hogy akik tehettük: szorongó
reménykedéssel törölgettük az ablakát az új kilátás érdekében. Mint minden igazi tehetség:
Áron is kihívta maga ellen a féltehetségek irigykedését, amely „esztétikai formát" ölt némelykor. Akinek keze alól lustán és szürkén vánszorognak elő a szavak, érthető módon lázong Ta-

8

mási tűzijátékai ellen. Az ő tündéri realizmusa, mondatainak szarvasiramlása mindig is
bosszantotta a földhözragadtságot. És a dogmát persze.
Mindez már a múlté.
Farkaslakán sok esztendő óta szakadatlan a tisztességtevők, a szülőházat látogatók hömpölygése. Sírján mindig frissek az emlékezés virágai.
A feléje acsarkodó becsvágy elhullatta már a fogait.
Tamási újra meghódította hatalmas olvasótáborát. Mert életművének világa: a mi világunk. Sorsunk megszólaltatója ott is, ahol föltűntek már a hallgatás tornyai.

A KÖLTŐ EMLÉKE
Míg élünk: az a káprázat játszik velünk, hogy betöltjük a helyet, mely nyüsletésünkhöz
megadatott. Fontosak vagyunk és látszólag pótolhatatlanok. Holtunkban el is mondják ezt a
maradékok. „Aki most elmegy közülünk, egyszeri volt, soha vissza nem térő jelenség. Emlékét örökre megőrizzük." így hangzott ez a költő temetésén is, amely szomorúságosan gyér
volt. Hozzátartozó kevés, a kartársaknak nagy része hiányzott. Olvasói pedig mintha nem is
lettek volna. Ha igaz, miszerint ki-ki annyit ér, ahányan elmennek a temetésére: ez bizony aggasztó végösszegnek bizonyult. Az újságok elbúcsúztatták, a fényképét is közölte némelyik.'
Most aztán várjuk: mikor fogják még egyszer a nevét kinyomtatni?
— így tehát ő is elment — sóhajt anyám az udvaron a cöveklábú asztalnál, majd azután a
bölcs mondást is korrigálja: — Nem, nem igaz, hogy mindenki annyit ér, ahányan elmennek a
temetésére.
A hely is számit.
Ahol meghal az ember.
— Halt csak volna meg itt nálunk — folytatja tűnődéseit. — Ebben a kicsi faluban. Mi
mind ott lettünk volna annak a költőnek a temetésén.
— Annyira szerették volna azt a költőt a kamarásiak?
Anyám elnéz a hegyoldal irányába, ahol az elődök nyugszanak, és azt mondja csöndesen:
— Aki költő, csak jó ember lehet.
Ehhez még hozzáteszem a helyi buzgalmat, amellyel kamarási atyámfiai az elhunytakat
búcsúztatni szokták. Némelykor százkilométerekre is elutaznak végtisztesség végett.
— Hová nézelődik, apám? — kérdem egy alkalommal nyolcvanhárom éves öreg szülémet.
— El kéne menni, te fiam, Izraelbe.
— Oda minek ?
— Temetésre.
— Ki halt ott meg?
— Erzmann úr, aki szomszédunk volt.
— Aztán mikor jött a híre?
— Hat hónapja.
Megállapítjuk, hogy ilyenformán egy kicsit megkéstünk a szándékával. Csodálkozik
apám: a rossz hírnek szárnya van, de ez mégis oly későn érkezett, hogy egyebet most már nem
tehetünk, csak nézünk utána kényszerű belenyugovással. Miként a költőnek is, aki valamikor
a házunkban is megfordult, anyám nem felejtette el a szavait, arca vonásait.
Ezen nem csodálkozom. A rosszat igyekeznek elfelejteni, a jóra hálálkodva gondolnak
mindenkor.
Nem tudom, mi ütött apámba: ma már másodszor meséli el, hogy hatvan évvel ezelőtt
Besztercén a magyar fiúk a kaszárnyában énekelni kezdtek, az őrmester leintette őket, az őrnagy ellenben — hogy épp odatoppant — azt mondotta: hagyjad, énekeljenek kedvükre.
— Sose felejtem el, fiam, hogy az milyen jó ember volt.

9

Akár egy költő.
S mintha ez a mai nap épp a költők napja lenne: ahogy belépek a házba, az üveges tálason az én elhunyt barátom gyászkeretes fényképét pillantom meg.
— Nézzünk oda — mondom. — Hisz épp róla beszélgettünk. Édesanyám az újságból
vágta ki?
Anyám bólint, a kissé megbillent képet megtámogatja egy tiszta pohárral, s azt mondja:
— Mintha sejtettük volna, hogy a társai kevesen mentek el a temetésére.
— Valamelyik versét olvasta bizonyára?
Fejét rázza. Nem, soha semmit sem olvasott tőle. A verseskönyvei nem jutottak el Pusztakamarásra. De, miként már szóba került, egy alkalommal itt járt a költő. Nem mondott verset, nem hirdetett világmegváltó programokat. Nem óhajtott senkit semmivel meghökkenteni.
A világ nagy kérdéseire nem adott válaszokat.
— És mit kérdezett? — próbálok közelebb férkőzni anyám emlékéhez.
— Az úgy volt — csillan föl a szeme —, hogy nagyon figyelmesen rám nézett, és azt kérdezte: hogy van, Berta néni? S láttam rajta: várja is a válaszomat. És akkor én megmondtam
neki: bizony nem jól vagyok. Már hetvennyolc éves vagyok. És meghalt a legkisebbik fiam.
A költő csak kérdezett: hogy van, kedves néném ?
Anyám — minden jel szerint — versként értelmezte.
Talán nem is tévedett... Minden költő annyit ér, amilyenek a kérdései.

SZALAY FERENC RAJZA
10

FÁBIÁN LÁSZLÓ

Nyugta
Kányádi Sándornak

„vannak vidékek"
(nincsenek sehol)
ahol az isten jókedvében
valamit mindig kamatyol
lopja stikában homlokunkról
a ki nem aludt ráncokat
kishitűségben béka-létben
apró vigasszal látogat
mert tudja épp annyit birunk el
mindig amennyi ránk terül
•
hogy könnyítsen hát osztogatja
a terheket ezen belül
ide-oda
eképp egymással összeférünk
néha elhisszük: igazít
de még mi örök indiánok
is áhítjuk az igazit
a vidéket ahol a jóból
ugyanúgy nem árt a sok
miként a megpróbáltatásból
a méltányosabb adagok
igen hisszük mi indiánok
létezik tán ilyen vidék
de nincsenek kolombuszok
akik vajh földerítenék
nyomozgatunk hát mindahányan
hátha meglelhetjük magunk
s talán ebben a nyomozásban
véletlenül a kavargásban
olykor egymásra akadunk

11

PETRI CSATHÓ FERENC

Isten ködöt szitál
1. Miképp gyermekkorában,
egy asszony fürdeti.
Áll a férfi a nagylavórban,
mosószappannal dörgöli a hátát,
törli a hátát durva vászonnal az asszony.
2. Ezerhétszázhuszonöt nap után
látá a háborús sebekkel ékes férfi;
látá szobája ablakából:
isten ködöt szitál,
s látá: miképp veréb a vaskorláton
didereg a világ.
3. A rádióból
a bekapcsolva hagyott rádióból
szivárgó optimista induló
hars ütemére
egy emberpár szeretkezik;
meglesni sem érdemes őket
oly megtöretettek,
oly némák, mint a katonatemetők,
miközben megfogan
a háború utáni nemzedék.

Ikárosz mosolya
Nem tudom már a házad édes melegét,
az édenről locsogó nőket
elfeledtem; napközelben
hókusz-pókusszá válik
minden, amit a vének mondanak;
kőtábla, kardvas mind elolvad.
A gyors agóniában bízom, Dédalosz;
zuhanok már, mosolygok.
Még látom: állsz a szirtfokon
és dobálod alá a törhetetlen
papírrepülőket, bukdácsolnak
a langyos koraesti szélben.
12

Riport
A barna nő azt mondja: ismeri;
kereskedő volt, kiskereskedő.
Egy vashordó mellett fekszik a járdán.
Az arca nem karakteres,
az ilyen arcokat
nem könnyű megjegyezni.
A szája nyitva van picit —
mintha utolszor istennel szólna,
mintha maga a panaszfal volna
a vashordó mögött a fal.
Sűrűsödik a csönd és hallani:
az órája ketyeg, ketyeg még akkor is,
mikor a papírt ráterítik.
Közönséges barna csomagolópapír.
Ilyet is árult — mondja a barna nő —,
és persze kéket is.
A szállítókra várunk.

Szent György eltévelyedése
Nincs már, ha volt is útirányod;
vérted, láncinged rongyolódik,
holtfáradt lovad csupa tajték;
bolyongsz, felkaptatsz kaptatókon,
völgyeken vágtatsz, mindhiába —
nem áll ki véled viadalra,
bújócskázik véled a sárkány:
küld néked marhát, fényes ordót,
bús hölgyednek szép cicomákat;
sajnállak, György, harc nélkül szerzett
rendjeleid a vitrinekben
bársonypárnákon bár alusznak.

Etűd objektív kamerára
Szemközt a szúrós reflektorfény,
s az égi hang a megafonból,
és hallotta a kutyák csaholását.
13

Megállt,
fölemelte fejét az ember.
„Milyen furcsa a napsütés ma."
Kiköpött és vigyorgott,
és bohócarca volt már, lisztfehér,
és szakálla nőtt, kender.

SZALAY FERENC RAJZA

BEKE GYÖRGY

Egy mai koltói „gróf"
„— ö n az első eleven gróf, akivel beszélek.
— Hát döglöttel beszéltél-e?
— Az magam is voltam, komédiás koromban.
— Na, cimborám, velem ugyan nem sokat nyertél, mert magam is csak olyan vad gróf
vagyok."
Csak egy huszonnégy esztendős költő és huszonhat éves „vad gróf" — vidám legény
mind a kettő — köthet olyan alkut, mint egy évvel később, 1847-ben Petőfi és Teleki. Adja át
a gróf koltói kastélyát neki, mézeshetei idejére. Petőfi kívánságában telhetetlen: erre az időre
költözzön ki a kastélyból maga a gróf is... A fiatal párt csak a szakács és a szakácsnő várta az
„örökké kedves emlékű" Koltón, ahol „oly édes heteket tölténk, amilyen boldogságot halandó álmodni és elbírni csak képes".
Negyedszázaddal ezelőtt jártam itt először, 1956 késő őszén. A vén somfát kerestem meg
először. Alatta a kőasztalt. A legendát.
— Még nyilnak a völgyben a kerti virágok — skandáltam félhangosan. Fiatal tanár állt
mellettem, biztatott, hogy mondjam csak tovább. — Még zöldell a nyárfa az ablak előtt.
— Ott, pontosan a fiatalok ablaka előtt állt egy öreg nyárfa. Az idősebb kohóiak még
pontosan emlékeznek rá — magyarázta készségesen.
Most már kéretlenül mondtam tovább:
De látod amottan a téli virágot ?
Már hó takará el a bérci tetőt.
Fehér koronájú havasok körös-körül... Sok leíró verset olvastam, de soha nem állt így
előttem vers és táj. Ha valahol meg van engedve a fantázia szabadsága, akkor az a természetet
leíró költészet. Ez volt a meggyőződésem addig a percig. S ott, a százados somfa alatt egészen
átforrósított a felismerés, hogy mennyire igazat mondott Petőfi, földrajzi pontosságú igazat
még a természet dicsőségét hirdető verseiben is!
Naivság volt, persze, ilyen következtetésre jutnom abból, hogy a versben leírt táj pontosan hozzámérhető a valósághoz. Ezt a „valósághűséget" magával Petőfivel cáfolhattam volna : annyi szép bordal szerzője — éppen Teleki Sándortól tudhatjuk — nem itta, csak nyalogatta a bort, a pálinkát szájába sem vette. De számomra akkor mégis megnyugtató és felszabadító érzés volt ez a szigorú igazmondás...
A somfán, a kőasztalon kívül egyéb látnivaló nem is nagyon akadt. A szobát kerestem,
amelynek ablaka alatt a nyárfa állott. Hiába kerestem. Oldalát kiütötték, hogy a szomszédos,
tágasabb szobával egyesítve művelődési teremmé alakíthassák át. A szoba helyén színpad állt.
Az egykori berendezések szerteszét. A nászágy az egyik földszinti szobában, erre vetődő idegenek aludtak benne. Az asztalt átvitték az épület másik szárnyába, a kisdiákok bentlakásába.
— A színpad helyére akarjuk berendezni a Petőfi-szobát — mondta akkor a tanár. — A
téesz vezetősége, a falu, mindenki egyetért a tervvel. A bányai múzeum már egy éve kérte a
Művelődésügyi Minisztériumot, hogy kellő anyagot kaphasson a Petőfi-szobához.
„A minisztérium késik — fejeztem be negyedszázaddal ezelőtti riportomat. — A Petőfiszoba felállítása késik.
Miért?
Koltón senki sem tudott választ adni erre."
Öreg koltói földműves, Sebők Mihály bácsi köszönt most a kastély előtt. Mindenes a kas-

15

tély környékén és bent, a múzeumnak berendezett szobákban. Mintha örököse lenne a Teleki
családnak, az ereklyéknek, melyeket, ő, a hajdani urasági kocsis szerzett meg, néha az óceánon, sőt óceánokon túlról, és hűségesen őriz, vagyis szívesen mutatja meg minden látogatónak. A múlt dolgaiban is olyan otthonos, mintha a Telekiek csakugyan reá hagyományozták
volna minden titkukat.
Lassít Mihály bácsi a frissen restaurált kastély főbejáratánál, amely fölött címer a falban:
egy szökkenő zerge. Odamutat az öreg, a zerge lába félszeg, a feje is sérült.
— Ezt még nem javítottuk ki. Nem olyan egyszerű. Kellene valami rajzoló ember...
Egyszerre felforrnak a szavai, mint zubogó víz a kályhán. Ezért a címerért majdnem tömlöcbe került.
— A grófék idejében ?
— Az már a grófok után volt!
Hazajött a fogságból. Első napja a családé. Második a falué. Felment a kastélyba, ahol
oly sokáig szolgált. Omló falak, megkopasztott völgy. A kastélyban székely menekültek. Sebők Mihály megértéssel hallgatta a székelyeket, akiket a háborús hányattatás testvérekké tett
vele, s még örült is, hogy ők „foglalták el" a megürült kastélyt.
Létra a kastély bejáratánál. Egy idegen a létrán, kezében véső és kalapács. A címert próbálta levésni.
— Aztán mit csinál maga ott fent, ember?
Éles válasz jött le a létra tetejéről:
— Eltűnni innen! Amíg jól van dolga!
— Hová tűnjek, ha én itthon vagyok? Mondja meg inkább, hogy az a címer mit vétett
magának?
Erre az idegen alább ereszkedett vagy két létrafokot. Sebők Mihály feje fölött lóbálta a
kalapácsot:
— Itthon akar-e aludni az éjszaka ?
— Legszívesebben az ágyamban szoktam aludni. Elegem volt a barakkokból.
— Akkor kotródjék innen! Még engem számoltat, aki maguk helyett takarítom el ezt a
szemetet!
— Jó helyen volt az, hallgassa meg.
— Várjon csak! Ki maga? Mondja csak a nevét! Nagyon kíváncsi lennék, ki lett itt a
grófok védelmezője!
Nézzük a sánta címert a bejárat fölött. Még inkább kiütközik az összképből, mióta a falakat újrafestették, a tetőt kijavították, a park megint virágos. Sebők Mihály zöldes szemében
ravaszkás mosoly. Csavarokkal volt odaerősítve a címer, könnyebben lehetett volna levenni,
mint leverni. De ő, Sebők Mihály azért sem árulta el azokat a csavarokat. Kínlódjék a nyomorult, ha őt így megfenyegette. Milyen szakmája lehet, ha még a csavarokat sem találja meg?
Mihály bácsi szíjas arca megfeszül az emlékre, nyírott bajusza remeg, most mutatja korát, a hatvanhét esztendőt.
— Miért is kelt a címer védelmére, Mihály bácsi ?
— Én már tudtam, kit kell becsülnöm Sándor grófban!
— Kocsis korában nem tisztelte?
— Akkor még kocsis voltam! Parancsoltak nekem, én pedig engedelmeskedtem. így
örököltem az életet. Apám is kocsis volt János grófnál, a Sándor gróf fiánál. Tizenkilenc esztendős voltam, mikor apám 1931-ben meghalt. Átvettem a gyeplőt. Az volt a törvény, hogy a
kocsis élete végéig tisztességgel tartsa kezében a gyeplőt. A fogságban aztán elkezdtem figyelni
Petőfire! Olyan életkorban voltam, hogy a háború az én sorsomra ereszkedett... Voltam
munkaszolgálatos a Prut folyó mentén, voltam katona Vas megyében, ott fogtak el, voltam
fogoly messze Keleten. A politrukunk — a nevét nem tudtuk, mi csak így mondtuk, hogy „a
poíitruk" — mindegyre Petőfit emlegette nekünk, a verseiből is felolvasott. Petőfi a nép költője, a forradalom költője, aki haláláig az maradt, tűzön-vízen át... Hallottam ezt eleget, a
16

versekből is sokat megtanultam, négy évig voltam fogságban. Haza gondoltam, feleségemet
hagytam otthon, meg gyermekeket. Ha Petőfit emlegették, Koltó jutott eszembe. Jogom volt
ehhez, élt ő a mi falunkban is. Ki ne tudná ezt Koltón? A belső cselédek még jobban tudhatták, s a kocsis közéjük tartozott. Ha a grófék parancsba adták, hogy fűtsünk be, hozzátették,
a hálóban, a pipázóban vagy a Petőfi-szobában tegyünk-e tüzet. Persze a kastélyba sokan jöttek vendégségbe, a cselédemberek emlékezetében Petőfi egy volt közöttük... a gróf vendége.
A fogságban aztán sokat tűnődtem azon, hogy ha ez a Petőfi ilyen igaz barátja volt a népnek,
és Sándor gróf mégis szívesen látta, akkor Sándor gróf sem lehetett a magamfajta szegények
ellensége. Miként barátkozhattak volna ők ketten szívből, ha egyik ütni akarta, másik pedig
védte a népet? így aztán Petőfi kedvéért kezdtem tisztelni Sándor grófot. Én már úgy érkeztem haza a fogságból, hogy tudtam, mit jelentett Petőfinek ez a kastély és Teleki Sándor. A
faluban is kezdték megtudni... Akkoriban már oldódott a harag...
A harmincas évek közepén a helyi emlékezet szerint 1936-ban, János gróf és a családja,
Teleki Sándor fiai és unokái elköltöztek a faluból. Az intéző, Lampel Sándor, egy román ügyvéddel együtt szétparcellázta a birtokot. Nem koltóiak, hanem távolabbi falvak lakói között.
A koltóiak az utolsó grófra haragudtak meg ezért, akinek pedig énekeltek az ablaka alatt, búcsúzásképpen, az utolsó este... Vagy öt esztendő múlva került vissza a koltói határ a kohóiakhoz. Ezt persze a szomszédos falvak tartják észben, talán máig is.
A sánta címer alatt belépünk a kastélyba. Az egyemeletes épület kívül-belül újrafestve.
Mihály bácsi egy uradalmi intéző pontosságával jegyzi meg, hogy a restaurálás pontosan 193
ezer lejbe került. Ennyit utalt ki az állam 1977-ben. Amennyivel többet költöttek, azt a termelőszövetkezet elnöke, Incze Imre adta hozzá, a falu népe nevében. A munkát a bányai múzeum patronálta. Maga az igazgató jött ki a hírrel: műemlék lett a kastélyból.
— A címer is az? — kérdezte meg Sebők Mihály.
— Hát persze. Minden.
Erre elmondta esetét 1948-ból a bányai ismeretlennel.
— Akkor úgy fújt a szél — nevetett a direktor. — Most másként fúj.
— Ez a jobE$c széljárás — felelte Mihály bácsi. — Csak tartson tovább, mint a másik...
Fent, az emeleten, a folyosón, az előszobában, a Petőfi-szobába — az urasági kocsis emlékezete is tanúság arra, hogy ebben lakott feleségével a költő — korabeli bútorok, ereklyék, a
falakon festmények, reprók, a vitrinekben könyvek, újságok, levelek. Valóságos irodalmi
múzeum, amelynek elrendezésében azonban egyetlen szempont döntött: milyen emléktárgyakhoz juthattak hozzá. A bútorok egy része Teleki-örökség, két kredenc és egy asztal. Az
előszobában kicsiny, kerek asztal, a református lelkész ajándéka, Úrasztala volt, talán ennek
a közelében tartotta keresztvíz alá a Petőfi-házaspár 1847 szeptemberében Sebestyén Kata
koltói kislányt, kinek a keresztapaságát Sándor gróf helyett vállalta a költő.
Nászágy a Petőfi-szobában. Szinte új bútordarab benyomását kelti, ügyes kézzel javították ki. Nem látszik rajta, hogy alkalmi vendégek, majd traktorosok aludtak benne évekig.
Egy ideig fiatal pedagógus házaspár is, nem kegyeletből, hanem szükségből... Petőfi családfája a falon... a félegyházai ház, a gyermekkor színhelye... a kiskőrösi szülőház... fényképek,
okmányok, vázák, könyvek... Petőfi-kötetek magyarul, románul, köztük Eugen Jebeleanu
1973-as reprezentatív Petőfi-kötete, Dorothea Sasu-Zimermann bibliográfiája Petőfi útjáról a
román irodalomban... Szobrok Petőfiről, az egyiket itt, Koltón öntötték ki bronzból, a téesz
melléküzemében; román festő készítette repró egy 48-as csataképről. Az aradi múzeumtól
kapták a „mintát". Palkó Gábor iskolaigazgató a hatvanas évek elején fogott hozzá, hogy
Petőfi-gyűjteményt építsen itt Koltón. Bem és Balcescu, Táncsics és Cezar Bolliac portréit is
Aradról kapták... Minden ajándékot szívesen fogadnak, ha valamilyen köze van Petőfihez,
Teleki Sándorhoz, 1848-hoz...
Palkó Gábor éppen a centenáriumon, 1948-ban került Koltóra, lélekben is ide honosodott, itt halt meg. Megalapozta ezt a mai Petőfi-szobát, fákkal ültette be a kastély környékét.
— Mind többen jöttek hozzánk látogatóban — meséli Mihály bácsi. — Palkó igazgató
2 Tiszatáj

17

restellkedett, hogy alig tud mutatni nekik valamit. Munkához látott. Helyi dolgokról faggatóztak a látogatók. Értem küldött. „Mihály, maga urasági kocsis volt János grófnál. Többet
tud a helyi dolgokról." így lettem az inasa...
Palkó után majd Varga Andrásné Ráll Rózsika fizikatanárnő vállalta a patronálást, a Petőfi és Teleki emlékezetek ébrentartását. Tizenhárom évet élt itt, onnan költözött Kolozsvárra; férje a magyar opera kórusában énekel.
— Megértjük mi Rózsika tanárnőt. Első a család. Most sem hagy magunkra. Minden hónapban eljön Koltóra... Nagy támasz nekem, tanulatlan embernek az, hogy magam mellett
érezhetem...
Vargánéval kolozsvári otthonában beszélgetek — Kohóról, egy tömbház hetedik emeletén. Máréfalván született, Varságon tanított, férje révén került a Lápos völgyébe, mivel Varga
András akkoriban a nagybányai együttesben énekelt. Kohó népe szívesen fogadta az új tanárnőt, a székelyeknek jó hírük volt a faluban. A szegény menekülteken kívül székely volt Palkó
tanár úr is. Rózsika éppen olyan tevékeny, mint az akkor már betegeskedő iskolaigazgató,
még erélyesebb és mozgékonyabb is... A kastély restaurálásáról beszél, fejben tart sok-sok apró részletet is, máskor füzetekben ellenőriz adatokat, majd bekapcsolja a házi magnót. A szalagon özvegy Palkóné emlékezik férjére, a Petőfi-szoba létrehozására, pártolókra és gáncsokra. Vargáné — aki 1967-ben került Kohóra — pontosan fel akarja deríteni a megelőző idők
eseményeit is. Alighanem legjobb ismerője a kohói Petőfi-kultusz egyáltalán nem felhőtlen
történetének; egy esetleges könyv anyagát gyűjtötte össze.
Miután Palkó nyugdíjba ment, helyét Vargáné vette át mint „önkéntes múzeumőr".
Egyetlen kinevezése volt: a falu bizalma és Mihály bácsi ragaszkodása.
— Maga, Rózsika, úgy tudom, fizika szakos — mondom.
— Palkó Gábor meg matematikus volt.
— Ne értsen félre. Azért említettem a szakját, mert ebben a faluban magyartanár is van.
— Mindig is volt. De egy fizika szakos nem szeretheti az irodalmat?
A restaurálás volt első költői vizsgája az irodalom szeretetéből. Vargánénak személyes
elégtétele is. Lakott ő ebben a kastélyban úgy, hogy feje fölött csepegett a tgjö. (A Varga családnak négy esztendeig volt otthona a kastély.) Hogyne örülne, hogy nem kell lyukakat dugdosni a tetőn! Hogy a nászágy új bútornak tetszik, pedig 1973-ban már csak egyetlen eredeti
dísz volt rajta, esett szét az egész! Mihály bácsi volt a restaurálás önkéntes munkavezetője.
Incze téesz-elnök a mecénása. Hiába volt meg végre a pénzkiutalás — úgy került be a megyei
költségvetésbe, mint iskolajavítás, ami persze szintén igaz volt —, hiába a pénz a bankban,
munkáskéz is kellett, vállalkozó, főként pedig építőanyag. Néha a veszekedés segített, máskor
a könyörgés, vagy éppen a siránkozás... És főként az, ha ment a zöldség meg disznóhús, hogy
idejében jöjjön a cement...
Legnagyobb elégtétel Vargáné számára a falu mai hangulata a kastély iránt. Régi közöny
törött meg. Mind tudatosabb büszkeséggel veszik körül a kastélyt, a Petőfi-ereklyéket. Áldoznak is érte, talán ez a legnagyobb változás. Az első időkben még előfordult, hogy a téesz küldönce csak alkudozások árán vállalkozott a látogatók kalauzolására. „Ha pénzt kapok érte,
megyek." Vargáné szívós munkával jutott el odáig, hogy a költő emlékét ne alázzák meg efféle baksisleséssel. Pénzadományt a látogatóktól csak sokszorositott fényképekért fogadnak el,
cserében. Varga Andrásné készíti a képeket, megtanulta a fényképezést, előhívást, másolást.
A képmontázs közepén a kastély, alul a Petőfi-szoba, a nászágy, balra és jobbra a somfa...
Ez ennek a nem hivatalos, de igen látogatott múzeumnak az egyetlen „pénzforrása".
— Sokan jönnek el ide irodalmi zarándoklatra?
— Különösen Kolozsvárról, a Székelyföldről, Szatámról, de jönnek egész Erdélyből. A
diákok tanáraikkal érkeznek, Petőfi-verseket szavalnak a parkban, a somfánál Petőfi-dalokat
énekelnek...
A Petőfi-szoba természetes módon vált emlékező helyévé Teleki Sándornak is, az egész
Teleki családnak. Együtt láthatom itt az emlékeiket. A Petőfi családfa mellett Teleki ezredes,
18

a Garibaldi-sereg egyenruhájában. A nászágy közelében Telekiné, Litez de Tiverval Matild
fényképe... Petőfi-kötet szomszédságában, a vitrinben Teleki Sándor emlékirata: Emlékezzünk régiekről... így illő és igazságos ez, a hajdani barát ereklyéinek, emlékezetének egyenlősége Költőn. Teleki soha nem éreztette: a társadalmi ranglétrán mennyivel állt a maga idejében a szegény, kóbor költő fölött. Sebők Mihályék, a kastély „örökösei" akkor lennének hűtlenek a forradalmár költőhöz, a „két Sándor" barátságához, ha most azt éreztetnék, kihívóan: a jelen társadalmi gondolkodása mennyivel helyezte a szabadság költőjét a földesúr Telekiek fölé ! Egykoron önként vállalt baráti egyenlőségük számunkra is kötelező maradt !
Teleki ezredes képét Garibaldi ingében — a legendás condottiere annyira szerette a „vad
grófot", hogy egy szicíliai ütközet után inget cserélt vele — Sebők Mihály bácsi valóságos
„diplomáciai levelezéssel" szerezte meg a Teleki utódoktól. Mihály bácsi otthonában egész
köteg levél, Dél-Amerikában, Ausztráliában adták fel őket.
— Együtt voltam gyermek a Sándor gróf dédunokáival, a Domahidy fiúkkal. Soha nem
éreztették velem, hogy én csak a kocsisuk fia vagyok. írtam nekik képek, emléktárgyak ügyében. Az ő leveleik hosszabbak. Könnyebben állt kezükben a penna. Meg a honvágy is nyújtja
a soraikat...
Az egyik Domahidy fiút, Andrást, az erdélyi magyar olvasók is jól ismerhetik, Banner
Zoltán ausztráliai útikönyvéből. Egyetemi könyvtáros és jó író, a Teleki Sándor talentumát
örökölte... 1978-ban az elismerés őszinte háláját írta be az emlékkönyvbe a kastély restaurálásáért. Aláírta a bejegyzést a másik dédunoka is, Vladár Pál Caracasból... Lapozgatok az emlékkönyvben. Arab írás, a látogató Ammanból érkezett... Egy másik Stockholmból, a harmadik Jaffából... „A vajsi nyugalmazott tanítók II. Rákóczi Ferenc klubjának tagjai mély megilletődöttséggel hallgatták Sebők Mihály szavait. 1981. április 29." Nevüket jegyezték be egy
kerékpártúra résztvevői. „Petőfi emléke segít minket a szétszórtságban is magyarnak maradni. Sass Magda, Chicagó, 1980. július 1."
Innen, a Petőfi-szoba ablakából a somfára látni éppen. Mikor és ki ültethette? Talán éppen II. Rákóczi Ferenc fejedelem? A helyi hagyományok s még inkább az írottak a kuruc
időkre teszik a somcsemete elültetését
Van még egy somfám, kertem ékessége, a „római
szent birodalmi időkből", melynek árnyéka alatt Petőfi délutáni álmait húzta..." Teleki Sándor ifjú Teleki Mihálynak és testvéreinek 1697-ben kapott „birodalmi gróf" címére utal... A
somfa nem büszkélkedik életkorával, némán figyeli idők változásait... Az ablakból látom,
amint egy fiú meg egy lány sétál a kőoszlopokkal körülvett som felé, a kastély kertjén át,
összebújva. Később a relikviák között találom őket, a fiú nevét meg is kérdezem: Szabó András grafikus, Bányáról. Talán egy szerelem jött el megint ide — az örök szerelem romantikus
zarándokhelyére...
Megyek a somfához én is. Mihály bácsi nem kísér el. Talán dolga van a kastélyban...
Kezdetleges kiskapu. A fa magánkertbe esik, a szomszédos portára. A telek gazdája — Tar
Károly — hetvenesztendős, szikár földművesember. Felesége a kert alsó végében gyomlál, már
lent a lankán. A gazda éppen csak fogadja a köszönésem, nem törődik tovább velem. Dehogynem, minden kapavágás után sandán pillant felém : nem taposok-e ki valamit az ágyúsaiban? Kelletlenül felelget, mikor beszélgetni kezdek. Ezt a parcellát a 45-ös földosztáskor mérték ki neki. Nem is neki, ő akkor hadifogságban volt, hanem csak a nevére: legyen házhelye
meg kertje, mikor hazajön. Koltó agrárproletárjai vigyáztak arra, hogy senki sem rövidüljön
meg a Teleki-birtok szétosztásakor. Különösebb hangsúly nélkül mondja el ezt, hálája a földosztók iránt — ha volt is — elkopott rég; egyébként is ezen a telken már ő épített mindent, a
kaszálót ő törte fel zöldségeskertnek.
— Együtt volt fogoly Sebők Mihállyal?
Erre nem felel, csak morog. Lehet, bosszankodás, hogy a szárazság miatt nehezen törik a
göröngy a kapa alatt.
Mihály bácsi a rögtönzött kiskapun túl, a kastély parkjában vár. Úgy áll ott, hogy a hátát
mutatja Tar Károlynak.
2*

19

— Haragban vannak? — lepődök meg.
— Nem magánügyben!
Esztendőkkel ezelőtt Tar Károly diófa csemetét plántált el a som mellé. Sebők Mihály
megszólította, miért tette ide, ha a diófa megnő, elöli a somot.
— Nem terem ez a som semmit!
— Megszolgálta már az életét, Károly.
— Akkor miért foglalja a helyet az én kertemben?
Sebők Mihály a ravaszság ösvényére tért:
— Mennyi hasznot hajtana neked ez a diófa, ha megnő?
— Ezt most honnan tudhatnám?
— Jól van, majd akkor megmondod.
— Várj, ne siess úgy! — szólt utána a szomszéd. — Miért kérded? Ahogy számítom, ötszáz lejt megér majd a termése.
— Kapsz tőlünk annyit, és kivágod a diófát. Megegyeztünk?
Nem kérdezte Tar Károly, honnan van erre Sebőknek ötszáz leje. Hiszen nagy családú,
nehéz életű ember, öt gyermek volt a házában. Gyorsan belevágott a tenyerébe, nehogy meggondolja a dolgot. Két nap múlva megkapta a pénzt... Ami biztos, biztos: Sebők Mihály maga vágta ki a diócsemetét.
Miből telt ki az ötszáz lej? Amiből az emlékszoba kiadásait fedezik. A sokszorosított
fényképekből, Varga Andrásné „különmunkájából".
Eltelt két év, és Sebők Mihály egy újabb diócsemetét látott meg a somfa mellett. „Hej, te
kapzsi paraszt! — jött dühbe a volt urasági kocsis. Együtt cselédeskedtünk János grófnál, jogom van, hogy így beszéljek hozzád. Ha a tiszttartót csaptad be nagy ravaszságodban, kuncogtam. Most velünk akarsz sunyiskodni, a mi somfánkat akarod kipusztítani? Dehogy akarod? Ötszáz lej kellene neked megint. Vérszemet kaptál, mi? Azért sem kapsz most egy fityinget se!"
Bement Sebők Mihály a megyeszékhelyre, megérdeklődte, pedig jól tudta: Védett fa-e a
som? Hogyne lenne, a négy másik öreg fával együtt! Akkor levelet írt Varga tanárnőnek —
azt sem várta meg, hogy jöjjön megint látogatóba —, elpanaszolta elkeseredetten: miben mesterkedik a szomszéd. Varga tanárnő Kolozsvárról szép szóval a falu tisztességére s a szomszéd
büszkeségére apellálva rábírta Tar Károlyt, hogy vágja ki az „újra kihajtott" diócsemetét —
Tar Károly a tanárnő előtt azzal védekezett, hogy az a csemete csak úgy, magától hajtott ki.
A két hajdani urasági cseléd ettől kezdve nem beszél egymással!
Eltűnődhetek, milyen messzire hajlott el egymástól ugyanazon szolgatörzs két ága. Egyik
úgy viselkedik, mintha ő lenne most Sándor gróf Koltón, időt, munkát, életet „pazarol" egy
örökségre, a falu hírére, a költő jó emlékezetére, a másik ebből az önzetlen istápolásból is a
maga hasznát sunyiskodná ki! E két véglet felé szaladtak szét a sorsok a hajdani jobbágyfaluban?

20

KURUCZ GYULA

Bérháznovella
A szűk udvaron satnya leveleit hozta a nyivászta ecetfa. Az első és második emeleten még
combvastagságú törzséből a harmadikon egy-két száraz ág nyúlt ki, a negyediken bokor nagyságú korona lesett a délután kettőtől négyig beszűrődő napfényre. Sárgászöld levelein megült
a por és a piszok. Az oldalt hulló, szürkéssárga fényben békés, baráti és testvéri volt az udvar.
A rozsdás korlátrácsokon át a bérlők lenézhettek a felszaggatott keramitkockás udvarra:
egyik felén a házmester Fiat 1100-asa állt táglabakon, motor nélkül évek óta, mellette porolók, kukák, homok- és vakolathalmok. A víztócsák fölött palló vezetett a hátsó traktusig. A
felbontott részen már szépen sárgállott a földszinti cigánycsalád zöldségeskertje, végében
rozsdás gyerekkocsi.
Berger bácsi a rácshoz ütögette kiszivott pipáját, a bagó és a hamu spirálban hullott az
udvarra, pár büdös morzsa Kovács néni hímzésére — az fel sem nézett, csak káromkodott
egyet a jobb hátsó sarok felé, tudta: onnan veri vissza legjobban a hangot az udvar. Az első
emeleten egy apró parázsszem ifjú Tót Krisztián arcára esett, a csecsemő visítani kezdett, Tót
Mihályné kirohant, de nem tűnt fel neki az aprócska folt, hiszen a por minden délre szürke réteget vont a kicsi arcára. Megrázta hát a kocsit, morgott: „Mert éppen te hiányoztál még nekem!" és visszament drága, finom bébiholmikat hímezni másféle csecsemőknek.
Nagy kartárs ekkor találta meg a telefirkált, rozsdás levelesládák között Kocsis Péter nevét, és elindult fölfelé a lépcsőn. A fordulókban kikerülte az idővel megkeményedő szeméthalmokat, megszemlélte a málló vakolatot és undorodva markolta a korlát zsíros, ragacsos rúdját. Szédülős volt, mégis inkább vállalta a rosszullétet, minthogy a fejére zuhanjon a hajdan
elegáns bérház egyik félbetört, repedezett gipszfigurája. A második emeleten megállt lihegni,
kitekintett az ólomüvegablak lyukain a körfolyosóra. Oszlopok tartották a gangot, régen állhattak már igy, hiszen a fa felülete sötétszürkén korhadozott. Nagy kartárs a lihegés közé beszúrt egy sóhajt: lám, mégis jobb a pincelakás, megspórolja a napi félelmet az ingó folyosókon. A nagy felhőszakadások elég ritkák, csak ilyenkor döglik be a város csatornarendszere,
önti el őt a víz, de egy-két nap kitelepítést kibír, s a biztosító mindig kifizeti öreg bútorainak
árát.
Berger bácsinak nem azért tűnt fel a jövevény, mert idegen volt, nem azért találta ellenszenvesnek, mert arrébb kellett húznia a hokedlijét, hanem mert a májusi hőségben orkánkabátot viselt. Hirtelen megragadta a kabátját:
— Kit tetszik keresni az elvtársnak!
— Kocsis Pétert, kérem.
— Micsodája neki!
— Esztékáellenőr vagyok.
— Ahá — mondta Berger bácsi — az jó — és a pipáját kezdte tömködni, mert nem tudta
eldönteni: ő jelentsen vagy hagyja kibontakozni az ügyet. De megelőzték. A félvak Apró néni
a negyedikről lekiabált:
— Harmadik emelet huszonöt! Azt keresheti! Elment! Ellógott! Tessék csak jól csengetni ! Elkophat az ujja!
— Vén spicli! — morgott Berger bácsi. — Vén leselkedő! Az a helyzet, ellenőr elvtárs,
hogy a Kocsis elment itthonról. Ellógott, kérem! Csak csöngessen, keresse, én tanú vagyok
rá. Ott az a sarokajtó.
Nagy kartárs kihúzta magát, és a rozsdás huszonötös szám alatt megnyomta a csengőt.
21

Határozottan tette, mert ekkor már tucatnyian nézték. Nyomta a gombot, berregett a repedt fazék hangú csengő odabenn.
— Na, ugye nincs itthon! — vágódott ki a szomszéd ajtón egy részeg férfi felismerhetetlen közszolgálati egyenruhában, nekidőlt a korlátnak, megrendítette az egész folyosót. Nagy
kartárs rémületében az ajtóhoz tapadt, szorította a kilincset.
— Tessék felírni, kérem! Én mondom, hogy a körzeti orvos pézér' ír ki! A beteg embernek csak kalmopirin, a jó gyógyszer az nuku! Ezt én mondom, Micsics Károly! — ingott a
korláton a mélység fölött, hogy Nagy kartárs becsukta a szemét, de az orrát is becsukta volna,
mert szájból nagyon utálta a kisüsti pálinkát.
Hirtelen józan, fáradt hang riasztotta meg hátulról:
— Kérem alázattal meg kell mondanom az ellenőr úrnak, hogy békeidőben ilyen nem
fordulhatott elő — a hófehér hajú, görnyedt bácsi a huszonnégyes lakás ajtajában állt, ruhája
fokozottan is tiszta, arca frissen borotvált, bajusza gondosan nyírott. — Mindazonáltal a
szomszéd bizonyára vásárolni ment, kérem tisztelettel, ne tessék ezért őt megítélni. Igaz, hogy
az én időmben a betegeknek nem volt erejük a vásárlásra, de lehet, hogy a betegségek voltak
másfélék annak idején. Ezt én megmondom az úrnak, kerül, amibe kerül.
— Mi kerül? — hebegett Nagy kartárs.
— Az kérem, hogy úrnak szólítom önt.
— Büntetni! Meg-bün-tet-ni! — hadonászott Berger bácsi. — A mi munkánkon élősködnek! Bejelentem! Remélem, az elvtárs a magaslatán áll! Tanú vagyok r á !
A kis, takaros öreg ijedten visszalépett a küszöbről:
— Tisztelettel, én csak azért szóltam, hogy szíveskedjék mérlegelni az esetet!
— Azt, hogy itthon van-e egy lógós vagy nincsen?! — bátorodott fel az ellenőr.
Az öreg riadtan hátrált, óvatosan becsukta az ajtót, kulcs fordult a zárban és egy vörös
posztófüggöny elzárta a konyhaajtót.
— Táppénzcsaló! — hörögte a részeg a korláton.
— Ne hallgasson erre az ittasra! — suttogta Berger bácsi. — Ellenőr elvtárs, itt táppénzcsalásról van szó! Tessék odahatni, hogy példát statuáljanak!
Nagy kartárs golyóstolla ekkor már szántotta a nyomtatott cédulát: megállapított, ellenőrzött, felszólított. Aztán körbemutogatta a papírt:
— Maguk a tanúim, hogy ellenőriztem és megállapítottam: táppénzcsalás esete forog
fenn. Méltó büntetés lesz, tárgyalás és büntetés!
— Végre! — süvöltött Berger bácsi. — Végre rend lesz ebben az országban!
— Igenis, kérem — mondta a nézőknek Nagy kartárs és olyan erősnek érezte magát,
hogy elengedte a kilincset. — Leleplezzük az élősködőket, a lógósokat, a parazitákat!
— Micsoda? — bukkant ki a lépcsőfordulóból egy behemót, karikás szemű ember, hatalmas sportszatyorral. A szatyor tetején tejeszacskó, kenyér és néhány üveg Kinizsi sörkülönlegesség. — Mi folyik itt ? — lépett Berger bácsit félretolva az ellenőr mellé — Karcsi, mars be
a lakásba, mert leesel! Berger, magát látni sem akarom más ajtaja közelében.
A felszólítottak hátrább húzódtak, a sörtés, gyulladt szemű férfi egyedül magasodott az
ellenőr fölé. Nagy kartárs biztosra vette, hogy a körzeti megbízottal vagy a házmesterrel van
dolga, rendet teremteni jött ide. Mindenképpen megfelelő emberre akadván, fellobogtatta a
papírlapját:
— Esztékáellenőr vagyok és közlöm az elvtárssal, hogy egy káros elemet, egy táppénzcsalót lepleztem le!
— Kit?
Kocsis Péter táppénzcsalót, kérem!
— Én vagyok Kocsis Péter!
Nagy kartársban összehúzódtak az izmok és a belek. Ha ez az ember egyúttal házmester
vagy pláne körzeti megbízott, akkor neki vége. A munkahelyén soha nem adnak káderlapot a
22

címekhez, képesek olyan embert is ellenőriztetni, akit nem lenne szabad. Kirúghatják, mehet
jobban fizetett állásba, többet vonnak a feleségének, nincs szabad idő, nincs többé mellékes.
Ez a szájtáti banda belevitte, beleheccelte a bátorságba! Mi lesz ebből? Bárcsak egy veréssel
megúszná! Tulajdonképpen megörült, amikor egy hatalmas acélmarok megszorította a vállát.
— Ki vagyok én?! — kiáltott rá a behemót, mutatta hatalmas sárga ragadozófogait.
— Maga Kocsis Péter, kérem!
— Berger! Ne pucoljon! — csapott az elsettenkedő öregre a férfi, s az öreg engedelmesen megdermedt. — Ez a nyikhaj azt mondta rólam, hogy táppénzcsaló vagyok! Mit mondott
még?!
— Hogy elszívja a dolgozók vérét, hogy közellenség, meg parazita, meg feljelenti!
— Ezt nem én mondtam, hanem az öreg! Én csak, hogy megállapítom, és hogy nincs itthon!
— Pofa be!
— Én hivatalos közeg vagyok, engem nem lehet bántani! Ez olyan, mintha egy rendőr
elvtársat verne meg!
A hatalmas ember szemében töprengő bizonytalanság villant meg. Nagy kartárs érezte,
hogy közeledik a menekülés.
— Maga azért kap fegyelmit, mert nyilvánosan megrágalmazott! — mondta végül a behemót.
— Maga meg azért, mert lógott a táppénze alatt! — vágott vissza az ellenőr.
— Ki az úristen vegyen ennivalót, míg a családom dolgozik, mi?!
— Azért maradt itthon, hogy bevásároljon?!
A hatalmas ember közelebb hajolt hozzá és megszorította a vállát. Látszott a szemén,
hogy lázas. Beteg, gondolta Nagy kartárs, de nem elég beteg.
— Van igazolása, hogy miért hagyta el a lakást?
Hirtelen mosoly futott szét a nagy, csontos arcon, szimatolt egyet, és Nagy kartársban
összeomlott a világ. Sohsem, sohsem tanulja meg, hogy ne engedje közel magához az embereket. Két házassága, sok kölcsönkért pénze tanította eddig, de hiába. Tudta, mi következik.
Kocsis Péter nyugodt, erős hangon hirdette az immár két tucatnyi bámészkodónak:
— Emberek, ez a rágalmazó ellenőr ittas! Szeszes állapotban végzi a hivatását, munkaidőben részeg! És aki részegen rágalmaz, az hazudik, aki hazudik, az... rágalmaz!
— Nem igaz! — sikította Nagy kartárs. — Bonbonmeggyet ettem! A közönség néhány
tagja élvetegen megnyalta a száját. Hallgattak.
Aztán furcsa dolog történt. Noha nem voltak rokonok, nem ismerték.egymást, csupán
egy országban éltek, egy társadalomban nőttek fel, egyszerre mondták ki ugyanazt:
— Menjünk be a lakásba, ott elrendezzük a dolgot. És majdnem egyszerre mondták a
bámészkodóknak:
— Ne féljenek, győz az igazság!
Körben a folyosókon csalódott, szürke arcok hulltak vissza a hétköznapok begyakorlott
valóságába. Néhányan lakásukba indultak, csupán a társaság fele állt reménykedve, hogy
odabentről majd verekedés, kiabálás hallatszik ki, hogy egyszer mégis történik valami.
A behemót maga előtt nyomta Nagy kartársat a sötét előszobába, s az tudta: még nem
múlt el a veszély, még megzsarolhatják, tanúk nélkül el is verhetik. Fegyelmit is kaphat, ki is
rúghatják. Elmesélhetné ennek a nagydarab embernek, hogy azért hordja nyáron is bolgogult
apja orkánkabátját, mert a pincelakásban örökké fázik, hogy őneki soha sincs melege, nem is
beszélve az emberi melegről. Nem említené meg a hétvégi telkecskéjét, hiszen az hamis néven
vem, amióta az a ribanc felesége otthagyta a két gyerekkel, kisemmizte a lakásból, megalázta
és egyetlen szomorúsággá avatta az ő életét. Ennek a behemót állatnak igazság kell, s ő marha
két tucatnyi szájtáti előtt sértegette. Másfél éve egy táppénzen nyaraló funkci miatt már kapott fegyelmit — fél évig minden lógós kartonjára aláírást hamisított. Itt az újabb lebukás.
23

Még itt, a társadalom legalján sem maradhat meg, nem hagyják, hogy bezsebeljen egy kis sajnálkozást, és magánosan, kőről kőre építgesse házikóját a telkecskéjén.
Gondolataiból felriadt, egyedül állt a konyhában, ahová a behemót tuszkolta. Nagy kartársban ronggyá zsugorodott az önbizalom, attól is megrettent volna, ha valami fontos igazolvánnyal, doronggal vagy csalipénzzel jelent volna meg Kocsis Péter. így jó időbe telt, míg felfogta, hogy egy üveg feketecímkés cseresznyét szorongat, és bánatos a tekintete. A ház gazdája nem szólt, nem kérte, hogy tépje el a cédulát, csupán töltött. Nagy kartárs maga gyűrte
össze a papírt, íratta alá Péterrel a másikat egy fél óra múlva, mikor úgy érezte: harag nélkül
ülnek egymással szemben. Később Péter levette a hatalmas szatyor tetejéről az élelmiszert,
megemeltette vele a szörnyű terhet, azután bekalauzolta a gyerekszobába, ahol egy öreg, felújított esztergapad állt, s ahol hét végéig kétezer perselyt kell neki készre bütykölni egy Duna
melléki téesz megrendelésére, harmincnyolc fokos lázzal. De hát kell a pénz, nagyobb lakásra
kellene, mert nőnek a gyerekek, szoba kéne nekik, nem csak a gépnek, ami eltartja őket.
Az udvart elhagyta a napsugár, odabenn már alkonyodott. A néhány kitartó bámészkodó már azt rebesgette, hogy Kocsis az ablakon dobhatta ki az ellenőrt, értesíteni kéne a rendőrséget. Berger bácsi azonban türelemre intett. És valóban, amikor a negyedik pipa parazsa,
hamuja is elindult Tót Krisztián arca felé, a harmadik emelet 25-ből felhangzott egy mély meg
egy fisztulás hangtól az „Akácos út". Berger bácsi tőle szokatlan némasággal egyenesen bement a lakásába, mert úgy érezte, kitépték a kezéből a zászlót.

SZALAY FERENC RAJZA
24

PÁSKÁNDI GÉZA

Idézhető
(CITABILITAS)
(Gondolati Költészet, 82)

I.

Elmulatom én jelenem,
s megjelenítem a multat.
Megjövendölöm jelenem,
s elmulatom a jövendőt.
II.
Idézhetőt adj én uram !
Ne adj más forgótőkét —
csak az Idézhetőkét.
Adj Idézhetőt, uram.
Idézni vágyunk annyian.
Szót-szöveget, mely mint Törvény-tevő
parancsából az ember, épp úgy idézhető.
Vagy idézhető, mint a vizgyűrű,
hullám, mely közel még sűrű
csigavonalzás, csapdosás,
s bár odább ritkul — mégse más.
Végtelen idézet-sorok,
egymásba áthullámzotok !
Mindenség: csupa rímelés,
egybemosódás, átfedés.
S ha kiegészül minden itt,
ellentét nincsen és ami
ellentét volna — semmi más,
mint: „a társa messze, a párja más."
Magányaim oly hidegek —
s változatokban lüktetek
forrón, előre, távolabb:
a változat — a hódolat!
S a változat a hódítás!
Fáradt anyagom lelököm,
és ott hagyom a küszöbön,
mint ágyam előtt a sarut,

25

s e mezitlábas-változat
előtt sebesebb lesz az út!
Ó Kicsi idézget itt Nagyot,
mig ott a Nagy citátumot
— valami állandóbb igét —
a Parányitól igért.
Kinőttem idézet-ruhám,
simuljon másra most puhán,
kisebbre s koldusabbra tán.
S ha én idézetet okádnék —
egy kóbor eb már erre vár rég.
De lehetek én is szomjú eb,
ki másnál étlen-éhesebb.
Nékik idézett gondolat
maga a világ undora,
s azok meg nézd, hogy tántorognak
fogódzó nélkül gádorokban !
Erdőben fa és macskaméz
egy-egy szomszédos fát idéz —
eltévedsz itt, ám sík mezőn
a tornyot látod — remegő
napban is, célt ő mutat;
vonszol a fény s az áhítat.
S Idézhető homok pereg.
A pergés maga és a szemek —
múlhatatlan idézetek.
Szükség okán, meg némi félszből
Szemelvényünk Mindenségből,
Egy s Egész tömérdek Részből
örökre így idéz.
Bezárt bezártra s nyitott ablak
távol-nyitottra néz.
Egyest citálnak sokaságok,
s ott Sokaságot a Magányos.
Idézi a Keskeny a Szélest,
Veszélytelent a Veszélyes.
Széles a Keskenyt.
Óriás Macskaköröm fent
ragyog — ott,
s itt lent
hunyorog.
Ha csillagszóró már nem vakít:
társ repetálja csillagait.
Ajkam O hangra kerekít:
előd utódot előrevetít.

Előőrsök és — felderítenek,
ó előretolt Idézetek!
Akácfürt megidézi a mézet,
ó Tudás Anyja — Idézet!
Edény eledelnek —
halmaznak formát szabó
zsarnoki vermed
megtartó hatalom.
S máskor fordítva:
görbét idéz e vermen
a krumpli-halom.
Gyertyát fogok — előmbe tartom,
előttem védő, fényes pajzsom,
s mögüle alig látszik arcom.
Vagy ellenfény: te fény mögöttem:
bár haladok, de — homálynak jöttem !
Ó Idézet — árnyékom is vagy !
Csak vak éjjel vagy sudár délben
nincs testemnek idézhetnékje,
de délután és délelőtt —
idéz utód, idéz előd.
A délelőtt a múlt, s delem
idézhetetlen jelenem,
mit jövőm idéz majd — tán sután —:
a halhatatlan délután !
S vagytok ti — Bot-idézetek:
tudat vizén mind fent lebeg.
S Márvány-idézetek, süppeteg
tudat-iszapba dűltetek !
Só-idézetek, kik szépen-lassan
oldódtok a nyájas tudatban.
Tűz-idézet, akit a víz
egyből kiolt — így kitaszít,
s ami csak akkor módosít,
ha teméntelenebb, mint a víz,
párás langyossá fölhevít,
s ha minden folyamon túlragyog —
felszürcsöl minden tudatot.
III.
Ó Idézhető te — Ehető!
Hány elevennek Temető!
Időben tél-túl Tehető!
Mint a Joker — Illeszthető!
Kiköphető, Emészthető!
Titkolódzó, Tárulkozó!
27

Kézmosó és Törülköző!
Ékelhető s Föloldható !
Süllyeszthető, Fönntartható !
Megtorpantó, Áthidaló !
Keverhető — Választható !
Kiszorító s Támaszt-adó!
Csöndesítő, Ordítható!
Szemérmes Szűz, Ordas Lotyó!
Odázható
Idézhető!
Időzített Időzhető!
Bibliák —
Citábiliák!
Hallali, Zászló, csukván nyitás,
múltat jelenre uszítás,
verbunk, Űző Ráolvasás,
Léthé, szerecsen-mosdatás,
ó örök Visszautalás!
Jelenből múltra uszulás,
bebalzsamozott Kihívás,
elixír s mondat-múmiák,
főkből fejünkre olvasás,
a vak jövőbe csápolás!
Tüntető jelszó-áradás,
bűnös hajunkra — hamuzás,
védőszínünk: hivatkozás,
célozgató árulkodás,
hizelkedés, megzsarolás
diktátori odaadás,
ó szégyenfára aggatás,
kivégző golyó, hallgatás.
IV.
Nem, nem tévedsz,
ha elmúlt jelenre révedsz
ős-igékben.
Ám csak hasonló orrot, fület látsz
tükör-cserépben.
A régi arc vagy arcod többi része
láthatatlan.
És aki összetépett,
sáros fényképet
lel utcán csodálkozik, hogy netán homlokára
rátalál.
Pedig a többi, az orca többi része,

és egésze
más.
Mint messze ismétlő fegyverekből
ott-és-akkor-lövések —
itt és most vágnak mellbe
az oly hasonló részek.
Ismétlem, mert hasonlít,
vagy hasonló lenni vágyok,
idézem, mert nem-idézni —
az lenne pusztulásom.
Idézem, mert rettent,
s ha e szörnyet kimondom —
hiún magára ösmer,
s már szelíden dorombol.
Idézem, mert sajátja
ráijeszt: fölismertem !
Hát nemcsak nem-felismerni,
ám fölismerni is mertem !
Ó mennyi játék, küzdés,
mennyi idézgetősdi!
Mily ingatag a tőzsde,
amelyen új s az ósdi
eldönti, mi a módi.
Mennyi idézetesdi —
reménykedem, ha értem,
de jobbára én is, én is
— idézve őket — féltem.
Mert vádaskodó megfelelések
századában — koponyámon kelések!
Idézetek — stigmák, jelek.
Beírt s kihúzott
priuszok.
Idézetek —
feleltek-e értem
vagy én felelek ?
Elrendelés — eleve ? Bármely hitemben
idézetet választhatok-e
vagy ő választ engem ?
S mi lesz alattam ő: fix pont,
ész függőágya —
vagy máglya ?
Ki látta már: az idézetek hogy égnek?
Mohón ítél a láng,
de a hamu kegyelmének
hála:

szürke türelmét ráteríti
egy-egy irásra.
S ha ég a világ is —
idézet-öklöt, ki jobbot, ki balt
föld lángja fölé csikorogva tart.
Inkább

száz idézetet, mint egyetlen zűrzavart!
De ha belőlük bőség terrorja van —
minden s mindenki oly gyámoltalan.
Ó Idézetek!
Emeltetek
vagy meghurcoltatok.
A lépteimben tétováztatok.
Idézetek! A fiatok vagyok.
Elkísérvén integettetek
állomásokon, mint a kedvesek.
S máskor úgy vezetett némelyik elől,
oldalt (vagy hátul taszigált),
mint bilincsekhez a cellaőr.
S mint pap — lóbált egy füstölőt,
hogy dogma-illat, tömjén, mirrha
előtt fusson az ördög-irha!
S voltatok zsák a mákszemeknek:
szorongnak benne, eltévednek.
Ariadné kezében fonál —
s Katakomba a mécseseknek.
Bűvös palack és csodalámpa,
elásott s újra megkerült kincs.
Kimondhatatlan rejtezésünk.
S velőket rázó harc-kiáltás.
S midőn a Dogma-Cethal torkán szép
lecsúszott: emésztődött az értelem.
Most mit tegyek ? E vizekkel teli
tenger — imám' morajjal elnyeli.
Ha a cethal hasát kivágom —
meddig úszhatok óceánon ?
Hát megértettem újra s újra:
ellenségemre vagyok szorulva.
Csak ő vihet partra könnyeden
e határtalan tengeren.
Példád a kullancs és tetű —
mondtam magamnak.
Utasok s ki őket viszi —
abba ragadnak.
És nem ölik meg a pilótát,
Csak egy kicsit —
viszkettetik.

Hát nem robbantom a vonatot,
mellyel célomhoz rohanok,
így a Dogma-Cet hasát — csikartam,
hogy ekképp nógassam a partra.
Partközeiben hátát kivágtam,
s beugrottam az óceánba.
Itt már sekélyebb volt a víz,
sőt a hullám is partra visz.
Innen néztem vissza tűnődve —
én akaratlan megmentőmre,
ki most lesüllyedt véresen.
De mitől nedves a szemem ?
Talán a könnyek vagy a víz ?
Nem tudom: sós — ez is, az is.
V.
Ó ki is vetette rám az első citátumot ?
Kéjjel, szadistán — mint követ.
Emlékszem már.
Ő, ki idézni csak egyetlent tudott.
S ki tartott idézet-víz alá?
Hogy „e jelben győzni"...
és,Jeltámadok".
Ki keresztelt — nemzőmet idézve —
apám nevére ?
Címereimbe ki írta ?
S a Halhatatlant ki igérte?
Szánom és megvetem érte.
Néki ment mindig könnyen,
ha nyirkos
szirmot
préselt a könyvben.
Aszalódik a szilva — szaporulgat ősszel az árnyék.
Mázsás könyvek zsugorodnak, de sürün citált még
néhány mondatuk. Belőlük mára
az „élet vize" kiszáradt.
Az Utolsó Béka marad csak...
A mohikán — a Végvári Béka.
A Rezisztens Vartyogó.
Az apadónak —
Béka te utolsó golyó
vagy a tónak.
Ugrásodban lövedék-görbe,
de még maradsz, mig csepp víz
gyűl a gödörben.
A Mindhalálig Béka,
e Halhatatlan Brekegő —
31

szikkadt medreiből
még fölkuruttyol.
Az Idézet. Ami még Idézhető.
E száraz könyv-meder
halál-ugrásra késztető.
S békánk testén vízcsepp: utolsó.
Száll a béka. Az ige száll.
Repülj koporsó.
Öngyilkos lett a könyv, a tó.
Idézet — utolsó golyó.
Ó Béka, keresd csak, hol a tó,
Idézet, kutass könyveket,
hogy újra elmerüljetek —
feledvén régi medreket!
VI.
Ó Sancta Citabilitas!
Te Szent Idézhető!
Te napi ostya, hozd tető
alá a Nagy Alaktalant!
Üvöltés vagy makogás káoszából
száraz saruiddal kilábolj !
Szúrópróba a végtelenből,
kóstoló a Megmaradásból,
nem ígérhetsz te mást,
csak a Jogost: a Folytatást!
Örök Idézhető: törvény s gyöngéd erő.
Örök Idézhető: csend vagy moccanás.
Az Egy. A Más.
A Sarc és Ajándékozás.
Fölösleg és az Áldozás.
Fenyegetés, Cirógatás.
Szent Citábiliák!
Ő Idézhető dús Határtalan,
ó Idézhető szegény világ !
Mert lent, e tetőtől-talpig Telítettben,
s ott Fent az Üresben
trónol egy Gigász Macskaköröm.
Más itt nem lehet isten.
VII.
Elmulatom én jelenem,
s megjelenítem a multat.
Megjövendölöm jelenem,
s elmulatom a jövendőt.

VIII.
Mi más volna a Kárhozat ?
Idézhetetlen Káosza !
Hát adj Idézhetőt,
szellem-királyunk.
Verset, eszmét mi annyian —
Idézhetőt kívánunk.
Ne adj más forgótőkét —
csak az Idézhetőkét.
Legyen közöm minden Határhoz.
Csak te Végtelenünk,
Idézhetetlen —
te légy magányos.

SZALAY FERENC RAJZA
3 Tiszatáj

GULYÁS JÁNOS

Repülőterek környéke
De a mese...
figyelmeztet!
Figyelik is
az értelmesebb
gyerekek,
szeretik az életet...

1.
Élhettünk volna nyugodtan. Tudtam, hogy nem vehetek el tőle jelentősebb dolgokat.
Tudtam, hogy néhány nap múlva meghalok.
Tulajdonképpen jól éreztük magunkat.
De nem tudtam nyugodt lenni soha... És most itt maradtam egyedül.
Legtöbb dolgot feleslegesen tud az ember. Azt is, hogy sokan jönnek vissza a halálból,
olyanok, akikkel érdemes beszélni. Néhány embernek vannak emlékei is, így találkozhatnak a
halottakkal.
Elmondhatják, hogy minden pillanatra érdemes figyelni. Hátha így jól érezheti magát az
ember. A következő pillanatban is.
Ez lenne az élet.
De nem figyel az ember.
Nem kell szégyellni, hogy élhetek. Nem kell mindig szégyellni.
Biztosan örült volna ő is, ha történik vele valami.
És úgy tűnik, minden véletlen, minden csak véletlen.
És előbb meghalt, előbb, mint én.

2.

Megjelent előttem a falon. Világosabb volt a falnál, az is fehér volt, nem régen meszelték.
Anyámmal ültünk ketten csendes esős délutánon a túlfűtött szobában. Mással foglalkozunk, ami már nem érdekes — gondoltam félálmomban. Ijedten éreztem, váratlanul, hogy
nem ismerem magam. Mintha nem én lennék a szobában. Eltűnt már a meleg szoba félhomályában a falon az alig látható világosabb kísértet. Mégis elaludtam.
Fehér, áprilisban erre járó felhők alatt álltam, mielőtt az ablak felé fordulhattam volna
véglegesen. Még félálmomban is álltam. Vagy talán álmomban? Láttam, hogy eláll a szél álmomban, de már nem jelentkezett a nyitott ablakban, ahol úgy láthattam volna, mint magamat a tükörben.
Elég lett volna az élethez.
3.
Arra ébredtem, hogy anyám begyújtott a kályhába. Reggelenként már fázik. Csend volt
újra, lassan áramlott felém a meleg.
Megtudtam, hogy mit veszhettem — gondoltam ingerülten. Mielőtt észrevettem volna,
hogy' megváltozott körülöttem minden! Észrevettem, hogy felébredtem.
Az udvar végén álltam, csodálkozva újra, mint egyszer nagyon régen, gyermekkoromban éjjel.
34

Most még csak délután volt. Eső esett nemrég a sűrű ólomfehér égből, az világította meg '
az udvart.
Miért féltem? Mi történt velem? Megint észrevettem magam? Megszülethettem volna?
4.
Nem ismerem a világot? Nem tudom. Miért kérdezek hát? Nem tud senki semmit. Lehet,
hogy tájékozatlanul is lehet élni?
Lehet. Az is lehet, hogy ez nem is valóság, nem is lehet valóság.
Zavarnak a kérdések.
Jó, hogy fúj a szél, és mind sötétebb lesz a délután. Ez is jó. Fáj a fejem.
Mindent magamnak kell megválaszolni. Magamnak nem nehéz megválaszolni. Csak az
elmúlást éreztem mindig, és mindig szépnek éreztem. Idegennek és egyszerűnek.
Láttam én tengert, a partról, a néha felvillanó halak hátával, és egyszer az üvegtiszta tengerben is úsztam, furcsa hegyekké változó hullámok vittek az ég felé a napsütésben. Álmomban.
Már régen máshol lehetnék, ha nem ébredek fel, ha a befejezéstől való félelmemben nem
ébredek fel.
Végül a félálom öröme és az alvás tehetetlensége miatt már semmi nem volt fontos az ismeretlen délutánban.
5.
Érzem, hogy nemrég még ébren voltam. Nem baj. Semmi sem fontos, csak máshová érjünk.
Elmész?
Csodálkozva nézett rám.
Én nem vettem észre, hogy nevetek.
Az is érthetetlen, amit kívánunk, vagy amitől félünk.
Nincs segítség?
6.

Sokáig vártam ezt a találkozást.
Látom az arcán, még mindig nem hiszi, hogy elmegyek. Tulajdonképpen ezért a találkozásért élt, és közben elmúlt az élete.
Még egy lépés és kezemben a kilincs. Nincs a szobában fény. Ez a legfontosabb. Ami
ilyen csendben, észrevétlenül történhet. Mellettem áll és mind nagyobb a szeme.
Már az utcán vagyok.
Ezt még gyakorolni kell. Szokatlan a világ. Visszaindulok engedelmesen a másik asszony
felé.
Közben elmúlt még egyszer ez a találkozás.
Most mi történt? — kérdezem én is. Megfogom a kezét. Velem jött még egy ideig.
Nincsenek titkok. Csak szerződések vannak, amikről nem szabad beszélni.

3*

35

26.
Az más, hogy mindez csak lehetőség.
8.

Az ember, ha bűnös, ha szent, végül is az érdeklődés kapcsolja a másikhoz. Nem a szenvedése, vagy a sérelme, vagy a félelme.
De természetesen, semmi biztosat nem tudunk. Az érthetetlennel csak itt lehet találkozni.
9.
Még egyszer élünk Erzsivel.
Gondolom, először jobb lett volna. Az, amit elmulasztottunk. Homályos a délután, meleg a kályha mellett. Nyugodt a szoba is. Szeretem a zenét, de már fáradt vagyok.
Majdnem mindig alszom és közben elég gyakran, majdnem mindent megértek.
Csak éjjel ébredek fel. Ilyenkor még szebb az éjszaka, télen szebb, mint májusban vagy
áprilisban a füvek között.
Az emlékek is a másik világba tartoznak már. Megint fáradt vagyok. A jelen van csak.
Mégis észre kellene venni már, gondolom nemsokára meghalok.
10.

Nem vagyok magam. És ezzel talán az örökkévalóságot is pótolom.
Erzsi fiatalabb.
Igaz, ha már nővel élünk, néha úgy érzem, még hiányzik valami.
Kinek?
Mit rejtegetünk még mindig magunkban?
Néha mái ő lép felém.
Néha meg úgy érzem csak, mintha tükörben látnám. A valószínűtlen ugyanaz, mint a valóság.
Amíg éltem, ha jól emlékszem, kicserélhettem volna a jelenlevőket, idővel.
Több lehetőség maradt bennem, mint ami megtörtént velem és ez így marad, amíg „el
nem folyik a húsom".
11.

Aztán Erzsi felébredt és felém dobta a fürdőlepedőt.
Néha elmúlik egy-egy világegyetem egyébként is.
És mindig önmaga él az ember. Nyugtalanná tesz, ha valaki mellém fekszik, annak ellenére, hogy nem sok minden zavar már.
Nem szeretem elképzelni, ha énmellettem volna Ádám, Erzsi, meg Éva. Most kettőnkkel
lenne tele a világ.
Vagy így van?
Néha gyanakszom a legendákra. Ki tudja, miért jutnak eszünkbe még most is.
Néha érzem, hogy megnyugtatóbb lenne, ha csak nők maradnának a világ végén.
Legyen az ő változásuk a jövő.

36

Mindjárt ellenőrzöm is. Végighúzom a hasán a kezem. Megnyugtató.
Nincs senki ? — nézett rám mosolyogva.
Megjöttem.
12.

Nem tartott sokáig a vizsgálat.
Én nem hittem el semmit. Én is figyelem. Párnákkal feltámasztott feje egyszínű volt a
párnákkal, talán az arca volt sápadtabb valamivel. Mintha mondani akarna valamit. Már régen lehetett tudni, már előző nap is, hogy közben meghal, ha...
Mikor?
Nem szeretem ezeket a délutánokat. A fák mozdulatlanok. Hangosabban kopognak az
aszfaltozott út fölé érő ágaikról a vadgesztenyék.
Nem emeltem fel a fejem a lépésekre. Éreztem, hogy a nap már messze van. Inkább csak
megszokásból simítottam végig az arcomon. Nem volt meleg.
Itt maradt mellettem. Máshogy hivják már. Ezt a másik világot még ismertem.
13.
Nem hisznek nekem. Vagy nem figyelnek rám. Talán azért, mert én figyelek.
Beteg vagyok — gondolom.
Nekem sem hisznek. Senkinek sem hisznek.
Miért?
Én szeretem ellenőrizni a részleteket is, néha. Az életet csak az élet elvesztése közben lehet
élni, régen ismert igazság.
Újságszélekről letépett papírdarabokat találok a zsebemben az utcán. Ezerkilencszázhatvannyolc június huszonnégy, hétfő. Ezerkilencszázhatvankilenc január öt. És így tovább...
Mi történhetett? Megint egy feltételezett élet jelzései, feleslegesen. Már régen éreztem,
hogy minden lehetetlen, ha nem hal meg mindjárt az ember.
Megpróbáltam végigmászni az idő hálóján, akár a pók. Riadtabban. Hiányosan is, sebesülten, csak néha szégyelli az ember, hogy erről is beszéljen, mint a többi háborúban sérült.
És alig emlékszem már valamire. Menjünk messzebbre? Hogyan?
Az emlékezés és a gondolkodás csak körben forgatja az embert. Még mindig ott állok a
templomlépcsőn, mint azon a júliusi kora délutánon, amikor a géppisztolysorozat elért.
Régen...
Anyám az előszoba másik oldalából nyíló szoba mögött fekszik, velem szemközt.
Egyszerre fogunk meghalni ?
14.
Kövér volt minden a fák alatt. A halott arca is. A fákról körülöttünk leesett puhán szétloccsanó hatalmas, túlérett sárga körték is, a mozdulatlan sárga délután is.
Még nem érdekelt semmi. Csak megkerestük, ha történt valami a faluban. Temetés, esküvő, herélés, búcsú. Aztán szétszéledtünk. A gyermekkor sérthetetlen volt.
Csak egy halottat hoztam magammal a faluból. Egy öregasszonyt. De nem őt láttam először, az öregember jött ki elénk a szobából, ahol feküdt, ahová eltévedt boldogságunkban jutottunk.
Sült tököt evett az öregember, az öregasszonynak csak a szagát éreztük. Nem törődött
akkor senki a halottakkal. Előző nap ért véget a háború. Az öregember sem törődött vele.

37

Ezért vagyok nyugtalan mindig, ha keresnek ?
Mi az, ami hiányzik? Az öregember nyugalma?
Azért nem szeretem a szenteket, azokat, akiket ismerek, mert máshogy nyugodtak. Magukat nyugtatták meg.
Ez a találkozás tanított meg arra, ha visszagondolok erre a találkozásra, hogy különbözik
az első szerelem a másodiktól, ha nem érti áz ember a természetes dolgokat is.
Az öregember azért egészen más volt. Megnyugtatóbb.
Most már lassabban múlik az idő. Talán a gondolkozástól egyformán fehér világ részletei
miatt.
15.
Nyár közepe. Macskaléptű szombatok surrannak el mellettem.
16.
Megint hallom a hangját. Erzsi lenne itt?
Nem hal meg soha?
Nem.
Mozdulatlanul fekszem.
Gyere — mondja.
Mozdulatlanul néztem.
Nem — mondom én. Nyugtalan vagyok.
Eltűnik ő is.
Félhomály van még mindig. Sűrűn esik a hó. Ilyenkor azért már lehet tudni, hogy a délután is világosabb lesz.
Várok még valamit. Néha figyelek is, félálomban. Még így is hazugság, amit képzelek.
Az az igazság, hogy csak vele volt jó találkozni. És néha, mint most is, megnyugtat, ha
meleg van, és esik a hó délután is. Ennyi az egész.
17.
Az egyetlen, amit érdemes megfigyelni, amit egyáltalán fontosnak tartok, az a tévedés elkerülése, ha lehetséges. A többi nem tartozik rám.
Természetesen majd meghalok.
Azért, hogy él az ember, még nem történt semmi, többnyire.
A tévedés? Ez egyszerű dolog. Egyszerűen el kell határozni, hogy nem kell semmi olyan,
ami elveszíthető.
A gondolat csapda. Csordákban rohanunk feléje évezredek óta. Ez az ember egyetlen bűne, szégyene, aljassága. A gondolat a család, az ígérgetés, az a tévedés, hogy tudok a tévedésről.
Egyedül vagyok. Sötét van a konyhában. Mint mindig, késő délután.
18.

Csengettem, azután vártam. Megint eszembe jutott valami, amit mindjárt elfelejtettem.
Rossz érzés.

38

Figyelek a csendre.
Te mit csinálsz? — kérdezte Erzsi nemrégen.
Itt leszek.
Megint csengetek, de nem nyitja senki az ajtót.
Nem szeretem a várakozást.
Nincs tragédia. Nem szeretem a változást és a Végleges dolgokat sem. Nem szeretek már
semmit, csak ami kényelmes és már történik. Figyelek még, azután lassan visszafordulok.
Minden pillanatban az egész életem idegesít.
Az lett volna a fontos, hogy legyél — mondom magamban, hogy múljon az idő. Minden
rendelkezésre állt. Mindenhol, mindenkor,'minden mással egyidejűleg.
Most már tudom, hogy mindent elveszítettem.
19.
Csak néha sejtettem, a háború előtt, mennyi minden van a világon. Nagyon későn tudtam meg, talán még most sem tudom pontosan, hogy mennyire igazam volt.
Mégis ezeknek a véletlen felismeréseknek köszönhetem talán, hogy élek.
Figyeltem csak. Mintha nem lennék. Mintha nem lenne természetes semmi. Mintha nem
kellene semmi, mintha nem kérnének semmit.
Úgy tűnik, hogy csak az egyik szememet lőtte ki az idő, mindazzal, ami elmúlt.
Ki tudja, merre jártam...
Hiába biztattam magam egyébként. Valamilyen találkozáskor már aknára léptem.
Csendben, ahol azt gondolná az ember, hogy végképpen nincs semmi.

20.

Szép minden. Szépek hajnalban a széltől felhővé vált juharfák. Nemsokára most felfedezett régebbi bolygók elégett városainak gyertyatartói már. És szépek a többiek, az élethez még
készülődő fák. Szépek az egyhelyben remegő darázs nyarak. Délután a reggel nyitva maradt
rádióból hallatszó kórusok éneke. És megint, az ablak alatt döglött róka testeként, az ősz.
A fal felé fordulok mindennap ebéd után. Vizesen lihegek. Fáj a szívem.
Ez megint ? Mi lenne ?
Ez is betegség, nyugtatom magam, újabb betegség, testvére a többinek, mondogatom,
hogy nyugtassam félelmemet. De többnyire csak ezt is figyelem.
Nem megyek be mindennap anyámhoz. Ellenségesen figyel. Gyanakszik rám.
Azt hiszem, tudja hogy előbb szeretnék meghalni.
21.

Reggelenként, ha tudom, hogy van még idő a napfelkeltéhez, megjelenik előttem az egész
életem.
Mintha csak két szobát elválasztó homályos üvegajtót húztak volna szét, egyforma fényben, ugyanabban a szobában látom az elmúltat és az elkövetkezőt.
Tudom, hogy más is van. Nem köt a fájdalom és az öröm, a szerencsétlenség és a közömbösség, ami most van. Nincs olyan, ami csak hozzám ért. Minden velem maradt.
Ezzel elmúlik néha a délelőtt.

39

26.
A házak hosszú sora kőzött ez volt a legmagasabb. Utolsó emeleti ablakaiból már csak a
szomszéd házak tetejét lehetett látni. És hála az égnek és a csendes, szelíd, néha csoportosan,
némán bámuló hófehér felhőknek, nem féltem.
Nyár volt.
Július valamelyik napja volt akkor is. Mindjárt visszaléptem az ajtóból, mikor megláttam
őket az ágyon. A folyosó végén az anyja vigyázott rájuk.
A hosszú előszoba után a nagy, égre néző ablak és az ablak széléig érő ágy következett.
Felnéztem néha az égre és a néha lenn csikorgó villamosokra is. Ezeket figyeltem csodálkozva.
Eléggé későn készülődtek a fürdéshez.
23.
Az anyjával beszéltem, mikor a lány visszaérkezett. Mellénk ült. Vagy az asztal mellé?
Vagy engem is figyelt már előtte; az előszoba ablakából néhá benézett a szobába. Vagy a
vörös hajától ijedt meg és járt ide-oda a lakásban? Vagy csak fiatal és jókedvű volt? Még
most sem tudom. Nem volt egyedül soha, nem történhetett különösebb baj vele, az anyjával
jó barátnők voltak, hasonlítottak egymásra, úgy-ahogy.
24.
Néha eszembe jutnak a homokkal teli udvarok közepén álló házak is, távol az Alföld szélén, a háború után. Többnyire a meztelen lábnyomaira emlékszem a homoktól világos éjszakában és a kedves szuszogásokra. Már akkor otthonos mellére emlékszem még, és az élénk,
csillogó kis szemére. Az anyjára nem emlékszem.
Vékony lány volt, keskeny kis arccal, hosszú, nagy mellel, hetekig figyelt a házuk előtt az
esti félhomályban, merészebben, ha világos volt, majd szelídebben, ha néha az esőtől sötétebb
lett.
Váratlan volt a látogatása.
25.
Az idő.
Milyen frissen csillognak az átlátszó vízben a néha felvillanó halak. Hasonlítanak az időre,
amiben történik valami.
Még csak március van. Még ú j lányok járnak az utcákban, ha délután visszafelé jövök a
határból.
Jobban érzem magam. Kezdem megszokni a másik világot, amiben majd eltűnök.
De többször minden egyformán valószínűtlen már. Akár volt, akár lesz, minden valószínűtlen már. Egyformán csillog a fényben.
Valahol máshol van, amit észreveszek.
Nem furcsább az őrület, mint a születés. Anyámat sem ismerem meg már, ha sokáig figyelem.
önmagam vagyok az utolsó emlékem. Korán megérezhettem a veszteségeimet.
* Lassan homályos lesz minden, és ebből a homályos pillanatokban összeállt tengerből villannak fel néha mégis az emlékek, ha nem figyelek oda.
Valamikor, talán, csendben megtudhatok többet is.
40

26.
Mindent elveszítek? Hol található meg a világ?
Félek. Azt hiszem, tájékozatlan vagyok.
De mit lehetett kiolvasni abból, hogy Éva forgatta a hamutartót, és négy galamb ült az
ablakpárkányon azon a napon, amikor kimentem a frontra?
27.
Vízért indultam egy vödörrel. Csak félrelapátolt hó van körülöttünk és a megfagyott út a
januári késő délután félhomályában, az ablakon túl. A szobában nem történt semmi.
Naptárt adtam a lányának. Véletlenül találkoztunk és éppen január volt, kedveskedni
akartam.
Ezzel el is múlt az az idő, amíg megszerettük egymást.
Két éve láttam utoljára. Az arca öregedett, de a lába még jó volt. Magyarul beszéltünk,
nem mentem tovább a fronttal.
Én még szerettem volna, de azért tudtam, hogy mindez lehetetlen már.
A nők nem bocsátják meg, ha az adott pillanatban nem vitte át az ember őket a túlvilágra, ha éppen lehetett volna.
Két éve a Balaton mellett találkoztunk.
De mindez már öreges motyogásként él bennem a híd karfájánál. Még könyökölni sem
mertem, míg nem vettem észre, hogy a mozgó jégtáblákkal teli Duna lágyabb ismétlése kőzött
a fejem felett néha feltűnik a nap, alig láthatóan. Halványra kopott, szétrugdalt, hatalmas,
valamikor vérvörös gyereklabda lehetett. Megnyugtatott elvesztett jelentősége és a közömbössége. De érdeklődve fordultam feléje, mikor a lányt megéreztem.
Fájdalmas, könnyű, keskeny szőke fejében erős fénnyel égett a szeme. Az ilyen mindenre
képes. Alázatosan, izgatottan indultam utána, de soha többet nem láttam.
Elmúlt egy nap.
28.

Mihez kezdjek? Mindennek örülök.
Azt hiszem, szerencsés vagyok. Megőrültem. Csendesen nevető, együgyű bolond lettem,
együgyű, akiket mindig is szerettem. Mind többször veszem észre az emberek kedves, érdeklődő mosolyát, ha ők is észre vesznek. De időm nagyobb részét sötétben töltöm. így nem zavar
különösebben a maradék eszem. Magamban nyugodt vagyok, végleg.
Mindennek a helyességét be tudom bizonyitani már, azzal, ami velem történt, gondolom
néha.
Megint bizonytalan leszek.
Azt hiszem, az alázatosság a legkényelmesebb, a legméltóságteljesebb emberi részvétel a
világban. A közömbösséget megtartó élénkség, a csodálkozás és az érdeklődés a pusztulás természetességében.
Miért tartanám oda a szemem a tűz fölé még egyszer? A megmaradt kezem használom.
29.
A verebek ma különösen élénkek a szomszéd ház esőcsatornáján. Tavasz közeledne?
Úgy tűnik, vad dühvel verekednek a nőstényekért.
41

Néhány hét, azután majd egymás után esnek ki a fészekből az apróbb, gyámoltalan új
verebek.
Mire jó az egész? Az asztalra könyököltem. Várjunk még.
30.
Még mindig nem értem, hogy a szép nők miért lehetnek buták? Mi lehet az értelme?
A világ valamiféle próbálkozás önmaga megértésére? Mi fog sikerülni?
Már elmúlt egy év megint.
Valamikor leves gőzével volt tele a remegő nyár, barackokkal, sárga szilvákkal voltak tele
a fák.
Most fekete rigók ülnek a fák kifeszített ágainak hálójában. Esik a hó.
Miért?
Szótlanul ülünk a konyhában anyámmal. Elhallgattunk. Nem értettük.
Késik a nyár.
Mi történhet velünk?
Az már csak néha jut eszembe, hogy elég sok embert megöltem, meg az, hogy hadirokkant vagyok.
Mi van még?
31.
Tudom, hogy sokan élünk itt, de arra azért nem gondoltál, hogy ki kellene találni valamit?
Mire gondolsz?
Talán nem elég valaminek az ellenkezőjét keresni, vagy valamit egyszerűbben intézni, figyelni?
Nyugtalan lett. Váltogatja a kezét az asztalon, aztán előveszi a jegyzetfüzetét. Nem figyelt, de elég sokáig velem maradt.
Az udvar végén mindennap nagyobbak megint az orgonabokrok és mindennap sötétebb
lesz a színük.
Egyelőre csak a galambok emlékei fehérek rajtuk, de érzem, hogy nemsokára itt lesz végleg a tavasz is.
Mi lesz vele?
32.
Május van. Szerda. Délután három óra. Hangosabbra csavarom a rádiót.
Szeretik egymást? Ki kit, vagy mit szeret? Lehet, hogy nem is egy másik embert szeret?
András még mindig ír. Megszoktam. Bízom benne. Ismeri a kövek alatti világot is.
Végül a világ is biztató lehet. Minden egy és minden ugyanazért kínlódik.
33.
És szükséged van rá? kérdezi András, délután.
Szeretem — mondtam zavartan.
Talán tisztességesnek tartotta a választ, tovább írt, csak könyve újabb bekezdése előtt
emelte fel a fejét és nézte hosszabb ideig az eperfákat.

42

Lehet, hogy félsz — mondta végül.
Tovább locsoltam a kertet. Később leültem bent a szobában, a túlsó ablak mellé, hogy ne
zavarjon.
Nem volt még végleg sötét a szombat este, olvasni próbáltam, de az ablakon át elért hozzám a kocsma deszkapadlójának a szaga, a lányok forró, fülledt kavargása, majd a tangó ütemére mereven mozgó fiúk és lányok karjainak az emléke, a nyári tarlók felett még késő éjszaka is tojássárga színben égő felhők hősége, valamikor nagyon régen.
Felálltam, később visszaültem a székre az ablak mellé. Jobb így. Eltűnik ez az éjszaka is.
Észrevettem az eperfák felett egy megállt kövér felhőt. Eszembe jutott a lány kerek fehér
arca, teste kedves, félhomályban derengő, végül mindig feltűnő fehérsége, mozdulatlan szeme. Jó volt elaludni mellette a júliusi hűvös éjszakák végén.
Csak lassan mozdulj, úgy, ahogy a vízimadarak kora reggel. Idegen vagy. Nemsokára eltűnsz nyomtalanul.
De figyelj, magasra tartott mozdulatlan fejjel. Hagyni kell, hogy vigyen a víz. De figyelj
az állóvíz értelmetlen, lusta, észrevétlen örvényeire.
Lassan száradni kezdenek körülöttem a reggeli fák, mégis hűvösebb lesz.
Már sötétedik. Megint átaludtam a napot az ablak mellett. Mind magasabb körülöttem a
fű, és a libák is nehezebben ugrálnak, nagyobbak.
Majdnem elmúlt már ez az év is.
34.
A szenvedés az isten mégiscsak. Az ismeretlen. Az egyetlen nyugodt részvétel a létezésben.
35.
Nincs kiismerhetetlen, váratlan sincs — meséltem"ma magamnak és magam sem hittem el
az élénken élő viz végtelennek tűnő csillogása mellett.
Mi lehet még?
A Balaton talán ugyanolyan szép volt. A hideg szél átlátszó, zöld üvegtáblák csörömpölésévé változtatta a tó vizét. Tudtam, hogy látni fogom még, ugyanilyennek. Mégis szomorú
voltam.
A szél széttört idő.
És egyedül voltam, ahogy az várható volt.
Mi lenne, ha egyszer egyszerre jelennének meg mindannyian, akiket szerettem?
Vagy egynek egyszerre elmondanánk mindent, amit gondolunk és néznénk egymást?
Vagy, ha arról beszélnénk legalább, mit gondolunk, ha nem látnánk egymást?
De lehet, hogy sokkal egyszerűbb minden, mint ahogy gondoljuk.
36.
Egyébként is már csak az emlékezésre van időm.
37.
Nem felejtem el azt a húsvét előtti világoskék estét. Azt hittem, végre ma nem lesz már éjszaka. Világos, kicsit szürke, aztán csak homályos volt a fekvő test a még fehér, hideg lilio43

mok között, csak a zöld meleg volt még később a templom körüli fű között, a vékony kőút
mellett a hatalmas fák alatt. Eső készülődött.
A templom mellett elvezető út a gyorsan nőtt hatalmas fák alatt, úgy emlékeztem, előző
nap még nem volt ott. Nem vettem észre, hogy sötétedik.
38.
Miért fontos, hogy szép legyen? A legszebb?
A szürkére fagyott januári téren jött át. Felém jött a padok mellett a férjével, szombat
délután. Nem volt szép.
Visszafordult néhány pillanatra.
Hogy van Albert? — kérdezte magas hangján. Láttam őket néhány pillanatra, néhány
óra múlva is a meleg szobában. Szép lakásuk van.
Moziba méhettek a szürkére fagyott januári téren át. Mondani akart még valamit, de a
templom órájára néztem, lehet, hogy ez zavarta meg.
Most tovább mentek.
Negyvenöt éves vagyok. Lehajtottam a fejem. Mit mondhattam volna még? A vonatom
is indult nemsokára. Gyógyszerért ugrottam csak a városba. Nem akartam késni. Anyám vasárnap a legnyugtalanabb. Sir is néha, ha kimegyek a házból.
Jólesik néha egy fél konyak. Meg a hatalmas ablakok nyugtatnak már csak meg. A
nagyobb templomok, néha. Meg a szeles hóban elmerülő halvány napok, meg a holdak tükörképei a kávéházak ablakában.
39.
Legegyszerűbb befejezés az áldozat. Sokszor elgondolkozom ezen a kávéházak ablaka
mellett.
Van egy férfi és egy nő, de a férfi egy másik nőt szeret. Később a nőt egy másik férfi szereti meg. Aztán nem kell neki, mert a nőt megszereti még egy másik férfi is. A nő a harmadik
férfival marad. Az első férfi az első nővel marad. A második férfi egyedül marad, még szereti
az első nőt.
Minden rendben van. De úgy tűnik, valami nem sikerült, amit megmentettek. Nem sikerült. Valahol történt valami.
Mi van a hátunk mögött?
Ki kell mondani valamit, aztán mindjárt el kell menni. Talán csak ennyi lehetséges.
Lassan mennem kell nekem is. Ma már megint a tizedik konyaknál tartok. Üres a cigarettacsomagom is. Veszek még egyet. A cigarettának még mindig jó íze van.
40.
Egyformák?
Azt nem tudom, hogy valamennyien egyformák-e, de sokan hasonlítanak egymáshoz,
így, ha az egyikkel sikerült jó érzéssel együtt lenni, a másikkal, a hasonlóval is lehet. Nem?
Duzzadt a szájuk, kedves a térdük felett ívelő láb, ha csendben ülnek a reggeli félhomályos kávéházban, lustán, álmosan.
Melyikünkkel akarsz? — kérdezte az egyik.
Zavart vagyok. A részegség utáni napon mindig kedvesebbek a lányok. Végül mind a ket44

tőt szeretném. Nincs akadálya.
Szerintem nem is volna szabad mást csinálniuk. Szabad időben, természetesen. Egész életükön át. Ved ami mégis zavar. Az, hogy zavart vagyok?
így nem történik semmi, nincs semmi remény. Csak az emlékek vannak közben. Mikor
még kopogott a cipője a folyosón, akár a napsütésben közelgő jégeső, az erősödő szegfűszaggal.
Közeledett a nevetése és a többi. Várakozni csak cselekvés közben szabad.
A harmadik nap után nem tudok inni tovább. Elalszom.
41.
Az igazán értelmes cselekvés a merészség, önmagunk részvételével is. Ez igaz.
42.
Mit lehet válaszolni a világnak, ha ott van előtted és kínálja magát?
Szomorú legyek ? Miért ? Én vagyok a másik oldalon is ? Miért olyan reménytelen minden
mégis, néha?
Hozzám ért, aztán hátrább lépett, távolabbról nézett rám. Figyelt egy ideig, majd elment.
Magam is csodálkoztam, hogy még mindig ott vagyok.
Mit csináljak? Nem ismerem magam néha. A most mindig ismeretlen. Csak azt ismered,
ami már volt.
Ismered ?
Majd máshol történik valami? Később?
Elképzelhető.
43.
Lehet, hogy repülni kellett volna. Meghalni. Vagy másképpen is lehet öregen élni?
Ki tudja?
Mindig előttünk találjuk az ismeretlent.
De azt hagyni kellene mindig, talán, hogy a másik legyen, ahogy akarja. Azt kellene
hagyni, hogy legyen.
És pusztuljon bele?
Talán így igen. Ha nagyon akarja.
Talán segíteni is jó.
A főtéren megyek végig. Még nem múlt el egy hét, hogy találkoztam velük. Szótlanul halad el mellettem a két lány. Nem tudom, miért. Nem szólok én sem. Ki tudja, mit kell tenni
ilyenkor? Most fordul vissza az egyik. Nevet. Nem lát engem. Fúj a szél. Nem jó a cigaretta.
Ma csütörtök van. Nem iszom. A város most olyan, mint álmomban, lassan félhomály lesz.
Üresek az utcák. Ezt az időt szeretem.
Mit tehet az, akire nincs szükség? A cselekvés segítség, többnyire. A munka is az természetesen. Ez félreérthetetlenül így van. Másképpen nem lenne félelem az emberben. Lehet,
hogy ennél okosabb nem is lehet az ember, lehet hogy nem is szükséges.
44.
Egy férfi fényképét láttam a kirakatban, képes folyóirat fedelén. Háta mögött város
égett, előtte állt, féloldalt. Nyilvánvaló, hogy minden lehet. Láttam az arcán. Joga van az em45

bernek a pillanatok öröméhez, vagy tovább mehet.
És mit lehet kezdeni a gyerekekkel? Néha látom őket is képes folyóiratok fedelén.
45.
Olyan volt minden, mintha valóban lenne. Hosszú, meztelen karjával átkarolta a nyakam
és megcsókolta a halántékom.
•
Kezem végigcsúszott rajta.
Elfordult mindenki.
Szép pillanat volt.
Mintha megbotlott volna valamiben, aztán nevetni kezdett és ő simította végig a szoknyáját. Nagyon részeg volt már.
Elvesztettem anélkül, hogy előtte nyertem volna valamit. Kiment mindenki a szobából.
Nem maradt már más, a rádiót hallgattam tovább. Spanyol tangót játszottak.
Szilveszter délelőttje volt.
Megint elmúlt egy év?
Nem volt már semmi dolgom, ki kellett volna találnom valamit. Az asztalra tehettem volna
a kezem, vagy kereshettem volna a lehetőséget gondolatban ahhoz, hogy értelmesen éljek.
46.
Tulajdonképpen minden úgy történt, hogy később vettem észre. Mégis elhiszem még
mindig, hogy minden megváltozna, ha mindabból, aminek örültem, egy, egyetlenegy mindig
az enyém maradt volna.
47.
Mint legtöbbször, most sem történt látszólag semmi különös. Egy megállóval tovább
mentem a villamossal, elkéstem a leszállással, gondolkoztam.
Visszafelé jöttem, vannak ilyen útjaim néha. A mellettem elhaladt autóbuszról szállt le.
Hiányzol — mondtam neki.
Szeretlek — mondta nevetve.
Veled találkoztam többször is már — gondoltam még. De ez nem volt fontos.
48.
Mindenen segíteni kell. Minden csak lehetőség, többnyire.
Csak a részletekben volt jó élni továbbra is. A várakozásban, többek között.
49.
Ugyanúgy múlnak el az élet pillanatai, mint a haldoklóé. Ismerjük mi ezt is.
Mégis, mi a különbség? Van, aki önmagában beszél erről? Van, aki saját magát eltakarja
az élet elől? Vagy a halál elől? Nem tudom, nem tudom, hogy mi a halál, azt sem tudom pontosan, hogy mi az élet. Arra gondolok, hogy az idő zavar meg mindent.
. Ugyanúgy néztem lezárt vagonokat, akár ezt a téli reggelt? És elfelejtettem?
46

Meg kell találni a megoldást. Meglehet. E nélkül nem ér semmit az ember. Csak nagyszerű lehet a pusztulásában, amíg emlékeznek rá.
Talán szomorú mindez.
A lány az asztal mellett keresztbe tette a lábát. Figyelt. Közömbösen. A pénzt már megkapta. Tulajdonképpen már eltűnt vele együtt, amikor odaadtam.
András még aludt. Én sem figyeltem arra, ami körülöttem volt. Nem tudta a lány, hogy
mehet-e már. Még figyelt. Megszokásból. Idegesítette a csönd, én álltam fel először.
50.
Elkísértem az ajtóig és vállára tettem a kezem.
Rövid, világoskék,fehér szőrmegalléros kabátjában most figyelt csak, de az ajtónál elfordult, éreztem a figyelését.
És természetesen késő délután ment le az utcára.
Most is késő délután volt.
Pénzért így ritkán szeretnek. Fontos dolgok így ritkán jelentkeznek.
Mikor?
51.
Kinek köszönjek? — néztem körül könnyű testtel, mosolyogva. Magamnak?
Fájt a fejem.
Furcsa, széles lécekből összerakott fehérre meszelt kerítés mellett mentem el.
Az utca túlsó oldalán a lány megállt, körülnézett, végre már másra figyelt, aztán elindult
a templom felé. Nem volt körülötte senki.
Ilyen volt.
52.
Szeretem a kitalált épületeket. A templomot, az iskolát, a börtönt, a minisztériumok épületeit, a múzeumokat. A felesleges épületeket. Az ember ezek nélkül is élhetne. Ezek az épületek nem kellenek az élethez, a halálhoz sem kellenek.
De a felesleges megnyugtat. Eltereli a figyelmet. Ezek mellett most már magammal is tudok vitatkozni.
53.
Egyetlen lehetőség lenne ahhoz,hogy szerepeljünk az élők között. H a . . .
De változnak a feltételezéseim.
Mennyi elmulasztott, egyszerű öröm — nézem megnyugodva. Falevelet tartok a kezemben.
Miért kezdtem el félni mindig a találkozásokkor?
Minden megmaradt — állapítottam meg végül elégedetten.
Az asszony ingerülten kiugrott az ágyból, a jószagú, frissen mázolt szobában, valamelyik
nyár üres délelőttje lehetett, tizenegy óra körül.
Ki volt?
Minden ilyen egyszerű? Úgy emlékszem, semmit sem zavart, ha meghalt valaki. Ezért
volt érthetetlen, hogy ingerült volt. Megsértődött mindenen, ami vele történt.
x

Ki ő? — nevettem a tükör előtt.
Éppen most — nevettem később. Közben elment már.
Eszembe jutott az az erős tűzben égő szombat dél, mikor lefekhettünk volna végre tíz év
után egymás mellé, ahogy mindig akartuk.
Eszembe jutott a másik asszony is Ungvárról. Az előbbivel Győrben találkoztam.
54.
Elhiszem, hogy a szenvedés hasznos is lehet. Nem szabad félbehagyni. Nem fontos, hogy
közben mi történik az emberrel. A többi már nem választás, a szenvedés a fontos. Nem maradt más.
55.
El kell fordulni. Lehet, hogy utána kedves lesz?
Szép.
Mit akar mondani? Beszél, de nem értem.
Hogy került hozzá a teste ?
Megtévesztő. Megfoghatatlan, mert szép. Csak nézi az ember.
Nem lehet megérteni az embereket. Már a keletkezésüket sem.
Miért nem élnek értelmesen, amíg lehet?
56.
Nem értem. Még most sem értem. Nem gondoltam volna, hogy az érintés ilyen ijesztő,
sokáig tartó következményekkel jár.
Végül is elmúlt az életem. Milyen egyszerűen.
Egyébként csak együtt kellett volna élni.
57.
Ma különösen meleg van. Mindenfelé fehérebbek a falak. Éjjel is. Csodálkozik az ember.
Mennyi csillag elfér az udvar felett az égen.
58.
Nem emlékszem magamra mindig. Mire gondoltam ezerkilencszázötvenkettő november
tizennyolcadikán reggel? Megijedek, azután elfelejtem.
Sietni? Kinézek az ablakon. Ez alatt az ég alatt? Értelmetlen.
Könnyű nyugodtnak lenni. Mindent oda kell adni, amink csak van.
59.
Az ég fontos. Gyakrabban kellene figyelni. Én így veszek részt a pusztulásban.
Most kellene abbahagyni. Gúnyosan figyelem magam. Még egy konyakot kérek. Otthon
48

majd, ha már nagyon fáj a gyomrom, román konyakot iszom. Megszerettem, csak nem mindig lehet kapni.
Megkeresem. Házak mellett megyek el. Gyakran üres, élettelen a gyógyszertár éjjel, de
néha sorra felvillannak az ablakai, ha eléri őket az elmenő nap, tél végén, de tél közepén is.
Most már nevetni kellene. Villog az eső az udvar felett is. Március van. Mintha lelassult
volna az idő január óta. Ismétlésekkel találkozom. Ilyenkor nyugodtabban tudok élni, csak az
zavar, hogy fél kezem van. Még mindig zavar, hogy nem hasonlítok a többiekhez.
60.
A halál történik velünk? Mint az élet? Egy ideig?
A bűn talán egészen más. Még csak ezután ismeri fel az ember, talán...
A szombat délutáni hegyoldalakat, lent a hosszan húzódó völgyben a házakat, már fehérre
meszelte az április első felének magabiztos fénye. A lány nevetve várt. Most vettem észre,
hogy havas a reggel. A rádióból hallatszó zene hangosabb lett. Az ablakon át külön fénnyel
jelentkezett a nap. Asztal is volt a szobában. Élünk. Vajon ő is tudja? Néztem a lányt. Valami
állandóbb kellene, mint az élet.

61.

Szép volt a reggel, de a részleteit már nem volt kedvem figyelni. Hiányzott, természetesen, mikor közömbösen elment, de már a következő reggelre gondoltam. Később újra megjelenik?
Megjelent. Lassan közeledik, először csak mosolyog, megáll néha, de mind közelebb kerül hozzám. Ilyenkor már..., majd lefekszünk nemsokára.
62.
Ki érti ezt? Nem vesz észre később, heteken át, csak köszön majd néha, talán. De egy
gyógyszertárban falun sok lány megfordul. Én is elfelejtem. Ki érti ezt?
63.
A részleteket néha szembesíteni kellene? Nemcsak a szerencse segítségével. Több embernek kellene találkozni egyszerre.
A következő keskeny kivilágított havas utcában végigláttam az utcát a villamosból. Nemrég szállt le a villamosról, egyedül volt az utcában. Előző héten találkoztunk.
64.
Az éjszakai város nem figyel rá. Ez csak az én dolgom volt.
65.
Mindig ugyanaz történik? Már nem látom. Elment. Miért ne menne.
4 Tiszatáj

49

26.
Szeretem ennek a háznak az utolsó emeletén levő szobáját. Esős éjszaka épp olyan egyformán, világos foltokkal váltakozó a város homálya alattam, akár az ég augusztusban. Egyforma körülöttem minden már évek óta. Nem zavar. Nincs lehetőségem már, csak arra, hogy
gondolkozzam. Fáradt pillanatokból csöpög össze a sötétebb hajnal, de később világosabb
lesz az ég és ismeretlen marad a város. Megint július van. Esős július. Nincs közöm többé ahhoz, ami elmúlt ?
67.
Egy nap ennek is vége lett. Ez is elmúlt. Űjra kezembe kerülnek a felgyűlt folyóiratok.
Újra elolvasom mindegyiket.
Érzem, hogy ez még csak a távozás kezdete. Igaz, tizenöt éve vagyok már gyógyszerész
ebben a faluban, de nincs kedvem már bejárni á városba. Meg kell szoknom az érthetetlent
végre. Azt, hogy mindenkinek érthetetlen az élete, élete végén többnyire. Érzem, hogy megszokom.
Gyámoltalan gonoszság az ilyen élet elég gyakran. De ez mind hosszabb ideig jó nekem.
68.

Hát mindez elég furcsa volt. Mindez, ami az elmúlt életem. És különösen az, hogy akkor
veszi észre az ember, amikor már csak megállapíthatja. De a végén elég ebből ennyi mégis.
Elég gyorsan, egymásután halt meg az a néhány ember, akik a barátaim voltak.
69.
Temetünk. Mindig csak temetünk. Csak az időben megjelenésünkkel különböztünk.
Vagy fiatalabbak, vagy öregebbek voltunk. Egy pillanattal, gondolom.
Tudom azt, hogy mi hiányzik.
Gyógyszerész voltam egy faluban. És mégis csak kezd kevés lenni az az egy út a falu meg
a város között, amit a pénzemből magamnak megengedhetek.
Meg az rossz érzés, hogy nem tudtam segíteni rajta, de ezen túl is valami hibát követtem
el, hogy nem tudtam egy időben meghalni vele.

50

100 éve született Kodály Zoltán

MÓSER ZOLTÁN

Moderato cantabile
„össze

tudjuk-e fogni a távoli

világokat?"

(Kodály Zoltán)

I. REGGEL
„Hátizsákkal vállamon, bottal a kezemben..."
Kodály Zoltán 1904-ben megkapja zeneszerzői oklevelét a Zeneakadémián — igaz, szeptembertől újra beiratkozik, mint önkéntes ismétlő —, a következő évben pedig befejezi egyetemi tanulmányait a magyar—német szakon. 1905. március 13-án szóbeli vizsgát tesz az egyetem Tanárvizsgáló Bizottsága előtt. Megszerezte tehát a második diplomáját is.
Április végén Balázs Béláéknál (akkor még: Bauer Herbert) tölt egy hetet. Itt, Szeged
környékén gyűjt először népdalokat.* Nyilvánvaló, hogy ezek még csak próbálkozások, bár
lehet, hogy ez az egy hét többet is jelentett!
„A környéken — emlékezik vissza Balázs Hilda — népdalokat akart gyűjteni. (...) Reggelenként Herberttel kimentünk a Tisza mentén levő helyekre, falvakba: Tápé, Deszk (szerb
falu volt), Algyő, Szőreg, Kamarás és még más, Szegedhez közeleső falvakba... Kodály mindig hozott zsákmányt."
Kodály gyűjtésének eredménye Bartók (A magyar népdal) szerint 2 dallam. Egyet idézzünk most fel. (Ezzel a kezdő képet is „illusztráljuk".) Az életpálya ismeretében e legelsők
egyikét mondhatjuk immár halvány, korai csillagnak, reménysugárnak is:
A szegedi kaszárnyára rászállott a gólya,
Vizet hozott a szájában bundások számára.
Mosdjatok, bundások, mosdjatok,
mosdjatok,
Azt csak a jó Isten tudja, mikor szabadultok.
A következő hónapban (június 20-án) a Zeneakadémia vizsgahangversenyén a növendékek előadják Kodály Intermezzóját és egy vonósnégyes tételét. Ebben az időszakban születik
meg az Adagio című műve, amely eredetileg hegedűre és zongorára íródott. (Később több átirata készült.)
ez a legsikeresebb művem — vallotta 1932-ben. — Semmilyen művemet ilyen sokszor
nem játszották, még ... abból az időből származik, amikor a népdalról semmit sem tudtam,
nem többet, mint ami a levegőben volt és felszínre került — úgyhogy ebből következtetést lehet vonni, hogyan írtam volna később; ha pl. nem jutok el falura, vagy nincs népdal, vagy
nem kerülök kontaktusba vele. Bizonyára észrevették, hogy ezen az Adagion semmi sem látszik meg a magyar népzenéből, végre egy darab, amelyben nincs népzene — mondaná némely
barátom, aki ma is ellenzi, hogy falura mentem..."
Ezt a művet egy-két hónappal később bizonyára nem így írta volna meg, mivel közben
megismerkedett a népdallal.
* Balázs Bélának most megjelent Naplója (Magvető Könyvkiadó, 1982) erről sajnos nem tudósít.
Április 27-i dátum alatt csupán ennyi áll: „Itt van Zoltán, és tenger a dolgunk..." Az Évzáró mérlegben
pedig ez olvasható: „Húsvétkor, mikor itt volt Zoltán, és a nyáron, kint Lúdváron belefúrtam magam kicsit a népdalba. (Gyűjtöttünk is néhányat.)"

52

Az akadémiai év befejezésével június 30-án Kodály hazautazik szüleihez, Nagyszombatra. Majd egy hónap múlva, augusztus elején Galántára megy, s onnan tovább. De erről az útról — az első igazi gyűjtőútjáról — csak néhány adatot, néhány állóképet őriz a krónika.
Most ezek alapján próbáljuk megszerkeszteni ennek az augusztusnak a legendáját, ügyelve,
hogy ne lépjünk át az igazból a hamisba, s ne feszítsük túlontúl az álomlátás engedte keretet.
Ezt az utat nagyon fontosnak érezzük, s ezért talán nem túlzás, ha ennek az augusztusnak egy
napját, az elindulás reggelét, Kodály második születésének mondjuk! Talán ezért lehet — és
szabad — a legendáját költeni.
De hol is kezdődjék a történet? Mondjuk az állomásnál. Bizonyára vonattal érkezik
Nagyszombatról Galántára, s ott száll le, ahol 1885—1892 között „gyermekkora legszebb hét
esztendejét" töltötte. Ismerős itt minden! Még a bécsi gyors érkezésének idejét is tudja. (Ez
azóta sem változott.) Édesapja, az állomásfőnök e vonat érkezését várta mindig a legjobban:
várta a frissen érkező — kamaramuzsikáláshoz való — kottákat: Mozart, Haydn, Beethoven,
Schubert, Mendelssohn; urak és parasztok; bakterek, cselédek; tanárok és suhanc gyerekek,
cigányzenészek és azok gyerekei, no meg vonatfütty, füst és zakatolás — erre emlékezik Kodály, amikor leszáll a vonatról s megáll az állomás épülete előtt: volt lakásuk előtt. Aztán elmegy, hogy megkeresse valamelyik rokonát, ismerősét, volt iskolatársát. Majd néhány nap
múlva útra indul: egyedül, gyalog.
„Hátizsákkal a vállamon, bottal a kezemben és 50 koronával a zsebemben indultam el a
Csallóközbe. Ott,bolyongtam kialakult rendszer nélkül, embereket fogtam meg az utcán, hívtam énekelni a kocsmába és hallgattam az arató lányok dalát. Legfárasztóbbak voltak a füstös
kocsmai szeánszok éjszakánként."
S a legszebbek? A gyalogosan megtett utak, a kottásfüzetbe, s immár a fejbe is jól bevésődött dalok sora, tehát az utcán és a kocsmákban töltött idők. De egyelőre mégcsak az elindulásnál vagyunk, s a 23 éves ifjú vándort látjuk, ahogy a vasúti sorompó felé halad, s ott
most megáll. (Talán vonat jön.) Jobbról az állomást, az induló vonat füstjét látja, s ha balra
tekint, a cigánysoron állapodik meg szeme, ahova annyiszor elcsatangolt kicsiny korában, hegedűszóra: „A mama mindig emlegette — mesélte a Kodály gyerekek volt dajkájának, Vágovics Máriának már idős lánya —, hogy a Zoltán igen szerette a cigányzenét. Régen ott, ahol
megyünk fel a hídra, ott cigánysor volt, és oda sokszor el szokott járni, mert azok ott hegedültek. Cigányzenét hallgatni, neki ez már akkor igen nagyon tetszett."
A sorompót — így képzelem — felhúzzák, s Kodály megy tovább Taksony felé. Itt lakik
— rögtön a falu szélén, a kanyar után — a régi kedves cseléd, a kis Palinak dajkája, Vágovics
Mária. „Amikor néhányan voltak Magyarországon meglátogatni Kodály Zoltánt — idézzük
Flaskár Valéria (Vágovics Mária leánya) visszaemlékezését —, azt mondta Zoltán, én úgy
mondom csak, bocsánat a kifejezésért, hogy nem tudják-e azt, hogy él-e még az a néni, aki
őtet tanította meg a zenekedvelésre. Mert őneki ettül gyütt meg a kedve, hogy ez a néni nagyon szépen dalolt neki. Mert mindig azt mondta a Mamának: Daloljál Mári, daloljál... ezt
daloljál, azt daloljál, mindig köllött dalolni a Mamának."
Hogy mi húzta, vezette első útján — e látszólag rendszertelen bolyongásban — egyre nyilvánvalóbb: régi emlékek, daltöredékek — régi emberek, arcok emléke. E „káoszban" pedig
az utak vonala szabott irányt: Taksony után következett Felső-Szeli, majd Deáki, Pered, Zsigárd, Vágfarkasd, Nádszeg...
Vegyük sorra az egyes állomásokat. Kodály egyik vallomásából tudjuk, hogy Taksonyban
bement Vágovics Máriáék nagynénjéhez, a másik „zenetanárához", Rozi nénihez:
„Megkérdeztem Rozit, a régi mosónőt: hogyan is volt az a dal, amelyet akkor daloltál nekem? Rozi Taksonyban nagy örömmel fogadott..." Hogy itt hallotta-e, vagy esetleg a falu
kocsmájában vagy másutt az alábbi mulatónótát, nem tudjuk. De ezen gyűjtőútról való, s így
a lejegyzett legelső dalok egyike lehetett:
Ha bemegyek ihaj, ha bemegyek, csuhaj, a taksonyi csárdába,
Éles késem, ihaj, fényes kardom, csuhaj, vágom a gerendába,
53

Most tudják meg ki az betyár, ki az legény, ki, ki, ki:
Még az éjjel, ihaj, csendőr vérrel, csuhaj, pingálom az csárdát ki.
Taksonyiéi — s talán ezen útjára — emlékezve írja később át az alábbi, ismert népdalszöveget,
s komponál hozzá dalt a Bicíniumok I. füzetében:
A taksonyi legények, Libát loptak szegények,
Rosszul fogták a nyakát, Elgágintotta magát.
Innen Felső-Szelübe vezetett útja. Augusztus 7-én a faluból levelezőlapot ír Balázs Béla húgának, Bauer Hildának: „...most éppen egy falusi korcsmáros szép szobájában ülök, míg mellettem gyalázatosan muzsikál egypár cigány." Itt már több szerencséje volt: egy későbbi kimutatás (1924-es) szerint Taksonyban 7, Felső-Szeliben 11 népdalt gyűjtött. Többek között a
Sági bíró leánya (A halálra táncoltatott lány) balladáját is. Talán itt gyűjtötte a Bicíniumok első füzetében található dalt is:
Felső Szeli magas torony, Elakadt a nagy ostorom.
Akaszd ki, kedves galambom, Piros orcád megcsókolom.
Felső-Szeli után Deáki következett: az 5—6 kilométeres egyenes út toronyiránt vezet. Talán e
kettős torony vonzotta most leginkább Kodályt, aki tudja, hogy a Halotti Beszédet itt másolhatták. Mivel itt nem gyűjtött népdalt, jogos a gyanúnk: a román kori bazilika érdekelhette, s
ott időzött inkább. Pered, a szomszédos falu csak egy ugrásnyira van. Ott újra gyűjt: nyolc
dalt jegyzett le. Innen a másfél óra járásra levő Zsigárd felé tartott. Útközben a gyűjtött —
közel félszáz van már a füzetben! — és a megjegyzett dalokat dúdolja talán: „Törik már a réteket, ripeg, ropog a járom...", „Nincsen széle, nincsen széle a fekete kendőnek...", meg:
„Ha felülök, csuhaj, ha felülök kis pej lovam hátára,
Beugratok, csuhaj, beugratok kocsmárosné udvarába.
Kocsmárosné, szép csárdásné feketekávét adjon,
Nem aludtam tizenhárom éjjel, gyógyítsa meg a gyomrom."
Intermezzo
Fél évszázadot ugrunk előre. Kodályt 1952 nyarán felkeresi az Operaház főrendezője, hogy engedélyezze a Háry szövegének átdolgozását.
„Az átírásról, persze, szó sem lehetett! — idézi fel emlékezésében ezt az időt Versényi Ida.* S az akkori — 1951-es decemberi — Háry-bemutatóról szólva pedig arra emlékezik, hogy „amikor a kórus csendesen énekelni kezdte a „Nagyabonyban csak két torony látszik" című dalt, Kodály könnyezni kezdett".
Csak most, hogy első népdalgyűjtő útját gondolatban bejárom, csak most vélem érteni, hogy az emlékezés melyik bugyrából szivárogtak elő azok a könnyek! Gondolatban
akkor egy pillanatra Zsigárdra. emlékezhetett, ahova — és most térjünk vissza a megkezdett úthoz —, Pered után megérkezik.
Bizonyára az első kocsmában kezdte a „kutatást". Nemcsak azért tért be, mert megszomjazott, de már talán tudta a „receptjét" annak, hogyan s hol kell ismeretlen helyen kezdeni az
érdeklődést. Mivel a kocsmában mindig vannak, le lehet ülni valaki asztalához. S a hely kérés
* Rajta kívül a Kodály-szakértő Eősze László is hasonlóan vélekedik könyvében. Az egészben az a
rejtélyes, hogy a Háry szövegét mégiscsak átírta, módosította Kodály! Vö. az eredetivel: Háry János kalandozásai Nagyabonytól a Burgvárig. Szerzők kiadása, 1926. írták: Paulini Béla és Harsányi Zsolt.)

54

és köszöntés után rögtön meg is kérdezik a távoli, ismeretlen fiatalembertől, hogy mi járatban
van, hova igyekszik? Aztán megkezdődik a beszélgetés, és előbb-utóbb nótára kerül a sor:
„Énekeljen a borról! — vélem Kodály hangját hallani, s a szemben ülő rá is kezdi: „Fehér
kancsó, vörös bor, ritkán kerül ránk a sor!" — Hogy van tovább ? — Nincs tovább — mondják. Pedig, van, érzi Kodály, hogy ez egy mulató nótának csak a fele. (Lásd: Visszatekintés,
II. 506.1. Jegyzetek.) De valaki más is kezdhetett, mondhatott éneket, vagy — ha éppen ott
vannak —, a muzsikus cigányok. De az is lehet, hogy a falu egy-egy jó énekesének a nevét és a
címét mondják: „Ahho' menjék el az úr!" Zsigárdon gyűjtötte a legtöbb népdalt: előkerült
itt is a Sági bíró lánya ballada egy töredékes, s Patkó Bandiról szóló betyárballada négy versszakos változata is. Itt énekelték neki az alábbi két dalt is:
Szegény vagyok, szegénynek születtem,
A rózsámat igazán szerettem.
Az irigyek elrabolták tőlem,
Most lett szegény igazán belőlem.
Elmennék én messze földre lakni,
Ahol engem nem ismer majd senki.
Úgy elmegyek a világ végére,
Hogy ne legyek senkinek terhére.
*

Sej, Nagyabonyban csak két torony látszik,
De Majlandban harminckettő látszik.
Inkább nézem az abonyi kettőt,
Mint Majlandban azt a harminckettőt.
Húsz év múlva nyúl ezekhez a népdalokhoz, amikor 1925-ben a. Háry János daljátékhoz fog.
Azóta a milánói dóm — a „majláni vár" — harminckét tornyát látjuk a színpadon, de Kodályban biztosan másfajta kép jelent meg, amikor dalai között válogatva ezekre akadt! S valószínűleg a hetven éWel ezelőttit látta maga előtt, amikor az 1951-es bemutatón ezek hallatán
megeredtek a könnyei: a zsigárdi utcát, kocsmát s a falu kis templomának tornyát, s látott egy
vándort is: saját magát.
Az itt gyűjtött dalok közül egyet feldolgozott a Bicíniumok //. füzetében is. Amikor először hallottam, azt jegyeztem a szöveg mellé, hogy olyan ez, mint egy esti imádság, vagy úti
imádság.
Csillagoknak teremtője, Vigyázz minden emberekre,
Árvákra és özvegyekre, Éjjel bolygó legényekre.
Az útonjáró legény, a 23 éves fiatalember Vágfarkasd felé halad. „Egyszer órán mesélt nekünk Vágfarkasdról — idézte a régi emléket Olsvai Imre népzenekutató, egy mátyusföldi
utunkon —, arról, hogy első népdalgyűjtő útján erre járt. S ahogy kimondta a falu nevét, elcsöndesedett s hosszan elgondolkodott: — Igen, épp augusztus volt, dinnyeszüret. A határban mindenütt dinnyét szedtek." Talán meg is kínálták, leültették a vándor fiatalembert, s a
szokásos kérdéseket tették fel. így indulhatott itt is a beszélgetés, aminek az lehetett az eredménye, hogy újabb nótára akadt:
Kalapom a Tiszán úszkál, Subám zálog a bírónál,
De a szívem itten dobog, Forró lángja feléd lobog.
55

Akkor még nem tudta Kodály sem, csak később, amikor bővebb összehasonlításra volt elegendő anyaguk Bartókkal, hogy a fenti népdalnak szinte pontos megfelelője megtalálható a
cseremisz (nrari) és a csuvas népzenében. Az egyezés nem lehet véletlen. (Számos egyéb példa
is ezt bizonyította.) Valószínű abból az időből való, amikor a magyar és a cseremisz nép történelmük során egy népközösségben élt. így „ez a dal legalább 1500 éves! Tudniillik ennyi idő
telt el azóta, hogy a magyarok különváltak azoktól a népektől, amelyeknek utódai a mari (cseremisz) lakosok, akik az Ural alatt élnek." Térben és időben ilyen távol vezet el bennünket ez
a dallam: vándorolt, jött több ezer kilométert, s itt a Vág partjánál találkozott a szöveggel:
Czuczor Gergely versével.
E régi dallammal — s még 14 újabbal — füzetében Nádszeg felé kanyarította útját Kodály. Már második hete jár és gyűjt. Úgy tűnik, hogy elégedett. S mivel ragyogó nap és szép
emlékek kísérik, boldog is. Augusztus 13-án érkezik á faluba: toronyiránt, úttalan utakon
jött, vizek mentén.
„Kedves Hilda — írja innen levelezőlapon, ismét csak Bauer Hildának — nem tudom
megkapta e a legutóbbi írást, mert nem volt rajta házszám. Mindegy. Ma Nádszegen vagyok,
közbe egész napig mentem úgy, hogy nem láttam falut, csak erdőket és réteket. Nem hittem,
hogy ilyen gyönyörű a Csallóköz. Ezüst víz, (Kis Duna) ezüstös fűz és nyárfák, ezüstös rétek
(benőtte őket az árvalányhaj féle bojtos növény) erős, mély zölddel aláfestve, hozzá az ég is
egész nap ezüstszín volt. Azt hiszem, ez szebb mint Páris...
Én úgy iszom és kurjongatok, mint a falusi legények; van is eddig dalom már 100-on
felül."
Ha igaz, itt nem is gyűjtött többet, csak egy népdalt és ugyanazt a Sági bíró lánya balladát — az utolsó négy ütem eltérő —, amit az elinduláskor, Taksonyban.
S ezzel pontot is tehetünk itt mondandónk és az út végére, mivel nyomát veszítjük Kodálynak. Állítólag járt Dunaszerdahelyen, Dercsikán és Gután is, de ennek nyomát nem találjuk a gyűjtései között. A Gutai-szállások — a helységnévtárban ilyen település nem tartozott
Gútához —, talán Farkasd és Nádszeg közötti major, tanya lehetett, valahol a határban,
amerre Kodály útja vezetett. Ezért inkább az a valószínűbb, hogy Nádszegen befejezte a gyűjtést, és dalokkal feltarisznyázva indult hazafelé Galántára, s onnan Nagyszombatba. Augusztus 20-án érkezhetett haza, vagy másnap. 22-én már vendéget is fogad: volt kollégiumi szobatársát, Balázs Bélát. Szeptember első napjaiban már újra Pesten van. (Valószínűleg együtt
utaztak vissza.) Elköltözik régi lakásából, majd öt nap múlva újra visszaköltözik a Hunfalvy
utcába. Különböző okok közt nem utolsó egy pszichológiai, idézi Naplójában Balázs Béla:
„Azt vettem ugyanis észre, hogy ebben az elegánsabb szobában jobban érzem magam. Ez
bántott annyira, hogy visszamegyek." A két — gyors — költözés után hozzáfogott a gyűjtött
anyag feldolgozásához. Októberben már a doktori vizsgájára készült. A Mátyásföldi gyűjtése
pedig hamarosan napvilágot látott az Ethnographiában.

DÉLELŐTT
„Csak éppen, hogy soha nem

találkoztunk."

Kodály 1904 szeptemberétől már nem lakik az Eötvös-kollégiumban, Budán, a Hunfalvy
utca 15-ben bérel magának szobát. Miközben a Zeneakadémiára is bejár, tanítványokat vállal. Hertzfeld Viktor, a Zeneakadémia tanára 1905 februárjában újabb tanítványt ajánlott neki : Sándor Emmát, Gruber Henriknét. „Az asszony kiválóan zongorázik, s a zeneéletben is elég
jártas. Komponál is. Korábban Dohnányi Ernő, majd Bartók Béla tanította (1903-tól), ők
azonban külföldi hangversenyútjaik miatt nem vállalhatták rendszeres képzését. Otthonában,
az Andrássy út 41-ben, az első emeleten gyakori vendég Hertzfelden kívül Mihalovich Ödön,
Kerner István, Popper Dávid, Thomán István — úgyszólván az egész magyar zeneélet. Hertz56

feldnek tehát inkább az új tanárt kellett beajánlania a leendő növendéknek, a művelt és érdekes Emma asszonynak, mintsem fordítva. Február 28-án kezdi el Kodály a tanítást, hetenként
2—3 órát ad."
A negyedik óra után, március 18-án találkozik először — futólag — Gruberék lakásán
Kodály és Bartók. Bartók, levelezése mutatja, a ház baráti köréhez tartozott.
„Egy iskolába jártunk — mesélte Kodály egy visszaemlékezésben —, 1900-tól évekig
együtt tanultunk a Zeneakadémián. Csak éppen, hogy soha nem találkoztunk. Bartók mindig
más napokra ment be, mint én. Különben is Bartók igen visszavonult egyéniség volt, még a saját osztálytársaival sem barátkozott... Magam sem voltam pajtáskodó természetű, meg nagy
elfoglaltságom is akadályozott a társas érintkezésben."
Anélkül, hogy az emlékezés boglyát meg akarnók bontani, Bartók leveleinek átnézése
után, s Laczkó Géza emlékezésének ismeretében inkább arra gondolunk, hogy más volt mindkettőnek a baráti köre. Hogy az Eötvös-kollégiumban ne barátkozott volna Kodály, az elképzelhetetlen! Az viszont igaz, hogy rengeteg elfoglaltságuk volt, Kodály pedig az egyetemet és
az akadémiát egyszerre végezte. A kollégiumban egyedül neki volt állandó esti kimenője, mivel hangversenyekre s operába járt, csakúgy — tehetjük hozzá —, mint Bartók. De, úgy tudjuk, hogy itt sohasem találkoztak. Ennek oka bizonyára az lehetett, hogy más évfolyambelivel
nem nagyon barátkoztak az akadémisták.
De ne kutatgassunk az ismeretlenben — és bizonytalanban —, hanem térjünk vissza Gruberék lakásához, ahol először találkozott Bartók és Kodály, 1905. március 18-án. Két hónap
múlva, május 26-án mindketten ebédre kaptak meghívást. Ekkor beszélgettek igazából először — ismerkedtek egymással. Mindketten kevés szavúak voltak. Szófukarságukat Gruberné
oldotta föl: így s ezáltal hozta közelebb a két fiatalembert. Ezt követően hetenként találkoztak, míg június 13-án véget nem ért a tanítás, és mindketten mentek a maguk útjára. Kodály
haza és az első gyűjtőútjára, Bartók Vésztő-Szilád pusztára, húgáékhoz — szintén gyűjteni
—, majd Párizsba, a Rubinstein zongoraversenyre, mint résztvevő. Kodály valahol Felső-Szeli
és Deáki között bolyong, amikor Párizsban eredményt hirdetnek: Bartók teljesen felháborodva és elkeseredve ír édesanyjának a borzasztó zsűriről és a rossz mellékkörülményekről.
Talán épp az Eiffel-torony csúcsáról szemléli Bartók a zajgó várost, Párizst (és Európát),
amikor Kodály útja végeztével, dalokkal feltarisznyázva megy valamelyik vasútállomás felé,
hazafelé. S amikor Bartók Versailles-ben jár, és épp „4 bogarat, tücsköt, 2 más rovart" fogott
-*- ezzel rovargyűjteményét gyarapítja —, Kodály Pesten rendszerezi és szerkeszti az első tudományos közlést, augusztusi gyűjtőútja eredményét, a Mátyusföldigyűjtést. A két fiatalt aztán ez hozza össze végleg. Mert amikor 1906. január 4-én újra találkoznak Gruberéknál, már
megjelent az Ethnographiában Kodály közlése. Ott akkor erről beszélgettek. Kodály (1950)
igy idézi ennek emlékét:
„1905-ben az Ethnographiában megjelent első gyűjtésemet, majd 1906-ban megjelent
dolgozatomat (A magyar népdal strófa-szerkezete) nagy figyelemmel tanulmányozta, behatóan kérdezősködött a gyűjtés módjáról, a néppel való érintkezésről." Március 14-én már közösen „konferenciáznak" Kodállyal s elkészítik a „Magyar népdalok énekhangra zongorakísérettel" című kiadvány tervét, s előfizetés-gyűjtő felhívást küldenek szét, amelyben a „nagyfontosságú vállalkozáshoz" kérik a magyar társadalom támogatását. „Magyar népdalokat
akarunk gyűjteni, nagyobb arányokban, mint eddig tehettük." A hév, a lendület Széchenyire
emlékeztet, de ez a Széchenyi most pénzt kér és nem kap: a felhívásra alig érkezik néhány
megrendelés. Ettől függetlenül csinálják. S szeptemberben elkészülnek munkájukkal. Mindketten 10—10 népdalt dolgoznak fel Vikár Béla és saját gyűjtésükből, s megírják az előszót:
„írunk egy előszót, a melyben szidjuk a b. magyar közönséget, mint a bokrot." A kiadvány
1906. december 19-én jelent meg ezer példányban. A nyomdamunka (750 korona) a két szerzőt terhelte, és az ő feladatuk volt a példányok szétosztása is. Ezt a munkát Bartók egyedül
végzi, mivel Kodály ekkor — négy hónapig — Berlinben tartózkodik. Innen Balázs Bélával
megy tovább Párizsba. (Április 1-én.) Ekkor fedezi fel Debussy zenéjét, mely nagy hatással
57

van — s lesz — rá. 1907. július 3-án érkezik haza szüleihez Nagyszombatba. Innen írja Bartóknak :
„ . . .úgy hiszem hosszabb időre nem is megyek megint el. Ma sincs egyéb dolgunk Nyugaton mint ezer éve: egy pár rablókaland, részt szerezni abból ami jó és elvihetően értékes van
ott, aztán beásni magunkat a földbe, mert csak belőle szíhatunk igazi táplálékot..."
Augusztusban újra gyűjt: Zoborvidék falvait járja. Bartók pedig ezen a nyáron, mivel
„Erdély nem hagyta nyugodni", július elsején indul első erdélyi útjára.
„Felosztottuk egymás közt a kutatási területeket, hogy tervszerűen dolgozhassunk. Időnként összejöttünk, ki-ki magával hozta a tarisznyában a gyűjtés eredményét, összevetettük,
összeraktuk amire külön-külön rábukkantunk, egybekevertük a külön lapokra följegyzett
anyagot."
A kettőjük közötti tiszteletteljes viszonyra jellemző, hogy önözik és magázzák egymást
1908. nyaráig. Ettől kezdve a levelek már tegeződő formában íródnak, megszólítás és keltezés
nélküliek, és aláírásuk is udvariassági záradék nélkül egyszerű „ Z " .
Talán még a krónikához tartozik, hogy Bartók 1909. november 16-án házasságot köt
Ziegler Mártával. December 18-án feleségével nászútra Párizsba utaznak. Hazatérése után
Kodállyal két bérleti hangversenyt rendeznek a Waldbauer—Kerpeley vonósnégyes közreműködésével. 1910. március 17-én Kodály szerzői estje után írja Bartók Kovács Sándornak: „Kodálynak óriási sikere volt." Két nap múlva, március 19-én pedig Bartók első szerzői estjére kerül sor a Royal teremben, és hasonló fogadtatásra talál: „Az ú j irány hívei lelkesen ünnepelték
Bartókot" — írta a Zene című folyóirat kritikusa. Néhány nap múlva Kodály Csík megyébe
utazik gyűjteni, Bartók pedig Körösfőre. Még ezen a nyáron, július 16-án Gruber Henrik és
Sándor Emma házasságát felbontják, s nem sokkal utána, augusztus 3-án Kodály Zoltán és
Emma asszony házasságot kötnek.

DÉL

„Felhágsz, életem napja, eged délpontjára,
Ragyogva omlik rám fényed hév sugára."
(Berzsenyi)
Amikor 1923-ban a magyar főváros Pest, Buda és Óbuda egyesítésének 50 éves évfordulóját ünnepelte — Demény Dezső ösztönzésére —, az ország három legnevesebb zeneszerzőjét
bízták meg egy-egy ú j mű megírásával.
Alig néhány év telt 1919 óta*, s másfél éve ért véget Kodály kétévi kényszerszünete és
meghurcolása az Akadémián (1921. szept. 16), amikor Dohnányitól, Bartóktól és Kodálytól
1923 áprilisában a főváros megrendeli a kompozíciókat. Kodálytól tudjuk, hogy először a Marosszéki táncok tervét vette elő, de amikor megtudta, hogy Bartók is hasonló művön — a
Táncszviten — gondolkodik és dolgozik, letett e tervéről. Ekkor vette elő Kecskeméti Vég Mihály zsqltárparafrázisát. Emlékei, jegyzetei között bukkant rá bizonyára:
„ . . . h a ném járok egyetemre, ha nem foglalkozom régi magyar irodalommal — vallotta
1952-ben —, sohasem találom meg a Psalmus szövegét, amit akkor még csak a szaktudósok
szűk köre ismert."
A vers első nyomtatott kiadásának az 1602-ben, Debrecenben kiadott Keresztyéni Énekek cimű gyűjteményt tekinthetjük. Csomasz Tóth Kálmán az úgynevezett Boroszlói Kéziratot tartja e kiadás alapjának. Dallammal együtt nyomtatásban először Illyés István Soltári
Énekek)ében (1693), majd egy 1744. évi kolozsvári énekeskönyvben jelent meg.
„Az esetnek az a pikantériája, hogy a jelenlegi ultrakeresztény nemzeti városi tanács éppen azt a
három magyar zeneszerzőt választotta ki, akikből a bolsevista kormányzat Idején a Zenei Direktórium állott." (Bartók leveléből.)

58

Kodály Zoltán — többen is úgy vélik —, a RMKTIV. kötetében, 1883-ban, Szilády Áron
által közölt szöveget zenésítette meg, de — és e szálak vezetnek a régi Eötvös-kollégiumba,
egyetemi éveihez — ismerte a Boroszlói kéziratot is.
Magáról a szerzőről alig tudunk valamit: nevére és kecskeméti származására a strófák első sorainak kezdőbetűiből, az akrosztichonból derül fény: MICHAEL VEG KÉCSKÉMETI
AHS. A vers keletkezési évét pedig a Boroszlói Kéziratban található utolsó versszakból tudjuk: 1561.
Szent Dávid írta az zsoltárkönyvben,
ötvenötödik dicséretiben.
Ezerötszázban és hatvanegyben,
Vigasztalásért szerzé ez versekben.
„A versforma a XVI. század magyar lírájának azt a jellegzetes típusát mutatja, melyben a sorok öt- és hatszótagú egységekből állnak össze."
E versformának, pontosabban külföldről származó énekdallamnak, a zenei formának
két korabeli társát, rokonát ismerjük. Az egyik a Kolozsvárott kiadott Hofgreffgyűjteményben (1553 körül) található Acháb királyról való ének, és az ugyanitt kiadott Tinódi
Sebestyén „Krónikájának" (1554) egyik históriás éneke, az „Eger históriájának summája":

„Sok királyoknak halálok után,
Akáb király lön királyok után,
Ki az Istennek nem jára útján,
De Bal Istennek szolgála nyilván."
*
„Summáját írom Egör várának,
Megszállásának, viadalának,
Szégyönvallását császár hadának,
Nagy vígasságát Ferdinánd királynak."
Kodály Psalmusa mögött — bár a mű alaptémája Kodály eredeti dallama — ott érezzük e két
korabeli ének inspirációját. A tenorszólóra, ének- és zenekarra írt hatalmas alkotással Kodály
két hónap alatt készült el. Ez pedig igen rövid idő, ha arra gondolok, amit Nádasy Alfonz mesélt egyszer: Kodály igen sokáig dolgozott egy-egy művén — sokáig hordta, érlelte magában.
Ezért is adhatunk igazat Horusitzky Zoltánnak, aki ezt írta a mű keletkezéséről:
„Lelkében a fővárosi megrendelés előtt már éretten ott szunnyadozhattak a panasz, sírás
és fohászkodás magasztos motívumai, a kórus égretörő hangzatai, a mű monumentális formájának körvonalai, csak így érthető, hogy egy nyár alatt elkészült a hatalmas partitúrával."
A bemutató — Székelyhidi Ferenc, a Palestrina kórus és a Filharmonikus Zenekar mutatta be a művet 1923. november 19-én, Dohnányi vezényletével — hatalmas sikert aratott. Ekkor, ezen a napon s ezzel a művével győzött igazán először Kodály: legyőzte — meggyőzte?!
— ellenségeit, rosszindulatú kritikusait is. Egyet leszámítva csupa elismerő írás! Magasztaló,
elismerő hangon szólnak már a bemutató másnapján :
„...ez a kivételes tehetségű komponista sok régebbi, nem mindig érthető kísérletezése,
keresés után azokba a tiszta nemes művészi magaslatokba emelkedik, amelyek csak egy Bach
mértékével érhetők el." (Magyarság, 1923. nov. 20.)
„Nagy mesterek egyszerűsége jellemzi ezt az alkotást és ez az egyszerűség nem mondvacsinált..., hanem mélyen és emberien őszinte." (Népszava.) „Ez a zsoltár gazdag olyan csodálatos mélységekben és magasságokban, amelyek Kodály Zoltánt a magyar muzsika legelső
nagyságai közé emelik." (Budapesti Hírlap.)

De idézhetnők a Világ, az Esti Kurír, a Neues Pester Journál sorait is. E kritikák együtt és
egyszerre szólnak a műnek és Kodálynak, de az új szellemű, modern magyar muzsika megteremtőinek, Bartóknak is. Az est külsőségeiről — de igazi hangulatáról, átütő sikeréről is —
szól a zeneesztéta Tóth Aladárnak a Pesti Naplóban (másnap) megjelent beszámolója. Ennek
bevezetőjéből hosszabban idézünk:
„Hétfő este a Filharmóniai Társaság rendkívüli hangversenyen ünnepelte meg Fővárosunk Pest és Buda egyesítésének 50. évfordulóját. ...a lezajlott zenei ünnepségeken megszokhattuk, hogy a zene csak dísz a hivatalos ceremóniákon s igy érthető, hogy a filharmóniai esték törzsközönségének jórésze nem jelent meg a hétfői hangversenyen. Az üresen maradt
széksorokat megtöltötték a »szabadjegyesek«, akik viszont nem zenét hallgatni, hanem valóban »ünnepelni« jöttek. Az igazi elitközönséget csak igen kis töredék képviselte, de ennek soraiban ott láttuk a kormányzót és nejét, Izabella, Auguszta és Zsófia főhercegasszonyt, József
Ferenc királyi herceget menyasszonyával, Schioppa pápai nunciust, Nagy Emil igazságügyminisztert, Scitovszky képviselőházi elnököt, Folkusházy alpolgármestert és más közéleti előkelőségeket.
Ezúttal azonban éppúgy csalódtak, akik csak ünnepelni jöttek, mint akik, természetesen
nem művészi okokból, távolmaradtak. Ezen az ünnepélyen a zene volt a fontos, hiszen korunknak három legnagyobb művésze: Bartók, Dohnányi és Kodály állót sorompóba s amit a
bemutatott három zenei újdonság hirdetett, az túlnőtt a jubileum keretén, az ... az örökéletű
magyar zeneszerzésnek ünnepe volt. Amit hiába keresünk a hazában: a magyar nép igazi arcát, azt megtaláltuk a hangversenydobogón elhangzott remekművekben. És amikor Kodály
Zoltán 55-ik zsoltára elhangzott, mindenki úgy érezte, hogy valami fenséges csoda történt,
hogy valami feltámadt bennünk, ami minden veszteségért kárpótol bennünket; feltámadt
bennünk az az Úr, akit a magyar költő panaszszava idézett közénk, mindnyájunk vigasztalására."
Egy hónap elteltével ugyancsak Tóth Aladár ír hosszabb elemzést a Nyugatban „Kodály
és Psalmus Hungaricusa" címmel. Néhány sorát idézzük:
„Az 55. Dávid-zsoltár zenéje is örök fohászkodásoknak tiszta, koncentrált formában
összegyűjtő medencéje. Ezek a fohászkodások közel négyszáz esztendővel ezelőtt, tehát abban a korban, mikor ezt a bibliai szöveget Kecskeméti Vég Mihály megkapó erejű magyar
verssorokba szedte, a magyar nemzetnek legmélyebbről fakadó hangjai voltak."
Kecskeméti Vég Mihály korának „tragikus életérzése, komor gondjai, súlyos sorskérdései
természetszerűleg találnak rá a Bibliára, annak is főképpen ószövetségi részére. De ekkor még
vallásos, nemzeti, sőt egyéni sors és szociális állapot szorosan összefonódnak, s egyazon művön belül, egy hangon szólalnak meg" — írja verselemzésében Péczeli László. „A XVI. század
legnépszerűbb bibliai műfaja a zsoltár: a zsidó zsoltáros király jajkiáltásai, átkai, könyörgései
és Istenbe vetett bizakodásai mindennél alkalmasabbak voltak a XVI. századi magyarság érzelmeinek, gondolatainak kifejezésére. Klaniczay Tibor ezt úgy fogalmazta meg, hogy a magyar reformátorok a zsidó próféták jelmezét öltötték magukra, s az ószövetségi jelmezben a
kor gondolatai öltöttek testet. Ezért távolodnak el többé vagy kevésbé az eredeti szövegtől a
magyar fordítások, s a kor problémáinak beleszövésével az eredeti zsoltároknak a XVI. századi valósághoz idomított változatai állnak elő."
„Dalom nehéz koromnak jajszava" — ez az idézet Eötvösnek Én is szeretnék... című
verséből szinte szóról szóra alkalmazható psalmus-parafrázisunkra és szerzőjére. S alkalmazható Kodály Psalmusára is: akár mottója is lehetne.
A fényképeim között kutatva, keresve, véletlenül előkerült egy „ismeretlen" freskórészlet
képe is. Aztán rájöttem, hogy a Zólyom megyei Cserény (ma: Cerin) templomában, az apszisban található gótikus freskó egy részlete ez. Amikor kezembe vettem, írtam is rá a hátuljára:
ez a Psalmushoz való, mert a kérő, panaszkodó, átkozódó, reménykedő költő-prófétazeneszerző képe ez!
Az elején azt mondtam, hogy Kodály rábukkant Kecskeméti Vég Mihály versére. Ezt,
60

hogy rábukkant mondhatnám más szinonimával is; hogy rátalált, felfedezte magának... stb.,
s ezek elé még azt is tehetném, hogy szerencsére... De bármelyiket is veszem s teszem ide,
egyik sem igazán pontos, mert egyik sem mondja el — előlegezi — azt, amit a Psalmus jelent
— jelentett: akkor, 1923-ban, Kodály Zoltán életében és életművében, akkor, a magyar zene
és szellemi életünk történetében! Már a bemutató is — ahogy Tóth Aladár írja —, „túlnő az
egyszerű zenei esemény jelentőségén". Pontosan rámutat erre könyvében a zenetörténész
Szőllősy András, és jól érzi — egy más megközelítésben — az író Féja Géza. A honalapító című (1975-ös) Kodály-írásából másolunk ide néhány sort:
„1923-ban megszólal legnagyobb kórusa, a Psalmus Hungaricus, és nemzedékeket gyújt
fel. (...) Vég Mihály fátumával és városával viaskodik, Kodály tovább tágítja (vagy robbantja?) Vég Mihály zsoltárának arányait. Észrevette, hogy a kora mennyire hasonlít a XVI. századhoz, és Psalmusát két elemből építi: századok és saját keserveséből. Megmutatja, hogy
nagy költő, mozgósítja egész dallamkincsüket, rejtelmes esztétikai és etikai erőket hív fel a
mélyből. Végnél ott a »kitörés« vágya, Kodálynál a ténye: századokat ment ki az emésztő tűzből, a fojtogató füstből a »szabadba«. A szabadba? Igen, mert ez a szó több annál, amit általában emberi szabadságnak nevezünk. A négy dimenzió szabadsága is. Az idők teljessége."
Szőllősy András Kodály művészetéről írott könyvében, a melódia problémájáról szólva
emeli ki azt, hogy a „Psalmus nemcsak világhírnevet* jelent Kodály számára, hanem jelenti
az eddigi sokféle dallamtípus szerves eggyéolvadását, a minden téren való teljes lehiggadást".
„A Psalmus már maga az összes eddigi kísérleteknek higgadt szintézise, amely világosan magyarázza Kodály célkitűzéseit."

II. DÉLUTÁN — KÖDBEN
„A dal egyik felét a Zobor alatt találtad, a másik feléért a Hargitáig kellett

menni."

Dunaszerdahelyről délután indultunk. Pozsonyeperjes után Tallóson megálltunk. Egy
kastélyba s annak „urához" mentünk: Gágyor Józsefhez, aki az itt működő bentlakásos iskola igazgatója.
Az előző nap néztem át a kéziratban leadott gyűjtését, a mátyusföldi és csallóközi gyermekjátékdalokat. Ott, ahol alig találni valamit, ő egy teljes kötetre valót gyűjtött. Alliterálva
így mondanám: tallózott Tallóson! Ismét egy nem szakember, ki csodálatos dolgot tett, s ahogyan tette! Nem tudott kottázni, ezért a következő „cselhez folyamodott": megtanulta az általa gyűjtött dalokat, majd esténként, amikor a zaj elcsitult, elővette a gitárját, azon lejátszotta, s az ujjai állását figyelve jegyezte le a hangokat. (A Madách Könyvkiadónál lát napvilágot
e gyűjtemény.)
Másfél óra elteltével indultunk tovább. Ősz volt, novemberi nyálkás, ködös idő. De hogy
ilyen sűrű lesz a köd, nem gondoltuk. Ráadásul ötkor már be is esteledett.
Ez az ötven kilométer — ködben, sötétben, ismeretlenben —, egy dantei úthoz volt hasonlatos. Eléggé bántott, hogy nem láttam semmit, mert nagyon készültem arra, hogy végig figyelem a tájat, a falvakat — és ha lehet, fényképezek is —, hisz amit én látok, feltehetően láthatta Kodály 70—80 esztendővel ezelőtt. Ez a tervem dugába dőlt. A fokozott figyelem most
felerősítette a belső látást, a belső hangokat. Soha nem tűnt volna természetesebbnek, mint
most, ezen a rejtélyes úton, hogy egy vándor integetve megállít s kéri, hogy vigyük el Nyitrára;
s ez a valaki nyugodtan lehetett volna egy szerzetes, aki haló poraiból támadt fel, s most, a zoborhegyi bencés monostorba igyekszik. A belső hangoknak, a mondott szavaknak, dúdolt

* 1926-ban indul külföldi diadalútjára a Psalmus: Zürich, Amszterdam, Cambridge, majd Lipcse,
Leyden, Glaucester; a New York-i Metropoliten, a milánói Scala és Bécs az egyes bemutatók — és sikerek — helyszínei.

61

énekeknek itt különös erejük volt, a sötétség szülte képeknek igen nagy a mélysége-élessége.
Amikor Deákiban a bazilika mellett haladtunk el — hiába is kérdeztem, hogy jobbra vagy balra van-e, mert a köd eltakarta —, a kép, amit magamban felrajzoltam sokkal szebb volt, mint
valójában — ahogy arról egy év múlva meggyőződtem! És soha nem volt ilyen hitele a Halotti
Seszécfünknek, mint itt, mint akkor, s ahogy mondtam magamban a gimnazista korunkban
belénkvert szöveget: „Látiátok feleim szümtühhel, hogy mik vagy muk..." elhittem, hogy itt
és most íródik, és nem valamikor a XII. század végén, 1192—95 körül! A sötétség és a köd adta a szöveg hitelét, keretét. S ez ringatott, vezetett a messzi múltba.

Intermezzo
A pannonhalmi apátság alapítólevelében (1001) már megtalálható ez a vidék, a „terra Wag" és a „terra Sala", mint az apátság birtokai közé tartozó föld. Itt, Sala földjén
volt valaha nyolc „jó falú" is, úm. Wag, Dyaqui, Stara, Vduary, Molua, Uduarc és Buhturyan, vagyis: Vág és Deáki — a mai templom körüli részek, s amelyeket együtt „due
vitte clericorum "-nak, a papok falujának neveztek —, Stara és Újfalu, udvari, Molva,
Udvarcz és Bojtorján. „Mikor az apátság e birtokot Szent Istvántól megkapta, bizonyára
csakhamar küldött oda egy-két rendtagot a gazdaság művelésére. Ezek számára épített
minden bizonnyal lakóházat és templomot is. Szent László egyik oklevele szerint 1090 táján itt már a szerzetnek igen jó gyümölcsösei és halastavai voltak; sőt ugyanezen okiratból következtetni lehet, hogy Sala földjén már fönnállott a szűz Mária kápolnája." Később, „a XIII. század húszas éveiben a rend a templomot újraépítette és megnagyobbíttatta, s mint ilyet... szentelt fel 1128. november 14-én, Jakab, nyitrai püspök."
Ezt a szép, román kori emlékünket 1875-ben alaposan megbolygatták: új, nagy hajóval bővítették — elé építették —, freskóit átfestették. így ez már sem arányaiban, sem
hangulatában nem őriz semmit eredetijéből. Egyedül az emeleti részt hagyták épen. Poros földjén, gerendái között sétálva az eltűnt időket, középkorunk teremtő évszázadait
álmodhatod vissza, mint ahogy tettem én akkor, azon a sötét és ködös úton, amíg Nyitrára nem értünk.
Nyitra után már minden ismerős volt; többször jártam Kodály-nyomokat, emlékeket keresni a Zobor alatti falvakban. A főút itt is ú j nyomon halad, de vele párhuzamosan ott kanyarog a régi, szűk — „rögös nagy" — út, amelyet Kodály Zoltán oly sokszor bejárj
1906—1915 között. Bár ugyanakkora volt a köd, az elágazást jelző táblák sorban felelevenítették a régi emlékeket.
Elsőként Gerencsér mellett haladtunk el. Ma már Nyitrával összeépült, városias település. Néhány éve virágvasárnap vittőzőket vártunk az egyik házban, s közben idéztük Kodály
gyűjtéséből az egyik, innen való dalt :

Gerencséri utca, Végig piros rózsa.
Szállj le kocsis az ülésről, Szakajts egyet róla.
Le is szakajtottam, el is hervasztottam.
Gerencséri lányok közül Egyet választottam.
Csitár — a következő kis falu — szomorú képpel lepett meg, amikor üres, összedűlésre ítélt
házak között kószáltunk. Igen: hol van a tavalyi hó ? A csitári hó ?! Kolon mellett haladva is
az első utunkra gondoltam, amikor a temetőt kerestük fel, s a fehérre, barnára, zöldre festett
fakeresztek között járva Szalai Zuza, kis töpörödött öregasszony sírját kerestük, akinek nevét
Kodály említi oly nagy szeretettel egyik írásában. (A magyar népzene. 19., Visszatekintés I.
20.1.); de a helyszínnel is ismerkedtünk, amely egyúttal két női kórusműnek is a helyszíne. A
temetőből aztán felmentünk a falu fölötti dombra, a domb tetején álló templom mellé, ahon62

nan belátni az egész tájat: alattunk Kolon, apró kis házaival; odébb a hegyek alján félkörben
a többi falu: Zsére a Zsibricával, Gímes a fölötte levő várának romjaival, és Lédec. A hegyen
túl — így is mondják ott: a „hegymegettiek" —, Menyhe és Béd, s a „vízentúliak", Nyitraegerszeg és Vicsápapáti. A másik irányban, mögöttünk a „bácsik" falvai: Geszte, Pográny,
(Alsó)Bodok. Ez a vidék volt Kodály első nagy jelentőségű gyűjtőterülete, ahova először — az
Adria mellől — 1906 nyarán érkezett és 1915-ig szinte minden évben megfordult. (A másik két
jelentős gyűjtőterület Csík megye és Bukovina volt.) Ez egyúttal a Villő cimű híres gyermekkari művének gyűjtési, születési helye is: Jámbor Gál János háza még ma is áll Menyhén, bélest még ma is úgy sütnek és virágvasárnap délutánonként csoportokba gyűlve még ma is elindulnak a gyerekek, s énekelve házról házra járnak:
„ Villő, villő selyemsátor,
Várj meg villő, várj meg,
Hagy vegyem rám gyolcsingem..."
Ezt az éneket Glmesen így mondják ma, de így szólt Kodály idejében is. Kolonból az út egyenesen ide, Gímesre vezet. A kocsmával szemben ott a régi iskola (ma: óvoda), Bereczky tanítóék volt lakása, ahol Kodály mindannyiszor megszállt: „Ott vót egy kis szoba, és ábbá lákott
Kodály tanár úr meddig szedte á nótákát — emlékezik a volt cseléd, a 90 felé járó Balkóné
Varga Cila néni — Áz öregásszonyok odá járták az iskolábá és ott énekeltek neki. Ugyi ákkor
nem volt biciklije se, csák gyálog vitte á táskát Zsére, Kolony, meg ezekre á mágyár fálvákrá."
Gimesen, a templom közelében lakik Reczika Teri néni. Ő arról híres, hogy énekelt fiatal
korában Kodály Zoltánnak, s ő vitte a fonográfját az egyik faluból a másikba:
„Én vittem Lédecre azt a tölcséres magnetofont...a hátamon, lepedőben. Hát én akkor
14 éves voltam. És mentünk Lédec felé, és ott, ahol valamikor téglagyár volt... azt mondja
nekem Kodály Zoltán: — Na Terike, má van szeretője? Ugyan, mondom, ne beszéljen, hallja
Tanár Úr, hát minek volna ilyen lánykának, 14 évesnek szeretője?! — így beszélgettünk az
úton. Amikor elvittem azt a fonográfot, adott két forintot. Sok pénz volt az. Azon vettem egy
szoknyát. Hát! Megfizetett azért."
— Mit énekelt Kodálynak?
— Az első énekem volt Kodálynak, hogy:
Szőlőhegyen egy körtefa,
Tövin áll, tövin áll,
Egyik ágán ez a Jancsi
Csak úgy furulyái.
A másikon ez a Marcsa
Csak úgy sírdogál...
A következő falu — ide vitt most utunk — Lédec. Fazekas (Magyar) Miska bácsi is Kodály énekesei közé tartozik:
— Emlékszik arra, amikor Kodály itt járt?
— Igen, emlékszem rá. Nagyon jól emlékszem rá. Énekeltem is neki akkor. Ő Gímesről
jött át. Akkor, 1906-ban én olyan 15—16 éves suhanc lehettem, ő az iskolába jött, ott daloltunk. Amikor először itt járt — szabad megmondanom? —, olyan szegényesen nézett ki,
olyan zsávoly kabát volt rajta. Mintha most is látnám őt. Nem nézett nagy úrnak, na. Volt egy
hátizsákja, és olyan kis cincogó valami volt a zsákban...
— Fonográf.
— Igen, ilyesféle.
— És maga miket dalolt neki?
— Azt daloltam neki, hogy:
63

Lányok vannak a toronyba fehér koszorúba,
Arra mennek szép legények sarkantyús csizmába.
Lányok vagytok, szépek vagytok, piros az orcátok,
Kertbe mentek, rózsát szedtek, szívem szakad rátok.
Utunk itt ért véget. Hét óra múlott, amikor Lédecre érkeztünk és váratlan vendégként becsöngettünk a faluszéli tanító házába. Aztán egymásra néztünk és figyeltünk: jön-e valaki ajtót
nyitni ?

ESTE
„Elnémult a föld

lármája..."
(Gyulai Pál)

Esteledett, amikor Rozsnyóról elindultam. Berzéte után — talán mert felhős volt az ég
—, olyan sötét lett és kihalt a táj, mintha éjfélre járna. Pedig hat óra múlott csak. Egy hete
még világos volt ilyenkor. Csak azt láttam, amit az autó fénycsóvája befogott, s jobbra-balra
a Sajó-völgyet szegélyező meredek dombokat, apelsőci és szilicei fennsík peremét. Szalócnál
az új út a falu fölött vezet. Lenn a faluban csak néhány lámpa pislogott. Az elágazásnál — a
gombaszögi, szilicei elágazásnál — lassítottam, mert az autóbuszmegálló-bódé mellett, a sötét
út szélén valaki integetett, s kérte hogy vigyem el. Csak ide megy Tornaaljára, lekéste a buszt.
Szerencséje van, épp arra megyek. Kinyitottam az ajtót, „felkantároztam", mivel a biztonsági
övbe egészen belegabalyodott. Aztán csorogtunk lefelé Pelsőcnek. A csöndben, mint amikor
egyedül vagyok, fütyörészni kezdtem. Tegnapelőtt reggel, amikor errefelé jöttem, megálltam
Szalóc után, egy szántóföld mellett, mert eszembe jutott, hogy innen származik a Háry János
befejező éneke, a „Felszántom a császár udvarát".Most erre emlékezve bizonyára ez az ének
jutott eszembe. Fél szemmel láttam, hogy útitársam megmozdul, rámnéz és figyel. Odafordultam: — Ismeri-e? — Igen. — Énekelje már el, hogy ne unatkozzunk. A férfi — most néztem
csak meg jobban, olyan 60—65 körüli lehetett — halkan és nagy nyugalommal mérve a szót,
énekbe kezdett:
„Az alföldi pusztán fúj a szél,
Szegény juhász legény vagyok én,
Hova lett a nyájam ? Eladtam.
Hova lett az ára ? Elittam. "
Csodálkozva hallgattam, mert én másként ismertem: — Mondja csak, ennek nem az a szövege, hogy „Fölszántom a császár..." ? — Van olyan is. De annak más a nótája — mondta és elénekelte :
Fölszántom a király udvarát,
Belevetem hazám bábáját.
Hadd tudja meg király felsége:
Mi terem a magyar szívébe ?
Bú-baj terem abba, bú-vetés, —
A' magyar élete: szenvedés!
Áldd meg Isten király felségét,
Ne sanyargassa magyar népét!
— Ez is szalóci? — Nem, ez Szilicéről való. Én is ott tanultam. Pelsőcöt közben elhagytuk.
Ha már így esett, ily váratlan szerencse ért, megkérem, énekeljen még valamit! Hogy ne unat64

kőzzünk, tettem hozzá. Készségesen vállalkozott a folytatásra. Az elején úgy tűnt, hogy egész
úton egy szót sem fogunk váltani. Az örömöm csak fokozódott a következő ének hallatán,
mert ezt is — Erdélyből, Kallós Zoltán gyűjtéséből talán — másként ismertem:
Meg
Mert
Meg
Mert

kel a búzának érni,
mindennap napfény éri;
kell orcának hervadni,
mindennap nagy bú éri.

Ne higyj a mézes beszédnek,
Kivált a feleségednek!
Azt gondolod, hogy alszik,
Csak szembekötősdit játszik.
Időközben Gömörpanyitra értünk. A faluban egyetlen lámpa sem égett, így biztonságos volt
visszakapcsolni és óvatosan haladni. De tettem volna ezt másként is, mivel kerestem egy átmenti házat — a költő Cselényi Lászlóék házát —, ahol két évvel ezelőtt laktam, s ahonnan
naponta új s újabb utakra indulva bejártuk Gömörországot: a mellétéi a fazekas, a süvétei kerektemplom és freskói, Gicze, Licze, Deresk, a festő Dudor István, Vámosbalog: a kastély és
a pusztuló klasszicista és népi barokk parasztházak, a felsővályi templomerőd, Zslp, Czakó,
Jolsva, Rőce, Murány vára és a málnázás... ezek jutottak hirtelen eszembe ott a sötétben, de a
házat nem vettem észre. Igaz, inkább az imbolygó alakokat figyeltem, meg az énekes útitársamat, aki újabb éneket mondott:
Még én nem voltam is, volt más,
Ha én nem leszek is, lesz más,
Nem csinál fecske két nyárt,
Huncut legény vezet két lejánt.
Aztán elhallgatott, és egy távoli dombra és alatta levő fényekre mutatott: — Az ott bent
Gömör, ahol Mátyás király... Intettem, hogy tudom, s láttam is a templom előtti szobrát. Aztán elhallgatott. Sok idő nincs már vissza, gondolhatta, mivel Tornaalja fényei már látszottak.
A kisváros közepén egy elágazó után megálltam. Kibogoztam az övből, kinyitottam az ajtót
— pontosabban: körbe futottam, mert nem nyílott ki, s ráadásul olyan erősen csapta be induláskor, hogy leszakadt a fogója is. Aztán „jó utat", „jó éjszakát" kívánva elbúcsúztunk, de
előtte még bemutatkoztunk egymásnak: „Lőrincz János vagyok. Köszönöm jóságát" —
mondta és elsietett. „Üdvözlöm a tiszteletes urat!" — kiáltottam utána, mert más nem jutott
hirtelen eszembe, és indultam tovább. Hogy csak háromnegyed óra telt el közben, azt el sem
akartam hinni, mert jóval hosszabbnak gondoltam! Vagy csak az énekek dagasztották meg az
időt? Most hogy egyedül maradtam, s az órát és a kilométereket figyeltem, most meg fordítva: lassúnak tűnt minden. Sietni itt meg nem szabad, mert az út csupa éles kanyar. Bár erre
sokszor jártam, mégis csak most vettem észre Bátkinál azt az utat, amelyik Uzapanyitra vezet.
Kerestem már többször is a térképen, hogy hol lehet ez a falu, amelyet a Három gömöri népdal (1937) című kórusból ismerünk; hogy hol van az a panyiti halastó, ahol fürdik a fekete
csóka?! Most, hogy megláttam a táblát, eszembe is jutott egy régi kép: néhány éve Vámosbalogról jöttünk lefelé, s mivel rengeteg gólya sétált mellettünk a réten, de méginkább a frissen
szántott földön, megálltam fényképezni. A réten túl falu is volt: igen, az lehetett Uzapanyit. S
most, hogy felidéztem e kép mellé a női kórus énekét, amelynek mindegyik témája innen származik, eszembe jutott, amit azóta Erdélyi Zsuzsanna tanulmányában olvastam a népdalok
színszimbolikájáról. Ő ugyan nem ezt, de Erdélyi János gyűjtötte hasonló szöveget idéz, benne a hiába tisztálkodó fekete madárral:
5 Tiszatáj

65

A panyiti halastóba
Fürdik a fekete csóka.
De hiába fürdik abba,
Mégsem lesz fehér a tolla.
Milyen finom és érzékletes képet rajzol a szöveg a „bűnbe esett" lányról, aki elvesztette
ártatlanságát, s kinek többé már nem lesz fehér a tolla.
A határon, ahol senki más nem volt rajtam kívül, néhány percet kellett csak várnom,
amíg lepecsételték az útlevelemet. Aztán szabad utam volt Salgótarjántól egészen Budapestig.
Csendes tájon haladtam továbbra is. A felhők mögül néha-néha a hold is kibújt s bevilágította a völgyet, s a Mátra tömbjét. A Mátrai képek vidéke ez:
„Negyvenhat évvel ezelőtt jártam itt első.ízben — idézi Kodály egyik (1952-ből való) vallomását Gách Marianne. — Este tizenegykor vonatra ültem, és hajnali háromkor érkeztem
Pásztóra. A Mátra gerincén át gyalogszerrel tíz óra alatt jutottam el Gyöngyösre. Máskor meg
a Galyatetőn háltam meg, innen mentem át a Kékesre. Látja, emitt balra Szuha, amott jobbra
Mindszent, szemben Nemti, távolabb Dorogháza és Kisterenye. (Onnan ugyancsak negyvenhat évvel ezelőtt indultam el népdalgyűjtő körutamra.) Ez meg, a Pásztó szomszédságában
levő Tar és Apc volt a Mátrai képek szülőhelye."
A pásztói elágazásnál tábla mutatja az utat Mátraszentimre és Galyatető felé. Itt, a
SZOT-üdülő I. emeletének 108-as szobája volt a Kodály házaspár pihenő és pihentető helye:
ez volt a második otthonuk. Itt „találkozott" az idős Mesterrel halála után másfél évtizeddel a
csendre, nyugalomra és pihenésre vágyó költő, Csoóri Sándor:
A lángész itt sétált mezítláb a hegyi réten,
túl a nyolcvanon s istennel beszélgetett,
de látszott rajta, hogy közben
a lepkékre gondol, azokra a hancúrozó
kék, fehér, sárga láng-darabkákra, melyek fölgyújthatják
az erdőt... megállt s lába nagyújja
ámulva nézett egy vakondturást.
Mozgott, púposodott a porhanyós föld,
mintha rég halott barátai keresnének
vészkijáratot a temetőből.
Dolgozzatok csak, kedveseim, dörmögte kajánul,
a csontom teli van muzsikával s ha fölértek
zene fogad majd benneteket,
fűsusogás és mátrai szél
és gyöngy kopog az égből,
mint meggyászolatlan betyárkoporsókra húsvét napján,
s jártak a gyöngyön mezítláb,
ahogy csúsztatott lábbal én most a báránykás fűben,
szemetek helyén kék menny darabkák,
hogy látva lássatok
és ráismerjetek elhagyott földetekre.
Fél tíz lehetett, amikor Pásztó fényeit magam mögött hagytam.
Megjegyzés:
Az este című rész úti élménye az íróasztal mellett született meg. Bár minden adat igaz, s a leírás is
pontos: sokszor megtettem ezt az utat, jól ismerem. De a 65 esztendős Lőrincz Jánossal nem találkoztam, így ő nem is énekelhetett nekem.

66

ÉJSZAKA
„... a hegyeknek hangjuk van."
Egy röpke kép erejéig térjünk vissza az esti-éjszakai Mátra képéhez, ahol oly sokat járt,
pihent és időzött Kodály. Nádasy Alfonz írja emlékezésében, hogy aki ismerte Kidály „vonzódását a hegyekhez, nem lepődik meg, hogy azokat is bevonta liturgiájába. Valami kozmikus
méretekben akarta az egész világot hangzóvá tenni. Szinte belefülelt a naplementébe, ha valamelyik hegy tetején voltunk. Ahogy csendesedett a világ és hanyatlott a nap, annál zengőbb
lett ő belül. Ezek az ihletnek más körülmények között megismételhetetlen pillanatai voltak.
Ilyenkor érezte az ember, hogy egyetlen szót sem szabad hozzá szólni.
Lefelé jövet, az élmény befejeztével, szólalt meg: »Micsoda harmóniák! így imádkozik a
természet!«"
Ezt az emléket akár mottóként oda is tehetjük a Hegyi éjszakák című női kórusmű elé. A
mű I. része jó 30 esztendővel azelőtt, 1923-ban született, a Psalmus után. Erről egy vallomásában röviden ezt mondta Kodály: „Világéletemben sokat jártam magas hegyek között; ott éjszakákat töltöttem és észrevettem, hogy a hegyeknek hangja van. Mégpedig csodálatos hangja ! Amit sokszor hallottam, abból próbáltam megrögzíteni egy-egy töredéket; de sokkal több
és szebb van ottan, mint amit ez a rövid darab mutathat." (Interjú a Magyar Televízió „Csipkefa bimbója" című műsorában, 1956.) A Hegyi éjszakák három és négy szólamra íródott —
1962 óta, ez az utolsó rész keletkezési ideje — ötrészes szöveg nélküli, női kórus. „A női kar
zenéje elsősorban is az átszellemített színek művészetét jelenti nála" — írja a volt tanitvány,
Szabolcsi Bence, 1928-ban.
„A csillagfény rezgése, az éter végtelensége, a csönd és magányosság ráébreszti önmaga
mélységeire a lelket, mely beleolvad az eget-földet egybeölelő titokzatos sugárzásba" — fűzi
hozzá a másik tanítvány, Molnár Antal Kodályról szóló könyvében, 1937-ben. A táj érzékien
festett képét látjuk, a természet, a világ harmóniáját, a hegyek hangját halljuk: a Mátra, a
Tátra, az Alpok, az erdélyi havasok, a Hargita fenyőzúgását és susogását; a budai- és a környékbeli — dombok vallomását: a Gugger-hegyi gyöngyvirágok szólását, a Ferenc-hegyi fenyves, a hűvösvölgyi Oroszlán-szikla tündéri hangját, a szilicei-fennsík üzenetét, a Hármashatárhegy, a Kecskehegy suttogását, a gyermekkori Galántáról alig látható, messze kéklő KisKárpátok derűjét mondja, meséli ez a női kórus. Egy 1905-ből származó levélből idézzünk,
amely a Nagy-Kevélyen íródott: „írom a levelet Csikóvár tetején..., pünkösd vasárnapján a
zsebemben talált papíron. Itt még nagyobb a csönd, mint nálatok. Csak egy madár szól néha;
az is elhallgat hirtelen, mintha megijedne saját hangjától. Majdnem a teljes nirvána. Hozzá a
tudat, hogy órajárásnyira csak becsületes emberek vannak, ti. bogarak és fák. — Igaz, ma
reggel egy sassal is diskuráltam a Nagy Kevély tetején. Úgy jött lebegve fölöttem, amint ott hanyatt fekve bámultam az eget... Várt egy ideig, de aztán tovább csúszott, mint valami láthatatlan drótvasúton. Én pedig tovább hevertem. — Itt mintha vége volna a világi rendnek:
nincs idő, csak világosság és sötétség..."
Sötétség és világosság, a jó és a rossz, a remény és reménytelenség, álom és valóság szűktág folyosóján, hol felerősödve, hol elhalkulva visz a zene — az emberi hangok melódiája —,
és mi úszunk e „nincs idő"-ben, lebegünk a csendben.
„Kodály kórusában éppen az a csodálatos — írja a Hegyi éjszakák I.-ről Tóth Aladár
1925-ben, a Nyugat egyik számában —, hogy az artisztikus, finom zenei szerkezetből szinte
démonikusan lenyűgöző, elemi erejű költői vízió bontakozik ki. Milyen hallatlan fantáziával
éreztetik meg a zenei pauzák azt a csendet, melyen az a muzsika megszólal. Előttünk az elhagyott, hideg hegyvidék, melyben egyszerre csak az éjjeli szél halkan, de mágikus erővel felemeli hárfáját. Vagy az a szél tán a hegyi szellemek hangja, mely csak akkor zendíti meg költészetét, mikor minden egyéb hang a csendben elpihent? (...)
A természet ezer meg ezer hírnököt küld hozzánk az élet rejtelmes üzenetével. Régi ismerőseinkké lesznek ezek a hírnökök, mindegyikről sejtjük miféle üzenetet hoz; a hajnal, az al5*

67

konyát, a csillagok, a felhők, a madárdal üzenetében mindig van valami régi ismerős, de van
új is, hisz mindig újabb és újabb alakban tűnnek fel előttünk."
A Hegyi éjszakák nem magános mű Kodály női karai között. Mintha a II—IV. résznek
rokona vagy talán testvére volna a Meghalok, meghalok kezdetű és című — népdal alapján
készült — feldolgozás, amelyet másodszor 1957 januárjában négy szólamra és négy szólóhangra irt át:
1. Meghalok, meghalok, / Még beteg sem vagyok,
Kolonyi temetőn / Nyugodni akarok.
2. Érted vagyok, érted, / Érted ilyen beteg.
Teérted léi, ruzsám, / Mindennapi hideg.
A kórusmű első részének pedig mintha az Árva vagyok című, 1953-ban keletkezett női kórus
lenne a rokona, amelynek eredetijét, egy keservest, 1910 márciusában gyűjtötte Gyergyóújfaluban:
1. Árva vagyok, nincs gyámolom,
Még a vizet is gyászolom.
Egyedül lakom egy házban,
Titkos bánat szobájában.
3. Annyi bánat a szívemen,
Kétrét hajlott az egeken.
Ha még egyet hajlott volna,
Szívem kettéhasadt volna.
A „hegyeknek hangjuk van. Mégpedig csodálatos hangjuk!" — idézem fel újra magamban Kodályt s a Hegyi éjszakákat. Miről vallanak hát e titokzatos, tündériesen lebegő hangok,
ez a női kórus? Mintha az ember és a természet csendes és titkos párbeszéde volna e nagyívű
mű! S e párbeszéd talán az örök kérdésről szól: az életről és halálról; lemondásról, gyászról
— reményről és megújulásról. Amolyan üdvözlet az embernek, akit nem lehet legyőzni.
Éjfél után néhány perccel értem haza.

HAJNAL
„Nemcsak mi magunk térünk meg őseinkhez, hanem megtérnek hozzájuk gondolataink is."
(Osvát Ernő)
(A Laudes organi, Kodály utolsó [1966] befejezett művének hallgatása közben írom ezeket.)
Virradat, napfölkelte előtt: a „laudes" ideje. Az oratóriumból a reggeli dicséret szava s
éneke hallatszik: a 66. zsoltárt antifona nélkül, kissé lassan mondják a testvérek, hogy mindenki odaérjen az ötvenedikre, amit aztán antifonával mondanak. így írja elő a Regula:
„Utána még két-két zsoltárt mondjanak; amint szokták... Erre következzenek a
„Laudate"-zsoltárok, majd egy olvasmány... A reggeli dicséret és a vesperas ünneplése soha
se múljék el anélkül, hogy az elöljáró a végén mindnyájuk hallatára teljesen el ne mondaná az
Úr imádságát, a Miatyánkot, az egymásnak okozott nehézségek tövisei miatt... A többi alkalommal azonban ennek az imádságnak csak utolsó szavait mondják hangosan, hogy mindnyájan felelhessék: „Sed libera nos a malo." — De szabadíts meg a gonosztól. (Caput XIII.)
68

„Dicsérjétek az Urat! — hallani a 149. zsoltár szavait.
Énekeljetek az Úrnak ú j éneket, dicsérje őt a kegyes gyülekezete.
Dicsérjétek az ő nevét tánczczal; dobbal és hárfával zengjetek neki."
Akik erőt és őrömet ölnek,
Nem lesz majd kegyelem azoknak.
Néhány ezer évig tűr az Isten,
De azután jaj a gyilkosoknak,
Nem lesz majd kegyelem azoknak.
Jönni fog az Isten, az ős Élet
S e földön szól majd harsonája:
„Halottak, élők és eljövendők,
ím, igazságot teszek én máma."
S e földön szól...
Kodály asztalán ritmusjelzéssel ellátva Ady verse, Az Isten harsonája. Folytatásra vár.
A „Laudes" végeztével a szerzetesek távoznak. A legtöbben még lefeküsznek a dormitoriumban, de néhányan, a buzgóbbak ott maradnak a templomban s félrehúzódva zsoltárokat
énekelnek.
A pirkadást egy madár jelzi. A hegyek felől hideg áramlik. A Kodály íróasztalán levő papírlapokat — s a résnyire nyitott ablakot — meglebbenti a hirtelen hajnali szél. Aztán minden
mozdulatlan és néma marad.
Március 6-án 5 óra 45 perc: egy szívroham véget vet Kodály Zoltán életének.
„Veszteségünk még nem mérhető fel..."
Távoli énekszó hallatszik.
„És ha rólam megemlékeznek valaha..."
Gregorián ének hallatszik, „minden zenei stílus őse".
6 óra 16 perc: a naptámadatnak ideje.
A Zobor hegyet és a Zsibricát köd takarja.
A koloni temetőben esik az eső.
Csöndes, tavaszi eső.

FELHASZNÁLT IRODALOM:
Eősze László: Kodály Zoltán élete és munkássága. Zeneműkiadó, 1956. — Eósze László: Kodály
Zoltán életének krónikája. Zeneműkiadó, 1977. — Szőllősy András: Kodály művészete. Pósa Károly
Könyvkereskedő kiadása Bp., 1943. — Kodály Zoltán: Visszatekintés I., II. (Összegyűjtött Írások, beszédek, nyilatkozatok) Zeneműkiadó, 1964. — Kodály Zoltán: Utam a zenéhez. Zeneműkiadó, 1974. —
Kodály Zoltán: A magyar népzene. (Negyedik kiadás) Zeneműkiadó, 1969. — Kodály Zoltán: Gyermekés nőikarok (1972); Vegyeskarok (1972). — így láttuk Kodályt. Zeneműkiadó, 1979. — Bartók Béla: A
magyar népdal. (1924). Megj.: Bartók összegyűjtött írásai I. Zeneműkiadó, 1966. — Bartók Béla levelei.
Zeneműkiadó, 1976. — ifj. Bartók Béla: Bartók Béla műhelyében. Szépirodalmi Könyvkiadó, 1982. —
ifj. Bartók Béla: Apám életének krónikája. Zeneműkiadó, 1981. — Szabolcsi Bence: Úton Kodályhoz.
Zeneműkiadó, 1972. — Molnár Antal: Kodály Zoltán (1936). Megj.: írások a zenéről. Zeneműkiadó,
1961. — Tóth Aladár: Kodály és Psalmus Hungaricusa. (1923). Megj.: Zenei írások a Nyugatban. Zeneműkiadó, 1978. — Bálint Sándor: A szögedi nemzet. Harmadik rész. Szeged, 1980. — Péter László: Kodály Szegeden. Szeged, 1982. — Féja Géza: A honalapító. (1975). Megj.: Törzsek és hajtások. Szépirodalmi Könyvkiadó, 1978. — Ág Tibor: Kodály nyomában a Zobor alján. Irodalmi Szemle, 1976. 2. —
Laczkó Géza: Csillag u. 2. Valóság, 1978. 11. — Bónis Ferenc: Neoklasszikus vonások Kodály zenéjében. Megj.: Magyar Zenetörténeti Tanulmányok. Zeneműkiadó, 1977. — Kárpáti Jánosnak az elemzése
a Psalmus Hungaricusról a „Szemelvények a zenehallgatáshoz" c. kötetben jelent meg: Tankönyvkiadó,
1979. — Péczely László: Kecskeméti Vég Mihály: LV. psalmus. Megj.: A régi magyar vers. Akadémiai
Kiadó, 1979. — A pannonhalmi főapátság története. (Szerk. és részben írta: Erdélyi László dr.) Bp.,
Stephaneum, a Szent István Társulat nyomdája, 1902.

69

MOLNÁR ANTAL

Kodályról
Múltba tekintő géniusznak mondottam Kodályt. Az ő világszemlélete, morálja szinte
ugyanaz, mint a Beethovené. Humanizmusa, pantheizmusa a Goethéé. Melódiaanyaga időtlenül magyar, felöleli az egész magyar múltat. Harmónikája a teljes romantikus akkordkészlet
páratlan egységű rendszere. (Debussyre főként azért emlékeztet, mert az is végcsúcsán áll a romantikus harmóniai fejlődésnek.) Amiben új és egyéni, abban van kivételes nagysága is: Beethoven óta ő az első és máig egyetlen hamisítatlanul klasszikus stílusú zeneszerző.
Kodály éppúgy a nagy egyedülvaló, mint maga a magyarság. Mint e népét, úgy Kodály
helyzetét is ugyanaz határozza meg: a magyar sors. Az az etikai erő, mely népünket mindenek
ellenére fönntartotta, a hősök és prédikátorok ereje, rejtett erő. Lényege, hogy lappangva él.
Nem tündökölhet európai pályán, mert fátuma, hogy titok maradjon. Mit tud rólunk Európa? Legföljebb annyit, hogy e földön nehéz megmaradni s még nehezebb kultúrát teremni. De
hogy mennyire nehéz, hogy mibe kerül, azt nem sejtheti.* Azt a szörnyűségesen lélek- és vérvesztéséges létezést nem értheti más, csak magyar. Vannak európaiak, akik fölismerték, hogy
a magyar létezés megfejthetetlen rejtély. Ennél mélyebbre nem hatolhat idegen. Ehhez a titokzatos, egyszeri végzethez nem nyúlhatni hozzá kívülről, e sacrificiumhoz, melynek az állandó
véráldozat is csak borzadalmas szimbóluma. Ez a titok, a magyar sors, Kodály klasszicizmusának veleje, az a lelkiség, mely árvaságban, bujdoklásban fogant és misztérium zárja alatt él.
Kodály lírája még az Adyénál is átfogóbb — nemcsak a sors prése alól kiizzadott halálos
kínveríték, hanem a teljes magyar érték mélyekben érlelt eszenciája. Nemcsak lemondó búcsúvétel, vörhenyes felhők alatt égő naplemente, de minden reggelek, delek, tavaszok és nyárutók
rejtelmesen élő emléke is, örök reménység fonák, de mondhatatlanul édes utópiája. Ezért
egyedüli és egyedülvaló a kodályi művészet. Érthetetlen csodája a nagyvilágnak, itthon
pedig... Itthon azok zenéje, akik tudnak nagyon magyarok lenni — keveseké. A többieknek:
homály és félreértés. A működése nyomán indult hazai mozgalom, akár az Arany János föllépte körüli nyelvészeti, népies, irodalmi: értékes mozgalom, magyarabbá fogja tenni közéletünket a zene vonatkozásaiban is. De ugyanúgy mint Aranynál — ami hivatalossá válik belőle,
az félremagyarázás. A magyar végzet szimfóniájának végzete is magyar.
Mintha ellene mondana ennek a külföldi, holland és angol diadalmenet, melyben Kodály
művei, főként a kórusművek, Nyugaton fölvonulnak. De ne feledjük, hogy éppen ezek a nemzetek őrizték meg legjobban a múlt századok szolid énekkari kultúráját és nagyszabású humanizmusát ! Ami Kodályban nyugati kultúra, nagyhatású apparátus, vallásos lelkület: az ott ma
még otthonra talál. Sokkal inkább, mint magyar földön. Csak éppen egyéni magyar lényege
az, ami rejtett marad ott, sokkal inkább, mint a nyugati lényegek nálunk. Mert a magyar lelkiség titka: magyar rejtelem, ez pedig Nyugat számára legföllebb egzotikum. Más lapra tartozik, hogy az ilyen művészet nemzeti propagáló ereje még így is felbecsülhetetlenül hatalmas.

* Még Macartney sem.
Fejezet Molnár Antal A ma zenéje című tanulmányából, amely a szerző irányította „Népszerű zenefüzetek" 7. számaként jelent meg Somló Béla könyvkiadónál, Budapesten 1937-ben.
Ennek a sorozatnak 3. és 5. számaként látott napvilágot első ízben Bartók Béla Népzenénk és a
szomszéd népek népzenéje című és Miért és hogyan gyűjtsünk népzenét? című munkája is.
A sorozat további számainak szerzői: Szabolcsi Bence, Kerényi György, Jemnitz Sándor és Tóth
Aladár.
(Engedélyezett
újraközlés.)

70

Ma van bizonyos hajlam klasszikus stílus indítására, minek nyomai félreismerhetetlenek.
Csak az kétséges, megvan-e hozzá a visszhangzó közület falanksza. A mai klasszicizmus — ha
nem is légüres térben — de oxigénszegény levegőben mozog. Fronttal már rendelkezik, de nincsen hinterlandja. Az a közönség, mely tombol a gyönyörűségtől, ha Beethovent apró részletekben, vagy ilyenekre daraboló, romantikus interpretálásban kapja, nem a klasszicizmus éltető levegője. Ma nem a nagy művek tiszteletének, nem a nagy stílus megértésének időszakát,
hanem az olcsó szenzációk, a reklám, az önkényesen egyéni előadók istenítésének idejét éljük.
Züllött üzletiség bűzlik az egész vonalon; ez az az illat, mely elől menekül a klasszicizmus!
Kodály egyéni teljesítménye, a nagyvonalú egyben tervezés, a művészi nagy ethosz újraélesztésében talán Thomas Mann irodalmi lélekpozíciójával vethető egybe. Magyar részről némi rokonságok Tamási Áron felől kínálkoznak. Hasonlóan mély népiség, emelkedettség teljes
egyszerűségben, pazar gazdagság végső leszűrtségben fogantatva, nemes szűkszavúság a metafizikum hitéből fakadón. Mintha az évezredes kínszenvedés, mely mérhetetlen hekatombává
tornyosulva várta, hogy ismeretlenségből halálba fúljon, egyszerre csak véletlenül résre, szelepre lelne, hogy örök hangján megszólalhasson. Kodály szelleme ennyiben őrök és annyiban
is, hogy a klasszicizmus elvei múlhatatlanok. Kívánatos volna ilyen határjelző az új zeneszellem indulásához! Csak az a nagy kérdés, hogy előkelő tartásában, különleges anyagában,
egyéni összefoglalásában — az ezer forrásból szakadó európai fejlődés áradata mellett nem
marad-e unikum.

A GARAM FOLYÓ ALSÓSZECSÉNÉL
71

DEMÉNY JÁNOS

Molnár Antal négy levele Bartók Bélához
Molnár Antalnak, a magyar zenetudomány kimagasló képviselőjének, négy levele maradt fenn, amelyeket Bartók Bélához írt.
A levelek első két darabja a századelő tízes évei körül készült, Bartók és Kodály együttes
fellépésének és népdalgyűjtői útjainak friss éveiben.
A jóval későbbi két másik levél Kodály mozgalmának, az Éneklő Ifjúságnak, az Éneklő
Alföldnek, az Éneklő Magyarországnak első nagy tetőzése időpontjából való, amikor — Kodály ösztönzésére — Bartók is megírta a maga gyermekkórusainak tündöklő sorozatát.
A két-két Molnár-levél így a huszadik század első felének egy-egy fordulópontos időszakába világít, amikor a magyar zene volt a magyarságnak és európaiságnak, a haladás fő összetevőinek találkozásában a fáklyavivő.
1.
[Budapest, 1909. november 25.]
Mélyen tisztelt Tanár Ur!
Megunva sok üres fecsegést elhatároztam, hogy Önhöz fordulok a következő kéréssel:
legyen szíves a II. szvitet nekem eljátszani, hogy a legbiztosabb kézből kaphassam. Meg
vagyok róla győződve, hogy a filharmónia interpretálása nem volt megfelelő. Méltóztassék részemre időt és helyet kitűzni és ezt az Akadémiára megírni. Fáradtságaiért előre is hálás köszönettel vagyok és bocsánatot kérek, ha háborgatnám.
Csütörtök kivételével
909
összes délelőttjeim szabadok.
XI/25.
Csütörtökön 1/2 12-től fogva.
Kész szolgája
Molnár

Antal

A rapszódia minapi előadása nagy gyönyörűség volt. A Kodály-quartett nálunk
eljátszása elmaradt.

tervezett

A levél megírására a II. zenekari szvit (op. 4.) bemutató előadása adta az alkalmat.
Ebben az új művében a 28 éves Bartók — korai „romantikus" korának alkotásait („Kossuth" szimfónia, Rapszódia, op. 1., Scherzo, op. 2., I. nagyzenekari szvit, op. 3.) meghaladva — egy hangszeres
forradalom vezéralakjaként jelenik meg a magyar zene küzdőterén.
A mű első három tételét Bécsben komponálta 1905-ben, befejező negyedik tételét 1907-ben Rákospalotán.
Molnár Antal izgatott sorai bizonyítják, milyen hatást váltott ki a 19 éves fiatalemberben a kompozíció. Helyesen véli, hogy a zenekari előadás nem volt kifogástalan, ő a hiteles tolmácsolásra kíváncsi, a
szerző előadásában zongorán.
A levél három érdekes eleme kíván ismertetést.
1. A budapesti filharmonikusok 1909. november 22-én, a Vigadóban rendezett évadbeli 3. hangversenyen mutatták be az új zenekari kompozíciót, Kerner István vezényletével. Tucatnyi sajtóbeszámoló
hetet-havat összehordott Bartókról (
a holdvilágos erdőben nem a tündérek táncát látja, hanem varangyok fetrengését, kígyók és más undok hüllők csúszását, kúszását a nyirkos, penészes köveken...).
Molnár, a nagytehetségű fiatalember, ezt a „sok üres fecsegést" unva meg, fordult kérésével Bartókhoz
közvetlenül.

72

' (Hogy teljesítette-e Bartók a kérést? Ez alkalommal talán nem, vagy nem azonnal; éppen egy héttel
ezelőtt nősült meg, feleségével külföldi útra készült, közben kisebb gyengélkedés is akadályozta ügyei intézésében, de tanári működését sem hanyagolhatta el utazása előtt.)
2. A Rapszódia „minapi előadása" zongorára és zenekarra, 1909. november 15-én hangzott el (előző
nap nyilvános főpróbával) a Zeneakadémián, Hubay Jenő vezényletével.
3. A Kodály-kvartet „nálunk" — az ekkor alakult, tehetséges fiatalemberekből álló —
Waldbauer—Temesváry—Molnár A.—Kerpely vonósnégyes társaságra utal, amelyben Molnár Antal a
brácsajátékos szerepét töltötte be. A társaság javában készült Kodály és Bartók első kamaraműveinek bemutatására, amely 1910. március 17-én és 19-én történt meg, Kodály és Bartók két estére terjedő szerzői
bemutatkozó kamarahangversenyén.

2.
[Levelezőlap]

[Gyergyószentmiklós, 1911. április]

Ngs I Bartók Béla I tanár úrnak I Budapest I VI. Teréz-körút 17.
hétfő

. Sztmiklós
Kedves Tanár Urí
Sírt a lelkem, h. egy csomó dalt itt kell hagynom Gyergyóban, de ha Szépvízig akarok hatolni, nem pazarolhatom tovább az időt. Ezek az itteni községek kb. egy karakterű dalt adnak. Kíváncsi vagyok Csíkre. A nép túlságos józan, alig vehető rá éneklésre. Eddig csak Alfaluval és Csomafalvával végeztem. Újfalun csak egy napig voltam. Az öreg cigány még emlékezett Tanár úrra, engem székely embernek tartott, hogy M. A. a nevem.
Igen szép időm volt eddig. A papok derék házigazdák.
Üdvözli
M. A.
A lemezek már nagyon kellenének.
Molnár Antalt egy időre magával ragadta a Bartók és Kodály munkásságával felizzó népdalgyűjtés
szenvedélye, a tízes évek elején két ízben is gyűjtött a Székelyföldön, első gyűjtőútjáról szól az itt közölt
levél.
Bartók Béla 1921 októberében kinyomtatásra előkészített, de csak 1924-ben megjelent tudományos
munkája a századforduló és századelő gyűjtéseinek körülbelül 7800 dallamából válogat és 320 dallampéldával mutatja be A magyar népdal (ez könyvének címe is) jellegzetes típusait. Könyve korszakfordulatos
a magyar népzene rendszerezésének történetében. A bevezető tanulmány felsorolja annak a hét gyűjtőnek a nevét és gyűjtött népdalaik számát, akiknek munkásságára a kötet felépül, illetve akiknek munkásságából merít. Ezek: Vikár Béla 1492, Garay Ákos 47, Kodály Zoltán kb. 2700, Bartók Béla 2721, Molnár Antal 307, Kodály Zoltánná [Sándor Emma] 348 és Lajtha László 260 dallammal. E történelmi névsorban látjuk tehát Molnár Antal nevét!
Bartók a könyvében Molnár Antal 7 dallamát találja „egyrészt szép, másrészt az egyes típusokra
leginkább jellemző" példának, ezekből 5 az első gyűjtőútról való. (Gyergyóalfaluból a 36., 196. és 214.
sz., Gyergyócsomafalvából a 12. sz. és Gyergyóujfaluból a 274. sz. dallampélda.)
Eredeti mozaikszemecskékből álló, humorisztikus karcolatokban is bővelkedő emlékirataiban Molnár Antal hangulatos beszámolót írt erről a székelyföldi népdalgyűjtő útjáról is. (Molnár Antal: Magamról, másokról, Gondolat Kiadó 1974., Népdalgyűjtés fejezet 23—30. 1.)

3.
[Budapest, 1937. március 25.]
Kedves Bartók Ur!
Emma Asszony, akinek ítéletében vakon megbízok, figyelmeztet, hogy az Ön új kóruskötetéről írt rövid tanulmányomba (Énekszó) káros megállapítás is került: az t. i., hogy az új
kórusok betanulás szempontjából nehezek.
73

Végtelenül sajnálom, hogy elkövettem ezt a szándéktalan lapszust! Célom valóban nem
az volt, hogy ártsak az új remekművek terjedésének, hiszen azokat rendkívül nagyon szeretem
és becsülöm. Inkább arra óhajtottam felhívni a figyelmet, hogy alaposan szedje össze magát
az, aki ilyen mű betanításával foglalkozik. — Ha lehetséges, szívesen és bármikor hajlandó
vagyok jóvátenni hibámat.
Kérem, legyen kegyes alkalmilag közölni Emma Asszonnyal, mennyire fáj nekem, hogy
kifogására rászolgáltam.
Vagyok az ön hű tisztelője
1937III. 25.
Molnár Antal

E 3. levél értékeléséhez két mozzanatra kell felhívni a figyelmet:
1. Molnár Antal levélben említett ismertetőjének milyen részletei kifogásolhatók ?
2. Miért került sor erre a kifogásra, mi lehetett a háttere?
ad.l.:
Molnár Antal recenziója Bartók Béla új kórus művei címmel az Énekszó IV. évfolyama 5. számának 7—8. lapján jelent meg 1937. március 5-én. „Kifogásolható" részleteit az alábbiakban idézzük:
El fog tartani egy ideig, amíg valóban élő közkinccsé válik e sorozat. Útja göröngyösebb lesz,
mint volt Kodály ifjúsági kórusaié. Kodály művei bizonyára azért hódítottak és terjedtek rohamosan,
mert hangnemi és ritmikai szerkezetben csak néhány lépéssel mentek tovább az addig megszokottnál és
az, amiben gyökeresen újak voltak, nem volt egyéb, mint a kitaláló, formáló zsenialitás. Kodály lényegbevágó újítása az ifjúsági kórusirodalom terén hasonló, mint a gyermekmesében Benedek Eleké, a gyermektankönyvben Móra Ferencé: meghonosította a beláthatatlan időkre szóló valódi értéket. . . . "
„...Amiért azonban Bartók művei bizonyára lassabban válnak majd közkinccsé, mint a Kodályfélék váltak, annak alighanem az új stílus hangnemi, kontrapunktikus és ritmikai építkezése lesz az oka.
M
Másrészt pedig: nehézségük, szokatlanságuk révén oly hatalmas pedagógiai célkitűzést kényszerítenek, mely még elképzelve is szédítő, — mindenesetre pedig a lehető legmegtisztelőbb perspektíva, ami
csak valaha is fölmerülhetett iskolai énektanításunkkal kapcsolatban. ..."
ad. 2.:
A recenzió megjelenésekor a Kodály-kórusoknak mintegy tízéves múltjuk volt. 1925 tavaszától bontakozott ki szerte az országban az Éneklő Ifjúság mozgalma, a „magyar ének tavasza"; egy új, klasszikus
a cappella kultúra virágzott ki, amely a Villőtől a Pünkösdölőig, a Gergelyjárástól a Vízkeresztig a legtisztább európai és magyar tradíciók letéteményesévé tette a magyar ifjúságot, a magyar gyermeket. A
mozgalom rohamos kibontakozásához jelentősen hozzájárult az új iránt fogékony fiatal kórusvezetők
lelkes csoportja is, amely egy valóságos új hitvallás tüzével működött, szervezett, dolgozott, agitált.
Kodályné Sándor Emma figyelmeztetésének magyarázatául talán ez a körülmény is hozzájárul: Kodály énekkari mozgalmának is megvolt a súlya, Molnár Antal recenziója ezt, Bartók új kórusairól lelkesen írva, figyelmen kívül hagyta; tehette ezt annál nyugodtabban, mert Kodály kórusairól más alkalommal ilyen értelemben bőven írt. A szerkesztésében megjelenő „Népszerű Zenefüzetek" 4. szám 1936-ban
Kodály addigi életművét tekinti át és az énekkári művekről szólva külön fejezetet szentel a gyermekkórusoknak is. (Lásd még: Molnár Antal: írások a zenéről. Válogatott cikkek és tanulmányok. Sajtó alá rendezte és jegyzetekkel ellátta Bónis Ferenc. [„Magyar Zenetudomány" 3.] Zeneműkiadó Budapest, 1961.)
*
Ezt a levelet Denijs Dille 1968-ban közzétette a Documenta Bartókiana 3. kötetében (német nyelvű
kiadványsorozat, amely a dokumentumokat eredeti nyelven közli, a nem németeket német fordításban is)
— a Bartók Bélához írt és publikált 213 levél közt a 137. számú dokumentumként, kommentár nélkül.
Documenta Bartókiana, Heft 3., Akadémiai Kiadó, Budapest, 207—208. lapon.

74

26.
[Budapest, 1937. május 16.]
Mélyen tisztelt Bartók Ur!
Néhány nappal ezelőtt vettem Kerényi György értesítését, mely szerint az ön Énekszószemináriumi előadása egyelőre elmarad. Most nem óhajtok arról szólni, mennyire fájlalom a
lemondás okát! Csupán azt fogom megmagyarázni, miért nem került az ön lemondása a meghívókat szétküldő adminisztráció tudomására.
Az én szerepem évek óta és elejétől fogva csupán annyi a szemináriummal összefüggésben, hogy megjelenek az előadásokon és vezetem az előadások menetét. Arra sohasem kért föl
senki, hogy bármi egyéb munkát is végezzek a szemináriummal kapcsolatban.
Amikor tehát Kerényi értesítését kézhez kaptam, nem volt okom egyébnek minősíteni ezt
az értesítést, mint kedves figyelemnek az Énekszó egyik szerkesztője (Kerényi) részéről, ki ilymódon gondoskodott arról, hogy szerda estémmel szabadon rendelkezhessem. Arra semmi
módon sem gondolhattam, hogy Kerényinek hozzám intézett sorai, melyek röviden jelezték az
előadás elmaradását, illetve elhalasztását: az ön hivatalos lemondását jelentik, melyet ön az
Énekszó vezetőségéhez intéz. Annál kevésbbé, mert hiszen Kerényi az, aki az Énekszó vezetőségéhez tartozik, én pedig oda nem tartozom. Ha Kerényi csak annyit is hozzáfűzött volna értesítéséhez, hogy ezalkalommal reámbízza az adminisztráció figyelmeztetését vagyis hogy
szóljak a meghívókat szétküldő személyeknek: akkor már tudtam volna, hogy Kerényi senki
mással nem közölte a lemondást és ezalkalommal nekem kell vállalnom az Énekszó központjának értesítését.
Ennyiből is láthatja, miből támadt a zavar. Kerényinek nem volt tudomása arról, hogy a
meghívókat szétküldő adminisztráció kizárólag az Énekszó szerkesztőségének beltagjaira tartozik és ahhoz nekem semmi közöm. Nekem viszont nem volt tudomásom arról, hogy az
Énekszó egyik szerkesztője, Kerényi, nincsen tisztában a szeminárium adminisztratív szervezetével. Én meg voltam győződve arról, hogy Kerényi útján az Énekszó szinte automatice tudomást vesz az előadás elhalasztásáról. Kerényi viszont azt hitte, hogy az én értesítésemmel
egyúttal az Énekszó szemináriumi adminisztrációját is értesíti. E két irányú tájékozatlanság
eredménye pedig az volt, hogy maga az Énekszó sem Kerényi révén, sem az én révemen nem
értesült az előadás elhalasztásáról!
Gyors és alapos gyógyulást kíván mélyen tisztelő híve
937. V. 16.
Molnár Antal
Gondoskodtam róla, hogy a lemondásról szóló értesítések szétmenjenek.

A levél írásának idején, 1937 tavaszán, az Énekszó című hangjegyes ének- és zenepedagógiai folyóirat, Kerényi György és Kertész Gyula szerkesztésében, már a negyedik évfolyamában járt. Szerkesztői
összefoglalták benne a Bartók és Kodály új zenei korszakot teremtő mozgalmának eseményeit és a lap
égisze alatt különböző típusú (általános, énekszakos, zongoraszakos stb.) szemináriumsorozatokat szerveztek, amelyeken a magyar zenei élet legkitűnőbb szakemberei, művészek, tudósok, pedagógusok vettek
részt.
Az Énekszó évfolyamai bő forrásanyaggal szolgálnak e szemináriumok eseményeihez, előadóihoz,
az előadások időpontjának meghatározásához. Molnár Antal 4. levele érdekes bepillantást enged a szemináriumi élet mindennapjaiba, szervezési problémáiba.
Bartók kiemelkedő előadása Az úgynevezett bolgár ritmusról az Énekszó Szemináriumán 1938. április 6-án zajlott le.

Molnár Antal itt közzétett négy levelét Bartók Bélához, a Magyar Zenetudományi Intézet
Bartók-Archívuma őrzi, feldolgozásukhoz az Intézet vezetőségének szívességéből jutottam
hozzá, közzétételükért a címzett Molnár Antal professzort is köszönet illeti.
75

TÓTH BÉLA

Tiszajárás
35.

ZSURK
Ha jól emlékszem, éppen egy hónappal ezelőtt figyelhettem meg a csillagsugárzást képekké sűrítő s vetítő rádiómon, hogy Atlaszunk belebámulva a Kárpátok övezte kőmedencébe,
látta, hogy megapadt benne a víz. Egy jó ivásnyit már ki nem adna. Ürgette, forgatta, mint
könnyű játékszert a sártekéről lemarkolt edényt, de annyira, hogy a Duna meg a Tisza egészen
megkunkorodott a nagy mozgatástól. Ráunt Atlasz a kísérletezésre, s mivel rendre tanított istenkének nevelték, hát visszaragasztotta a kőmedencét a sárteke megfelelő részébe, s mint aki
jól végezte dolgát, egyszeriben csak sorsára hagyta a Földet. Az meg forgott, forgott Atlasztól
kapott lökőenergiájával tovább.
Fanyar csalódottsággal nézte, valamit motyogott, ahogy kivettem a szájmozgásából azt
mondhatta: meg leszel te nélkülem is, minek cipekedjek veled! Azzal az Olümpos felé tekintgetett, ahová mindig is vágyott. Azt olvasom le szája peremének mozgásáról, hogy fogadkozik a fiú, ha a sarokban térdepel is, jobb lesz a sora otthon, mint az örökös kuncsorgás.
Nagy bozontú üstökét úgy vakarássza, ahogy mifelénk, adófizetés közben a paraszttestvéreim. Ebben eltelhet vagy százezer közönséges év, mire sarkon fordult, s megindult a szent
berkek irányába. A kisistenekre jellemző óvatos sunyisággal közelítette a hegyet.
Egy óriás koronájú babérfa alatt sokáig ácsorgott. Ernyőt formált tenyeréből, vizitálta a
tájat. Délidőre járt az idő, a kapusnak állított Merkuriús isten sarukötöző szolgája is szundizott, így zaj nélkül elléphetett a porta előtt. Fölhág az istenek lakóhelyére, hát már mindenki
túl az ebéden, az igazak álmát alussza. Az aranytálakon maradt ínycsiklandozó falatok most
jól esnének a hosszú útról hazaszökő Atlasznak. De nem akar zajt ütni. Leül, elnyújtózik,
egyik lábával vakarja a másikat, karját a feje alá teszi, behunyja szemét.
Nem dicsekvésből mondom, hiszen senki sem hinné el, hogy én ezekkel az Olümposlakókkal összejárnék kártyázni vagy vadászgatni, de régóta ismerem az istenségek szokásait.
A barátom találmánya révén alkalmam van titkaikat fürkészni. Innen tudom, ha az ilyen Atlasz méretű kisisten elheveredik a déli verőfényben, akkor az sziesztái vagy másfél millió évig.
Annyi az neki, mint mai földi halandónak egy szemhunyorítás. És én azt nem tudom kivárni.
Hogy mit tesz azután. Hogy megporolják-e a fenekét a nagyok, ha fölérzenek, vagy rácsudálkoznak:
— Hát te? Hová hagytad a sárgolyót, te golyhó?
Kíváncsi lennék pedig, hogy kapnak majd hajba az okosok. Fontosabb nekem a Föld
sorsa. Elvégre annak firtatására vállalkoztam.
Lapozok is csillagrádióm okossága révén az évmilliókban, mintha valami vaskos könyvben lapoznék. A könyvben is vissza lehet fordulni bizonyos részekhez, s előre. Csak húzom
nagyeszű gépem lapozó billentyűjének a fülét, s ahogy a balga mesékben történik, hipp-hopp,
ott is vagyok a kívánt helyen és időben.
Mit csinál a Föld?
76

Teljes zöld bársonyruha rajta, úgy nőtte be a moha, mióta nem láttam. Megyek közelébb, mert mehetek, hát a messziről bársonyos finomságú zöld síkok óriási erdők. Lapozok, a
mogyorókorszak után, ahogy a földtörténettel foglalkozó tudósok megkülönböztetik az időszakokat, alig fordul néhányat a sárteke, már a tölgykorszak mutatja magát, aztán a bükk,
majd az égeres. S akármilyen nagy koronájú erdők sokasodnak, vizek tükrei, folyók, tavak,
tengerek nikkeljei csillogdálnak elő közülük. És egyszer csak vékonyka füstcsík a Dunántúlról. Voltak tüzek, villámgyújtotta égések. Egész medencényi területeket föllegelt olykor a tűz.
Máskor jegek nyáron is. Hó és zúzmara a fél földgömbön. De ezek elmúltak. Nem épp nyomtalanul. Hanem a füstcsík, úgy tűnik, szabályozott, gyújtott tűzről bodorodik. Na, ezt munkálja valaki!
Viszem okos rádiónézőkémet közelébb. Belelátok az erdők sűrejébe. Hol is vagyunk. Félig földre hajlók kisded táborocskája. Két szőrmók alak tüzel, valamit pöröl a parázson. Gyerekszőrmókok ugrándoznak körülöttük, asszonyszőrmókok bámulnak a lángokba, kicsi szopósaikat ölelik magukhoz.
Távolabb hárman követ ütnek kőhöz. Megnézem közelebbről. Hányja a szikrát a kvarcit. Hát ezek szerszámokat fabrikálnak, döbbenek rá az eseményre. Jobb keze nagyujjával nézi, érzékeli egyik, hogy elég éles-e már a kőkés. Mint a mai iparos, ha köszörül. Semmi sem
változott? Kihúz egy szőrszálat bozontos szakállából, a nap felé tartja, s a kőszerszámmal elnyisszantja. Ahogy a mai borotva. Miket tudtak?
Tán borotválkozni készül, házasság előtt ? Ők is csak ezen az úton juthattak tovább. Máig
itt vannak ennek a kornak a bizonyitékai. Vértesszőlősön a többi között megtalálták egy 28
éves férfinak a nyakszirtcsontját! Az sem élt hiába. Ezek leszármazottjai, az első füst után,
olyan félmillió év múlva, a Subalyuk barlangban ütik föl tanyájukat, s bizonyosan nem tudják, hogy hiszen ők a neandervölgyi ősembernek a kortársai! Pedig azok voltak, bizony. Hanem ettől függetlenül nagyon is élni akartak, s ahhoz dolgozniuk kellett. A sült galamb nem
repült a szájukba. Dacolva eljegesedésekkel, elaszájosodásokkal, gyártják, használják a megéléshez nélkülözhetetlen eszközeiket, immáron nem csak kőből, de csontból, rézből. Sorsuk
javulhat, mert szaporodhatnak. Szaporaságuk kirajzásai új vadászó mezőket csapásolnak föl.
Haladgatnak a mindennel megáldott, nagybirodalmú Tisza-anya házatáján.
A gyerekek merészebbek az ősöknél. Szétbogárzanak messzire. Egyszer csak beköltöznek
a Szeleta barlangba, onnét az utódok fölkíváncsiskodnak az Ipoly, a Bodrog mellékére. Megszeretik, sátort vernek. Onnan hajókáznak lefelé az anyafolyón. Annak hátán, nagy bödönhajókban érkeznek le a napos-rétes Közép-Tisza tájékára. Nem utálhatják. A szirtes löszfalakba barlangokat vájnak. Lakják. Az agyag a tűzön olyan kemény lesz, mint a réz. Formáznak belőle főző edényt, ivó bögrét, miegyebet.
Ki is díszítik. Hol a körmüket nyomják bele, égetés előtt, környes-körül koszorúban, hol
kerek végű pálcikával mintázzák meg az edényt, vagy sásból való szövedéket szorítanak a
nyers edényre. Hogy szebb legyen, hogy jobban tetsszen az asszonyi népnek, hogy mindenki
megismerje a saját használati eszközét a mintáról? Még megfaggatjuk majd az egykori göröncséreket erről a témáról, csak valahogy a kezünk közé adja újra őket a sorsunk!
Hanem a harmadszor emlegetett mostani tudósi népek azért már a minták alapján egész
korszakokat határolnak el egymástól, s egész népcsoportozatokat. Megkülönböztetnek Tisza,
Körös, Szamos s más kultúrájú, nevetlen népeket.
Közben hatezer évnyi közelségéhez jutottunk a mondandónknak. Nézem a csillagrádió
időmérőjét. Olyanja is van neki. Nézem a Tisza vonalát, azt a részét, ahol a legnagyobbat ficamodik. Valóságos hajtűkanyar, amit leír. Hát ahogy odakukkantok, ebben az időben, lakodalminak tűnő nyüzsgés. Csupa sütés-főzés. És munka. Halásznak. Nádból készitett csivircsavaros vej székből meregetik elő a fickándozó halakat. Ahogy mai ember a leveses tálból kanalazza elő a sűrejét. A Tiszának nagy ideje lehetett védő, adakozó karját idegörbíteni. Szinte
a mozdulattal jelezte: gyertek ide, gyerekeim!
Odamentek. A kőből való késektől az aranykupáig, pajzsig, lószerszámig minden itt élt
77

népnek ebben a csücsökben maradt a nyoma, névjegye. Csak vélekedni lehet felőle, melyik népnek mivé lett a sorsa, életútja. Egyik a másiktól űzetve riadt ide a jólétbe, mások látva a paradicsomi állapotokat, ideverekedték magukat, elzargatva az itt élőket. Az ilyenféle nagyon is fontos
történelmi árnyaltságnak a megtudásához sok időt kellene elüldögéljek a csillagrádió előtt.
Majd nyugdíjas koromban visszalapozok én még ide, de most nagyobb araszolásokkal
megyek, hogy kitűzött célomat még ebben az évtizedben elérjem. Nem csak apprehendálóim
akadnak a Tisza fölcentizésében, de biztatóim is. Akik azt írják: gyerünk, hajtsunk, haladjunk!
Megyünk. És így látjuk, hogy a magyarok többször megfordultak a kőmedencében. Ismerték vizeinek zamatát, napjának cirógató sugárzását, fáinak zúgását.
Amikor 830 körül a Kazár-birodalomban ég a talaj az ősök talpa alatt, a megvágyott tájék felé fordulnak arccal. Tehetik annál inkább, mert akkori politikusok között, akiket kündünek tituláltak, az a nézet uralkodott, hogy a muszájból kétágú erényt lehet eregetni.
A verekedős rokonok közül szabadulni, s Szvatopluk szövetségére lépni. És kicsit szétnéznek már a külső országokban. Na, toporognak az elképzelésen vagy tizenhét évig. Búcsúzgattak a régi haza földjén torozva, de a besenyők megkergették őket. Akkor, mint vízáradat a
magasulatot, a magyarok seregei körülfogják a Kárpátok medencéjét. Ahány átjáró nyílik befelé, gyulák vezérleteire bízva, készek a betömegelésre. Állnak a Duklánál, Ojtoznál, s más réseken. Árpád apánk Vereckénél. Jobb keze felől a Kabarok három törzse szorong, balról a
Kendék, Balog-Semjének. Valamilyen megbeszélt jelre beáramlik a magyarok serege. Árpád
vezéri méltóságának megfelelően léptet lefelé Vereckétől egyenest Zsurknak. Egy jó napi járóföld lépésben is. Szép füves, fás, erdős, tücsökszavas, halas, vadas hely.
Leszállt a lováról, leszúrta dárdáját, ráakasztotta aranyos sisakját, keze fejével megtörölte izzadó homlokát. Fújt egy nagyot, foga közül az első szó: suuuúúrk hangképpen süvített
elő. A rovásíró deákok mindjárt föl is vésték a kiejtett szót egy simára gyalult égerfadeszkára. De sajnos az nincs meg. Valami hétországra szóló lakodalomkor azzal gyújtottak a
tábori nagybogrács alá.
Hanem Árpád hetedik sátorvezetőnője, akkor már fogatlan, votják családból való vénasszony, csak legyintett a deákok balgaságára. A maga valódi votják nyelvén elrebegi, hogy
„surk" náluk csak annyit jelent, hogy zúgó folyó. S mivel a Tisza itt a kanyar szorulatában sietve zúg, hát Árpád annyit mondott, míg a tájék minden szépségét magába szívta, hogy zúgó,
drága, aranyos folyó.
Ami igaz.
Nem tűrhette ezt az Árpád környezetében élő cseremiz nyílcsináló öreg. Hogy Árpád votjákul örömködött volna. Azt mondja, cseremiszül szólt a gyula, azaz a vezér. Azt mondta:
surr, ami nem jelent egyebet a mi nyelvünkön, mint hogy görbe víz, mint a bivaly szarva. Ami
megint csak igaz lehet! De ezt a beszédet meg egy vogul fiú nem szívlelte, aki afféle dárdahordozó lehetett Árpád udvarában. Lelkezte, hogy az ő családja nyelvén szólott gyula, azaz
manysiül mondta, hogy: surri-k, surrogó víz.
A legderekabb kengyelfutó osztják família sarja nagy haragra lobbant.
Hogy szólhatott volna Árpád a ti nyelveteken? Az én anyanyelvemen mondta, hogy
zsurk, ami nem jelent egyebet, mint annyit, hogy kunkorodó folyó. Nézzétek meg, kunkorodik !
Ami megint csak igaz.
Árpád is így ítélkezett. Leszamarazta őket.
— Egyet beszéltek, atyám fiai. Hogy is szólhatnánk mi másképp egy fészekaljból valók?
Egy követ fúvunk, egy hajóban utazunk, egy kútból meregetünk, mégis be akarjuk verni egymás fejét!
Az első nyelvi vitának a Tisza partján az vetett véget, hogy másnap Árpádék sátort bontva ballagtak beljebb.

78

Hanem Zsurk azóta is ott kucorog. A folyó ezüstszalagjára fűzptt települések közül ő a
legészakibb. A kelő nap Zsurkot cirógatja leghamarább. Tőle is búcsúzik legkorábban. Történtek vele változások az évszázadok során. Volt amikor a jobb parton tanyázott, máskor a fő
utcájába eresztette át a vizet, s két oldalt lógott a folyó tápláló emlőjén. Voltak évek, amikor
csak a pörnyés gödrök szélkavarta felhőcskéi jelezték, hogy itt is éltek valamikor emberek.
Most a Tisza-könyök behajlított, óvó karján belül lélegzik. 1010 óta oklevél rögzíti a létét.
A falu nevét nehéz megmagyarázni. Mondják valami Zsurk nevű tulajdonosé lehetett. És
a többi zs-vel kezdődő helynevünk?
Szépek, de jelentéstartalmukat még a csillagrádió mélybányászatával sem bírom egyszerre a fölszínre révészelni. Arra még várni kell. Csak a leltárát adhatom:
Zsadány, Zsáka, Zsámbék, Zsana, Zsarolyán, Zselicség, Zsennye, Zsibót, Zsibrik, Zsira,
Zsombó, Zsujta. S mintha a világ végén lenne: Zsurk.
Ettől a névsortól ha nem lettünk okosabbak, hát üdébbek. Mit jelentenek, s mely rokoni
nép nyelvén? S ha már ennyit zsizsegtem, zsazsogtam, megnézem már, ugyanvalóst a nagy
magyar szótárunkban hány címszavunk kezdődik zs-vel? Hát alig akad százig menő, annak is
a hatvan percentje idegenből könyörögte hozzánk magát. A németből, a bolgárból. Vagy mi
csaltuk ide, mivel némely fogalmakra akkor sem volt meg a nyál a szánkban, hogy szót szerkesszünk hozzá?
Ezek a zsalugáter, zsaru, zsák, zsákmány. A legrégibbnek tűnő, már honosodott zs-s szavaink is kölcsönzöttek: zsellér, zsémbes stb. A többi csak aranyos hangutánzó, hangulatcipelő
zs-vel induló. Zsong, zsibong, zsivajog.
Meg kell hagyni, a kőmedencébe érkeztünk után elfelejtettük a szegényebb rokonaink
alapszavait is. Talán némely régi helynevünk belsejéből kizsombolyodó zs-k őrizhetnek idevezető emléktöredékeket. De hát kövezzenek meg a szavak megfejtésével foglalkozó nyelvészek,
ha ők másképp tudják. De még annál is jobb lenne, ha kibogoznák szépséges hangulatú, balzsamos illatú helyneveink jelentéseit. Ajánlom figyelmükbe, ahogy árvaságomat kegyelmükbe: Bazsi, Bozsok, Buzsák, Dózsa, Dúzs, Házsongárd, Izsófalva, Józsa, Kázsmárk, Lúzsok,
Mizse, Mozsgó, Mözs, Muzsla, Tuzsér, Vázsnok, Vezseny, Vizslás, Vizsoly. A hátam is megbizsereg a fölsorolás hangulatos szépségétől s most bazsalyoghatnak rajtam.
Pedig Zsurk a tanúm, hogy nyomon beszélek. Itt létezik 27 község társaságában a könyök csücskében. Az egykori vizek birodalmában minden földdarab termelés alá hajtva. A
72 000 holdas területből négyholdnyi nádas zúgja még a régi Tisza hatalmát. A huszonhét község, mint valami régészeti kiállítás, a kultúrtörténet minden korszakát előmutatja. Mintha a
kaporszakállú ide szándékolta volna a szabadtéri múzeumát Magyarországnak. Fölnevelte,
megőrizte nektek a Tisza. Nesztek! A sok aranyos szerszám, ékszer, használati tárgy arra utal,
hogy kendtök, azaz kegyelmetek, azaz nem akárkik lakták ezt a földet. A táj természetes földrajzi központja Mándok. Több volt a nemese, kicsi és nagy, mint a jobbágya. Élénk, megélni
tudó falu. Nem tiszai. Hiszen a Tiszától elhúzódva élt. Vele, s ellene.
A mi világunkban a nemesi mivoltot nem feszegeti senki. Nagyon részeg már az idevaló,
ha a kutyabőrt fölemlegeti. Szidja vagy dicsekszik vele.
A zsurki fatorony 35 méteres magasságával a haza legmagasabbika. Mint esőben ülő,
csőrével égre meredező kócsag ül a fás falu közepén. Én meg előtte. Bosszankodom. Leereszt
a hátsó gumim. Pedig alkonyodik, még át kellene karikáznom Záhonyba, ahol könyvtáros barátaim várnak éjszakai szállásra. Ha rám szakad az este, toronyiránt nem látom az utat. Közúton nagy a kerülő.
Szuszkurálom a biciklimet, s tehetetlenségemben már fohászok rebegésére indul bennem
a káromkodó malom, amikor rám adjonistenelnek. Fölnézek, hát egy öregapámat formázó,
pogácsaképű, fehérbajszos, csizmás vénember előttem.
— Kifigyeltem én magát a kisboltban, atyámfia, mikor kenyeret vásárolt. De ott nem
akartam kikiabálni, hogy ugye, maga szögedi! ?
— Nem is szégyellem, az vagyok.
79

— Hiába is tagadná. A szava járásából éreztem. Hallja, de rég megáhítoztam egy kis jó
szögedi beszédre!
— Hát ennek örülök, bátyám. Ha valamire megéhezünk, azt szeretjük!
— Ott tanultam a tanítóképzőben az első háború előtt. Azóta se vetett vissza többet a
sorsom. De azért emlékezetben mindennap megfordulok arra. Megvan-e még az iskola, a lakóház? Hát a család, amelyik ellátott, vagy annak az ivadéka? Ma is úgy mondják még: embör, kendör, Pétör, ménös? Mintha mézbe nyomogatták volna a szavakat, s aztán a szánkba,
annyira itt maradt az íze. S a város? Sokat változott? Beszéljen már szögediül!
— Hasból nem tudok. Kérdezzen, bátyám!
— Tudja mit? Hallottam, hogy Záhonyba tart. Nekem is arra van dolgom. Menjünk
együtt, beszélgessünk. Az utat is mutatom, meg hát így, ha ketten megyünk egy irányba, megfeleződik a fáradalom. Nem igaz?

TAKSONY
80

SZAKÁLY FERENC

Szegedi diaszpórák
a 16. századi Magyarországon
Bálint Sándor

emlékének

A török előrenyomulás, majd berendezkedés hatalmas — gazdasági és társadalmi kihatásaiban mindmáig fel nem mért — népességmozgást indított el mind a megszállt területen,
mind pedig a hódítástól közvetlenül fenyegetett országrészekben. A nemesség úgyszólván teljes egészében odahagyta idegen uralom alá került lakóhelyét és birtokait, s példáját követte a
szabad királyi városok polgárságának túlnyomó része is, minek következtében a két legjelentősebb magyar város, Buda és Pest, valamint Székesfehérvár valósággal összezsugorodott, s
elvesztette korábbi gazdaságszervező funkcióját. A dunántúli és Duna—Tisza közi mezővárosok magyar paraszt polgársága — bár akadtak menekülők közülük is — kezdetben várakozó
álláspontra helyezkedett, s csak később — miután kipuhatolta és a saját bőrén megtapasztalta
a török uralom igazi természetét — kezdett, egyre gyorsuló ütemben, átszivárogni a királyi
Magyarországra és Erdélybe. Ez a sokágú folyamat természetesen több ponton módosította
mind a kibocsátó, mind pedig a befogadó társadalmi közeget; a hódoltságban a fokozatos leépülés felé hatott, s nyilván nem kevés zavart okozott a királyi Magyarországon és Erdélyben
is, ahol a beáramlóknak — legyenek akár nemesek, akár polgárok, akár pedig parasztok —
keményen meg kellett küzdeniük a beilleszkedésért és a megélhetésért.
A szabad királyi városnak számító, de gazdasági-társadalmi struktúráját tekintve inkább
a mezővárosokhoz hasonlító Szeged „meneküléstörténete" az első pillantásra a mezővárosokéhoz látszik hasonlítani. A törökök 1546-ban 1259 háztartásfőt írtak össze a várat körülölelő
városban, s ez a szám 1554-re sem süllyedt 1000 alá, jóllehet a keresztény hadak 1552 februárjában tíz napon át ostromolták Szegedet, miközben a lakosság nagyobb részét biztonságosabb
vidékre telepítették, az ostromlókhoz csatlakozott szegediek közül pedig sokan elestek. Ha a
kitelepítettek mégis ily gyorsan és ilyen szép számban visszamerészkedtek elpusztult lakóhelyükre, úgy az csakis azt jelentheti, hogy a megszállás első évtizedében alapjában véve jól kijöttek új uraikkal. Mivel a török összeírók 1560-ban már csak 670 háztartásfőt találtak a jócskán összezsugorodott városban, úgy tűnik, hogy a szegediek tömegesen csak akkor szánták el
magukat a távozásra, amikor — valamikor 1554 és 1560 között — a bég egyszerűen kiebrudalta a magyarokat.a földsánccal övezett Palánk negyedből, amely eladdig egyértelműen a város
gazdasági, egyházi és kulturális életének központja volt.
A szegedi polgárság szétrajzása azonban valójában egészen más ütemben tőrtént, mint
azt a puszta számadatok sejtetik. Ha az 1546-os defter névanyagát tételesen összevetjük az
1554-esével, azonnal kitetszik, hogy a város lakossága legalább felerészben kicserélődött.
Méghozzá nemcsak — s talán nem is elsősorban az 1552-es ostrom következtében, hanem már
korábban, a török megszálláskor vagy az azt követő években. A jelek szerint — hasonlóan a
török kezére került más szabad királyi városokhoz — először itt is a legmódosabbak fogtak
6 Tiszatáj

81

vándorbotot. Minden okuk megvolt a gyors távozásra, hiszen a városi tanács még 1542-ben is
kinyilatkoztatta, hogy fegyverrel is kész megvédelmezni városát, ha valahonnan ehhez segítséget kap, a török uralom pedig azzal kezdődött, hogy a budai pasa 1543 februárjában magához
rendelte és lefejeztette a főbírót és két esküdtjét. Bár alighanem a legendák világába tartozik
az az állítás, miszerint 1543 elején Szegeden fegyveres felkelés tört ki a megszállók ellen, a szegedi tőzsérből hajdúkapitánnyá lett, az 1552-es szegedi rajtaütést megszervező és vezető Tóth
Mihály példája jól mutatja, hogy sok szegedi polgár szivében megalkuvást nem ismerő gyűlölet élt a törökökkel szemben.
Tóth legkésőbb 1547-től fogva Debrecenben élt. Hogy közel sem ő volt az egyetlen szegedi, aki az 1540-es években Debrecenbe menekült, a befogadó város Izabella királyné által
1549-ben kibocsátott privilégiálisa egyértelműen bizonyítja. Mivel az azt kieszközlő tanácsbeliek között két szegedi bevándorolt — Tóth Mihály és Kis Pál — szerepel, alapos joggal feltételezhető, hogy az ide menekült szegediek — akik Takáts Sándor szerint külön „községet" alkottak — rendkívül jelentős gazdasági-társadalmi súllyal bírtak új lakóhelyükön is. A szegedieknek a városigazgatásban játszott meghatározó szerepére utal az is, hogy Debrecen magistrátusának jegyzőkönyveiben már 1547-ben — ez évből való a város első ránk maradt jegyzőkönyve — fel-felbukkannak az ö-ző szegedi tájszólás nyomai.
Más szegediek a környékbeli településeken igyekeztek kivárni, mire fordul török uralom
alá került városuk sorsa. Az időlegesen Makón meghúzódott Kalmár család fordulatokban
gazdag történetét már csak azért is érdemes lépésről lépésre nyomon követni, mert jól mutatja
a szétrajzás módját és lehetséges irányait. Ez az első pillantásra egyedinek tűnő családsors alkalmasint több tucatnyi elmenekült szegedi család életútját példázza.
A nemesi származású Kalmár János 1542-ben még Szegeden nősült; ahogy ez akkortájt szokás volt, házasságkötésével is kereskedelmi kapcsolatait erősitette meg, amikor Ambrus kassai
kereskedő-polgár Margit nevű lányát feleségül vette. (Szeged és Kassa töretlenül élénk kereskedelmi kapcsolatait tanúsítja, hogy Ambrus másik lánya, Anna is a Szegedről elszármazottak közül talált férjet; bizonyos Pajzsgyártó Márton házastársa lett.) Kalmár azok közé tartozhatott, akik készek lettek volna fegyverrel is szembeszállni a törökökkel, ezért — legkésőbb a szegedi vezetők budai kivégzése után — Makóra költözött, amelyet egyelőre még nem
fenyegetett a török hódítás, és ahonnan — mint a fejlemények mutatják — többé-kevésbé zavartalanul fenn tudta tartani megszokott kereskedelmi kapcsolatait. 1543 elején itt született első, Márton nevű fia. Őt még a makói tartózkodás idején további három gyermek — két lány
és egy János nevű fiú — követte.
A népes családot, amelyhez időközben a rokonok is csatlakoztak, az 1552-es szegedi vállalkozás kudarca kényszerítette továbbmenekülésre. Az ez év nyarán és őszén diadalmasan
előrenyomuló török hadak elől Kalmárék egyre északabbra húzódtak és végül Beregszászon
kötöttek ki, ahol is november 30-a táján legkisebb fiúgyermekük, András, a világra jött. Beregszász ekkortájt olyannyira zsúfolva volt alföldi menekültekkel, hogy a Kalmár család csak
a várban kapott szállást; egy Bodó Pál nevű szegény ember lakásán szűkölködött. Miközben
itt kiteleltek, nyilván nem egy szegedi és makói ismerősre akadtak a városban menedékre leltek között.
A gazdasági megfontolásokon túl valószínűleg a felvidéki részek túlzsúfoltsága késztette
János kalmárt arra, hogy 1553 tavaszán ismét visszatelepedjék a hódoltságba; csakhogy nem
a török garnizonvárossá lett Szegedre, hanem a törökök által viszonylag kevésbé ellenőrzött
Kecskemétre, ahol 1559-ben az Új utca mahalle új lakói között vették számba a török hatóságok. A családfő többé már nem változtatott lakóhelyet; úgy látszik, Kecskeméten megtalálta
számítását s csakhamar a város életét irányitó rétegbe emelkedett, egyebek közt a főbírói tisztet is viselte. A város által — az unokája, Mihály számára 1600. szeptember 29-én — kiadott
bizonyságlevél szerint „az ecclesianak egy főoszlopa volt, az polgári társaságnak és városunknak főgondviselője, főbírája és főtanácsosa volt, az jóságos cselekedetekben az keresztyén
mértékletes és tiszta életben mindenekelőtt tündöklött, az jóknak szeretője, az gonoszoknak
82

gyűlölője volt, az nyomorultaknak segítője, táplálója és mind haláláig keresztyén hivataljának
serény követője volt. Anyja pedig asszonyi állatokhoz seregünkben az szent élethez illendő
tiszta életet viselt és szemérmetességet, minden tökéletes erkölcsben világos szövétnek gyanánt
volt. Az szegényekhez penig olyan volt, mint Tabita, ki felől szól szent Lukács articulus 9." A
családfő 1581 augusztusában hunyt el és a reformátusok kápolnája melletti cinteremben helyezték örök nyugalomra.
Kecskeméten egyébként a XVI. század dereka táján népes szegedi kolónia élt. 1557-ben
Ötvös Sebestyén, Ötvös Benedek és Ötvös Imre kecskeméti ötvösmesterek azzal a kéréssel fordultak a debreceni tanácshoz, hogy adja ki számukra a debreceni ötvöscéh artikulusait. „Ezek
az ötvösök — úgymond a számukra szeptember 18-án kibocsátott céhlevél bevezetése — mikoron Szegeden laktanak volna, ott volt céhek, de Szegednek pusztulásában az ötvösöknek
minden artikulusi elvesztenek. Annak okáért szabadosan könyörgöttenek, hogy Döbröcönben az bírákhoz mennének és onnét az ötvösmestereknek artikulust hoznának." A városról
készített, 1559-es török összeírás a Szentmária utca mahalléban 47, a Nagy utca mahalléban
pedig 1 olyan nős személyt említ, akik „régebben Szeged rájái voltak, de most ténylegesen
Kecskemét nevű városban telepedtek le", de köztük egyetlen olyan sincs, aki az Ötvös nevet
viselte volna.
Visszatérve a Kecskeméten már következetesen Szegedinek titulált Kalmár család sorsára : a kecskeméti lakozás alatt felcseperedett gyermekek sorra kirepültek a szülői házból. Anna egy Gáspár Benedek, Ilona pedig egy Bodonyi Mihály nevű kecskeméti polgárhoz ment feleségül. (Mivel a Bodonyi név — Bodon formában — az újonnan összeírtak között ugyanazon
mahalléban — az Új utcaiban — szerepel, mint Kalmár Jánosé, meglehetősen valószínű, hogy
ez a család is Szegedről menekült Kecskemétre. Amiből viszont az is következnék, hogy a Szegedről elszármazott családok gyermekeik összeházasításával is őrizni igyekeztek a közös szülőhely emlékét.) A legidősebb fiú, Márton 1569-ben házasodott; Polgár Imre és Palicskó Márta lányát, Zsófiát vezette oltárhoz, aki azonban a későbbiekben — mivel a kecskeméti tanúk
szerint nagyatyja, Palicskó Demeter „nemes úrember", sőt „ő felségének főnemesi voltanak
[sic!]" — maga is a Palicskó nevet használta. E házaspár, hasonlóan Kalmár (Szegedi) Jánosékhoz, úgyszintén jó emléket hagyott maga után Kecskeméten: „mivelhogy Zegedi Mihálynak atyja Zegedi Márton, anyja Palickó Zsófia volt, és mind nemzetségének s mind őmagának tisztességes életük és állapotjuk felől jólemlékezet van" — mondja az idézett 1600-as bizonyságlevél.
Márton e házasság révén — dacára annak, hogy kecskeméti lakosként természetesen török alattvalónak, rájának számított — birtokos nemessé vált. Felesége kezével együtt ugyanis
a szomszédos Szentkirály és Borbásszállás (Külső-Szolnok, később Pest m.) nevű puszták tulajdonjoga is reászállott. Egyebek mellett ez is szükségessé tette, hogy Márton — András nevű
öccsével együtt — nemességújító címeres levelet eszközöljön ki az uralkodótól. Ennek birtokában ugyanis nagyobb sikerrel védelmezhette — természetesen nem a török, hanem a magyar
jogigénylőkkel szemben — birtokjogait. I. Miksa király nemességújító diplomája 1579. december 15-én kelt és Heves, Külső-Szolnok vármegyék 1581. január 1-i, egri közgyűlésén hirdették ki.
Feltűnő, hogy Márton e nemességújító levélbe másik fiútestvére, János nevét nem vétette
be. Úgy látszik, hogy Kalmár (Szegedi) János középső fiúgyermekének útja korán elvált testvéreiétől; a fentiekből következik, hogy már 1579 előtt elhagyta Kecskemétet. Csak a XVII.
század elején hallunk róla; ekkor ő is hódoltsági területen, Gyöngyös mezővárosban élt, s a
jelek szerint előbb Dobó Ferenc, utóbb Lorántffy Mihály és Rákóczi György — gyöngyösi
részbirtokos földesurak — érdekeit képviselte. Testvérei példáját követve, 1608-ban maga is
hódoltsági birtokossá vált azáltal, hogy az év augusztus 4-én Lorántffytól zálogba vette Kis- és
Nagyréde, valamint Fajzat Heves megyei falvak egy részét. 1615-ben 500 magyar forintért
Zemplén megyei zálogos birtokot szerzett, vélhetőleg azért, mert ki akart költözködni a hódoltságból (vagy már ki is költözött onnét).
6*

83

János vélhetőleg már abban a viszálykodásban sem vett részt, amely a Kecskeméten maradt négy Szegedi testvér — Márton és András, illetve Anna és Ilona — között 1581 után, az
atyai örökség felosztása miatt támadt. Az ingatlan vagyon és a — rendszerint családi keretekben folytatott, osztatlan — kereskedelmi vállalkozás továbbvitelének joga a fiú örökösöket illette, akik viszont kötelesek voltak a leánytestvéreiket megillető vagyonrészt kiszolgáltatni.
Márton végrendeletének előadása szerint ő és András öccse készek is lettek volna a tisztességes
megegyezésre, de „fösvény és telhetetlen" nőtestvéreik és sógoraik, többet remélve, török bíróság elé vitték az ügyet, és keresetüktől csak akkor álltak el, amikor az „egri keresztény
urak" — vagyis: a hódoltsági jogaik felett féltékenyen őrködő Heves vármegyei és végvári
tisztek — emiatt keményen megfenyegették őket. (Az akkor már Nagyváradon lakó Bodonyi
Mihályék később, immár magyar fórumok előtt, újrakezdték a pereskedést.)
Szegedi Márton 1585-ben — András öccsével és anyjával együtt — a királyi Magyarország egyik legjelentősebb kereskedelmi centrumába és egyben az alföldi menekültek egyik legfontosabb gyűlhelyére, Nagyszombatba telepedett át. Aligha valamiféle személyes okból, hiszen távozásuk számos más, hasonlóan tőkeerős hódoltsági kereskedő-polgár helyváltoztatásával esett egybe. Nyilván mindannyian azt érezték, hogy nagy volumenű kereskedelmi tevékenységük számára már szűkek a hódoltság adta lehetőségek, bizonytalanok az életkörülmények, s jobb olyan helyre távozniuk, ahol ugyanazon áruk cseréjével foglalkozhatnak, csakhogy kedvezőbb körülmények és tágabb lehetőségek közt. Márton végrendeletében úgy nyilatkozott, hogy „az pogány mód nélkül való kegyetlenségét nem szenvedhetvén", döntött a távozás mellett.
A Kalmár (Szegedi) János-féle egykori vállalkozás tőkeerejét mi sem mutatja jobban,
mint hogy fiai új lakóhelyükön is legott a kereskedő patriciátus első vonalába ugrottak, jóllehet Nagyszombatban ekkortájt szép számmal éltek olyan nagykereskedők, akiknek üzleti kapcsolatai Augsburgtól Kassáig, Krakkóig, dél felé pedig — megbízottak láncolatán át — a hódoltsági marhatenyésztők szállásaiig terjedtek. Legalábbis erre utal, hogy több ízben adtak
kölcsönt magának a királyi kamarának, s a szorult helyzetbe került más testületek és magánosok is előszeretettel fordultak hozzájuk kisebb-nagyobb kölcsönökért. Az ide menekült egykori margitszigeti domonkos apácák például egyik nagyszombati szántójukat vetették nekik
zálogba egy 111 forintos kölcsön fejében. Márton és András ugyanilyen úton számos más Pozsony megyei részbirtokot is magához váltott az 1580-as és az 1590-es években, sőt 1601-ben
Márton egy egész falut — a Bazin tulajdonában levő Tirlinget — is megvásárolt. Mindeközben nem feledkeztek meg a hódoltsági birtokokról sem. A Márton által örökölt Szentkirály és
Borbásszállás mellé — amelynek bére rendszeresen befolyt a használóktól Nagyszombatba —
1597-ben zálogba vették a Solt megyei Bolyár és Mikla pusztát, továbbá Solt mezőváros bizonyos részeit is.
Jellemző lehet a Nagyszombatban letelepedett szegediek jelentős számára — de egyszersmind a Szegedről elszármazottak összetartására is —, hogy amikor Márton 1600-ban megözvegyült, Thury Annát, az úgyszintén Szegedről menekült Thury, más néven — s ez ismét sokat
mondó adat — Kalmár család lányát vette nőül. Mártonnak — éppen e házassága miatt —
csakhamar távoznia kellett Nagyszombatból; hosszas hányódás után, 1608-ban Kassán talált
új otthonra, miközben Nagyszombatban másodszülött fia, Szegedi Gáspár öregbítette tovább
a család hírnevét.
Amikor Szegedi Márton 1608 májusában anyja szülővárosába, Kassára érkezett, legott
családi körben érezhette magát, hiszen András öccse — bár fenntartotta nagyszombati érdekeltségei egy részét is — már évek óta Kassán élt, s a város legtekintélyesebb polgárai sorába
tartozott. Sőt, legkésőbb 1600-tól fogva, Kassán lakott és kereskedett Márton legidősebb fia,
Mihály is. De ha ilyen családi kapcsolatai nincsenek, Márton úr akkor is bízvást számíthatott
volna a kassaiak szíves fogadtatására. S nemcsak azért, mert kassai kereskedő körökben nyilván jól csengett a neve, hanem elsősorban azért, mert a szegedi származás itt felettébb jó ajánlólevélnek minősült. A „szegedi" névnek már jó ötven esztendővel nagy becsületet szereztek
84

az itt minden jel szerint nagy számban gyökeret eresztett szegedi menekültek, mindenekelőtt a
Pap Benedek vezette „kereskedőház".
A Pap György három fiából álló családi vállalkozást — amely ekkortájt még főként a
marhakereskedésből pénzelt — Szegeden laktukban a legidősebb testvér, Ferenc irányította.
„Tudom — mesélte 1562-ben egy Váradra szakadt szegedi kalmár —, hogy Zegeden Pap Ferencz volt az marha kereskedésbe fő, mert akkor Pap Benedek és Pap Antal gyermekek valának, jóllehet azután, hogy Pap Benedek felnevelkedett vala, ő is futott, kereskedett, de Pap
Ferencz volt fő fundámentom minden marha lelésbe." (Érdekes, hogy apjuk nem tartozott
bele a vállalkozásba; ahogy egy másik Váradon fellelt szegedi tanú megjegyezte, „attyok külön volt".) A testvérek közösen dolgoztak és együtt élvezték munkájuk gyümölcsét is: „egyek
voltanak ők mindebe [mindenben], mind marhával és minden jószággal, valami volt az ő birtokuk alatt, semmiből osztozottak nem voltanak, hanem mindenek együtt voltanak". Amikor
a Pap család — valószínűleg a Tóth Mihály-féle menekülőhullámmal — Szegedről Debrecenbe távozott, „hoztanak el másfélszáz fejős tehenet, száz ökröt, az ménest, hetvenöt gyra ezüstöt, száz arany gyűrűt, bálokat [bálákat], mely bálokba voltak purgomálok, istametok, ¡skarlátok, gránátok, egyébféle posztók végekbe, posztós szekeret". Az ingó vagyon, amely, az
élőállatok serege mellett, tezaurált tőkéből s a különböző rendű és rangú posztók garmadából
állott, összértékben jó pár ezer forintra rúghatott.
Papék hamar megmelegedtek Debrecenben; a városi jegyzőkönyv tanúsága szerint már
1547-ben Ferenc is, Benedek is követelőként lépett fel új polgártársaival szemben. Az előbbi
bizonyos elveszett lovakat keresett Szabó Bálinton, Benedek pedig — úgymond: mindenkit
megelőzve — 160 forintot követelt Szabó András hagyatékából, akinek vélhetőleg posztót
adott el.
Talán a Debrecent is veszélyeztető 1552-es török előrenyomulás hatására, talán primér
kereskedelmi érdekektől vezéreltetve, 1554-ben — a bátyja, Ferenc 1552-ben bekövetkezett
halála után a vállalkozás fejévé lett — Benedek Kassára költözött, ahol szeptember 20-án
nyert felvételt a kassai polgárok sorába. Mintegy hivalkodva kiterjedt kassai kapcsolataival,
az ilyenkor szokásos négy kezes helyett rögtön hatot állított; kezesei — egy rozsnyói kereskedőt leszámítva — egytől egyig a Ringen laktak, azaz a város legszűkebb vezető rétegéhez tartoztak (köztük három nemest és egy olyan polgárt találunk, akiről tudjuk, hogy Krakkóig,
Bécsig, sőt Augsburgig kereskedett posztókkal, ruhaneművel, illetve fűszerekkel). Maga Pap
is a Ringen, az árucsarnok közelében vett házat (értékét 1579-ben 1200 forintos, horribilis
összegre becsülték), ahová csakhamar az addig a kevésbé „előkelő" Börtön utcában lakó Antal öccse is átköltözött.
Noha a Pap cég alapjában véve családi vállalkozás volt, szerteágazó kapcsolatai megkövetelték, hogy egész sor alkalmazottat foglalkoztasson. Pap Benedek után három nappal,
1553. szeptember 23-án lépett a kassai polgárok közösségébe áz az úgyszintén szegedi származású Kalmár Ambrus, akit a források később Pap Benedek „ispánjának" vagy éppen „cselédjének" titulálnak. Ő egyébként a cégvezető sógora volt; mindketten annak a makói Vasantó
Ferencnek a lányát vették nőül, aki ekkor már úgyszintén Kassán élt, s ugyancsak a leggazdagabb Ring-polgárok közé számított, és vejeihez hasonlóan, főként kereskedéssel foglalkozott
(1555-ben négy ízben érkezett számára Krakkóból posztó és más kalmáráru). Mivel a városi
felmérések szerint Kalmár Ambrusnak sem búzatermése, sem bora nem volt, ugyanakkor viszont az 1555-ös kassai harmincadjegyzék szerint a legnagyobb forgalmat lebonyolítók között
is az 5. helyen állt, nyilvánvaló, hogy sógora élelmezte és annak tőkéjével is kereskedett. így
aztán az általa elvámoltatott értéket bízvást a Pap cég forgalmához számíthatjuk, amivel az
utóbbi 1555-ben legott a messze kiemelkedően legnagyobb forgalmú vállalkozás lesz. Benedeknek voltak más famulusai is; egyikük például a könyvelést vezette.
A kassai harmincadjegyzékek szerint a Pap Benedek, majd annak 1564-ben bekövetkezett halála után, a Pap Antal által irányított vállalkozás 1555 és 1568 között összesen 5004 forint vámot fizetett a Lengyelország, illetve a német területek felől behozott áruk után. Eszerint
85

Papék kezén 13 év alatt mintegy 800000 forint értékű importcikk — posztó, fonal, nemezkalap, vasáru — forgott, ami évi átlagban 61 538 forint értéket reprezentál. És akkor még nem
vettük számításba azokat a tételeket, amelyeket Kalmár Ambrus neve alatt vámoltak el (1555ben 948 forint vámot fizetett), amivel a Pap cég 13 esztendős importforgalma jóval meghaladná a milliós értéket is. E hatalmas mennyiségű árucikket persze nem maguk a cég tulajdonosai, nem is a cégvezetőként működő Kalmár Ambrus fuvarozták Kassára; erre a munkára —
főként bártfai, krakkói és sandeci — fuvarosokat alkalmaztak. Ezek 1555-ben 10 terminusban 12 szállítmányban mintegy 20000 forint értékű árut hoztak be nekik.
Papék forgalma a kezdeti nekilendülés után gyors és szinte ijesztő méretű visszaesést mutat (az 1559-ben behozott áruk értéke mindössze egynegyede az előző évinek). A számok mégsem a cég válságát mutatják, hiszen visszaesésük és hullámzásuk követi a városi trendet, ami
egyszersmind arra utal, hogy a Pap cég a magyar külkereskedelem általános visszaesése idején
is tartani tudta korábbi, kiemelkedő pozícióját.
Ez a kiemelkedő pozíció tükröződik a városi adójegyzékekben is, amelyekben például
1557-ben Pap Benedek a maga 300 dénáros adójával és 360 dénáros bortaxájával az ötödik
legnagyobb adófizetőként jelenik meg. (Apósa, Vasantó Ferenc — akinek háztartása ekkor 14
főből állott — ugyanekkor 200 + 145 dénárral a 14. helyet foglalta el.) A Pap család mindennapi ellátását 5 és 1/2 kötélnyi szántó, 3 kötélnyi rét és egy Kassa-alsóvárosi major szolgálta;
mindezeket nyilván bérmunkásokkal műveltették meg. A Pap testvérek egész sor szőlőbe fektették be tőkéjüket: Benedeknek Kassán a Hernádnál, Abaújszántón (itt egy fél házzal
együtt), Szikszón, Tállyán, Antalnak pedig Mádon és Kassán volt szőleje, amelyeknek terméséből — mivel Benedek kassai pincéiben 1557-ben például 120 hordó „vidéki", a Hegyalján
termett bort találtak — bőven juthatott értékesítésre is. Hasonló volumenű bortermelés folyhatott a XVI—XVII. század fordulóján ismerősünk, Szegedi András szántói, tarcali és tállyai
szőlőbirtokain is.
A Kassán élő Szegediek — András és két unokaöccse: Mihály és György — a családi hagyományoknak megfelelően — elsősorban posztókereskedéssel foglalkoztak, s a bécsi kereskedőkkel álltak sűrű üzleti összeköttetésben. Közülük is a leghíresebbel, Henckel Lázárral,
akinek András 1604-ben 1400 darab marhabőrt vásárolt össze Debrecenben és Nagyváradon
(amit azonban Bocskai lefoglaltatott). Mihály pedig 1618-ban azért indított pert társa, Thury
Kalmár János ellen, mert az a bécsiek által leszállított posztók árát nem egyenlítette ki. (Ez a
Thury Kalmár János alighanem Szegedi Márton második feleségének — Thury Kalmár Annának — a rokona s ily módon maga is Szegedről elszármazott lehetett.) Neki más ügyletei is
voltak a Szegediekkel: 1614-ben például két tarcali szőlőt adott el Szegedi Márton idősebb lányának, Annának, Krausz János kassai polgár feleségének. Krauszék később felszámolták
kassai érdekeltségeiket, s Nagyszombatra települtek át. A Szegediek és rokonaik ide s oda
vándorlása Nagyszombat és Kassa között aligha lehet a véletlen műve; a család nyilván ezekkel az „erőátcsoportosításokkal" biztosította saját érdekképviseletét a magyar kereskedelem e
két kulcsfontosságú bázisán.
Mivel a Szegediek végrendeletei és hagyatéki leltárai rendre-sorra ránk maradtak, segítségükkel bepillanthatunk e nagyszabású vállalkozás „műhelytitkaiba" és a családtagok pénzeszacskóiba is. Szegedi András 1609. október 18-án kelt végrendeletének bevezetésében elmondja, hogy amikor Márton bátyjától elvált, a közös kereskedés során szerzett tőke megosztásakor — az ezüst holmikon kívül — több, mint 35 000 forint készpénz jutott neki, „és ebből ez
megnevezött summából állott néköm mind ez ideig való kereskedésemnek fundamentuma".
(Amiből nyilvánvaló, hogy az idősebb testvér része sem lehetett kevesebb.) Bár a Bocskaifelkelés alatt — mivel a fejedelem a bécsi német kereskedők nála levő pénzét lefoglaltatta, mire azok az ő Bécsben levő pénzéből kárpótolták magukat — 7000 forintnyi veszteséget szenvedett, fenti tőkéje az idők folyamán csak tovább növekedett. Boltjában az előző évi leltárkor
22 000 forint értékű árut találtak, de úgy véli, hogy a végrendelet időpontjában ennél többnek
kell ott elfeküdnie (igaz, hogy ennek egy része fia, István tulajdona). Mivel bécsi kintlevősé86

geinek mintegy felét sikerült az árestálás elől megmentenie, 6544 forintja volt Henckel Lázárnál, a híres bécsi kereskedőnél. Házánál — a hadas idők miatt rejtekhelyen — 1000 körmöci
aranyat és 1000 szász tallért dugdosott. A vas fazékban rejtegetett „aprólék ezüstnek" számát
sem tudta, közülük tételesen csak 12 „öszvejáró kupára" emlékezett. Egy utazóládában —
részben hólyagba kötve — 300 tallért, 250 aranyforintot, ezüst poharakat és pártákat tartott,
nyilván mindennapos kiadásai fedezeteként. Tőkéjét az sem apasztotta le különösképpen,
hogy Szántón, Tarcalon és Tályán egy sor szőlőt, szántóföldet és rétet vásárolt, s voltak falusi
részbirtokai is^
Szeged múltjának feledhetetlen emlékű kutatója, Bálint Sándor — jobbadán csak a szakirodalomra támaszkodva is — több tucatnyi debreceni, nagyszombati, kassai és kolozsvári kereskedő, kézműves, deák és egyházi személy szegedi származását bizonyította, illetve valószínűsítette. Ezek száma és a rájuk vonatkozó ismeretanyag a debreceni, a nagyszombati és a
kassai városi levéltár anyagának átrostálásával, úgy tűnik, szinte tetszés szerint bővíthető lenne, s nyilván nem lenne eredménytelen e tekintetben más, korabeli kereskedelmi központok —
például a pártiumi Nagyvárad, a hódoltsági Kecskemét, Nagykőrös és Gyöngyös, sőt talán
Pozsony, Győr és Magyaróvár — töredékes forrásainak átvizsgálása sem. Mivel az ide menekült szegedi ötvösök és maga Kalmár János is anélkül szerepelnek Kecskemét 1559-es összeírásában az „újonnan összeírtak" között, hogy szegedi eredetükről emlités esnék, könnyen elképzelhető, hogy nemcsak az az 51 „új" kecskeméti lakos származott Szegedről, akiknél ezt
jelezték, hanem a jelentős kecskeméti szaporulat java része is.
De jutott az 1552 után megfutott szegediekből más, kisebb helyekre is. Az akkortájt Padovában és Peruggiában tanuló Szegedi Kőrös Gáspár családját — apját, Vén Szabó Jánost,
anyját, Perzselt Zsófiát, s Ferenc és Menyhárt nevű fiútestvérét — Nagykállóban találta fel
Balassa Zsigmond. Sárospatakon 1570-ben 4 „piscator zegediensis"-t vettek fel az urbáriumba — ezek a tizedjegyzékek szerint egyébként búza- és borterméssel is rendelkeztek —, akikről
a kutatás megállapította, hogy nemcsak „szegedi módra" halásztak, hanem származásukat tekintve is szegediek voltak. Eszerint az elmenekült szegedi halászokat — lévén, hogy, szemben
az 1552-es állítólagos 700-as létszámmal, 1585 és 1588 közti három évben már csak 50, 95, illetve 102 halászt talált Szegeden a török összeíró — itt, a Felső-Tisza-vidéken kell keresnünk.
A fenti példákból jól látható, hogy a szegediek új lakóhelyükön nem megtűrt idegenként,
hanem felettébb otthonosan viselkedtek, s nem egy vonatkozásban a maguk képére formálták
a befogadó közösség arculatát. Ha az ö-ző nyelvjárást nyilván nem is lehet mindenütt oly
mechanikusan a szegediek felbukkanásához kötni s egyben a szegediek jelenlétét bizonyító
érvnek tekinteni, mint azt Bálint Sándor tette, nagyon is valószínű, hogy Szeged szétrobbanásának tényleg óriási szerepe lehetett e nyelvhasználat körének kiterjesztésében. Kivált ott, ahol
más adatok is igazolják a szegedi bevándorlóknak a városigazgatásban, a városi kancellária
gyakorlatának kialakításában és a céhek életében játszott kiemelkedő szerepét. így például
Debrecenben, ahol valóban bizonyítható, hogy az ispotály szegedi származású ispotálymesterek felügyelete alatt nyert „demokratikusabb" szervezetet, ahol a városi jegyzőkönyvet 1570
és 1576 között egy neve szerint szegedi származású nótárius vezette, s ahol az ötvösök — akiknek céhlevelét, a vargák és a szűcsök artikulusaihoz hasonlóan, szegedi tájszólásban írták — a
szegediek beözönlésével együtt tűnnek fel nagyobb számban. Debrecenre általában is ráillenek
Bálint Sándornak az ispotályreformmal kapcsolatos szavai: a kedvező helyzete miatt alaposan
felduzzadt óriás mezőváros a társadalmi autotómia iránt fejlettebb érzékkel rendelkező szegediek befolyására vált, külső és belső tekintetben egyaránt, városiasabbá.
Aligha lehet a véletlen műve, hogy ekkortájt szerte az országban, sőt azon kívül is — kivált Debrecenben, Kassán és Kolozsvárt, de Münchenben és Varsóban is — oly sok ötvös viseli a Szegedi nevet. Ha e kérdés vizsgálatában a Szegedről elszármazottak hagyatékainak azon
tanúságát is értékesítjük, hogy azok szemmel láthatólag nagy előszeretettel viseltettek a kis
arany és ezüst tárgyakban testet öltött nagy értékek iránt, úgy nem elképzelhetetlen, hogy a
gazdag szegedi polgárság igényei a középkor végi Szegeden különösen magas színvonalra fejlesztették ezt az iparágat.
87

Jellemző vonásként emelhetjük továbbá ki a szegedi „diaspóra" és a reformáció helvét
(kálvini) irányzata közti szoros kapcsolatot, mondhatni: összefonódást. A helvét irányzat
„pápája", Méliusz Juhász Péter egyik munkájának előszavában különösen azoknak a „jámbor és keresztyén" kalmároknak a támogatásáról szólt nagy elismeréssel, akik „Debrecenben,
Szombatban, Kassán és Váradon laknak". Az viszont adatszerűen is igazolható, hogy e városokon belül — a korábban uralkodó ágostai (lutheri) irányzattal szemben — elsősorban éppen
a szegedi származásúak karolták fel a társadalmi törekvései tekintetében radikálisabb kálvinizmust. A legtöbbet, úgy tűnik, jó ismerősünk, Pap Benedek tette e téren. Az úgyszintén szegedi származású kassai tőzsérrel, Szőcs Ferenccel együtt ő harcolta ki, hogy Kassa városa
1557-ben a kálvinizmus egyik magyarországi úttörőjét, a szegedi születésű Szegedi Gergelyt
válassza meg magyar lelkészévé. Nem tudhatni, hogy vajon Pap Benedek szorgalmazta-e
1560-ban Huszár Gál magyaróvári nyomdász-prédikátor Kassára hozatalát, tény azonban,
hogy mind a Kassára költöztetés, mind pedig — az ott hitelvei miatt fogságra vetett — Huszár
kiszabadítására indított akciók költségeit ő előlegezte meg a városnak, s valószínűleg ő támogatta Énekeskönyvének megjelentetésében is. Többek között neki ajánlotta két, Wittenbergben készített zsoltárátdolgozását a másik szegedi eredetű prédikátor-költő, Szegedi Lőrinc is.
Joggal feltételezhető, hogy Szegedi Gergely éppen Papnak kívánt örök emléket állítani a 112.
zsoltár parafrázisának e — szinte önálló betétet alkotó — bensőséges soraival:
„Sok nyomorultaknak volt ő táplálója,
Tudja, micsoda az ő hivatalja,
Háznépére szorgalmatos gondja,
Hogy szükségeket senki ne mondhassa.
Pusztaságáról ő szentegyházának,
Nagy szűk voltáról az hű tanítóknak
Fő gondot visel, hogy maradékainak
Mennyekben gyűjtsön kincset fiainak,
Az szegényeknek nagy gondját viseli,
Szomjúhoznia nem hagyja, éhezni,
Istennek akar jó sáfára lenni,
Csak azért akar mindennel jól tenni.
Parancsolatját az Istennek hogy féli,
Véres verítékkel az kenyeret eszi,
Marháját adja igazán és veszi,
Azzal jószágát szaporává teszi.
Isten beszéde nála nagy gazdagság,
Az keves jószág nála nagy sokaság,
Békével lakás nála nagy uraság,
De nagy szegénység nála háborúság.
Keresztyénség héjában nem hányja,
Az kiben az hit magát kimutatja;
Héjában való keresztyénnek mondja,
Kiben gyümölcsét az hit nem mutatja."
(Szegedi egyébként e zsoltárt Papnak ajánlotta.)

88

A Szegedről elszármazottaknak a helvét reformáció terjesztésében játszott, kiemelkedő
szerepét mi sem bizonyíthatja ékesszólóbban, minthogy Szegedi Gergely Énekeskönyvében
még további három szegedi — Szegedi Kis István, Szegedi Lajos és a fentebb említett Szegedi
Lőrinc — zsoltárátültetései is helyet kaptak.
Nem sokkal maradtak a református egyház támogatásában Pap Benedek mögött a Nagyszombatban, illetve Kassán élő Szegedi családtagok sem. A XVI. század végén apja, Szegedi
Márton volt a nagyszombati kálvinisták vezéralakja. 1598-ban — másokkal, egyebek közt,
egy másik Szegedi nevű férfiúval — ő emelt szót az erősödő rekatolizáció ellen, a szabad vallásgyakorlat érdekében. Tevékenységére Miksa főherceg figyelmét is felhivták, aki elrendelte:
ha bebizonyosodnék, hogy nemcsak lakóhelyén, hanem általában Pozsony és Nyitra megyék
területén is bujtogat a katolikusok ellen, lázadás címén fogják perbe.
Szegedi Mártont és öccsét, Andrást nyilván elsősorban a vallásukat ért üldöztetések vitték a Bocskai vezette Habsburg-ellenes felkelés táborába. Márton nem kevesebb, mint 4000
forintos kölcsönnel támogatta Bocskai törekvéseit, András pedig — Kassa város követeként
— lehetőséget nyert rá, hogy többször is beleszóljon az országos politika alakításába. Az
1605. november—decemberi korponai országgyűlésen, amelynek a Habsburg uralkodóval való megbékélés feltételeiről kellett döntenie, a megjelentek egy csoportja a Habsburg-ház detronizálása és az egyik német fejedelem magyar királlyá választása mellett szállt síkra. E csoport, amely maga mögött tudhatta a hajdúk fegyvereit is, jobbára az északkeleti vármegyék és
Erdély követeiből állott, hangadója azonban éppen a három főnyi kassai követség tagjaként
megjelent Szegedi András volt, akit követ- és harcostársa Bocatius János főbíró gazdag, nagy
tekintélyű és buzgó kálvinista magyar polgárként jellemzett. Bár e követelést a követek többsége — így Kassa másik két követe is — elutasította, Szegedi továbbra is bírta polgártársai bizalmát, sőt a mozgalom lezárulta után sem esett bántódása. A Bocskaihoz küldött 1606-os követségben éppúgy ő képviselte Kassa városát, mint a Mátyást megkoronázó 1608-as pozsonyi
országgyűlésen, és a felső-magyarországi megyék ez év júliusi kassai részgyűlésén, s mindeközben a Graffenambt nevű hivatalt is betöltötte.
Ebből a hatalmas vagyonból — akárcsak egykor Pap Benedeknek — jócskán tellett a református deákság és irodalom ápolására-támogatására is. Végrendeletében az alábbi összegeket hagyta vallási és kulturális célokra:
Alvinczy Péternek 10 aranyat
Imre magyar prédikátornak 5 aranyat és 2 hordó tályai bort
Fábián papnak 1 hordó bort
A „tót" papnak 1 hordó bort
Az iskola magyar és „tót" deákjainak 20 forintot
A német deákoknak 10 forintot
Az ispotálynak 20 forintot.
Mindezen kivül a Németországban tanuló magyar deákok támogatására rendelte azt a 350 forintot, amellyel Mágóchy Gáspár tartozott neki. Márton bátyja — aki úgyszintén 1609-ben
kelt végrendeletében 1000 forintot legált a külhoni protestáns ifjak tanulmányaira — még rajta is túltett. Házánál nevelkedett, majd az ő költségén került német szóra a késmárki iskolába
Szepsi Csombor Márton, aki 1620-ban színes, ma is élvezhető beszámolóban adta közre
nyugat-európai peregrinációjának tapasztalatait és élményeit (Europica varietas). Ennek Angliáról szóló fejezetét egykori késmárki iskolatársának, Szegedi András István nevű fiának,
Monoki Sebestyénnek és a fentebb már többször emiitett, szegedi származéknak, Thury Kalmár Jánosnak ajánlotta. Szegedi István egyébként maga is pártfogolta a magyar deákok külhoni iskoláztatását; 1625. december 3-i végrendeletében 500 forintot hagyott e célra.
A családot Nagyszombatban képviselő Szegedi Gáspár nem kevesebb, mint 23 aranyat, 2
tallért és 47 dénárt áldozott Szenei Molnár Albert nyugati peregrinációjára, aki azzal viszonozta nagylelkűségét, hogy Postilla Scultetica című könyvét a nagyszombati helvét községnek,
azon belül elsősorban Mezőszegedi Gáspárnak, Imádságos könyvecskéiéi (Heidelberg, 1621)
89

pedig Gáspár feleségének és nővérének ajánlotta: „Az nemes, tiszteletes és istenfélő Echi Orsika aszszonnak, Mezőszegedi Gáspár uram kedves házastársának, ismét az tiszteletes és nemes
Szegedi Anna aszszonnak, Krausz János uram istenfélő házastársának, Szegedi uram szerelmes húgának, az nagyszombati ecclesiában kegyes életnek és tökéletes tisztaságnak jó hírrel,
névvel tündöklő tükörinek, nékem keresztyéni szeretettel tisztelendő aszszonyaimnak." A meleg hangú ajánlás nem is tévesztette el célját; amikor 1624-ben Molnár Keresztyéni Religio című művének kiadására kellett a pénz, egy bizonyos — nem családhoz tartozó, de a neve után
ítélve minden bizonnyal szegedi származású — Szegedi Boldizsárral együtt, Gáspár uram ismét a zsebébe nyúlt, ahol is még ugyancsak szép számmal csilingelhettek az aranyak.
Ahogy a szegedi menekültek felléptek új lakóhelyükön, ahogy rányomták a maguk bélyegét a befogadó közösség gazdasági, társadalmi és szellemi arculatára, ahogy azt hellyel-közzel
a maguk képére formálták át, ahogy közülük egyesek — a hányattatások és a károsítások dacára — kisvártatva a felvidéki és tiszántúli polgártársadalom meghatározó elemei közé nyomultak, ahogy a távolsági kereskedelmi kapcsolataikat átmentették, illetve megszervezték —
mindez a kibocsátó közösség egykori, immár szétforgácsolódott erejét is — vagy talán elsősorban azt — jellemzi. Kivált, hogy ez a fajta diaszpóraalkotó képesség, meglepő módon, csak a
szegediekre jellemző. Buda, Pest és Székesfehérvár szétszéledt lakói lényegében anélkül illeszkedtek be új lakóhelyük közösségébe, hogy annak életvitelében észrevehető változásokat
okoztak volna.
Történetírásunk a távolsági kereskedelem szervezésébe és üzemeltetésében jeleskedő szabad királyi és bányavárosokat tekinti a magyar polgárosulás és tőkeképzés elsőrendű műhelyeinek ; az őstermelő mezővárosok ebbéli szerepéről rendszerint a korlátozó tényezőket hangsúlyozva, némelykor egyenest lekicsinylően szól. Szeged, mint említettük, a szabad királyi városok sorába tartozott, gazdasága azonban az őstermelésre — a környékbeli puszták kiterjedt
nagyállattartására és a szerémségi bortermelésre — épült, s polgárai, úgy tűnik, inkább csak a
budai és pesti nagykereskedők felhajtóiként-kiszolgálóiként kapcsolódtak bele a legfontosabb
magyar exportcikk, a szarvasmarha forgalmazásába. Jogállása dacára tehát Szeged gazdasági
mentalitása — de egyben társadalmi szerkezete is — inkább a földesúri joghatóság alatt élő
mezővárosokéhoz hasonlított; azokéhoz, amelyek közül Szegednek csak nemrégiben sikerült
— időközben vissza-visszaesve — kiemelkednie.
Most mégis azt kell tapasztalnunk, hogy Szeged gazdasága könnyebben állta a háborús
idők sűrű megpróbáltatásait, mint a többi török uralom alá jutott — s ráadásul gazdasági és
társadalmi struktúráját tekintve sokkalta városiasabb — egykori szabad királyi városé. Önmagában ez még éppenséggel nem lenne különösebben meglepő, hiszen a vegyes lakosságú
Buda, a német polgárság tömeges páni menekülése révén, eleve nagyobb vérveszteségeket
szenvedett a török megszálláskor, mint a csaknem színmagyar Szeged. Az azonban már minden logikus várakozást megcsúfol, hogy a szétszóródott szegediek, szinte megérkezésük pillanatától kezdve, legott önálló arculatú, expanzív gazdasági, társadalmi és kulturális erőként
tűnnek fel a királyi Magyarország és Erdély őket befogadó városaiban. Jóllehet e szabad királyi városokat (Nagyszombat, Kassa, Nagyvárad stb.) közvetlenül nem érintette a török előrenyomulás, és szervesen kiformálódott gazdasági szerkezete és kereskedelmi kapcsolatrendszerük is sértetlen maradt, a betelepülő szegediek nemcsak állták a versenyt ezek „őslakosságával", hanem egy sor fontos gazdasági és városigazgatási funkciót el is hódítottak tőlük.
Szeged — és a részben éppen a szegediek odamenekülése révén felemelkedett Debrecen —
példája azt jelzi, az őstermelő mezővárosok egyikében-másikában a XVI. század elejére már
kialakult egy olyan kereskedőréteg, amely ugrásra készen állt, hogy a távolsági kereskedelem
irányító pozícióit átvegye, s amely ekkortájt rendelkezett is az ehhez szükséges kapcsolatok90

kai, tapasztalatokkal és — nem utolsósorban — tőkével. Mindebből nyilvánvaló, hogy történetírásunk városfejlődési modellje alapos felülvizsgálatra szorul — ez a szegedi diaszpóra történetének legnagyobb, a helytörténeti kereteken messze túlmutató tanulsága.
*

Az itt közölt tanulmány mutatvány a Szeged-történeti monográfia várhatóan 1983-ban
megjelenő I. kötetéből. A téma iránt érdeklődők e kötetből tájékozódhatnak majd a tágabb
összefüggésekről és a forrásanyagról.

SZALAY FERENC RAJZA
91

Diószegi István: Nemzet, dinasztia, külpolitika
A kis kötet az 1850-es évek utolsó két évétől, egyes kérdések tekintetében néhány évtizeddel még korábbra visszatekintve, részletesebben az 1860-as évek második felétől vizsgálja a
címben jelzett három történeti tényező bonyolultan összegubancolódott, kölcsönhatásos viszonyát. Az összetett, sok alkotóelemből származó jelenségeknek, hosszabb távú folyamatoknak a tárgyalt évekről szóló elemzését, a szerző más írásaira is jellemző, ezt az alkotását is becsessé tevő világos, könnyen áttekinthető szerkezeti felépítéssel, vonzó előadásmóddal végzi
el. Nem kevésbé méltó az elismerésre az is, hogy a szerző — művének tudományosismeretterjesztő jellegét sohasem tévesztve szem elől — megállapításait, következtetéseit nem
csupán saját és mások feldolgozásaira, hanem általa újonnan feltárt forrásokra is alapozza,
példát mutatva más ismeretterjesztő történeti műveknek.
Rátérve immár a munka mondanivalójának — az ismertetés szabta terjedelmi korlátok
miatt —, inkább csak jelzésszerű ismertetésére, csak egyet lehet érteni azzal az eljárással, hogy
mielőtt hozzálátna a problémacsoport közvetlen bemutatásához, előbb felsorakoztatja a nemzeti külpolitikai törekvések típusait.
Az egyik típusba sorolja amaz országok külpolitikáját, amelyekben a nemzeti érdek akadálytalanul érvényesül, és az állami külpolitika közvetlenül vállalja a nemzeti törekvések megvalósítását (például Anglia, Franciaország). Csak az internacionalista munkásosztály céljai
mások.
A másik a nacionalizmus és a dinasztizmus ütközését, a maradék abszolutizmus és az alkotmányosság ellentétét magában rejtő típus. Ebben az esetben a nemzeti érdek áttételesen,
részben a dinasztizmusnak tett engedmény, kompromisszum árán, részben a dinasztizmust a
maga képére formálva érvényesül. (Példa rá a nemzeti államnak tekinthető Németország és a
soknemzetiségű Oroszország. A dinasztia mindkét államban nemzeti dinasztiának számít.)
A harmadik típusba sorolja a szerző a soknemzetiségű Osztrák—Magyar Monarchia külpolitikáját, amelynek tizenegy nemzet igényével kellett számolnia, ámde olyan körülmények
között, hogy egyetlen nemzet sem volt számbeli fölényben a többivel szemben. Ennek megfelelően a külpolitikát egymással többnyire szembenálló, de legalábbis egymásétól eltérő (egyegy nemzeti felfogáson belül is differenciálódó) nemzeti törekvések iparkodtak befolyásolni.
A Monarchiában nacionalizmus ütközött nacionalizmussal, és így egy-egy nemzeti külpolitikai érdek nem érvényesülhetett közvetlenül.
A Habsburg-ház, amely nem csupán a dinasztizmust testesítette meg, hanem a birodalmi
érdeket is képviselte, és „ennek folytán súlyosabb tényez a külső szemlélő első reagálása viszont akarvaakaratlanul a nevetés. Hasonlóképpen Falstaff is csupán maga érzi tragikusnak, hogy a Themzébe dobják, náthás lesz, kinevetik. Mindenki kacag fajta, s kacagnak ellenlábasán, Fordon
is, aki szintén fölsül, hiszen lánya ahhoz megy feleségül, akit szeret. A darab lényege a kacagás, egymást nevetjük ki, s miközben tragédiákat élünk át, sohasem tudhatjuk, mikor, mivel
vagyunk mások szemében nevetségesek. A tragikus értelmezéssel tehát nem jutunk messzire.
A valóságos életünk sem más, mint a szomorú és a vidám órák, percek változtatása, s én azt
92

Megbízhatóan tájékoztat a munka arról is, hogy a Monarchián belül felmerülő külpolitikai törekvéseket az különböztette meg a más államokban érvényre jutó külpolitikai ambícióktól, hogy a Monarchiában élő nemzetek nem törekedtek feltétel nélkül „az általuk etnikai
vagy történeti jogon birtokolt terület fölötti kizárólagos fennhatóságra és a szuverenitás külső
megnyilvánulásainak gyakorlását a soknemzetiségű államalakulatra bízták" (8—9. o.). Ennek
forrását a szerző abban véli felismerni, hogy egyes nemzetek féltek a környező nagyhatalmak
terjeszkedésétől, és úgy érezték, önállóan, egymagukban nem tudják meggátolni az expanziót.
Ebből következett az a szintén szubjektív benyomásuk, amely szerint a Monarchia léte szükséges, mert saját fennmaradásuk záloga. „A külső veszélyérzet tudata és a belső érvényesülés lehetőségének érzete"... „történeti tudatképződmény, amelynek léte a meg-megújuló tapasztalatokon nyugodott" — olvasható a műben (9. o.). Új benyomások erősíthették vagy gyengíthették, meg is cáfolhatták a régebbi nemzedékek kialakult nézeteit.
Az egyes nemzetek viszonyát a Monarchia külpolitikájához saját belső helyzetük, súlyuk
mindenkori megítélése határozta meg és ez nyilvánult meg a Monarchián belül három típusba
sorolt külpolitikai magatartásformákban. Ezek egyikét a nemzeti és a birodalmi érdek közelítése, esetleg azonosítása jellemezte. A másikat közömbösség a birodalmi külpolitika iránt. A
harmadikat a szembeszegülés, az ellenséges magatartás (9—11. o.).
A munkának tartalmilag is, ennek megfelelően terjedelmileg is súlyponti részét teszik
azok az oldalak, amelyek sorra veszik a Monarchiában élő nemzeteket, és finoman árnyalva
mutatják be, melyik miért, milyen belső helyzete, egyes esetekben a határokon kívül élő nemzettestvérei államának külpolitikai érdekeire - is tekintettel (például a románok, a szerbek, a
lengyelek), miféle magatartást tanúsított a birodalmi külpolitikával összefüggésben?
Kilenc nemzeti külpolitikai magatartást elemez alaposan, elsősorban a kiegyezést követő
néhány évre tekintve elmélyültebben, részletesebben, ámde mindig úgy, hogy utal a századforduló utáni idők változásadnak befolyására alakuló nemzeti külpolitikai állásfoglalásokra is,
ahol ilyen jelzésekre szükség van.
Az 1867 utáni néhány évben a kilencféle nemzeti álláspont két uralkodó áramlatba torkollik, vagy legalább érintkezik azokkal: az oroszellenes magyar és a németellenes cseh álláspontba — állapítja meg a szerző —, majd — megismételve munkájának előbb már leírt megállapítását — eme kétféle uralkodó áramlat forrásaként az erőtlenséget és a félelemérzetet jelöli
meg. Ebből folyóan az egyes nemzetek nemzeti igényeik érvényesítésére a Monarchián belül
törekedtek. Bizonyos — nemzetenként a szövegben részletesen felsorolt — kompenzáció fejében ráruházták a Monarchiára a nemzeti önrendelkezés attribútumait. Mindebben — tér
vissza a szerző az értekezés elején már felvetett gondolatra —, az egyes nemzetek egyedileg
számszerű erőtlensége nyilvánult meg. Annak közvetett beismerése, hogy önmagukban,
külön-külön nem tudják megvalósítani nemzeti céljaikat, csak a dinasztiával kötött csereügylet révén.
Izgalmas és hiteles a szövegnek az a része is, amelyben szemléletesen tárul az olvasó elé,
miért nem ösztönözte helyzetük hasonló csereügyletre az olaszokat és az osztrák németeket.
Sokoldalú és mélyreható elemzés után jut a szerző arra a következtetésre, hogy a külpolitikai gyakorlat velejárójaként a nemzeti óhajokat alkalmanként figyelembe vették (például a
Monarchia nem kötött szövetséget a franciákkal, később nem helyezkedett azonos külpolitikai álláspontra a szövetséges cárizmussal, nem állt egyértelműen a török birodalom oldalára
stb.). Ugyanakkor a Monarchia külpolitikája nem igazodott a félelemérzésektől áthatott offenzív nemzeti külpolitikai követelésekhez. Ha pedig — áttételesen és esetenként — fel is használta ezeket, legtöbbször elzárkózott tőlük (példa erre a magyar program) vagy szembefordult
velük. Csak az osztrák—német külpolitikai álláspont érvényesült a birodalmi külpolitikában a
Németországgal való barátság követelése tekintetében, mert ez egybeesett a dinasztikusbirodalmi érdekkel. Ugyanakkor a dinasztia nem fogadta el a német nemzeti külpolitikai célkitűzéseket, amelyeket Bismarck Németországa képviselt. Ez a kivétel azonban — hangsúlyozza a szerző — csak erősíti a följebb ismertetett általános külpolitikai viselkedési szabályt a
93

Habsburg-monarchia vezetési módszereiben. A dinasztikus külpolitika — zárul a munka ilyen
tartalmi fejtegetéseinek a sora — a dualizmus első éveiben be tudta tölteni a mérleg nyelve szerepét az egymással ütköző nemzeti törekvések között, mivel külpolitikailag ezekben az években konszolidálódott a Monarchia helyzete és a dualizmus első évtizedének nagyobb részében
a Monarchiában bizonyos tekintetben nyugalmi helyzet volt. Mihelyt azonban kritikus helyzet
alakult ki, egyes nemzeti irányzatok türelmetlenül léptek fel saját külpolitikai elképzeléseik érvényre juttatása végett.
Talán még jobban elmélyíthető lehetett volna az értekezés mondanivalójának a lényege,
ha erőteljesebb hangsúlyt nyer, hogy a Habsburg-ház uralmában a polgári-alkotmányos formák, játékszabályok több-kevesebb érvényesítése mellett továbbéltek a hagyományos, feudális abszolutista eredetű dinasztikus hatalmi érdekpolitika maradványai. Ez utóbbiak hatásaként a dinasztia uralma inkább anacionálisnak minősíthető, semmint nemzetek fölöttinek, hiszen a Habsburgok számára csak alattvalók léteztek, és lényegileg érzéketlenek voltak a nemzetek egyéniségként létezése iránt. A nemzeti érdekekre, igényekre mindig a dinasztikus hatalmi érdekek szempontjából tekintettek, így vettek róluk tudomást, tették meg ezekkel kapcsolatban a szükségesnek és helyesnek vélt, bár nem mindig annak bizonyult intézkedéseket. A
dinasztikus abszolutizmus feudális maradványaként maradtak végső soron az uralkodó és apparátusa hatáskörében a hadsereg, az állami pénzügyek és nem utolsósorban a külpolitika,
még hogyha a dinasztia — mint erről az értekezés behatóan szól is — olykor figyelembe vette
egyes népek politikai vezető rétegeinek érdekeit is, ha azok egybeestek a dinasztikus-birodalmi
érdekekkel. (Belső vonatkozásban például a magyarországi honvédség létrehozását.) A dinasztikus nagyhatalmi érdek kivánta meg a soknemzetű birodalom egybenmaradását is. (A
nagy kiterjedésű belső piac látszólag szól csupán az előbbi állítás ellen, hiszen különböző gazdasági vezető rétegek, osztályok, a történelmi folyamat során változó érdekeinek egybeeséséről, elválásairól volt szó és a kölcsönös előnyök ugyancsak változó mértékéről.) Az értekezés
tényei is arról győznek meg, hogy nem volt külön dinasztikus és külön birodalmi érdek, hanem a kettő ugyanaz volt. Talán említésre méltó lehetett volna az is, hogy a dinasztikusbirodalmi érdek hívei a dinasztia tagjai mellett az aulikus vagy aulikussá vált arisztokrácia
(Andrássy 1872 vége óta) soraiban, a hadsereg legfelső vezetésében és hivatásos állományában, továbbá a kül- és a pénzügyi hivatali apparátusban, nem utolsósorban a kozmopolita, az
államkölcsönöket nyújtó pénzarisztokráciában (például Rotschildok) találhatók meg.
Esetleg az is megérdemelhetett volna némi utalást, hogy az egyes nemzetek eltérő érdekei,
gyakran egymással szembeállító ellentétei a Monarchia külső gyengeségének egyik forrását jelentették, és egyik okát annak is, hogy a Habsburgok nem törekedhettek hódításokra. Ennek
— az okok ismeretében — Bosznia-Hercegovina megszállása, majd később annexiója sem
mond ellent.
A tanulmány a magyar és a podoliai lengyel politikai vezetőréteg esetében kifejezetten
megírja, hogy eme rétegek tüntették fel érdekeiket nemzeti érdekeket, külpolitikai aspirációikat nemzeti érdekeket szolgáló külpolitikai törekvéseknek. Ezzel összefüggésben, de a többi
nép esetében is jó lett volna jelezni, hogy a politikai vezetőrétegek az egyes népeknél mely osztályokat, rétegeket, csoportokat tekintettek a nemzet részének, amelyek közös érdekeit tüntették fel azután az egész nép közös nemzeti érdekeinek. Ez az említett két esetben különösen
szembetűnő. Főként az általunk jól ismert: „egy politikai nemzet létezik Magyarországon: a
magyar" — felfogásra gondolva, továbbá arra, hogy Magyarországon nemcsak a munkásság,
hanem a parasztság sem tartozott-számított a nemzet tagjai közé, legalábbis emez utóbbinak a
túlnyomó részét tevő, nem virilista része. így még egyértelműbben derülhetett volna fény arra,
hogy a germanofil vagy germanofob, russzofil vagy russzofob telítettségű „nemzeti érdekek"
és a „nemzeti külpolitikai törekvések" mikor és milyen mértékben voltak objektíve azonosak
az egész nép, vagy csupán egy-egy nép kisebb-nagyobb hányadának az érdekeivel, esetleg uralmi ambícióival, más népekből valókkal szemben, és a veszélyérzés is emez uralmi ambíciókból
fakadt-e vagy egyéb forrásokból ?
94

Talán az sem lett volna hiábavaló, ha említés történik arról, hogy a veszélyfélelemérzéseknek abban a vonatkozásban nem volt objektív alapjuk, hogy a cári Oroszország
1815, 1833, 1849, majd a három császár szövetsége — szerződés tanúsága szerint — nem kívánt a Habsburgok uralta területek rovására terjeszkedni. Németország pedig 1871 után
hosszú ideig a franciákon aratott győzelemmel szerzett zsákmány megemésztésével volt elfoglalva, és ennek érdekében külső nyugalomra volt szüksége. Nem hiába igyekezett Bismarck
Európa hatalmaiban azt a vélekedést meggyökereztetni, hogy Németországnak csak békés
szándékai vannak. Azok a közvetítő törekvések nagyhatalmak között, amelyeknek egyik esete
1878 volt, az „ehrlicher Makler" szerepének eljátszása, ugyanezt a célt szolgálták. Bismarck
kancellársága idején, így az értekezés tárgyalta években is, ez a politikai vonalvezetés jellemezte a német külügy felelőseit.
Mindezek a vélekedések mit sem változtatnak azon a tényen, hogy Diószegi István emez
írása — közvetve — jelentősen hozzájárul a nemzetlét-nemzettudat szövevényes kérdéskörének megvilágításához azzal, hogy a külpolitika nézőpontjából közelít a problematikához, és
így szolgálja a közgondolkodás helyes irányú alakítását.
Külön monográfiát érdemelne annak feltárása, hogy az 1945, még inkább 1949 után elindult, az 1960-as években felgyorsult sokoldalú világméretű átrendeződéssel párhuzamosan,
melyik világrendszerben, illetve a harmadik világban miképp kezdték elemezni az integrálódás, a dezintegrálódás, a nemzeti érdek és a nacionalizmus kérdéskörét, a nemzettudat és a
nemzetiét dolgait a legkülönbözőbb társadalomtudományok művelői, és miképp tevődött át a
súlypont egyik vagy másik világrendszerben, és miért az integrálódásról a nemzeti érdekre
anélkül, hogy bármelyik előtérbe kerülése megszüntette volna a másik hatását és érvényességét, a vele való tudományos foglalkozást, végül az, hogy napjainkban miért különösen fontos
a nemzetlét-nemzettudat és az integrálódás kérdésének a vizsgálata, a kettőé együtt, ellentmondásaikkal együtt.
Ilyen monográfia létezése még világosabbá tehetné Diószegi István tanulmányának tudományos értéke mellett napi, ámde folyamatosan értett aktualitását és a közgondolkodás fori múlásában betöltött szerepét is. (Magvető.)
MÉREI GYULA

Barta János: Évfordulók
A testes, csaknem negyveníves tanulmánykötet címe némileg félrevezető. Hiszen a Barta
Jánost kicsit is ismerők jól tudják, hogy sem Vajdával, sem Adyval nem évfordulók miatt foglalkozik, hanem e témák több évtizedes érleléséről, megelőző munkák szintéziséről van szó.
Ezen túl az Évfordulók cím még azt a látszatot is keltheti, mintha valamiféle megrendelésekre,
ünnepi alkalmakra készültek volna a kötet darabjai, ami tény szerint sem igaz, néhány rövidebb emlékezést (például a Toldy Ferencről, Gyulairól, Kerecsényi Dezsőről szólót) leszámítva. Vajdáról előző könyvében, a Költők és írókban és a Klasszikusok nyomában címűben is
közölt értékes írásokat, mégis az itt közreadott, monográfia méretű tanulmánysorozat egyes
darabjai összegezik Vajda egyéniségéről (De mortuis...), életsorsáról (így élt Vajda János),
költői alkatáról (Vajda János költői arcképe), költészetéről (Vajda János szerelmi lírája) és
műfaji kísérleteiről (Tantalusz álma) végérvényesen mindazt, amit korábban is megpendített.
Ady is nevezetes témája Bartának, bár nem forrott össze úgy a nevével, mint Arany-, Madáchvagy Kemény-kutatásai. Adyhoz voltaképpen a két világháború között írt, a Nyugatban meg7Tiszatáj

95

jelent Berzsenyi- és Yörösmarty-tanulmánya, tágabb értelemben a magyar romantika bizonyos metafizikai hajlamú és egzisztenciálisan mély költői válfajára (idekapcsolható Madách
is) vonatkozó eredményeinek továbbgondolása vezette el. A negyvenes évek Adystúdiumaiból csak a Khiméra asszony serege című dolgozata jelent meg Ady képzet- és szókincséről, s az Évfordulók-be\i Ady-cikkek, főleg a Vallásos élmény, életélmény és küldetéstudat
Ady lírájában közvetlenül ennek forrásvidékére vezethető vissza.
A többi tanulmány is, szinte kivétel nélkül, valamely korábbi téma továbbfejlesztése. A
Toldiról szóló két elemzés az Arany és az epikus perspektíva szellemében veszi szemügyre azt a
dimenziót, azt a költői, emberi magatartást, mely olyannyira elüt Az elveszett
alkotmányétői,
s amelytől lényegileg különböznek majd a későbbi verses epikai alkotások, a Rózsa és Ibolya,
a Murány ostroma, a Toldi estéje és a többi. A Miért szép ? (Tóth Árpád lírájáról) valóban évfordulós megrendelésre készült, de nem nehéz felfedezni benne Barta régi vonzalmát a Nyugat
első nemzedéke, Babits, Kosztolányi, Tóth Árpád iránt. A Kemény Zsigmond írói világa is támaszkodik a korábbi, úttörő jelentőségű Kemény-írásokra, mégis újat ad: részben mert Kemény regényelméletét a lehető legközvetlenebbül szembesíti regényeivel, részben mert új szempontokat (térkezelés, hős és környezet viszonya) juttat érvényre benne. Jókairól csak az ötvenes években írt Jókai és a művészi igazság című lényeges tanulmányában és egyetemi jegyzetében szólt eddig; a Timár Mihály, az aranyember ezek nyomán halad, amennyiben a regény fő
értékét nem társadalomtükröztető, vagy a polgári világot leleplező jellegében látja, hanem romantikus, vallomástévő, önkifejező költőiségében. A bűvészkedő, legyőzhetetlen Jókaihősökkel szemben (akikhez nem illik a meghasonlottság, a bűntudat) Timár kielégületlenségének, lelkifurdalásának, boldogságszomjúhozásának rajza nemcsak lélektani remeklés (és valóban realista vivmány), hanem mesteri költői fokozás is: Timár, vagyona és házassága miatt
olyan életre, életformára kényszerül, amit nem érez magáénak, s ebből vágyakozik afelé az
édenkerti boldogság és romlatlanság felé, amit számára Noémi és a Senki szigete jelent. Ennek
elnyeréséhez azonban végig kel járnia a megtisztulás babonás-jelképes útját. Krisztyán Tódor
Timár ruhájával magára veszi annak bűneit, rosszabbik énjét is, s e mágikus személycsere
után válik Timár méltóvá arra, hogy Noémi „feloldozza".
Az ilyen és ehhez hasonló összefüggések azt bizonyítják, hogy Barta János (bár a kötet
végére helyezett, Életmozaik címet viselő ciklusba foglalt önarcképben, s a Julow Viktorral
folytatott rádiós beszélgetésben többször megrója magát tervtelenségéért, szétszórt érdeklődéséért) csak látszólag forgácsolta szét magát különféle megbízások, feladatok közepette, valójában irigylésre méltó szívóssággal tér vissza egy-egy témájához húsz, harminc, sőt negyven év
eltelte után is. Ez pedig nem kevesebbet jelent, mint azt, hogy ma is érvényesnek, alapvetően
igaznak, s továbbfejleszthetőnek véli azt, amit negyven évvel ezelőtt Adyról, harminc évvel
ezelőtt Jókairól, húsz évvel ezelőtt Vajdáról írt. A lényeget tekintve tehát nem volt sem következetlen, sem kapkodó immár hat évtizedes literátor pályáján, csak (másoktól eltérően) nem
zárt le könnyen egy-egy kérdést, nem összegezte kutatásait nagymonográfiákban, hanem
rövidebb-hosszabb időre eltávolodva egy-egy témától, később vissza-visszatért hozzájuk,
mintegy továbbépítgetve (az újabb s újabb évtizedek szakmai és emberi tapasztalatával) az elkezdett, s talán soha le nem zárható, monográfiaértékű tanulmánysorozatokat.
Bizonyos alkalomszerűség érződik az Elegyes darabok című ciklusban (bár évfordulóhoz
csak a Petőfi-vers, a Válasz kedvesem levelére elemzése köthető), amennyiben valamely konkrét feladat adta meg a döntő lökést ahhoz, hogy a cikk megszülessen, az évtizedek óta gyűlő,
halmozódó anyag és élmény formát öltsön. Berzsenyi A magyarokhoz cimű ódájának interpretációja lehetőséget ad arra, hogy csaknem négy évtized távolából nézzen szembe újra a valamikori témával. A Tisztaság könyve margójára egy Kassák-disszertáció kedvéért újra átbúvárolt, átolvasott művek apropóján készült, de megint csak nem előzmények nélkül, hiszen
Barta János hatvanas évekbeli esztétikai vizsgálódásainak egyik kiemelkedő, összegező műve
volt az avantgardról szóló. Egy debreceni antológia bevezetőjének megírása késztette számvetésre a „kálvinista Róma" szellemi örökségével való számvetésre. Csakugyan ritka sokoldalú96

sága, sokféle érdeklődése és sajátos bátorsága, fiatalos kíváncsisága nyilatkozik meg abban,
hogy merőben új, kutatási területétől távoli tájakra merészkedik túl a hatvanon (Vox humana. Gondolatok a szovjet líráról 1967-ben), sőt a hetvenen (Látomás vagy valóság ? A Lőtte
Weimarban zárójelenetéről). Szépen igazolják éppen ez „elegyes darabok", hogy Barta őriz
még valamit az eredeti fogalma szerinti „literátor"-ból; azaz nemcsak szaktudós, hanem tágan értelmezett irodalomértő, aki nem tud közömbös maradni, ha valami új, érdekes, igazán
értékes jelenséggel találkozik. Alighanem szerepet játszik ebben nála az, hogy született tanár,
hogy mint igazi pedagógus bajosan háríthatta volna el tanítványai érdeklődését azzal, hogy
nem ismer közelebbről, szakszerűen valamit, inkább, nem restellve a fáradságot, olvasni,
„tanulni, töprengeni" kezdett, s nem nyugodott, míg a maga véleményét ki nem alakította.
Meglehet, a szakosodott tudósok több bevégzett munkát, monográfiát tudhatnak a hátuk
mögött, de a „kalandozó" tudósnak is megvan a maga diadala, valahányszor új terepen találja magát, s ott sem vall szégyent.
Az eddigiekből is kiderült, hogy az Évfordulókra egyformán jellemző a régi témák továbbgondolásának és az új problémák megoldásának a buzgalma. Meghatározónak mutatkozik ugyanakkor az az állandó kötődés, amely az Arany—Gyulai—Kemény-körhöz, illetve bizonyos tekintetben Horváth János irodalomfejlődési koncepciójához kapcsolja. Mint ismeretes, Aranyék ember- és nemzeteszménye szolgált Horváth János „nemzeti klasszicizmus" elképzelésének alapjául: hagyománytisztelet és erkölcsi komolyság, nemzeti felelősségérzet és
józan valóságérzék, nemzeti műveltség és művelt nemzet eszménye. Barta János, bár sokszor
vélték annak, sosem vált a szó szoros értelmében Horváth János tanítvánnyá, s mégis kevesen
tettek többet nála „az irodalmi esztétikum magyarságá"-nak megértetéséért. Joggal és okkal
mondja Horváth Jánosról: „a magyarságnak mint nemzetnek az a kibontakozási vonala és lehetősége, amelyet a múlt században Széchenyi, Arany, Kemény Zsigmond ... hordoz, a nagy
elvi igényű önelemzés és önismeret szintjén benne érte el betetőzését és szankcionálását." Barta nem alkotott a Horváthéhoz hasonló méretű szintézist, de nehéz volna tagadni, hogy egyes
nagy témáiban elvégezte a horváthi koncepció bizonyos fokú modernizálását, kiegészítését is.
Ady-dolgozatainak azon kiinduló tételével például, mely szerint Ady a magyarság mint etnikum valamely, addig lappangó csoportjának és tudatvilágának ad hangot. Részben ezzel magyarázza Ady újdonságát a talán túlzott tudatossággal, tépelődő határozatlansággal, nehézkességgel jellemezhető Arany-féle költőtípussal szemben, mellyel ellentétben Ady szenvedélyes, önkiélő egyéniségében, költészetében a prelogikus gondolkodás, az archaikus jelképek
jutnak szerephez. Barta Ady-felfogása ennyiben észrevehetően kapcsolódik Horváth János
1910-es Ady-könyvéhez, s végső konklúzióiban is van valami, ami a Horváth-féle fejlődéselvet
egészíti ki. Egyik legfrissebb írásában ( Vallomás és számvetés Alföld, 1981/8.) fejti ki, hogy a
magyar költészet nagy csúcspontjainak Aranyt és Adyt tartja, akikben a magyarság két ellentétes tipusa szólalt meg: „Ady költészete... egy mélyről jövő érzésvilágot jelenít meg a mágia,
a mítoszok és babonák nyelvén. Aranyban ... a komplex jellem magasabb szintű erői uralkodnak: az érzületek, a moralitás, az önismeret és az elgondolkozó szemlélődés motívumai...
Ady költészete olyan vulkánikusán és előzmények nélkül tör be a magyar irodalomba és közéletbe, hogy benne egy közelebbről meg nem határozható etnikum ősélményének nagyarányú
kirobbanását kell látnunk. Akik Aranyon nevelkedtek, azok számára Ady idegen és érthetetlen maradt, azt pedig tudjuk, hogy Ady sosem volt képes Aranyt megérteni vagy
méltányolni." A Horváth János-i „nemzeti klasszicizmus"-elv korrekciójának is tekinthető
Barta János gondolatmenete, melynek révén a Nyugat közgondolkodásbeli és stiláris forradalma a XIX. századi szerves nemzeti irodalmi fejlődés szükségszerű reakciója, s mintegy kiegészítője lesz.
'
Barta az Arany-életmű kibontakozását a reformkori nemzeti öntudatra ébredési folyamathoz köti, mondván, hogy a Toldit alkotó Aranyban mintha „Széchenyi eszméi rezegnének
tovább a magyarságról, mint keleti rajról, a nemzetről, amelyet meg kell menteni az emberiségnek". Az Évfordulók-beli Toldi-tanulmányok lényege éppen az, hogy Arany itt „találja
7*

97

meg először azt a kristályformát, amelybe a magyarság létének jelentős tartalmait bele tudja
foglalni". Tehát magának a műalkatnak van közösségi-kulturális funkciója, amennyiben a
struktúra megteremtése a nemzeti kultúra alkotó voltát, egyedi arculatát bizonyítja. „Egy
nemzet irodalmi kultúrája akkor éri el beteljesedését, ha ... a nemzeti kultúra szellemi folytonosságot alkotó, egyedi arculatú, strukturált egységét meg tudja teremteni. A kész forma a beteljesedés, a formáló egyén és közösség támasza és igazolása: az egyén és a közösség a maga
alkatát vési bele az anyagba. A nemzet irodalmi-művészeti kultúrája az ilyen kialakított kristályformák rendszere, amely érvényes a jövő számára is." Érvényes, valóban, de nem úgy,
hogy a szigorú követés parancsát foglalná magában. Barta János tanulmányaiból felderengenek a Horváth-féle koncepció továbbgondolásának körvonalai: meghagyni alapvetően igaznak, amit Horváth az Arany—Kemény-féle nemzeti irodalmi kiteljesedésről mond, s ugyanakkor hasonló szempontok szerint indokolni Ady fellépését. (Akadémiai.)
IMRE LÁSZLÓ

A hiábavaló eszmélés ideje
KURUCZ GYULA: SZERETEK, TEHÁT VOLTAM
Kurucz Gyula műveit régóta ismerem s szívesen olvasom, az első írás, amit Kurucz tollából megismertem, nem széppróza, hanem egy gondosan megfogalmazott versértelmezés:
esszé, mely a maga idejében is új, izgalmas olvasatát adta egy olyan versnek, melyről a hetvenes évek elején — aktualitását akaratlanul is bizonyító módon — szokatlanulnagy számú
elemzés látott napvilágot, s ez a vers József Attila Eszmélet című műve volt. Hogy Kurucz
Gyula új könyve joggal juttatja eszünkbe az Eszméletet, az bizonyíthatja már az is, hogy a novelláskötet címe — Szeretek, tehát voltam — szinte „rímel" a Debreceni Kossuth Lajos Tudományegyetem Studia Litteraria című kiadványának 1968-as kötetében megjelent elemzés címére: „Nem tudok mást, mint szeretni."
Tudatos visszautalás a cím vagy sem, nem tudom, de e metaforikus kapcsolódási ponton
túlmutató jellemző jegyek is felfedezhetők Kurucz eddigi életművében: úgy tűnik, József Attila költészete s ezen belül az Eszmélet meghatározó szerepet kapott a fiatal prózaíró munkásságában, olyannyira, hogy — véleményem szerint — akár írói gondolkodása kiindulópontjának is tekinthető. Hornyik Miklós — az újvidéki Hungarológiai Intézet munkatársa — hamarosan megjelenő „József Attila képvilága és a modern magyar próza" című tanulmányában
már felhívja a figyelmet, hogy József Attila nemcsak mai líránkra, de prózánkra is hat: bizonyításképp utal — többek között — Déry Tibor és Mészöly Miklós írói világára. Kurucz
Gyula prózája — legalábbis e szempontból — beilleszthető e folyamatba: ha másként nem,
hát azzal, hogy hőseit az eszmélés állapotába helyezve ábrázolja. Az Eszmélet IX. szakaszát
(tételét) értelmezve ezt írta: „a versben egymás mellett fut két szál, az egyik József Attila útkeresése a gyakorlatban, kivitelezhetően; a másik pedig a szabadság legteljesebb formájának
megtalálása." Ilyen módon a IX. tétel az eszmélés, a vers zárószakasza pedig a feleszméltség
állapota. Ha a fentieknek megfelelően járunk el s következetesek vagyunk, megfogalmazódik
bennünk a gyanú: Kurucz hősei nem jutnak el az utóbbi állapotig, ugyanis — hogy a kötet
egyik kritikusának, Berkes Erzsébetnek a szavaival éljünk — elbeszélései „úgy lázító írások,
hogy épp a lázadás marad ki a hősök életéből". Kitűnően példázza ezt a Szakmai önéletrajz
című elbeszélés, melynek hőse — a társadalom, a család, a feleség elvárásainak megfelelve —
külföldi ösztöndíjat pályázik meg s ez ehhez szükséges önéletrajz leadási határidejét megelőző
éjszakán felméri addigi életét: „Elnyertem a feleségem kezét, elnyertem két srácot, egy két és
fél szobás lakást, egy billegő elejű Skodát." A folytatást a hétköznapok logikája diktálja:
98

„Ebből kifolyólag el kell nyernem egy Tesco-megbízást." Csakhogy, mint a szerző megjegyzi,
hősünk elképzelései, mint eddig is, itt csúsznak le a megrendelők izlésszintjére. Amikor a feleség rákérdez: „Kész vagy?", a tehetséges építészmérnök előbb így válaszol: „Kifordul tőle a
gyomrom", de azután — jóllehet, az egész elbeszélés éppen a felismert eszmélés megfogalmazását adja egy éjszaka keretén belül — végül, eredeti szándéka ellenére mégis eljut az önéletrajz és a kérvény beadásának — külső hatások kényszereként értelmezett — belátásáig. Elfogadja a szükségszerűségnek tekintett kompromisszumot, pedig jól tudja, nincs többről szó,
mint hogy „Grundigra cseréljük a Teslát, Phillipsre a Videotont, Levi's-re a Dohány utcai maszekot. Dolgozni fogok, és mert szeretem a munkámat, örömmel dolgozom majd. Talán több
hittel, kedvvel, mert ott — remélem — nem köpködhetnek a levesembe fölém helyezett analfabéták." S hozzáteszi a lázadást legalábbis már jelző, a feleszméltség állapota felé mutató
meggondolást: „Mennyivel jobb lenne itthon, jó körülmények között dolgozni!" Az elbeszélés — a Kurucz Gyula írásaiban az utóbbi időben megszokott — csattanóval fejeződik be:
amikor az olvasó is beleélné már magát, hogy hőse eljutott a felismeréssel járó változtatás igényének határozott kimondásáig, akkor a szerző — a társadalmi fejlődés adott szintjének megfelelően s ezért el nem ítélhető módon, szinte látleletszerűen — fordít a történeten, visszatér a
„hétköznapokba": nem fogadtatja el, de megérteti velünk, hogy hiába jutott el hősünk a korábbi életét szinte megkérdőjelező eszméléshez: „Elég!", a körülmények arra késztetik, hogy
ne juthasson tovább, azaz térjen vissza addig természetesnek vélt létformájához és gondolkodásához. S bár kívülről szemléli már magát (s ez is eredmény: a felismerés tragikus következménye), vállalja a gyakorlatot, tudja, hogy „egy nap halasztással úgyis elvégzi a házi feladatot, a megszüntetve megőrzés záródokumentumát". S mint az elbeszélés hidegen kimért zárórésze is jelzi: hiábavaló volt a felismerések éjszakája, hősünk hajnalra újra beilleszkedett, elfogadta szerepét: „Rosszul aludt. Hajnali ötkor felébresztette a pisilhetnék. Megfőzte a kávét, s míg a család javában szundított, megírta a szakmai önéletrajzot." Az ezt követő néhány
mondat a maga aprólékosságával is a mindennapokba való visszatérés, a felismerések hiábavalóságának regisztrálásává lesz. S itt a legjelentősebb a különbség az Eszmélet lírai hősének
és Kurucz Gyula hőseinek magatartása között: a Kurucz-hősök világa nem más, mint a képzelet szabadsága, csakhogy ez, mint idézett elemzésében írja a szerző, „nem lehet program József Attila számára, ő a totális egyéniség felé küzdi magát, járjon az bármilyen áldozatokkal".
Ez a megközelítés nem új, Kurucz Gyula korábbi műveinek világában is találkozhattunk
vele, mint már a Nohát meséljünk... (1970), a Négy csend között a hallgatás (1977), a Kicsi
nagyvilág (1978), s az összezárva (1978) című regényeiben is. Különösen ez utóbbi műve készítette elő új írói magatartás-formájának alapját. Az összezárva című kisregény főhőse — a
Négy csend között a hallgatás című „utaztató regény" Galóczi Zoltánjához hasonlóan — tanárember : a kínosan etikus jellemű Sára Béla. A kisregény mégsem pedagógusregény, vagy rétegregény, még ha úgy tűnik is, hogy Kurucz Gyula közelebb van értelmiségi hőseihez, azokkal néha szinte azonosulni látszik. Az Összezárva hőse csupán csak azért tanár, mert e műben
is kitüntetett szerepet kap az idő, adott esetben a tanárember nyári szabadsága, melyet egy véletlen folytán (felesége és lánya épp üdülnek) egyedül tölthet. A kisregény tárgya tulajdonképpen nem más, mint Sára Béla elszigeteltségének, társadalmi és ontikus magányosságának megfogalmazása. A hős számot vet élete addigi harminchat évével, értékeire és hibáira egyaránt
érzékenyen reagálva személyiségének határait próbálja megismerni. A mű végére el is jut a felismerésig: mindeddig becsapta önmagát, hiszen nem találja helyét igazán sem a családjában,
sem a környezetében, melyhez nem kötik mély emberi kapcsolatok. A maga teremtette eszményeket ha hamisnak nem is, de megvalósíthatatlannak látja, a valamiféle megtisztulás ígéretét
magában rejtő tettig, megújulásig azonban már nem jut el. Nemcsak a saját kitörési szándékát
igazolni látszó éjszakai vagonkirakás alkalmával megismert segédmunkásoknak, de önmagának sem tudja érvényes módon a pedagógusi, az értelmiségi munka — létforma — létjogosultságát megmagyarázni. Kísérletei hiábavalók: a kisregény ugyanúgy zárul, mint a Szakmai
önéletrajz. Az, ahogy Sára Béla újra találkozik a pályaudvaron visszatérő feleségével és leányával, egyértelműen — a tűnődése és eszmélése során megismert — korábbi életének ugyanúgy történő folytatását sugallja, mintegy igazolva, amit már a cím is érzékeltetni kívánt: nincs
menekvés, a „tett" vállalása nélkül nem szabadulhatunk önmagunktól, így csak azt szolgálhatja keresű felismerésünk, hogy önmagunkkal összezártan élünk.
Az eszmélés idejéhez, az összezárva című kisregény felismeréséhez Kurucz új könyvének
több hőse is eljut, így megfogalmazódik a meghasonlás, az értelmesebb életre tett kísérlet ku-

darca, a beilleszkedettek magánya A terrárium, a Bechteref, a Billenések és rebbenések című
novellák hőseiben is. Az Áll a gép, Jóska fiatal mérnökét, G. Tóth Zoltánt egy olyan időpillanatban ismerjük meg, amikor rá kell döbbennie, hogy hiábavaló a szándéka: együttgondolkodni a hozzá beosztott munkásokkal: nem talál őszinte megértésre sem a dolgozók, még kevésbé a főnökei körében. A bizonytalanság vége című írás hőse pedig már a változtatás szükségességének a megfogalmazásához is eljut, amikor számot ad önmagának elhibázott életéről.
Felismerését így fogalmazza meg: „vezető állásban alig nyílt módom valóban dolgozni... Dokumentáció, magyarázkodás, és adminisztráció tengerébe merültem rossz úszóként, de törzskönyvezett vezetőként. Helyzetem és korábbi munkám szentesített". S aztán, apjára emlékezve rájön a megoldásra: nem adhatja ki kezéből „élete értelmét, a munkát". Az eszmélést
követően feloldódni látszanak a konfliktusok: „Nyugalmam teljes. Kiegyensúlyozottan élek,
napjaimat értelmesen töltöm ki munkával és örömmel." Az olvasó itt jóleső érzéssel nyugtázhatná: végre happy enddel találkozott, az író azonban nem engedi ki kezéből sem hősét, sem
olvasóját, s az elbeszélés végére kegyetlen poént, csattanót illeszt, mely a korábbi elbeszélések
zárásának felel meg, mégha a hiábavalóság ténye más természetű is ebben az esetben. A számvetést így fejezi be hősünk: „Az orvosok ügyeskedtek, tagadni próbáltak és nagyon meglepődtek, mikor megmondtam nekik, hogy májrákom van. Azt hitték, nem viselem el ezt az
egyszerű tényt." Csak a bekövetkező tragédiának köszönhetően jut el a késő eszmélésig a Leszámolás című írás tanárhőse is, aki zsarnokoskodó anyjával, beteg apjával és — Sára Bélához hasonlóan — önmagával Összezárva éli életét. Kitűnő érzékkel írja le Kurucz, hogyan keseríti meg a három ember egymás életét, hogyan kényszerül rá a fiú a szülei megbékítését lehetővé tevő „trükkölésre", mígnem az anya — látszat-öngyilkossággal — öngyilkosságba kergeti férjét. A fiú számára nem marad más, mint hiábavaló szeretete apja iránt.
Gyakran találkozunk egy jellegzetes megoldással: a Kurucz-hősök egyszerre alanyai és
tárgyai is a velük történteknek, mégpedig úgy, hogy belülről és kívülről is szemlélik magukat:
„Egymás mellett áll önmaga, a nőre vágyó, és önmaga, aki műveli a vágy mechanizmusát.
Rajtuk a vágy lepedéke és őrajta a lepedék tudata" (Billenések és rebbenések). Ez az ábrázolási mód is József Attila-i sajátosság, mint ahogy már Eszmélet-elemzésében rá is érzett erre
Kurucz Gyula. Összefügg ezzel az ábrázolásmóddal az is, hogy ezeknek az elbeszéléseknek egy
része szinte már a pszichoanalitikai szövegek felé látszik mutatni. A legjobb példa erre a Szeretek, tehát voltam című novelláskötettel szinte egy időben megjelent Léggömbhuszárok.
A
kisregényben akut klinikai esetek kórtörténetét formálja meg a szerző úgy, hogy a kafkai szituációkba kényszerült névtelen főhős víziói akár valóságosak is lehetnének. A főhősnek egyedül kell megtalálnia valamikori önmagát, s ehhez — az analitikus regresszió eljárásának megfelelően — vissza kell térnie múltjába, akár egészen a gyerekkorig, hogy felismerje szorongásainak, félelmeinek gyökereit, hogy — s ez a legfontosabb —- víziói ne válhassanak valósággá.
A gyerekkorhoz való visszatérés sem új Kurucz műveiben. Élt ezzel már 1978-ban megjelent
Kicsi nagyvilág című kitűnő regényében is, melyben egy falusi család bensőséges világán keresztül, a gyermek szemével láttatva ábrázolta a beilleszkedés nehézségeit, a kirekesztettség érzését, s vele történelmünknek a háború éveitől az ellenforradalomig terjedő időszakát. Az ú j
novelláskötetben is visszatér a gyerekkor: hol nosztalgiával, hol pedig épp a korai szorongások-félelmek világaként (Terrárium, Sorsunkból csak az erő).
Talán az elmondottakból is kiderül már, hogy Kurucz Gyula világa — minden feszültsége, konfliktusossága ellenére — homogén világ, amely azonban néha ismétlésekkel, korábbi
műveire való konkrét visszautalásokkal is terhes. Az új kötet első elbeszélésében, A terráriumban például ezt olvassuk: „Az évtizede elfeledett bozont rémülete: Ibolya meztelenül hajladozott előtte, beléhasított gyermekkorának minden borzalma a fékevesztett meneküléstől anyja
szétnyíló köpenyéig." E felvillantott emlékkép önmagában is világos lehet, igazán sokat azonban csak annak mond, aki ismeri a Kicsi nagyvilág idevonatkozó részét, s akiben fel is idéződik a gyermekhőst hosszú időre meghatározó élmény, s a hozzákapcsolódó képzetkörök (Vő.
Kicsi nagyvilág, 285—286.). E visszautalás persze, mint írtuk is, nem zavaró, annál inkább za-'
varónak és érthetetlennek tűnik az, hogy a Szeretek, tehát voltam című kötetnek a 65. oldaltól
a 91. oldalig terjedő szövegrésze változtatás nélkül szerepel a Léggömbhuszárok című kisregényben is (Vö. Léggömbhuszárok, 66—96.). Furcsa ez azért is, mert a novelláskötetben
ugyanez a szövetnem más, mint a Bechteref című írás, az első nyolc oldala nélkül. E szövegazonosság is felhívja a figyelmünket arra, hogy nehéz eldönteni: Kurucz Gyula vajon regényíróként vagy novellistaként jobb-e. Amikor a kritikus hajlana arra, hogy inkább a novellistát
100

biztassa, meg kell azt is jegyeznie, hogy érdekes ellentmondást rejtenek Kurucz írásai: novellái
egy-egy regény csiráit sejtetik, regényei azonban ennek ellenére egyelőre inkább novellafüzérnek látszanak.
S végül egy olyan sajátosságról, mely engem egyértelműen meggyőzött Kurucz Gyula ábrázoló erejéről. A novelláskötet egyik kritikusa, Csontos Sándor (Uj írás, 1982. 4.) az imádkozó sásákáról szóló címadó novellával kapcsolatban megjegyzi, hogy az „nem több természetrajzi ismeretterjesztésnél, s ez elsősorban azért nyilvánvaló, mert prózairodalmunkban
Tersánszky, Veres Péter, Déry Tibor megmutatta már, hogy milyen nagy lélektani érzékkel lehet belehelyezkedni valamilyen nem emberi élőlény világába". Nekem épp ezek a novellák tetszettek leginkább, melyekben egy pók (A terrárium), egy kullancs (Sorsunkból csak az erő),
vagy épp egy imádkozó sáska (Szeretek, tehát voltam) „sorsa": élete és halála, s — ami tán
ennél is fontosabbnak tűnik Kurucz számára — „eszmélése" párhuzamosul hőseinek sorsávaleszmélésével. A párhuzamok létjogosultságát a szerző ki is mondatja egyik hősével: „A rovarvilág — minden társadalom minden ötletének kincsesháza" (A terrárium). Hozzá kel tennem,
hogy ezek az elbeszélések engem nem a klasszikusok hasonló írásaira, hanem a vajdasági
Varga Zoltán 1980-ban megjelent hasonló gondolkodásra valló novelláskötetére, a „ Tücsök a
hangyabolyban" címűre emlékeztetnek inkább.
Most megjelent könyveivel Kurucz Gyula a korábbi legjobb írásának, A Mákszem hölgy
című „kicsi regénynek" a hagyományát folytatta. A Léggömbhuszárok című kisregény verbálisan idézi fel a Mákszem hölgy alakját, a Szeretek, tehát voltam című novelláskötet pedig
színvonalában mutat vissza a „kicsi regényre". Kíváncsian várom, melyik műfajához ragaszkodik inkább a szerző a jövőben. (Szépirodalmi.)
SZIGETI LAJOS SÁNDOR

A GÍMESI VÁR
101

Magyar

Játékszín

Ambíció, az a legfontosabb
BESZÉLGETÉS GREGOR JÓZSEFFEL

-

Egyszer elneveztem magamban Szőrdzsonnak. Természetesen a Falstaffja után, hol szerep és szereplő ritkán föltáruló, tökéletes harmóniája ragadott meg. Az áldott emlékezetű
Vaszy Viktor ezzel a Verdi-opusszal, meg nem utolsósorban Gregor József címszerepével tette
föl a koronát életművére, amit azóta is csak úgy emlegetünk: szegedi operajátszás. Majd évtizede, 1973. január 6-án zajlott a legendás premier még az ószínházban, amióta Gregor úgy
nőtt össze Falstaffal, akárha sziámi ikrek volnának; föllépett vele a szegedi szabadtérin is.
— Jó másfél évvel korábban, éppen egy közös szabadtéri munka, a Borisz Godunov előkészületei közben kezembe nyom Vaszy egy zöld borítású partitúrát. S hogy látom, a Falstaffé, azonnal tuszkolom is vissza, minek ez nekem, baritonszerep. Mire Vaszy, csak úgy flegmán: nem vérre megy, figyelje, kóstolgassa. Néhány hónapig íróasztalomon hevert a kotta.
Tényleg csak ízlelgettem, előbb nemigen ismertem, aztán változatlanul úgy éreztem, magas a
lágéja, megköszöntem a bizalmat, s a magam részéről letettem róla. Telt-múlt az idő, majd a
következő ősszel látom a színház portáján kifüggesztve a szereposztást, s mindjárt az első sorban a nevemet. Mit mondjak? Elkapott a harctéri idegesség. Futás a direktorhoz, aki hajthatatlan, szabad kezet ad, jelöljem meg a partitúrán, hol könnyítsenek a szólamon. Nem volt
mit tenni, nekifogtam tanulni. Végül is az sült ki belőle, hogy mindössze egyetlen ponton, a
becsületmonológ felső géjénél kellett áthidaló megoldást találnunk, ámbátor előfordult azóta
nem egyszer, hogy sikerült kiénekelnem.
— Jó szemmel vette észre Vaszy mester, hogy a figura valósággal kiált Gregor után.
— Azt hiszem, a szakma fetisizálja a Falstaffot. Nem is oly nehéz a megszólaltatása, befogadása, mint tartják. Kétségtelen, Verdinek úgyszólván egyetlen nem Verdi-stílusú operája,
hiszen nélkülözi a maestrótól megszokott zárt áriákat, mindössze három monológja őrzi a
formai hagyományokat. Sokan félnek tőle, mert kétségtelenül problematikus, szerepeit nehéz
kiosztani, nemcsak énekesi követelményeket támaszt, de színészieket is, nem könnyű rendezni. Véleményem szerint csak azt szabad benne eljátszani, amit Verdi megirt, méghozzá nagyfokú jókedvvel, életszeretettel. Magam is vitatkoztam eleget azokkal, akik szememre vetették,
hogy a harmadik felvonás első képében a tragikus Falstaff jelenik meg, én meg a lábamat áztatom, s röhög a közönség. Ilyenkor el szoktam mondani egy példát: télen a csúszós úttesten
elesik valaki, esetleg lábát töri, neki tragédia, a külső szemlélő első reagálása viszont akarvaakaratlanul a nevetés. Hasonlóképpen Falstaff is csupán maga érzi tragikusnak, hogy a Themzébe dobják, náthás lesz, kinevetik. Mindenki kacag rajta, s kacagnak ellenlábasán, Fordon
is, aki szintén fölsül, hiszen lánya ahhoz megy feleségül, akit szeret. A darab lényege a kacagás, egymást nevetjük ki, s miközben tragédiákat élünk át, sohasem tudhatjuk, mikor, mivel
vagyunk mások szemében nevetségesek. A tragikus értelmezéssel tehát nem jutunk messzire.
A valóságos életünk sem más, mint a szomorú és a vidám órák, percek változtatása, s én azt
102

hiszem, az öreg Verdinek is ez lehetett a véleménye: cseppet sem véletlen, ha erről dalolt utoljára.
— Bizonyára nemcsak énekelted: láttad, hallottad is.
— Pesten Tito Gobbival és Giuseppe Taddeivel is láttam, az igazán nagy élmény Gobbi
volt. Sokáig töprengtem rajta, vajon mitől, s a titok egyéb nyitját nem találtam: valószínűleg
attól, hogy Gobbinak a lényéből fakadt. Egy ideje rájöttem arra, hogy a külsőségek teljesen
feleslegesek a színpadon. Ha az ember elhiszi azt, amit csinál, s van képessége hozzá, hogy el is
tudja másokkal hitetni, nyert ügye van, minden külsőséges máz, festés, fölösleges. Miképpen
az akkumulátorról sem tudjuk, föl van-e töltve vagy sem, csak akkor derül ki, ha bekapcsoljuk a világítást. Gobbi mást sem tett, csak világított.
— Tavaszonként, fnikor az első fecskék visszatérnek, híre kel: Budapestre tart, az Operába. A színház bennfentesei tudják, ilyenkor köttetnek új házasságok, április táján szerződnek a színészek, s a Gregornak — ki vitatná széles e hazában — ott a helye, a legjobbak között. Adódik pedig a következtetés részint abból a hiedelemből, hogy kis országunk nagy fővárosán kívül a jeles értékek szükszégszerűen eltékozoltatnak, részint meg a tapasztalatokból,
hiszen Szegedről vezetett föl pályája — messzebbre ne menjünk — Papp Júliának, Sebestyén
Sándornak, Moldován Stefániának, Szalma Ferencnek, Vadas Kiss Lászlónak, Horváth Eszternek. Hanem Gregor József, úgy tűnik, kivétel. Több szempontból. Neki kijut karrierből a
szegedi végekről is: nincs hét a rádióban, hogy ne hallhatná bárki, gyakori vendég a tévé zenei
műsoraiban, rakatnyi a lemezfölvétele, hangversenyek szólistája szerte az országban, operamaszkokat ölt külföldön.
— Szeretem Szegedet, itt lettem énekes, szívesen fogadtak, mint kezdőt, s ezt nem tudom
elfelejteni. Ide kötnek a nagy örömök és az apró örömök, közönség, barátok, a város vezetői,
s valahogy úgy érzem, ha már adni is lehet, nemcsak kapni, erkölcstelen továbbállni. A nagy
öröm a színház, az apró öröm meg a kiskocsma, a Bárka vendéglő, ami például a Falstaffhoz
kínált előtanulmányokat. Komolyra fordítva a szót: marasztal, hogy művészi fejlődésem biztosított, amit szeretnék elénekelni, megkapom, de köt a jóleső biztonságérzet is, nem kell naponta ú j meg új közönségnek bizonyitani. Gyakorlatilag tehát módom van egy-egy szereppel
eljátszani, előadásonként más és más oldalát kutatni, kibontani.
(Rákosligeten nőtt föl, temető mellett laktak. A hangját így stílusszerűen a Circum dederuntban próbálta ki Rákoskeresztúron, 1956-ban, mikor a disszidált kántor helyett „ugrott
be", s maradt egészen addig, míg egy konzervatóriumi tanár — édesanyjának koporsója mellett — nem hívta fölvételizni a Bartók szakiskolába. Ami másnap sikerrel lezajlott ugyan, ám
később a szüleinek tudta és beleegyezése nélkül folytatta a stúdiumokat, s csak az érettségi
előtt derült fény az iskolai hiányzásokra, minek logikus következményeképpen az apai szigor
két csattanós pofonnal tett pontot az inasévek végére. Pedig akkor hátra volt még egy nehéz
esztendő — segédmunkás a lámpagyárban —, hogy a pálya közelébe jusson, 1959-ben próbát
énekelt, sikerrel, a Honvéd Művészegyüttes kórusába. Ettől fogva pendlizett, próbákról a Dimitrov téri vásárcsarnokba, ahol árukihordó zsákosként dudorászta Sarastro monológját:
„itt megtisztul a lélek, a csarnok mélye szent". 1963 tavasza: fölvételi kísérlet az Operaházba.
A Gremin-ária közben félbeszakítják, ajánlják a kórust, köszöni szépen. 1963 decembere:
turné a művészegyüttessel Szegeden, barátai betuszkolják Vaszy Viktorhoz, izgulni sem maradt ideje. 1964. január 1.: a Szegedi Nemzeti Színház magánénekese. És a lista, tudományos
zsargonnal szólva, a teljesség igénye nélkül. A Varázsfuvola második önállójaként debütált,
az első nagy szerep pedig Rocco a Fidelióböl. 1965. március 21-én, Bach születésnapján énekelt először oratóriumot, a János passiót, Budapesten. Az igazi operai sikert 1967-ben kóstolta meg, mint Koncsak kán az Igor hercegben. S aztán fölszakadt a zsilip: Sarastro a Varázsfuyolában, Fiesco a Simon Boccanegriíban, főinkvizitor a Don Carlosban, Basilio a Sevillai borbélyban, Ordító Erkel Saroltájában, Falstaff, Mefisztó, a Macbeth Banquója, Don Pasquale,
Kékszakállú, a Szerelmi bájital Dulcamarája. És persze Borisz.)
103

— Apropó, Borisz- Ez a beszélgetésünk nem terelhető oly szigorúan hivatalos mederbe,
hogy ne szakíthatnám félbe valami személyes jellegű megjegyzéssel. E sorok írójának kritikusi
minőségében hosszú békés-barátságos évek után éppen a Borisz kapcsán támadt heves nézeteltérése, vitája a máskülönben általa mindig nagyra tartott, igazi rangján becsült szegedi
basszistával. Magyarán: összekötöttük a bajuszt olyannyira, hogy soká tudtuk csak szétszálazni.
—. így van. Na most, kérlek szépen, azóta eltelt pár év, ha jól emlékszem 1967-ben történt, s amin mi összevitatkoztunk, azt a véleményemet a mai napig fönntartom, bár elismerem, neked sok mindenben igazat kell adnom. Tulajdonképpen csak egyetlen bajom volt akkor, de az összes magyar újságíróval. Nekem a drámai szerepek csúcsát jelentő Borisz Godunowal ugyanis ez volt az első és utolsó találkozásom, mert soha többé nem fogom énekelni, és
hogy mondjam csak, én tudom, ez a Borisz olyanra sikerült amilyenre sikerült, adódtak benne
jó megoldásaim és kevésbé jók, de a szülés pillanatában a kritika annyira fejbecsapott, hogy
nehezen tértem magamhoz. Ilyenkor az első reflexe az embernek, hogy védekezésből nekiesik
mindenkinek, ami talán emberileg érthető. Képzelj el egy anyát, amint szülés után azt mondják neki, hogy három keze van a csecsemőjének. Borzalmas. Lehet, hogy az én Boriszomnak
is vízfeje támadt meg három ujja nőtt, de az enyém volt. Azóta persze én is látom a hibáit, de
abban a pillanatban erre képtelennek mutatkoztam. Ráadásul úgy vettem észre, a közönség
vette a lapot, az összes Borisztól eltérő tulajdonságokat fedezett föl benne, s valamennyi előadásán valósággal rosszul lettem a színpadon, a szívem kikészült az egésztől, mert egyébként is
rám sokkolóan hat Muszorgszkij. Ott van a Halál dalai és táncai dalciklus, ha azt éneklem,
úgy a hatása alá kerülök, hogy utána hetekre kivagyok. És ettől a Borisztól is úgy kivoltam,
hogy azt hiszem, abba a hibába estem, hogy magamnak játszottam el a szerepet. A kritika két
táborra oszlott, az egyik szerint a játékom volt jó, de hangilag szokatlan, a másik szerint meg
pont fordítva. Akkor kezdtem kicsit gondolkodni, most aztán melyik az igaz belőle.
— Vagyis nincs túl épületes véleményed a

kritikusokról.

— Pontosítsunk. Nem a kritikusokkal van bajom, hiszen személy szerint, talán egyetlen
egyet leszámítva, mindegyikkel kifejezetten jó barátságban vagyok, és őszintén meg kell mondanom, hogy a ledorongolás senkinek sincs ínyére ugyan, ám aki elviseli a tapsot, viselje el a
záptojást is. Ha egy kolléga kijelenti, márpedig ő nem olvas kritikát, én ennél nagyobb hazugságot elképzelni se tudok, mégha mosolyogva is közli ezt a kolléga, mert tudom, belülről majd
szétveti a méreg, kínjában vigyorog. És még vitatkozni sem hajlandó róla — emlékszel, mi milyen jókat szoktunk vitatkozni, mert én vállalom magam még ebben az egész vitatkozásban is,
hogy nekem fölmegy a pumpa, mondom a cifrákat, mégis ez az egész valahogy hozzátartozik
az ember életéhez. És esetleg évek múlva esik le a tantusz, pláne ha az ember egy kicsit ejtőernyős is, mert ha csak a fele volt igaz a kritikának, megérte, lehet okulni, tanulni belőle. Sajnos
azonban kevés olyan kritikust ismerek, aki beül a próbákra, meg szakmai képzettséggel is rendelkezik. Én főleg a felkészületlen kritikust szoktam simfelni, mikor egyetlen premierest futó
benyomásai alapján húzza rá az egész produkcióra a vizes lepedőt. Egy ember múló impressziójának nem szabadna megjelenni százezres példányokban, sok-sok művész hónapokig.
tartó lázas erőfeszítéseiről, próbálkozásairól.
— Hanem hajózzunk más vizekre: mi a véleményed saját magadról, közelebbről a hangodról. Nem azért, hogy körüludvaroljalak, de ritka természeti kincs, adomány, amelynek
azért megvannak a maga természetes határai még a basszusirodalmon belül is; alapvetően
úgynevezett lírai fach. Csakhogy pusztán lírai basszusszerepekből egy vidéken működő operatársulatnál aligha lehet megélni, meg aztán úgy látom, magad sem igen érnéd be azzal a pár
szereppel, amit viszont világszínvonalon tudsz tolmácsolni. Mindenesetre közelmúltban meg-,
jelent második nagylemezeden opera buffókat énekelsz, az elsőn is Mozart-áriákat
hallottunk
tőled, vagyis onnan halásztál, ami a te igazi felségvized.
104

— Amikor a hanglemezgyár igazgatójával, Bors Jenővel beszélgettünk a második lemez
tervéről, azt mondtam, nekem csak olyat szabad csinálni, amiről úgy érzem, hogy én csinálom
a legjobban. Mert ha én elkezdek Fülöp-áii&t énekelni meg nagy Verdi-szerepeket, esetleg
Wagnert, azt külföldön nem tudjátok eladni, mert ott van Gyaurov, van Nyesztyerenko, van
Talvela, a magyarok közül Kováts Kolos, Begányi Feri barátom. Nekem valami mást kell, s
hogy mondjam csak, ami végül is a lemezre került, az egybehangzó vélemények szerint tényleg
a legjobb színvonal, mert nemcsák a lemezen, de az élő előadásokon is bizonyítottam már velük. Ebben a bizonyos opera buffo szerepkörben bátran el merem vállalni bárkivel az összehasonlítást. Nem vagyok álszerény, azt is megmondom, miért. Általában a buffo basszusok
hangszíne, előttem rejtélyes ok folytán, nem kellően szép, illetve azok a basszusok nyergelnek
át a vígoperai szerepkörre, akiknek garantáltan kemény, szálkás, magvatlan, pudvás a matériájuk. Pedig a buffókat ugyanolyan szépen kell elénekelni, noha a kifejezésen belül aztán
sok-sok árnyalat lehetséges. Ilyen megfontolásokból állítottuk össze a lemezem műsorát, ezt
hiszem és vállalom az én felségterületemnek, amiképpen például Latabár Kálmánnak soha az
életében eszébe nem jutott Hamletet játszani, mégis Latabár Kálmán maradt, vagy Kabos
Gyulának Othellót játszani, mégis Kabos Gyula maradt. Ha valaki vállalja, és örömmel vállalja azt, amihez ért, vagy legalábbis úgy gondolja, hogy ért, az még jobb teljesítményre képes.
Van ennek a kérdésnek egy másik oldala. Vegyük például a Ramfiszt, ami egy rövid szerep, jelentős, de rövid, s én a végére sokkal jobban kikészülök, mint egy Cosifan tutte- vagy egy
Hamupipőke-előadáson, pedig ez utóbbi Don Magnificója pokoli massza, sok, borzalmasan
magas és nehéz szólamú, megizzaszt rendesen, de sokkal kevésbé fárasztó, mint az annak tizedét sem kitevő Ramfisz.
— Beszélgetésünk az operaszerepekre korlátozódik, holott az oratóriumokkal vagy a dalokkal legalább annyi elismerést váltottál ki idehaza, külföldön egyaránt. S mintha különösképpen vonzódná! Kodályhoz.
— Az oratóriuménekléssel, megmondom őszintén, úgy vagyok, hogy egyre kevesebbet
vállalok belőle. Amikor kezdtem a pályámat, életem vágya volt Sarastrót énekelni, ahol nyugodtan meg lehet állni, és szépen lehet énekelni. Azóta fordult a kocka, s bár nem tagadom
meg régi önmagamat, most ha Sarastrót kell csinálnom, kiver a verejték. Ma már azokhoz a
feladatokhoz vonzódom, amelyekben valamilyen figurát lehet megjeleníteni, eljátszani, amelyek másként jönnek ki színpadról a darab végén, mint ahogyan bementek. S hiába kínál gyönyörű énekesi leckét a Sarastro vagy a Fidelio Roccója, őszintén szólva nem elégítenek már ki.
Pláne, hogy a Varázsfuvolával még olyan gondjaim is vannak, hogy szerintem Sarastrót egyszerűen lehetetlen elénekelni úgy, ahogyan azt Mozart megírta. Mert oda három tüdő kellene.
Ezért aztán kénytelen az ember szükségmegoldásokra fanyalodni, legalábbis én kénytelen vagyok, mindig azt szoktam mondogatni, gyerekek, Közép-Európa legrosszabb Sarastrója vagyok, nekem elhihetitek, akad elég lemezfölvételem a Varázsfuvolából odahaza. Na most, pályám kezdetén nagyon szerettem az oratóriumokat, mert meg lehetett állni, szépen énekelni,
ám ettől a kézbe vett kottától idővel olyan módon begörcsöltem, hogy rosszabbnál rosszabb
előadásokat csináltam, annak ellenére, hogy nemigen vették észre, de én pontosan éreztem:
belül valami nem stimmel. S egyszer h-moll misét énekeltem Pozsonyban vagy Prágában, nem
tudom már, s amint szorítom kezemben a kottát, döbbenek rá, görcsbe rángatózik a kezem.
Akkor határoztam el, a lehetőségek szerint ritkítom ezeket az alkalmakat. A daléneklésről viszont el kell mondanom, hogy az a bizonyos német Lied, a dalénekesek vágya, tulajdonképpen kimaradt az életemből. Egyébként sem szeretem a német zenét, tegyem hozzá gyorsan,
Mozart például nem volt német. Ez olyan dolog, mint a sztrapacska meg a grízes tészta, van
aki nem szenvedheti. A műsoraimon általában Muszorgszkij- és főleg Kodály-dalok szerepelnek. A Halál dalai és táncai ciklust persze egy évben csak egyszer szabad elénekelni, annyira
igénybe veszi az embert. A Kodály-dalok pedig már azért is igen kedvesek nekem, mert nagyon kevesen választják, számomra máig érthetetlen módon, hiszen rendkívül könnyen befo105

gadhatóak, nem kell sokat kínlódni velük, jól vannak megírva. Gondolok most a Balázs Béla
szövegére komponált Erdőre, az Ady-dalra, Ádám hol vagy, a Berzsenyi-versre írott Magányosságra, meg nem utolsósorban a Csokonai versére készült A farsang búcsúszavaira, mely
egyszerűen jutalomjátéka az énekesnek. Szoktam még énekelni a Népzene-füzetet, bordalokat, katonadalait, a Virágok vetélkedését, a Megkésett melódiák című ciklusból Melissel, Gátival, Gulyás Dénessel együtt készítettünk tévéfelvételt Melis György lakásán, Ferencsik kísért
zongorán, a Magyar Népzene sorozatból pedig magam nyolc dalt énekeltem felvételre Kocsis
Zoltán zongorajátékával. Ha rajtam állna, minden magyar énekest köteleznék, énekeljen Kodályt, részben népszerűsíteni, részben hogy ismerjék meg a lehetőleg teljes repertoárt. Kodály
nagyon termékeny dalköltő volt, s mindenkinek írt, tenornak, szopránnak, basszusnak, altnak, sokat lehet tanulni tőle.
— A művészek tábora is legalább két csoportra oszlik. Az egyik amolyan befelé forduló
típus, inkább csak saját magával törődik, hangjával, szakmájával, beéri annyival, hajó szerepeket kap. S ebből már nyilvánvaló, létezik egy ellenkező típus, aki nem állja szó nélkül, jogot
formál a mindenkori véleménynyilvánításra. Ahogy most elhallgatlak, te ez utóbbiakhoz sorolsz.
— Nagyon rossz véleménnyel vagyok erről a befelé forduló művészről, akit nem érdekel,
miért nincs a járda kikövezve, mert ez is hozzátartozik ahhoz, hogy miként jutok el a színházba. Az ember életének része az is, hogy megpróbál a környezetén változtatni, igyekszik jobbítani. Persze én nem vagyok úgynevezett közéleti ember, de a véleményemet meg szoktam
mondani, akár kérdezik, akár nem. Enélkül képtelen lennék élni. Én tényleg föltettem az életemet arra, hogy Szegednek dolgozzam, nagyon szeretek itt lenni, s bár hívnak többfelé, Budapestre is, ott éppen ez a körülmény zavar, hogy az embernek meg sem kérdik a véleményét,
hogy ott kis pontnak érzem magam. A nagyvárosban élőknek, a nagyházban dolgozóknak általában az egész lelkiviláguk más, megfigyeltem már számtalanszor, a Budapesten élő, az
Operaházban dolgozó kollégám másként viselkedik mint mi, s nem azért, mert jobb énekes,
hanem mert azok a lehetőségek mások, a nagyvárosi életmód más viselkedési formákat vált ki,
amelyek engem például idegesítenek. Szegeden viszont megkérdeznek. A színház vezetésével
kapcsolatban például elmondhattam, hogy az operatársulatnak mi lenne a jó, meg is fogadták
a tanácsaimat, de persze ez is olyan dolog, hogy sokszor más az én véleményem, mint a kollégáimé, és más az én érdekem, mint a többieké. így aztán tavaly kifejezetten kellemetlen helyzetbe kerültem, amikor egyedül maradtam majdnem az egész társulattal szemben, egy bizonyos dologban, s én váltig állítottam, nekem van igazam, mígnem egy vacsora alkalmával kiderült, tévedtem, s azt mondtam, gyerekek, mea culpa, ezt elszúrtam.
— Eléggé időálló vélemény az operajátszásról, hogy a partitúra tulajdonképpen
kész
rendezőpéldány. Az úgynevezett rendezői szemlélet mégis erősen divatozott, pontosabban vitákat kavart nemrégen is még, sőt...
— Ha egy rendező, akiről feltételezzük, betéve ismeri a darabot, el tudja velem hitetni,
hogy nekem miért kell egy előadáson a plafonon járkálni négykézláb, hogy ez hozzátartozik a
műhöz, ám legyen, megteszem. Ha ő ezt elhiteti velem, én is megpróbálom elhitetni a közönséggel. Ellenkező esetben azonban otthagyom, mert az elveim és a meggyőződésem dacára
semmit sem vagyok hajlandó csinálni. Hogy az ember egy előadáson milyen kapcsolatban van
a partnereivel, az még a barátságnál is fontosabb. Képtelen vagyok elviselni, ha a munkatársaim közül bárki blöfföl. Nagyon érdekes rendezőközpontú előadásokat láttam az NDK-ban, az
NSZK-ban, sok Felsenstein-előadást például, s meglehet, kevesen osztják a véleményemet, talán az egyetlen Offenbach-pr odakúót, a Kékszakállt leszámítva, mely tényleg zseniális volt,
én ezekkel a másodpercekre kiszámított előadásokkal képtelen vagyok azonosulni. Ezek a
rendezők produkciói, nem pedig az esténként színre lépő művészeké. Az embernek egyetlen
este sincs ugyanolyan hangulata, ezért nem hiszek abban, hogy minden alkalommal ugyanak106

kor kell lépnem a bal lábammal és fityiszt mutatni a jobb kezemmel, amikorra a rendező előírta, mert ha ez nekem akkor nem jön, akkor csak az előadás látja kárát, még ha a rendező meg
is lesz elégedve, mert a saját elképzeléseit látja megvalósítva. így jártam egyszer A végzet hatalmával, amit két év után másodszor is megnéztem Berlinben, s jóllehet a szereplők teljesen
kicserélődtek, úgyszólván minden pillanatban tudtam előre, mi fog történni a színpadon, mert
már ismertem az előadást. Persze dolgoztam már olyan erőszakos rendezővel is, aki azon belül
volt erőszakos, hogy tudta rólam, én mit érzek. Ismerem Jean-Pierre Ponnellének meg Strehlernek munkáit, az általuk megismert művész habitusára szabottak, tehát nem az énekes ellen
dolgoztak.
— Milyennek tátod a mai magyar operagárdát, az utánpótlás, a kórus helyzetét, hiszen
temérdek panaszt hallani a különféle gondokról?
— Nem szeretnék pesszimista képet festeni, mégis kénytelen vagyok. A- férfi énekesek
szinte kiveszőben, a kórusok katasztrofális helyzetbe kerültek, talán a Néphadsereg Művészegyüttesét kivéve, ahol most is jó a csapat, Högy új vezetés dolgozik, Zámbó István a karnagy.
Az operaházi énekkarban akadnak tehetséges énekesek, de nincs kórus, hiányzik a vonzereje
annak, hogy valaki egy operaházi kórusban szerepeljen. Nem tudom miért, hiszen nem fizetik
rosszul, vagy mindenesetre jobban, mint egy kezdő magánénekest Szegeden, de hát a magánénekesi pályának sincs vonzereje, holott utóbb már lakásproblémák sincsenek Szegeden.
Csakhogy, ez a hivatás annyi eszméletlen lemondással, tanulással jár, meg aztán ha valaki
esetleg eljön Szegedre, valósággal belétáplálják, hogy vidékre jött, elásta magát. Pedig hát
akiben van ambíció meg tehetség...
— Illetve

a d o t t s á g . . . .

— Ambíció, tehetség, adottság, elfogadom, bár ez a sorrend, az ambíció a legfontosabb.
Ismerek egészen kiváló adottságokkal rendelkező énekeseket, akik ambíció híján nem jutnak
kettőről a háromra. Mondjak példát ? A Börcsök Pista, aki most Debrecenből jött vissza hozzánk, s bocsánat a baritonistáktól, de annál szebb hangot én nemigen hallottam, tehát az
adottsága is megvolt, a tehetsége is, hiszen teremtő embernek ismertem egész szegedi pályafutása során, emlékezzünk csak Marceljéie A köpenyből, de hát az ambició, az hiányzott nála.
A szólistának két-három szerepet mindig a tarsolyában kell hordoznia, amit esetleg soha nem
énekel majd el, ám ha rámosolyog a szerencse, s mégis fölkínálják, nem válaszolhatja, hogy
kérem szépen, én nem tudöm ezt a darabot.
— Ha már vissza-visszakanyarodunk szűkebb pátriánkhoz, mondd, véleményed szerint
létezik ma is, évekkel Vaszy halála után, egy sajátos jellemjegyekkel fölruházható úgynevezett
szegedi operajátszás?
— Furcsa nekem erről beszélni, hiszen köztudott, hogy nagyon szeretek dolgozni Pál Tamással, s ezen kívül, maradtunk még itt a régi időkből, ahogy GyimesiKálmán barátom szokta emlegetni, a „Vaszy-istállóból" páran, tehát adott egy bizonyos folytonosság. Nos, minket
az Öreg rászorított az intenzív napi munkára, s én tökéletesen megértem Pál Tamást, hogy seregnyi más elfoglaltsága mellett azokkal szeret inkább dolgozni, akik maguk is dolgoznak,
akik próbálnak egyénileg is mind többet kihozni magukból, s mindjárt készen érkeznek a színházi próbára. Csakhogy bebizonyosodott, ez már nem megy, így aztán Tamás maximális erőbedobása nélkül itt nem lesz előrelépés, annyi szent.
— S a korrepetíció ?
— Mechanikus dolog, szereptanulásra korlátozódik. Ezért aztán ha itt te nem fogsz
munkához saját magad is, akkor a nálunk szokásos rövid próbaidő alatt nagyon kevés lesz az,
amit Tamás ki tud hozni az énekesből. Mellesleg hadd tegyem hozzá, Pál úgy próbál, ahogyan
kell, ahogyan ezt mindenütt csinálják. Mert hát könyörgöm, miért dolgozzon ő mások helyett? Csak hát ezt az általa diktált tempót nem hajlandó mindenki átvenni, hanem tőle várja
107

a saját munkájának elvégzését is, hogy helyette gondolkodjék a szerepén, figuráján. Hanem
visszatérve az eredeti kérdésre, szerintem létezik ma is az a bizonyos szegedi operajátszás,
akad rá példa elég. Mindjárt Pál szegedi indulása, az országos visszhangot kiváltott Figaró házassága, aztán folytatásképpen a Szerelmi bájital, a Windsori víg nők, az egész vigoperai vonal, amiről megmondom őszintén, lassan nekem is hiányérzettel kezdett párosulni, csak hát ez
megint egy komplikált ügy. Mert teszem azt, én nagyon szeretek főzni, s ha nekem odahaza
van tésztám, túróm, töpörnyűm, tejfölöm meg sóm, akkor túróscsuszát készítek és nem marhapörköltet. Vagyis a szegedi operajátszáshoz adott személyek, szólisták igazi képességei jelentik a mindenkori műsorpolitika feltételeit. Tényleg nem szeretnék senkit bántani, de úgy érzem, a pillanatnyi gárdával nem tartható fönn az a repertoár, Wagnerekkel, Prokofjevekkel,
egyébbel, amit Vaszy épített ki látványosan. Kezdjem magamon? Nincs például Wagnerbasszistánk sem, hogy a többit ne is soroljam. És akkor még nem szóltunk a helyiséggondokról, a Zenés Szinház parányi színpadáról, mert ha a Don Carlosra gondolok, lázálmok gyötörnek, mekkora röhögés lehet az autodafé-jelenetl^n, ha csak Varga Matyi bácsi meg nem szán
bennünket, s ki nem talál valamit. A moziban lehetetlenség Aidát játszani.
— Persze neked módodban áll jelenleg is, míg a szegedi nagyszínház elkészül, igazi operaszínpadokon, jeles partnerekkel föllépni, végezetül tehát felőlük érdeklődnék.
Színházban,
pódiumon, lemez-, rádió- vagy tévéfölvételeken kikkel dolgoztál legszívesebben ?
— Maradandó emlékek fűznek Ferencsikhez, rengeteget tanultam tőle, sokat köszönhetek neki. Ő nem az a kifejezetten simulékony karmester, nem egy rokokó ember, ezt mindenki
tudja róla. De nekem például egyetlen hangos szót még nem szólt, pedig mennyit ijesztgettek
vele 1969 óta, hogy először dolgoztam a keze alatt. Ráadásul kedvenc darabját, a Fideliót játszottuk rádiófelvételre. Sok közös munkánk van, lemezünk, gondolok itt a díjnyertes Szent
Erzsébet legendára, a másik Liszt-műre, a Koronázási misére, s az a megtiszteltetés is ért, hogy
az ő 75. születésnapjára készült Haydn-felvételnek, a Harmónia-misének én lehetek az egyik
szólistája. Legutóbb Stravinsky Oidipus rex című oratóriumában adott feladatot nekem, de
nagyon sok Verdi Requiemet énekeltem vele, Handelt, Bachot, közös lemezünk a Mozart Requiem is. Ő rendkívül igényes ember, s ha felkészületlenséget lát, nála nincs könyör, úgyhogy
vele nagyon szép élményeket őrzök. Ha jól emlékszem, kétszer énekeltem Verdi Requiemet
Lovro von Matacic-csal, aki szintén a legnagyobbak közé tartozik, lemezre dolgoztam Doráti
Antallal, de ez a Cantataprofana sajnálatos módon nem jelent meg, pedig nagyon szép felvétel. Énekes kollégáim közül szívesen emlékszem Gyuszelev barátomra, Nyesztyerenkóra,
egyik kedvenc énekesnőm Alekszandrina Milcseva, hozzá sok budapesti és külföldi előadás
forró sikere fűz. Az itthoniakból Ilosfalvy Róbertet, Melist említeném, s a fiatal generációból
Gulyás Dénest tartom nagyra hivatott művésznek meg a Tokody Ilonát, aki „falunkbeli", Takács Klárit. Zongorista partnereim közül ismét csak Ferencsikről szólnék, és hát Kocsis Zoltánról, akit egy teljes dalestre ugyan még nem tudtam rávenni, de ez talán nem lenne szerencsés, mert ahhoz ő túlságosan igényes, én meg néha szeretem szabadjára engedni magam, s nála aztán nincs pardon. A rádióban igen sok felvételem van Breitner Tamással, főleg operettek,
vele is nagyon szeretek dolgozni, mert minden látszat ellenére könnyed ember, mégis igényes
muzsikus. Hanem a legnagyobb előadásélményem, amiben benne voltam, Martti Talvelához
fűződik, s hogy visszatérjek beszélgetésünk elejére, ez is a Borisz Godunov. Ő volt a címszereplő, én pedig Variam, Budapesten történt; nekem Talvela a csúcs. És persze a fiatalok közül
a lassan teljesen magyarrá lett Patricio Mendez, aki egyre szebb reményekre jogosít. Most jut
eszembe, Ferencsikkel például csak egyetlenegyszer énekeltem Pesten az Operában, akkor is
beugrottam a Figaro házassága Bartolójának, pedig több elképzelésünk is volt, a Falstaffra
például fűlik a fogam, de valahogy „nem jött össze". És hát elárulok neked valamit. Én nem
szeretem Wagnert, mégis hozzá és Ferencsikhez fűz egy titkos vágyam. Életemben egyszer szeretném elénekelni a Hans Sachs-ot, hogy ő dirigálja...
NIKOLÉNYI ISTVÁN
108

FÁBIÁN ZOLTÁN

Az első találkozóról — búcsúzóul
DOBOZY IMRE EMLÉKÉRE
Dobozy Imrével 1951-ben ismerkedtem meg, Karcagon; kereken harmincegy évvel ezelőtt. Az ideihez hasonló, napfénytől derűs nyár-ősz forduló volt akkor is; a vénasszonyok
nyara májust hazudó könnyedséggel úsztatta az ökörnyálat a kisült tarlók, a betonkeménnyé
száradt, szikes legelők fölött. A Karcagot körbe bástyázó öt malomban már új búzát őrtek
(ahogy az odavalósi kunok mondják), de a tengerit nem törte még senki a határban; esőre vártak, csendes, tengericsövet nevelő-növelő esőre.
Parasztnagygyűlést szerveztek a nagy, várakozó csendességben a koalíciós pártok, megünnepelendő, hogy Túrkeve, Mezőtúr után immáron Karcag is szövetkezeti város lett: néhány
„megátalkodott, kulákbérenc" gazdán kívül a földdel bíró parasztokkal, a vadsziken rizstáblákat kubikoló kubikosokkal együtt ipari munkások, tanítók, orvosok, hivatalnokok, tehát
jóformán a város egész lakossága belépett valamelyik ilyen vagy olyan típusú termelőszövetkezetbe, illetve csoportba. így lettem építőiparban közgazdászkodó földnélküli János — feleségemmel együtt — magam is az akkor koldusszegény, de öt-hat év múlva már milliomossá
gyarapodó egyik téeszcsé tagja. (Másképp nem tudtunk volna tejet szerezni az egy-másfél éves
kislányunknak.)
Nyilvánvaló, elmentem a nagygyűlésre, méghozzá feladattal: ketten is megbíztak, hogy
szólaljak fel. Az egyik a drága emlékű Bártfai Sándor volt, szövetkezetünk elnöke, ráadásul a
parasztpárt városi titkára, így kétszeresen is gazdám. A másik pedig közvetlen főnököm, az
építőipari vállalat igazgatója volt, Hernádi János, aki a tőle megszokott sarkos módján, tenyere élével ütve hangsúlyt minden szava első szótagjára, ezt mondta: „Márpedig, Fábián szaki, ez politikai kérdés!" (Tudtam én ezt magamtól is, hiszen a „van tej — nincs tej" létkérdés
volt az életünkben.)
Ekkor és ilyen áttételekkel szólt bele az életembe először Dobozy Imre, anélkül, hogy sejtette volna. A magyarázat egyszerű. A szervezők őt kérték fel a parasztnagygyűlés ünnepi előadójául; a választás kézenfekvő volt: abban az évben jelentek meg a túrkevei
„földmozgás"-ról írott riportjai, szociográfikus elemzései, amelyeket nemcsak a Szabad Nép
hasábjain olvashattunk, hanem önálló kis kötetben is. („Túrkeve" a kötet címe, s legjobb emlékezetem szerint ez volt a bemutatkozó, első önálló könyve.)
Igen ám, de a szervezők úgy ítélték meg: ha már író lesz a vezérszónok, akkor illő s Karcag rátarti méltóságához tartozik, hogy írogató ember legyen az egyik felszólaló, a hetedik
(miért éppen hetedik?!), annál is inkább, mivel él a városban egy efféle, titánkodó fiatalember, aki — hála a nagy beszervezési kampánynak — újdonatúj téeszcsétag is, manapság már
tréfásnak tűnik, akkor igazán nem volt tréfa.
Véletlen? Sorsunkbéli elrendeltség? Mindegy. Akár az egyik, akár a másik, akár a kettő
együtt hozott össze bennünket; — ekkor hallgattuk meg először egymás gondolatait, s ekkor
fogtunk először kezet. Akkor még egyikőnk sem sejtette (miért is sejtette volna?!), hogy ettől
fogva harmincegy évig tartó, lassanként barátsággá aszusodó kapcsolat köt majd bennünket
össze.
Harmincegy kemény, vallató esztendő. Hadd ne soroljam most fel az egész nemzetet próbára tévő váltásait; ismerjük mindet, ott maradt nyomuk a bőrünkön és legbelül, valahol a kifürkészhetetlen mélyben. Három évtized, amelynek második és hosszabbik felét, közel húsz

109

évet egy hámba fogva, együtt ügettünk, poroszkáltunk, vágtáztunk végig; mikor hogy diktálta az idő ostorcsípése, vagy mikor mennyire tellett éppen az erőnkből.
Sokszor felidéztem és felidézem emlékezetemben a hajdanvolt karcagi parasztnagygyűlést. Dobozy Imrével is el-elbeszélgettem néha róla, hol falósakat, jóízűeket kacagva, hol meg
akadozó szavakkal, fanyar-csendesen, mint akik vackorba haraptak. Újból és újból mindmáig feltolul bennem a kérdés: miért is kellett ünnepi beszédének szinte az indító mondatai
után rögtön odafigyelni a szavaira?!
Miért?
Mindenekelőtt azért, mert — bármit is reméltek, vártak tőle a szervezők — nem volt ünnepélyes. Közvetlen volt és meghitt (a hodálynagy moziteremben nem volt könnyű!), s amikor
úgy adódott, az anekdoták példázataival élt. (Ne feledjük: az ünnepi szónoklatok megkövetelt méltóságos hullámverését tette csobogó játékossá — 1951-ben!) Valamilyen beszédvázlata
volt, vagy legalábbis lehetett, mert néha belepillantott a kezében tartott papírlapokba? de az
biztos: nem előre megírt szöveget olvasott fel.
Őszintén megvallom most harmincegy év után: én ettől hideglelősen elgyávultam. Nekem
már megvolt a magam hét percig tartó (a hetedik felszólalónak hét perc járt?!), előre gondosan megfogalmazott, és sokak által még gondosabban ellenőrizett, mások által viszont annál
hebehurgyábban agyonjavítgatott, toldozott-foldozott szövege; — ugyanakkor fel is lelkesített és bátorított a határozott, nyugodt biztonság, amellyel ő szabadon beszélt. A szó szoros
értelmében — szabadon.
A történethez tartozik, hogy végül zsebemben felejtettem a jóváhagyott felszólalást, s
megpróbáltam én is szabadon beszélni, körülbelül tíz percig. Igaz, talán ki sem tudtam volna
igazodni az áthúzogatások és betoldozgatások zsebemben lapuló szókatyvaszában; mentségemre szolgáljon, hogy csak szünet után, tizenvalahányadiknak kaptam szót, s ilyenkor már
vagy eloson az ember a gyűlésről, vagy merészebb lesz.
Önmagában ez is elég lenne, hogy emlékezzem a karcagi mozivászon előtt beszélő Dobozy
Imrére, de ennél több, sokkal több őrződött meg bennem abból a néhány órából róla.
A beszéd során az is kiderült hamarosan: kitűnő szónok. Nemcsak azért, mert retorikai
pallérozottsággal, világosan, érthető magyarul beszél. író módján, szépen. Ezért is, persze.
Elég ritka volt már ez akkoriban, a körmönfont hivatali nyelvezet mindent agyonbizonygató s
éppen ezáltal az emberi értelmet bénítóan befolyondározó burjánzásának kezdetén. Felüdülés
volt Dobozy Imrét hallgatni, mintha már meg is érkezett volna a várva várt, csendes, tengericsövet nevelő-növelő eső.
A harmadik felismerés — nyugodt lelkiismerettel írhatom, rádöbbenés — volt azonban a
legfontosabb: amit mondott!
Nem agitált — akkor már nem is volt szükség rá —, hanem töprengett: mi következzék
most ezután ? milyenné váljék — jó lenne, ha — válna, válhatna egy-egy szövetkezeti város ?
Nem koturnusban, nem az elnöki asztal nagy messzi magasából kinyilatkoztatva, hanem megnyerő nyíltan, bizonytalanságait is feltáró őszinteséggel.
Nem volt könnyű dolga a szívós-makacs karcagi kunok között. Érezte és tudta ő ezt jól.
Nem hagyta magát megtéveszteni az összesereglett, ünneplőbe öltözött embertömeg templomi
fegyelmezettségétől, a tisztelgő üdvözléstől és a gyerekek kedveskedő virágcsokraitól. Nem is
kellett körülnéznie, hogy eldöntse: itt és most várnak tőle valamit, amit csak ő fogalmazhat
meg. írói tálentum. Ezért volt képes azt és úgy mondani, ami bennünket, hallgatóit közös eszmélkedésre indított.
Nem hiszem, hogy tévedek, amikor most leírom, Dobozy Imre legnagyobb erénye volt:
bármilyen emberek közé is került, véletlenül vagy vállalt céllal, alkalmi összesereglésbe vagy
öntörvényű, fegyelmezett közösségbe, — hihetetlenül gyorsan és biztosan (bocsánat a kifejezésért) „szimatot kapott", s már tudta is, mit hogyan kell megfogalmaznia, hogy legbennsőbb
meggyőződését átadhassa másoknak. Ebben a képességben nemcsak a ráérző adottság a nagy,
hanem a tapasztalat, az életismeret is. Nem véletlen, hanem nagyon is törvényszerű, hogy mi110

előtt bármit megírt volna, újból és újból elmesélte megírandó történetét, szembesítve ráérzését, felismerését a mások véleményével, a tapasztalattal. így teremtette meg magában azt a
szintézist, amely megkövetelte, kikényszerítette az írott megfogalmazást.
*

Utoljára — és ez a végső legeslegutoljára volt — halála előtt másfél héttel emlegettük ama
réges-régi, karcagi nagygyűlést. Itt, nálunk, Leányfalun, meghitt családi körben. Átnéztek
hozzánk a szomszédos üdülőből, ahol feleségével, Piroskával együtt örültek a szép szeptemberi időnek. Feleségem még idézte is Juhász Gyulát: „...ha kinyiinak ősszel az egek", de akkor még nem tudtuk, nem is sejtettük, hogy „a szeptemberi bágyadt búcsúzó" óráit éljük
együtt. Sőt! Öröm volt látni Imre nyugalmát, hallani bölcsességét.
Olyan szép, szeptemberi délután volt, hogy nem is mentünk be a szobába, hanem kiültünk a ház elé, az orgonabokrokkal és fenyőkkel szegett, tenyérnyi udvarra, a kinyílt kék egek
alá, s beszélgettünk. Erről-arról, amit éppen feladott a szó.
A váratlan az volt, hogy most nem én, hanem éppen ő, Imre hozta szóba az első, karcagi
találkozást. Kedvesen kajánkodva: „Emlékszel, Zoli, amikor...?" Kacagtunk, tűnődöztünk,
visszahallgatóztunk közös múltunkba, majd szigorúan — és ez váratlan volt tőle — azt mondta: „írd meg, öregem, mert megírom én!"
»
Bocsásd meg, Imre, hogy végül most mégis én írtam meg első találkozásunk emlékét —
búcsúzóul.

SZALAY FERENC RAJZA
111

LATOR LÁSZLÓ

A Tiszatáj makói estje elé
Lehet-e vidéken országos érdekű szellemi-irodalmi erőművet építeni? Lehet-e vidéken
írónak lenni, lehet-e jó folyóiratot szerkeszteni? Ki ne tudná, ki ne tapasztalta volna, aki
hosszabb-rövidebb ideig az ország valamelyik zugában élt, hogy mennyiféle béklyó, igazi vagy
képzelt gáncs, közöny és bántalom bénitja-bénította a kisszerűségből messzebbre tekintőket!
Talán a kis országok betegsége, hogy minden és mindenki a fővárosba törekszik? Vagy csak
az olyan bajosan, akadozva polgárosodó, pallérozódó közép-európai népeké? Hiszen a nálunk szerencsésebb sorsú nyugati nemzetek irodalmának már négy-ötszáz évvel ezelőtt is vidéki központjai voltak. De idézzük fel csak egy pillanatra magunkban a magyar irodalmi múltat : volt Pesttől messze is egy-egy nagy írónk-költőnk, de nem panaszkodott-e a fojtogató magányra? Nem futott-e Pestre nemcsak a sebzett Berzsenyi, hanem az erejében bizonyosan biztos Arany János, vagy akár Ady és Babits is? Igaz, a legjelentősebb magyar folyóiratok valamikor vidéken indultak, de vajon századunkban nem rántott-e magához a főváros mindent,
ami fontos volt a magyar irodalom történetében? Pedig egy-egy tájnak roppant megelevenitő
ereje volt mindig is: anyagot adni, lelket lehelni írókba, művekbe, formálni, ha közvetve, ha
távolról is, az egész közösség, az egész ország arcát. Milyen nagyot lobbant ez a lélek a háború
után hirtelen kitáguló, szeles-levegős világban! Csak itt, ezen a tájon egyszerre három folyóirat is indult: a Délsziget, a Puszták népe, a Tiszatáj. S hogy ne emlékeznénk az annyifelé
nyújtózó szándékok hirtelen sorvadására! Volt egy idő, amikor a Tiszatáj is az ugyancsak sivár pesti folyóiratok sápadt másolata volt. De emlékezzünk inkább a másikra, a megújulóra,
az egyre gazdagodóra, a legelsők közé emelkedőre.
Ez a táj mindig is társadalmi, politikai, szellemi lázak, indulatok, mozgalmak fészke volt.
Ez a hagyományos hevület, úgy tetszik a Tiszatájat is átjárja. Mi sem természetesebb, mint
hogy fogékony mindenre, ami ebben a tájban feszeng: tanulmányok, vers, széppróza, szobrok, festmények tanúskodnak a kisebb hazával való eleven kapcsolatról. De ez a lap mégsem
csak ezé a vidéké: a közeli világra figyelő érzékenység nem visz szűkös-aszályos bezárkózásra,
kisebbrendűségi érzéssel párosuló provinciális gőgre. Vannak itt honos írói-művészei, de a
Tiszatáj — erre vall minden száma — az egész magyar irodalomé. E fölé a vidék fölé tágas égbolt borul: érzik ez nemcsak a művek tartalmában, célzatában, hanem a munkatársak megválasztásában is. A Tiszatájban a teljes magyar irodalom van jelen, azé a nem földrajzi közösségé, amelynek áramai ide-odajárnak a határon innen és túl élő magyarság írói, művei közt. S
ennek az okos, elfogulatlan szerkesztői szemléletnek, gyakorlatnak, szentül hiszem, nincsenek
hátsó gondolatai. Nemcsak az egylényegű magyar irodalmat vállalja anyagául, hanem tudatosan és józanul, örököse annak a legjobb pillanatainkban fel-felsugárzó politikai-történelmi
belátásnak is, hogy a Közép-Európában, a Kárpát-medencében élő népek bonyolult érdekek,
rontó szándékok megkuszálta sorsa szétszálazhatatlanul összefonódott. Ezért a hídépítő szándék, a mindig figyelmes, higgadt szomszédba tekintés. Magunkról beszélni, de beszélni a
szomszédainkról, az egész tág világról, magyarságról és emberiségről, korszerűről és korok
felettiről — ez a szerkesztők nyilvánvaló szándéka. Mindenféle érték becsülése, befogadása
mindig is nélkülözhetetlen alapelve volt a legfontosabb magyar folyóiratoknak a Nyugattól a
Válaszig. A Tiszatájnak is ez a legnagyobb erénye: a minden jóra nyitott szem, az öncsonkításra sohasem hajlamos irodalomszemlélet. így lehet vidéken folyóiratot szerkeszteni, így lehet országos érdekű szellemi-irodalmi erőművet építeni.

