tiszatáj
72. É V F O L Y A M

Kortárs makedón költők
Krusovszky Dénes
Malárburk József
Tolnai Ottó
Alice Walker
prózája
Janóky Marianna
drámája
Baka István levelezéséből
Holokauszt - Csend Beszéd - Emlékezet - Üzenet
G oldm ann M árta
Ja b lo n cza y Tím ea
K e le m en Zoltán
M áté-Tóth A n d rás
Sző ke D ávid Sándor
Túrái G a b rie lla
W éber Péter

Nátyi Róbert
Endre Béla kiállításáról

í

t*

7 -8
2018. július-augusztus

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXII. évfolyam, 7–8. szám / 2018. július–augusztus

 
TOLNAI OTTÓ

Szeméremékszerek (A Tanyasi tékából) .............................

3 

NATASA AVRAMOVSZKA

A makedón szcéna új költői hangjai (Kuzder	Rita fordításai) ................................................................................................ 36 

ZVONKO TANESZKI

A rejtély vége; Akartam írni ...................................................... 38 

LIDIJA DIMKOVSZKA

Az élet költészete; Az élet írásjelei ......................................... 40 

NIKOLA MADZSIROV

Az árnyékok nem tűnnek el; A városok, amelyek nem
tartoznak; Fény és por ................................................................. 43 

VLADIMIR MARTINOVSZKI

Száz s egy; Igazi víz ........................................................................ 46 

NIKOLINA ANDOVA SOPOVA A testemben; Vesszők; Fogyatkozunk .................................. 48 
GYOKO ZDRAVESZKI

az úr az én pásztorom; álom. idő. halál.; a test mindenre emlékszik .............................................................................. 50 

ELENA PRENDZSOVA

A férjem; Nő ...................................................................................... 53 

ELIZABETA BAKOVSZKA

Egy nap megöregszem, és akkor én leszek a gyermeked; Ah, hol van a szerelmem; Wendy nincs ...................... 56 

ISZTOK ULCSAR

Vadállat két arccal; Az utolsó harangok ............................... 59 

JOSZIP KONCEV

Kár; Titkos életek; Falak ............................................................. 61 

Kortárs makedón költők ................................................................................................................. 64
ALICE WALKER

Mindennapos használat (Szigethy	 Rebeka	 Sára fordítása) ...................................................................................................... 66 

KRUSOVSZKY DÉNES

Akik már nem leszünk sosem (részlet) ................................ 74 

JANÁKY MARIANNA

A Film (Tragédia-pantomim) .................................................... 85 

MALÁRBURK JÓZSEF

Mikroisten ......................................................................................... 90 

70	éve	született	Baka	István	
BÍRÓ-BALOGH TAMÁS

Baka István levelezéséből .......................................................... 95 

Holokauszt	–	Csend	–	Beszéd	–	Emlékezet	–	Üzenet	
MÁTÉ-TÓTH ANDRÁS és TURAI GABRIELLA Poszt-genocid teológia Európában ............. 103 
JABLONCZAY TÍMEA

Traumatikus és szomatikus emlékezet egy korai holokauszt-regényben (Rudnóy Teréz: Szabaduló asszonyok) 116 

WÉBER PÉTER

A romániai holokauszt irodalmi és művészi tanúbizonyságai ............................................................................................................ 135 

GOLDMANN MÁRTA

„Babij Jar” a művészetekben (A golyók által elkövetett
tömeggyilkosságok metaforája) ..................................................... 140 

SZŐKE DÁVID SÁNDOR „Világunk Hitler után” (A holokauszt es a háború utáni
angol regény etikai kérdései) .......................................................... 148 
KELEMEN ZOLTÁN

Második eljövetel (Német történelmi recepció Timur
Vermes „Er ist wieder da” című regényében) .......................... 158 

mérlegen	
KUZDER RITA

Lidija Dimkovszka: Tartalék élet .................................................... 175 

POZSÁR ANETT

Egy lírai apokalipszis (Totth Benedek: Az utolsó utáni
háború) ...................................................................................................... 177 

BOLDOG ZOLTÁN

Machetével az anyaméhben (Tolvaj Zoltán: Fantomiker) .. 180 

NAGY MÁRTA JÚLIA

Eleven ételek, halott tájak (Mezei Gábor: natúr öntvény) .. 184 

TÓTH TÜNDE

„Zenészként játszol, zenészként élsz, de a látszatok füstje
a szemedbe mar” (Csatári Bence – Poós Zoltán: Azok a
régi csibészek – párbeszéd a rock and rollról) ........................ 186 

KISS SZEMÁN RÓBERT

Karel Čapek prózáinak 21. századi újraolvasási lehetőségeiről (Agnieszka Janiec-Nyitrai: V labyrintu možností;
Dvanáct literárnĕvĕdných studií o próze Karla Čapka) ....... 190 

művészet	
NÁTYI RÓBERT

Tündérmesék koloritja (Endre Béla gyűjteményes kiállítása a Tornyai János Múzeumban) ................................................ 193 

Az	utolsó	oldalon	
SZÍV ERNŐ

Kis beszéd a szerszámokról ............................................................. 201

Illusztrációk	
ENDRE BÉLA alkotásai a címlapon, a 37., 42., 45., 52., 55. 58., 63., 73., 115. 147., 157.,
179., 183. és a 199. oldalon (reprodukciók: Dömötör	Mihály).	

TOLNAI OTTÓ

Szeméremékszerek
(A TANYASI TÉKÁBÓL )
Tegnap mentek el a munkások a tanyáról. A három Purcel-testvér. Az egyikük, a legfiatalabb, a legfürgébb, aki különben a főnök, a vállalkozó valójában, az ács és az
asztalos mesterséghez ért jobban. Noha előbb festőnek és mázolónak tanult, azért is
lett később olyan jó barátja D. Tihamérnak, a táj festőjének, akit előbb szintén festő
és mázoló inasnak adtak volt. Most is láttam, meglestem, miközben az utolsó napok
egyikén a friss verébléceket festette, jóllehet hol a Tiszáig göngyölődő üde, üvegzöld
rét, hol a cserépgyár mind ijesztőbb területeket elnyelő bányái (magam is tűnődöm
olykor, a gyár, a Tondach, milyen mélységben vásárolhatta föl lassacskán, holdakként a földeket, talán csak nem egészen a magmáig, illetve ha igen, akkor az érdekelne, ugyanazért az árért vásárolta-e föl, mint ha azok veszik, kik aztán a felszínét
túrják-szántják egész életük folyamán, és ami a legfontosabb, egy lapátnyival sem
hordanak el belőle?!), hol pedig a sóban égő Járás felé vetett vizsgáló pillantásokat.
Mintha csak egyetlen képben, a háromszöget képező veréblécek frízében próbálta
volna összefogni a táj arcait. Látni véltem azt a képet, érzékelni ama új dimenzióval
való birkózás nehézségeit. Különös, de éppen Braque biliárdasztalos képeivel foglalkozva találtam szembe magam hasonló problémákkal, mármint azzal, hogyan
hajtotta kettőbe a biliárdasztalt, melyben tonnás márványlap alszik. Istenem, milyen különös, gondolom most, hiszen Braque is ama festők közé tartozik (Munkácsy
et cetera), akik előbb asztalos- és festőműhelyekben inaskodtak, akiknek egész művészetét a francia mesteremberekhez kötötték volt, ám azt is észrevettem, miközben a meg-megcsillanó veréblécet csodáltam, hogy a táj minden nehézsége ellenére
mégis milyen szépen, milyen könnyen, dallamosan fut kezében ide-oda az ecset.
Egyértelmű volt, a nehéz kőművesmunka közben nem durvult, a tájék bonyolult leképzése közben nem bizonytalanodott el a keze, sőt, mintha egyre pontosabb és
ugyanakkor pontosságában egyre könnyebb lett volna, noha mondani sem kell,
akadtak még jócskán neuralgikus pontok, sünállások: a Bikaistálló, a Seriff-tanya a
dögkúttal, vagy némileg már közelebb, csontfáival (T. Olivér nevezi így az állatok által lelegelt lombú, fényesre dörzsölt, száraz fákat, amelyek esetében őt az döbbenti
meg minden alkalommal, hogy ez a magas fény, csontfény, ez az új minőség, régi,
misztikus kürtökön találkozni ilyennel, az élő fa, a klorofill csodáját képes helyettesíteni) a kis bácskai bonsai erdő, amibe valami vad, a hegyekből érkező juhászok
vették be magukat kullanccsal teli nyájaikkal, sárhegyi kutyáikkal, vagy már egé-

„

4

tiszatáj

szen itt, kéznyújtásnyira szinte, Vojvode Zimonić (Ilonakertvártos) innenső oldalán,
az egykor profi játékosokat alkalmazó Krajišnik fociklub elhagyott pályája (T. Olivér
Jugoplastika	–	rothadt	márvány című könyvecskéjében írt volt egy festőről, nevezetesen Djuragić Djura Djuragáról, aki kizárólag kisvárosi, falusi, tanyasi focipályákat
festett. Nemrég találkoztam fiával Újvidéken, a Duna-part sétányára terített ponyván könyveket árult, tőle hallottam, édesapja közben meghalt. Nem hiszi, mondta,
hogy édesapja tudott volna a Jugoplastika	 –	 rothadt	 márványról, mondta, van egy
kis antikváriuma, megígértem felkeresem, viszek a könyvecskéből, lefordíttatom
T. Olivér szövegét Djuragić Djura Djuragáról), az új, mégis immár lassan lepusztuló,
üres ortodox templom (melynek ikonjait T. Olivér szeretné megfesteni, az igazság
az, festegeti is már az istállóból leválasztott műterem-alkóvjában). Ám, mondom, a
veréblécekből képezett fríz (ami lám, ki hitte volna, Braque-on keresztül immár
T. Olivér ikonjaival korrespondál), egyre ragyogóbb, egyre vakítóbb lett. Végre veréblécek, amelyek sosem is fognak elkorhadni! Darázs, veréb, fecske alájuk fészkelhet, de elkorhadni ezek már nem fognak. Úgy tűnt, talán éppen ezen veréblécek által húzatott meg a vonal, a határvonal, állíttatott meg az általános korhadás (rothadás, mondaná T. Olivér). De azt is láttam, egy momentum mintha megzavarta volna.
Nevezetesen itt, egészen közel, az ortodox templomon és a már rég nem csíkozott
focipályán innen lévő nagy, elhagyott birkaistálló elé kidobott szék, melyet valami
vasmunkáknál kimaradt míniummal kenhettek le alaposan, s már vagy három-négy
éve így áll ott a fűben, úgy tűnik, így is fog állni örökre…
A másik, a középső testvér a kőművesmunkában igazán profi, senki sem tud úgy
kantra falazni, mint ő. Szakállas. A Purcel-testvérek között a legmagasabb, ritkán
van létrára szüksége. Különben az ő veje volt az a szimpatikus villanyszerelő, aki
egyszer, amikor éppen itthon járt, hozzánk a tanyára is kinézett, és aki a magyarkanizsai villanyszerelők külön kis kolóniáját szervezte meg a zárai röptéren. Ha valaha valahová is tartozni szerettem volna, akkor oda, a magyarkanizsai villanyszerelők zárai kolóniájához, hiszen évtizedekig a szó szoros értelmében az ő kezükben
volt a zárai röptér… Sajnos, amikor én Zárába járogattam, csetlettem-botlottam volt
egy lány körül, aki a véletlen folytán éppen légikisasszony volt, nem tudtam róluk,
ha tudtam volna, talán még ma is zárai polgár lennék (Ó, a zárai röptér!, írta volt
T. Olivér).
A harmadik Purcel-testvér meg a tűzhely- és kemencerakás mesterségéhez ért jobban. Ő a legöregebb, a legtapasztaltabb, immár kopasz és szemüveges. Olykor külön
is vállal kemencerakást. Mi is újrarakattuk vele a kiskonyha tűzhelyét, mert valaki
valamiért lebontotta volt a tüzelőpadkáját.
Egész homokhegy, sok sóder maradt a Purcel-testvérek után, meg betonvas hulladék, ponthegesztett rabicháló-darabok, tömérdek szög, csavar, kallantyú, apró, la-

2018. július–augusztus

5

„

pozásnál használt, úgynevezett fugázó kereszt, amelyet T. Olivér majd a löszbabából
és eredetileg a kemencék fűtéséhez vásárolt, bontásból származó hulladék fából
kombinált szobrai-szoborképei állandó jeleként fog használni. (Wols például az arcára ragasztott keresztet flastromból, hogy aztán ezt a Malevicstől eredeztethető
keresztet Beuys devalválja kissé, jóllehet T. Olivér is az ő vonalán mozog, és nem
csak zsírszobrait, mézét, nyulát, coyote-ját, hanem szemeteseit, korunk Homéroszait illetően is.) Nagy örömömre, itt-ott ácsceruza csonkok is előbukkannak.
Milyen szép is az, noha alig tetten érhető, ahogyan az elhasznált ácsceruza csonkokat a mesterek szanaszét hagyják, elpotyogtatják maguk után, szinte szabályosan
körbeszórják velük építményeiket.
Vörös ácsceruza csonkok. Itt persze meg kell állnom egy pillanatra. Vörös ceruzacsonkok a fűben. A sóban. Mész a budiba, és találsz egy vörös ácsceruza csonkot.
Mész az istállóba, és lábad előtt ott hever egy vörös ácsceruzacsonk. Csak most látom, ugyanaz az effektus ez, mint volt a veréblécet festegető, legfiatalabb Purceltestvér számára az a míniummal lekent szék a pusztában… Szorgosan gyűjtögetem,
dédelgetem őket, írok, erős, határozott vonalakat húzok, vések szinte velük. A fűbe.
A sóba. A levegőbe. Istenem, így írni. Ácsceruzával. A fűbe. A sóba. A levegőbe. És
nem minden betű, szó után elbizonytalanodni, kibicsaklani, mindig váratlan irányban kibicsaklani, mint a barázdabillegető, kibicsaklani, bukfencet, hátraszaltót vetni, cikcakkban előreszaladni, meghőkölni, visszakozni, visszakozni, visszakozni végtelen, még akkor is, ha ifjú korodban kutuzovi zsenialitásnak nevezted ezt a visszakozást, és arról értekeztél, hogy tulajdonképpen éppen e visszakozás közben állíttatnak fel a lét nyomodban loholó borzalmai számára azok a bizonyos csapdák…
Megfigyeltem, mondja T. Olivér, ha ácsceruzával írok, sosem támad sírhatnékom.
A homokhegyek maradványait egy fűre fektetett ajtótokba hordtuk. Lám Zsigmondnak, Jakabnak máris komoly homokozója van. A sódert meg a homokozó mellé talicskáztuk Janikával, a juhász gyerekkel, aki, ha erre fele, a Sárga árok innenső
oldalán legeltetett, néha bejött hozzánk vízért, meg ha akadt valami kisebb munka,
dolgozni is olykor. Kell neki a pénz, mondta. Mobilt akar venni.
Mert nagy áldás a pusztában a mobil. A sivatagban is minden bizonnyal. Persze,
ha van térerő. Van-e a sivatagban térerő? És ha van, zavarja-e a sólymokat, sakálokat, dögkeselyűket, szurikátákat, szkarabeuszokat?
Akárha egy kis, mert már képernyőjük is van, marokmuzi, mondta Janika. Muzi,
a széken. A széksóban. Ülsz a széksóban, és mintha egy éppen kikelt kis bíbicet, ma
született tejes nyuszit vettél volna a tenyeredbe, üzengetsz erre-arra, erről-arról
üzengetnek neked, nézegeted, olvasgatod a muzit. Sőt, ami a legizgalmasabb, már a
füledbe is dughatod. Az egész muzit.
Igaz, Janika végül is nem vette meg a mobilt. Észrevettem ugyanis, hogy csal.
Észre, hogy amikor megkérdezem, mennyivel tartozom neki, ravaszkodik. Jóllehet
különben is mindig több pénzt adtam neki, mint amennyi járt volna. De ő még azon
túl is át akart verni. Igaz, én még ettől is eltekintettem volna, egyfajta furfangosság-

„

6

tiszatáj

nak vettem, sőt kedveltem is ezt a játékot, hogy minden egyes alkalommal át akar
verni, és én hagyom is, meg nem is, ám aztán egy napon, ahogy bementünk Magyarkanizsára, átugrotta a kerítést és kipakolta a hűtőszekrényt. Nem értettem, hiszen
hagyhatott volna valami üzenetet, hogy éhesek voltak betyár barátaival, valami
ilyesmit. Tudomásul vettük volna. De ezt a módját a dolognak nem értettem, addigi
viszonyunkból valahogyan nem ennek kellett volna következnie. Sajnáltam Janika
elvesztését, gondoltam, nagy barátok leszünk, olykor majd egész napra elmegyek
vele a nyájjal, hogy ott folytassam, ahol kisgyerekkoromban abbahagytam, és ha Janikának valami más dolga akad, majd én hajtok ki helyette, később meg majd, gondoltuk, akár tanyásunk is lehetne. Jutka megkereste a faluban a házukat, berontott,
és ott, az édesanyja előtt kapta el a fülét. Nagyon dühös volt, hiszen már-már fiaként
kezelte. Fájó vereségként éltem meg az egészet. Ha netán új birkák tűntek fel a belső szegélyen, mindig kiszaladtam a tanya elé, netán Janika hajt ide elénk, ahol a legszebb a fű, ahol az egyik sziksós kopásban, lapályban egykor az a bizonyos kis oltár
is állt volt, és mintha mi sem történt volna, bejön, mintha mi sem történt volna,
megmutatja az első kis bíbicet, az első tejes kis nyuszit… Az oltár, amit talán szintén
Janikáék építettek, persze nem oltárnak, hanem valami raktárnak, veremnek, egy
vályoggal körberakott, elkerített kis rész volt, trap, ahogy Jonathán mondja, amelyre egy beton járdadarabra emlékeztető fedelet, arra pedig egy belül fehér, kívül kék
lapos pléhtányért helyeztek. A pléhtányér hol vízzel, hol hóval volt tele. Tulajdonképpen én mozdítottam el az építményt az oltár felé. Én kezdtem el ugyanis ott magamban gubbasztani, később pedig, közben egy-két év is elmúlt, már-már tényleg
celebrálni. Ráhelyeztem még egy, a tehenek által megtaposott, golyókkal szabályosan kilyuggatott, rozsdaette lekváros konzervdobozt, afféle füstölőt, és raktam mellé még néhány furcsa, csicsóka- illetve állatforma löszbabát is. És, mondom, rendszeresen kijártam oda. Csak ott tudtam lenyugodni. A szikes tengerfenék szintjére
visszakozni, mondta Jonathán, akit legjobban megigézett a kis oltár. (Igaz, egyszer
amikor a Pázmány Péter Katolikus Egyetem esztétika szakos hallgatói meglátogattak, őket is kivezettem az oltárhoz, akkor már azt mondtam, az oltáromhoz, és talán
éppen itt tévedhettem, itt hibázhattam el a dolgot. Ők is lecsendesedtek előtte, soká
álldogáltak ott, többen le is fényképezték, le még Nagy József is; majd az ő fotóikat
köttetem be a szabadkai könyvkötővel, ha a Tanyasi	tékák ezen halmazából viszek
neki…)
És akkor egy napon valakik, talán éppen Janikáék, látni, érezni lehetett, nagy dühvel
összedöntötték. Zavarhatta őket, hogy így kisajátítottam az alkóvjukat, nem tudom,
csak feltételezem…
A szögeket próbálom nagyság szerint zacskókba, dobozokba, egy asztal nélkül maradt, még Szabadkáról (oda meg tán telepes ex rokonunk által Bajmokról, valamelyik sváb házból) hozott rekeszes fiókba rendezni. Klasszifikálni. Azt hiszem, örökre

2018. július–augusztus

7

„

el leszünk látva szögekkel, rozsdás, görbe szögekkel. Szeretem a rozsdás, görbe
szögeket. Tán éppen a rozsdás, görbe szögek hasonlítanak leginkább az emberre
mint olyanra, mondja olykor Vad Jocó. Nem a nádszálra hasonlít az ember, motyogja, felénk legalábbis nem, hanem a rozsdás, görbe, kiegyenesített, majd ismét elgörbült, vakrozsdás szögre…
Életem egyik legmegrázóbb történetét Nagy József barátom mesélte (biztosan
azért említem, mert már nagyon várom, feltűnjön, mint szokott, itt, a tanyakapuban): az évtizedekig tiltott zónába tartozó szaratovi színház alagsorában lévő
csupasz műhely padlóján egy embert látott térdepelni, aki végtelen türelemmel,
hosszasan egy görbe, rozsdás szöget egyenesítgetett. Sokáig, fél óra is elmúlt, mozdulatlanul hajoltam a térdeplő ember fölé, mesélte József, egyértelműen éreztem, ez
a hol pörögve ugráló, hol alig moccanó görbe, rozsdás szög maga a modern színház,
mely visszaállításának ügyében érkezett volt ő, mint Alain Milianti koreográfusa,
Szaratovba… Megkérdeztem, segíthetek-e neki, folytatta József, bólintott, s egy
majdnem teljesen elkopott, fényes nyelű kalapács felé mutatott, még sosem láttam
olyan fényes nyelű kalapácsot, jegyezte meg József. És én is vettem egy rozsdás,
görbe szöget. Melléje térdeltem, folytatta. Gyerekkoromban, mesélte József, sok szöget egyenesítettem ács édesapám mellett dolgozva, de mi akkortájt meglehetősen
gyorsan haladtunk, szemben ezzel a szaratovi emberrel, aki, gondoltam akkor, talán
egész nap csak ezt az egy szöget fogja egyenesítgetni, sőt talán immár egész hátralévő életében… Alain Milianti és társai már kezdeni akarták a próbát (a főpróbát
éppen), és hívogatni kezdtek, majd keresésemre indultak, mesélte József, gondolták,
eltévedtem a lepusztult alagsor labirintusában, hová a színház élete a nehéz években aláhúzódott. Amikor megpillantottak bennünket ott a küszöb előtt térdepelni,
Milianti szája elé emelte ujját, mutatta, hallgassanak, ne zavarjanak bennünket…
Végül Milianti is mellénk térdepelt. Mellénk mind a táncosok, színészek. És ott tartottuk meg a próbát, Milianti azt mondta, ez volt a főpróba, majd hozzátette, ha nem
a bemutató… Ha felbukkan, ismét újrameséltetem vele. A rozsdás, görbe szög végtelen egyenesítését. Olykor arra is gondolok, József talán azért nem jön, mert még
mindig azt a szöget egyenesítgeti ott a szaratovi színház alagsorában…
Igen, azt hiszem, örökre el leszünk látva fejetlen szögekkel is. Ugyanis fejetlen
szögekkel szögezték a hajópadlót, amikor is 30 év után végre lepadlóztattuk a szobákat. És aztán jócskán maradt ki fejetlen anyag is, ahogy a mesterek mondják. Meg
kampós, meg U-szög is maradt ki jócskán.
És akkor a rakodás, a szenvedélyes klasszifikálás közben egy megnyomorodott
U-szög akadt, a szó szoros értelmében csimpaszkodott az ujjam begyébe. Tán fel is
vérezte. Mindenesetre sokáig szopogattam. Hegyes végei kissé befelé görbültek, és
pontosan úgy nézett ki, mint egy disznókapocs. Vagy lehet, disznókapocs is volt,
nem tudom, lám, már a nevében is elbizonytalanodtam. Kapocs vagy drót? Disznódrót. Nem, kapocs mégis. Disznókapocs. Csak drótoznak vele. Igen, most már láttam,

„

8

tiszatáj

régebbi, mint az U-szögek, és mégsem rozsdás, tehát nincs kizárva, hogy még a fiók
szabadkai rétegéből bukkanhatott a felszínre, alumíniumból van, mint a disznókapcsok voltak egy időben a második világháború után.
A veszélyesebb kanok, én úgy mondtam, vadkanok, a buja nőstény hízók, anyakocák, úgy néztek ki, akárha piercinggel lettek volna teleaggatva. Nagyobb legényke
koromban, már írtam volt merészke verseimet, olykor engem is odaszólítottak, segítsek a disznók drótozásánál, gondolták, ha már olyan nagylegény lettem, hogy az
újságokba is bemerészkedtem, akkor nyugodtan segíthetek nekik, merészkedhetek
a vadkanokkal is. Volt valami erotikus azokban a birkózásokban. Sokszor mi is
meghemperegtünk a sárban, ganéban, sokszor már nem is a hízókat, hanem egymást hempergetve, egymáson hemperegve, akárha szeretkezve, akárha valami furcsa élet-halál harcot vívva, a sárban, ganéban.
Gyerekkoromban mindig volt disznókapocs a zsebemben. Sokszor fogóm is volt,
amellyel, mélyedéseibe szépen belehelyezve a kapcsot, majd hirtelen összenyomva
drótozták a disznókat. Igaz, akkor, amikor azokat a merészke verseket írtam, már
nem volt se kapcsom, se fogóm, jóllehet talán kellett volna, hogy legyen, hiszen szerettem, ha egyes versikéim úgy visítottak, mint drótozás közben a disznók. Más verseimet pedig éppen hogy drótozásra használtam. Úgy képzeltem, az emberek mit
sem sejtve böngészni kezdenek egy ilyen, az első pillantásra valóban naivnak, jelentéktelen hétköznapi dolognak tűnő versikét, majd az egyszer csak váratlanul az orrukba kap, az orrukba csimpaszkodik, az orrukba nyomódik egy-két különösen
pörgő szó által, és ők visítani kezdenek, de már késő, megdrótoztattak. Mindenesetre most ismét szükségem lenne rájuk, kapocsra is, fogóra is, szükségem lenne rájuk
a munkámban, gondoltam azzal a megnyomorított U-szöggel az ujjaim között az alkony által a puszta fölött meglobogtatott japán zászlót, a bukó málnaszín napot bámulva bambán soká.
Mondom, fél évszázad múltán és teljesen váratlanul jutottak eszembe ezek az
eszközök, és ezek a nagy, erotikus birkózások. Ha letepersz egy nőt, súgta birkózás
közben a sárban az egyik rajtam fekvő, nagyokat szellentő szomszéd, sose felejtsd el
megdrótozni, így, ni, mondta és a példa kedvéért még egyet belenyomott a disznó
orrába. Tényleg így, váratlanul jutottak eszembe azok a kapcsok, és legintenzívebben különös mód éppen Berlinben. Amikor is Berlinben élve, kínlódva, nagyokat
jajgatva, kiáltozva, sikítozva magamban, megpróbáltam leírni egy, ahogy én mondtam volt, piercinges történetet.
Az történt ugyanis, hogy az egyik kis kínai vendéglőben, a Kant strassén lévő Fu
Dongban, úgy találtam leülni, hogy mindent hallottam a szomszéd asztalkánál eszegető ifjú házaspár, egy kissé fád nő, és halkságát olykor sértő kappanhanggá emelő
férfi párbeszédéből. Semmis dolgokról motyogtak. Van-e bors? Légyszi' a fogvájót!
Nagyokat hallgattak. Amikor is egyszer csak a férfi kiejtette kezéből a villáját, teljesen váratlanul azt mondta a fiatalasszony: piercinget szeretne tetetni magának.

2018. július–augusztus

9

„

Nagy csönd. Majd lassan elkezdték megbeszélni, megvitatni a dolgot. A férfi egész
idő alatt úgy tett, akárha természetesnek venné a dolgot. Leírtam halk párbeszédüket. Egy-két szótöredék alapján, nagyrészt fejből persze.
Kezdetben a legnagyobb vita éppen arról szólt, hányat csíptetett be magának
körben. A férfi egy darabra gondolt. Majd, jó, mondta, legyen egy pár. De aztán lassan kitűnt, az asszonyka többet, kettőt-kettőt szeretne. Szépen körbecsíptetni,
mondta. Mire aztán egy pillanatban változás állt be. Váratlan mód a férfinek tetszeni
kezdett a sok piercing körbecsíptetése, körbecsavarozása. Úgy képzelte ugyanis,
hogy azok a csöpp szeméremékszerek valamiféle durva szeméremövvé állnak, kovácsolódnak össze, talán még egy kis kulcsot is kap, amellyel csak ő csavarozhatja le
az ékszereket, valami csodálatos kis ékszerkulcsot, afféle régimódi miniatűr korcsolyakulcsot, amit ő majd a nyakában hord, hiszen kizárt dolog, gondolta, hogy a szeméremékszerrel koszorúzott nők úgy és annyit üzekednének, mint a többiek, akik
nincsenek körül koszorúzva. Valójában fogalma sem volt arról, hogy szeretkezés
előtt lecsavarozzák-e az ékszereket vagy nem, úgy ékszerekkel tele üzekednek, csörömpölve.
Aztán leírtam, hogyan mennek el berakatni az ékszereket. Gondoltam, valamiféleképpen magam is kíváncsian, legalábbis felvázolom a jelenetet. Félénken, szemérmesen fogják egymás kezét. De aztán ott, már az ágyon, a lány meglepően határozott lett. Nem csak körbe kérte az intim piercingeket, hanem a csiklóba is. A férfi
titkolta zavarát, jóllehet már különben sem reagálhatott. Előbb még tanakodtak az
egyik segéddel, a kis, avagy a nagyajakba, netán a hüvelykapuba kéri. De a nő, a férfi
számára újabb meglepetéssel szolgálva, mégiscsak a clitoris mellett döntött. Most
azt vizsgálták éppen, mert ez egyéni adottságtól függ, mondták, hogy a clitorist fedő
előbőrt vízszintesen vagy függőlegesen szúrják-e át. A főnök most kikérte a férfi véleményét is. Inkább vízszintesen talán, mondta az ájulás határán. Rendben, mondta
a főnök, majd hozzátette, igaza van, a vízszintes szúrás gyógyulása valamivel gyorsabb. A kapcsolót majd nem engedjük közvetlen a csiklóra, adta ki az utasítást.
A másik ágyakon, afféle tábori ágyak voltak azok, a férfi szégyenlősen pislogott
jobbra-balra, könnyebb operációk játszódtak volt éppen. Klasszikus ajakékszereket,
úgynevezett szépségpöttyöket raktak. Egypontos piercingeket. Jóllehet az egyik
lányka, aki szerencsére később érkezett, csiklón keresztül, közvetlenül a hüvelykkapuhoz kérte. A lányok egy része, mondta a főnök megnyugtatva a férfit, kissé extrémebb tud lenni. Akkor a férfi azzal próbálkozott, netán elég lenne neki is csupán
szépségpöttyöket rakatni, de a nő akkor már nem értette zavart motyogását.
Majd tapogatva, nagyon tapogatva persze, megkíséreltem leírni, akárha újra tanultam volna írni – valahogy úgy, mint amikor a gyöngytyúk fejét avagy magyartanárnőm halálát (elrothadását) próbáltam leírni – azt is, hogyan folyik életük, hogyan
változik az ékszereknek köszönve a járásuk, hogyan ülnek le, hogyan végzik kis- és
nagydolgukat, és persze mindenek előtt a nemi életüket s a többi. A poén az lett

„

10

tiszatáj

volna, hogy a végén a férfi is elhatározza, piercinget rakat – méghozzá indiai eredetű fityma-piercinget (a szúrást, magyarázta ilyenkor megszeppent kollégáinak a vállalatban, a barlangos testen, valamint a húgyvezetéken áthajolva ejtik meg), ugyanis
közben olyan társaságokba kezdtek járni, ahol mindenki tele volt piercinggel, szeméremékszerrel. Mert azt megérezni, ha valaki szeméremékszert visel, éppen ez a
pláne, hogy megérzed. Nem azért, mert hivalkodnak vele, mert nem hivalkodnak,
hanem csak úgy megérzed. Akárha meg lennének delejezve azok az ékszerek, meg
lennél delejezve magad is. Mint ahogy tulajdonképpen meg is vannak, meg is vagy
szépen delejezve immár… Határozottan avagy tétován benyúlsz a szoknya alá, mint
ahogy általában benyúlsz, és akkor az abszolút puhaság, a világ legpuhább fészke
helyett valami finom, bonyolult csapdába, patkányfogóba, hódi vasba, hattyúnyakba, pontosabban, hiszen ott, a helyszínen írtad, állítottad fel, berlini vastőrbe kerül a
kezed. Lebénulsz, nem mersz moccanni. El nem tudod képzelni, mi fog most történni. Várod a kis alkatrészek beindulását, a nehéz vasak csattanást, várod, beőrlődnek
avagy lemetszetnek ujjaid, beőrlődik avagy lemetsződik csuklóig a kezed, ha nem
válladig, a karod.
De aztán valami semmiség miatt megálltam a szöveggel, majd el is akadtam, kátyúba kerültem volt. Mint akkortájt, és hát mostanság is, annyi szövegemmel akadok el, kerülök kátyúba. Esek saját kis semmis csapdáimba. Dőlök saját hódi vasamba. Mit csinál, kérdezte az irányomba szimatoló Regény Misu Jonathánt. Dől éppen saját hódi vasába, mondja Jonathán. Mi az, hogy hódi vas, kérdezi Regény Misu.
Nem tudom, valami görénytőr tán. Görény, görénytőr, tűnődik Regény Misu. Valami
olyasmi, mondja Jonathán, mint a berlini vastőr, amit mostanság annyit emleget.
Mert mondanom sem kell, végül az a Fu Dongban beindult firkálás, jegyzetelés is valóságos vastőrré lett számomra…
Kimásoltam a berlini füzetekből a piercinges részleteket, próbálkozásokat, letisztítottam, kikerekítettem és felvettem őket az akkortájt készülő Grenadírmarsba,
hiszen akkor már voltak benne kis berlini szövegek, sőt regényfőtuszok is. Emlékszem, miközben a könyvet csináltam, arra gondoltam, külön műfajjá emelem a zsugorított regényt, illetve a regényfőtuszt, mint amilyen például a csecsenes, a srebrenicai avagy a vonatos regényfőtuszok, hogy csak azokat említsem, amelyek benne
maradtak, és amelyekre még ma is igen büszke vagyok, és amelyeket kruciálisaknak
gondolok, hiszen, mondta Jonathán, ki írt szebben Srebrenicáról, a csecsenekről, ki,
mint én, a vonatos fejezetben, a magyar trikolórról? Valóban, ki? És akkor, már a
Grenadírmars után, egyszer újra kezembe került valamelyik változata a Berlini	tőr‐
nek, mert a nagy komputerben is írtam, meg aztán próbálkoztam továbbmozdítani
az egyik Tanyasi	 tékában, illetve hát a laptopomban is, amelybe olykor kikimásolok. Igen, ezek a másolások oda-vissza történnek, hol kimásolok, hol be-, illetve visszaírok egy-egy kerekebbnek tűnő, holdudvarral is rendelkező dolgot, történetet, miegymásféle szöveget, majd egyszer, gondoltam, egymásba csúsztatom a
három változatot. Akkor még nem voltak USB kütyük, jóllehet az sem baj, ha egy

2018. július–augusztus

11

„

ideig még egymástól elfelé tendálnak, szanaszét bóklásznak, el-elveszelődnek, más
cím alá kerülnek, illetve még egy darabig párhuzamosan futnak, hiszen immár különben is nehéz eldönteni, mit ír T. Olivér, mit írok én, mit Palicsi P. Howard, és talán nem is kell eldönteni. Miért kellene eldönteni, kérdi Kafga Feri Regény Misut,
aki persze a haját tépi, végül is, szólok közbe ilyenkor magam is, persze csak olajat
öntve a tűzre, a könyvkötő majd úgyis véglegesíti sorrendjüket, szépen egybeköti a
tékákat…
Igen, meséltem már, szeretek tékákat vinni a könyvkötőhöz. Utazok be Szabadkára (8 km), a könyvkötőhöz. Szeretek beszélgetni vele. Szeretek nézgelődni az üzletéből az utca napsütötte túloldalára. Szeretek aztán a tékák leadása után átmenni
a szemben lévő Barátok templomába. Beülni a Fekete Mária elé. Milyen különös, a
magyarkanizsai üveges testvérektől is mindig átmegyek a Kistemplomba üldögélni,
imádkozni. Ezek a mesterek, a Purcel-testvérek, meg a könyvkötő, meg az üveges
testvérek például, annyira lecsitítanak, hogy utána immár természetesnek tűnik,
hogy imádkozva folytassam a beszélgetést, természetesnek, hogy a hűs templomokban fohászkodjak azért, hogy a füzetek sorrendje szerencsés legyen, tartósnak
mutatkozzon; hasonlóan imádkozom például azért is, hogy a számomra olyannyira
kedves kismesterek csendéletei ne guruljanak szét, mint valami sörétes játék, az
üveg alatt… Figyeld meg a nagymesterek csendéleteit. Merész gyümölcs-építmények. A legkisebb rezgés összedöntené őket. Charden apró gyümölcsökből rak,
majdnem azt mondtam, hajigál virtuóz gúlát. Cézanne viszont kezdetben éppen
hogy megdönti az asztalt, ha legurulnak az almák, gondolhatta, nem érvényes a kép.
Valójában valami titokzatos erő, delejesség, ez lenne a festészet titka, ami összetartja az almákat, nem engedi szétgurulni őket. Imádkozom, ne guruljanak szét a kismesterek almái, jóllehet töppedni, rothadni se kezdjenek még… Stifter szavai jutnak
eszembe, valahol a Nyárutó elején mondja apjával kapcsolatban: Ha	 sétálni	 men‐
tünk,	 megmutatta	 nekünk,	 hogyan	 működik	 a	 fény	 és	 az	 árnyék,	 megmondta	 a	 tár‐
gyak	színeinek	nevét,	és	elmagyarázta	nekünk	a	vonalakat,	amelyek	mozgást	idéznek	
elő,	de	amely	mozgásban	megint	csak	nyugalom	lakik,	s	hogy	e	mozgásban	lakó	nyu‐
galom	 minden	 műalkotás	 föltétele…	 (Adamik Lajos fordítása)	 Igen, valójában azért
imádkozom, hogy a kismesterek csendéleteinek mozgásában, almáiban, ott lakjon a
nyugalom, ahogyan az én zavart, fájó, össze-vissza szavaimban is költözzön be, költözzön be a nyugalom, azért írom mindig újra és újra a semmis fejezeteket, prózatömböket, netán beléjük költözik a nyugalom…
De a piercinges történettel továbbra sem tudtam egy tapodtat sem mozdulni.
Igaz, a piercinges történet ügyében nem imádkoztam a Kistemplomban, se a Barátok templomában a Fekete Máriánál, se a tanyasi oltárnál, még csak az összedöntött
oltárnál, vagy az újabban megállóhelyül kiválasztott, a szik kopásai között váratlanul mutatkozó, egyértelműen düreri nagy fűcsomóknál sem. Jóllehet kellett volna,
hiszen szemérmemről volt szó, egész életemben szemérmemmel küzdöttem, lévén
egy pirulékony, reszketeg (ahogy T. Olivér mondta) szégyenletesen szemérmetes

„

12

tiszatáj

figura. Pedig emlékszem, egyszer Berlin után, Győrben, a MEDIAWAVE idején én,
határon túli tahó, akit, igaz, ott, egy szép, öreg, fekete blues énekessel együtt (akiről
majd a Hollywood	kuss	legyen! című vers íródik, s ott, nyomban fel is olvastatik), a
Párhuzamos kultúrák kitüntetésben részesítettek volt éppen, megkértem egyik teleaggatott kis barátnőmet, vezessen már el valami piercing szalonba. Elvezetett. De
ott én sajnos meg se tudtam szólalni. Pirongtam csupán.
Pirong, akárha egy Piroszmani festette cégtáblán: pirong a piercing szalonban.
Igen, csak pirongtam, szemérmeskedtem, ahogy Jonathán megjegyezte, jóval, de jóval hősöm színvonala alatt. Ez az egyik centrális kérdés, mondta könyörtelenül lecsapva Regény Misu, amikor később már Palicsfürdő vidéki metafizikumában (az
Üres	tékában), elmeséltem nekik a piercing szalonban tett látogatást: hetyegsz a főhősöddel, T. Olivér, Kafga Feri, Palicsi P. Howard, Vad Jocó háta mögött bujkálsz, a
privát életben meg csupa sutaság vagy. Igaz, jegyezgettem ezt-azt, jóllehet semmi
lényegeset. Azt persze nem kérhettem kis barátnőmtől, tetessen már magának egy
új szeméremékszert a kedvemért, hogy jobban szemügyre vehessem az operációt,
közel hajolva, szinte beledugva az orromat, feljegyezhessem, lekottázhassam a
szisszenéseket, jajgatásokat, a piercingesek talán nem is jajgatnak, sőt talán éppen
hogy élvezkednek, feljegyezgessem a szakkifejezéseket, netán szerezzek is egy-két
műszert, nikkelfogót, nikkel kulcsocskát, valami használt, illatos, pinaszagú piercinghulladékot. Különös, de az akkor még nem jutott eszembe, hogy magamnak is
tetessek. Ezen sokat tűnődtem később. Mert ha akkor egy hirtelen, merész elhatározással letoltam volna a nadrágomat, tetettem volna magamnak piercinget, már
rég befejezhettem volna a Berlini	tőrt, be, sorban mindegyik változatát, A	hódi	vasat
is a görénnyel, noha Regény Misu semmi értelmét sem látja e sok változatnak, hiszen szerinte csak a lényegtelen dolgok változnak, hiába bizonygatja neki Jonathán,
hogy ki tudja, az Isten talán éppen e jelentéktelenségekben, e semmis dolgokban
rejtőzik, mint például A	kis,	zöld	papírhordó, illetve A	kesztyű című fejezetek ama régi, elkoptatott ráspolyában, vagy Nagy József szaratovi görbe, rozsdás szögében…
Aztán idővel azok a győri jegyzetek is elveszelődtek, nem vezettem be őket egyik
tékába, naplókönyvbe se, nem köttettem egybe őket, ilyen formában nem vittem be
egyik komputerbe, nem másoltam, raktam át egyik USB kütyüre sem, hiszen ki tudja követni a kütyük változását, szédületes fejlődését, ki tudja megjegyezni ilyenolyan színét. És ahogy újra olvasgatni kezdtem valamelyik változatot, hirtelen egyértelművé lett: végső ideje ismét elmenni egy komoly, pesti piercing szalonba. Szívesebben mentem volna egy belgrádi piercing szalonba, ugyanis ott mintha kevésbé
lennének nyálasak a fiúk, de magyar szakkifejezésekre van szükségem, mert hát
ugye, egy kisebbségi írónak is le kell tudnia írni egy piercing-berakást, függetlenül
attól, van-e a határon túl magyar nyelvű piercingszalon avagy nincs, annál is inkább,
mivel újabban bizonyos népi, illetve törzsi vonatkozásai is mutatkozni kezdtek a
piercingnek mint olyannak, hiszen valóban onnan, a törzsi világból köszönt volt
vissza nekünk, napok kérdése és berobbannak a magyaros piercingek is...

2018. július–augusztus

13

„

És immár azt kellett konstatálnom, tényleg nincs más hátra, magamat kell megdrótoztatni. Legalább egy-egy piercinget helyeztetni a szemöldökömbe, ajkamba,
nyelvembe. Hiszen sokkal egyszerűbb megoldás lenne egy nyelvféket szúratni a
nyelvem alá, és kevésbé életveszélyes, mint valami állandó spatulával leszoríttatni,
tőben kitépni, kivágni nyelvemet, ahogy mondani szoktam, anya-, nevezetesen
észak-bácskai tájnyelvemet… Megcsömörlöttem a beszédtől. Gondoltam, elmondom, egybemondom a kisebbségi, pontosabban a nem kisebbségi kisebbségi író történetét, bizonyítván szellemisége független, jóllehet hét tőrrel átjárt voltát, tiblábolását, táncát a hódi vasak között, körüljárva világi történetét. Hol Belgrádban –
Nándorfehérvárott beszéltem, istenem, milyen boldogan utaztam mindig Nándorfehérvárra, akárha egy eltévedt vitéz, Vitéz nagyanyám büszke lett volna rám, ha lát
a meredek Balkán utcán kapaszkodni vagy a Kalimegdánon sétálni éppen, igen,
mint egy vitéz, ám nem hódító, hanem egy éppen hazatérő, hosszú portyáiról hazatérő vitéz. Hol Podgoricán, Ljubljanában, Zágrábban, illetve hát Tatán, Szekszárdon,
Akasztón, Tapolcán, Szentesen vagy Veszprémben, ha nem éppen Pozsonyban, Kolozsvárott, Eszéken vagy Lendván értekeztem, demonstrálva a görcsösen bezárkózó
kisebbségi stratégiákból való kihajolást, szép, nagy ívben való kihajolást, noha mindenhol ott a tábla, mint a vasúti kocsik ablakain, mindenhol ott a tábla:
KIHAJOLNI VESZÉLYES
A szlovákok Adria-szeretetéről értekezve példának okáért arról beszéltem, hogyan bukkantam volt Brač szigetén egy különös kis szlovák kolóniára valahol fenn a
csodálatos pomagránátligetek fényesre koptatott kis barlangjaiban. Valójában szamarak lakhattak egykor, az emberek után, azokban a ragyogó barlangokban, azok
koptathatták olyan porcelánszerűvé a szentek celláit idéző kis lakokat, márvány alkóvokat, igen, különös mód éppen ott fönn, közel az ősi kőkaptárakhoz. És ezt a témát folytatva, a szlovákok Adria-festészetéről, egy mediterrán festőről beszéltem,
akit a magyarok és a szlovákok is egyként magukénak tudnak, és se maga, se gyerekei nem tudták eldönteni, magyar tengerfestő avagy szlovák tengerfestő, arról, milyen szép is az, hiszen ahhoz, hogy egy tengert, még egy kis beltengert is, amilyen a
miénk, az Adria, körülöleljünk, sokan kell lennünk, ott kell állnunk magyaroknak és
szlovákoknak is. Mind többet tűnődtem azon, valóban kivágom és megúsztatom
nyelvem a Kárpát-medencében, mert noha kis, azúr beltengerünkre specializáltam,
a Fekete-tengert is forszírozom, különösen amióta megjártam Targu Jiut, valamint
amióta szomszédom, Félix, ott, a Duna-deltában egy jelentős film főszerepét játszotta volt (majd Cannes-ba megy vele stb.), hiszen én medencékkel is foglalkozom, a
marinafestészet mellett, éppen a medencefestészet a specialitásom (Hockney, Bem
stb.), szóval kivágott nyelvem a Kárpát-medencében (barátom kisfia kérdezi édesanyját, hol a papa, elment a medencébe, mire a kisgyerek felkapja a fejét, a Kárpátmedencébe?!) történő utolsó körbehordozása, körbeúsztatása közben, mint valami
csoda csillant meg e csöpp ékszer, a nyelvfék lehetségessége. Mármint a fék nyel-

„

14

tiszatáj

vembe, anyanyelvembe, észak-bácskai tájnyelvembe, tájnyelvem alatt lévő bőrdarabkába való csíptetése, implantálása.
Istenem, egy új, ékes nyelv! Amely képes lesz a kisebbségi szemérmet méltón
felmutatni. Feloldani. A kisebbségi irodalom szűzhártyáját átszakítani. Anélkül,
hogy berlini tőrrel, hódi vassal kelljen felszúratni, berlini tőrbe, hódi vasba kelljen
magadnak is beledőlni.
Szóval, kezdett egyértelművé válni, szeméremékszert kell rakatnom. Legalább
egyet becsípetni. Meg akár aztán inaskodni is egy ideig abban a szalonban. Végére
járni a piercingnek. Végére a szeméremékszernek mint olyannak.
Elkészíteni az ÚJ TOLNAI VILÁGLEXIKON Szeméremékszer	 szócikkét. El, szótárát. A Tolnai-féle szeméremékszer szótárt. Azt hiszem, Tolnai Simon bácsi is büszke
lenne rám a túlvilágon. Egyszer arról álmodtam, Tolnai Simon bácsi összefut a túlvilágon Kosztolányi Dezsővel, a lexikon egyik főmunkatársával, s ujjongva mesél neki
a Tolnai-féle szeméremékszer szótárról, magyarázza Desirének, valami délvidéki
csávó készítette…
Most itt tartok valahol, agg, perverz gyanús vidéki (kisebbségi-határon túli) költő.
Itt tartok, 75 évesen. Igen, itt állok központi dilemmámmal. Becsípetni, nem csípetni
be? Sajnálom, hogy akkor ott, Győrött, nem kérdeztem a neves, öreg, fekete blues
énekest (ócskatelepes barátjának a kutyáját hívták volt Hollywoodnak, azt kussoltatja refrénszerűen végig a versben,), nem kérdeztem volt meg, ő kidíszíttette-e férfitagját? Ha igen, ő biztosan minden szemérmeskedés nélkül meg is mutatta volna
nekem, akárha egy ében basszusklarinétot helyezve a Komédiás nevű étterem, ott
étkeztünk volt ugyanis rendszeresen, asztalán keresztbe fektetve.
Becsípetni, nem csípetni be még a prosztataoperáció előtt? Mert idős korban
immár nagyon közel kerül a kettő: a piercing és a prosztata. (T. Olivér is sajnálja,
hogy amikor kivették az egyik veséjét és az epehólyagját, nem fúratta meg egyben a
prosztatáját is.) Ezeket a kérdéseket valamiféleképpen együtt kell tudni kezelni.
Nyelvileg kezelni, finoman alliterálva felmutatni.
A minap rég nem látott kedves, ifjú barátom, megszeppenve kissé 75 évemtől,
agg voltomtól, attól hogy immár holmiféle aggastyán pózokat gyakorolok – ami nekünk, ugye, mondta, Füst Milán, illetve Déry Kedves bópeerje után nem is olyan nehéz –, afelől tudakolózott, hogyan vagyok, miféle problémákkal küzdök, mármint
mivel is küzd egy mikro kisebbség neves, agg költője? Hát, mondtam, nem könnyű,
nem könnyű neki… A legnagyobb problémám, ami egyben poétikai, illetve prózapoétikai kérdés is (amióta a prózapoétikai kérdéseket átruháztam Regény Misura,
amióta nem kell szerkesztgetnem, ki-kiszólni hőseim mögül s a többi, amióta T. Olivér is már a regény komisszárjaként aposztrofálja őt, azóta mondok ilyesmiket),
most éppen az, mondtam ifjú barátomnak, majd kicsit kivártam, amíg kíváncsiságában nagyra nem tátja a száját, és akkor folytattam, a legnagyobb problémám most
éppen az: csíptessek-e magamnak szeméremékszert?

2018. július–augusztus

15

„

Szóval, hogy újradelejeztessem-e magam? Nem engedtem szóhoz jutni, azonnal
arról kezdtem értekezni neki, hogy Kosztolányi egyik központi kategóriája, költői
kategóriája éppen a delej, a delejesség mint olyan, meg arról is meséltem neki, hogyan álldogálok olykor Budapesten a Delej utcában… Szóval, arra gondolok, hogy a
piercingek is netán valami általános delejességgel bírnak. És ez a delejesség netán
átsegít a merevedési, a prosztata és herezacskó problémákon is. (Valamelyik éjszaka T. Olivérnek kisebb magömlése volt, régen nem volt már, ám most azt kellett látnia gatyáján valami rozsdás, netán véres foltok maradtak, T. Olivér megrettent, istenem, lehetséges már elrothadtak a heréim?!)
Egyszóval elakadtam prózadarabjaimmal, s ha ki akarom rántani őket a kátyúból, a saját magam állította csapdákból, hódi vasakból, görénytőrökből, magyaráztam elképedt barátomnak, be kell merészkednem egy piercing szalonba – méghozzá
Budapesten. A belvárosban valahol. És talán még a sajtót, legalább a Literát is meghívni az operációra. Ők ugyanis azonnal képeket is tudnának továbbítani a többi kisebbség felé, mert a határon túli kisebbség igen vizsla a hasonló dolgokra. Afféle kis
performanszot csinálni (noha igaz, az eredeti prózaszöveg, különösen amíg meg
nem sokszorozódott, egy régimódi, szikár kisregény akart volna lenni. Berlinben
annak indult legalábbis. Egy szikár, majd még tovább zsugorított regényfőtusznak.
De aztán mellékágakra kezdett szakadozni, majd rohamosan tovább foszlani). Ráolvasni a szöveget szeméremékszereim, megdelejeztetésem képeire. Igen, a Litera	ezt
megcsinálná, szépen meg tudná csinálni nekem, de akár a Sennyei Tibi is fel tudná
venni kis masináival, ha nem valahol Szingapúrban matat éppen ő is egy piercing
szalon környékén.
Ergo, a minoritás agg (75 éves) költője szeméremékszereket csípet körben a fitymájára. Pontosabban, akárha csapággyal, agancsgyönggyel koszorúztatná magát, koszorús költő, ugyanis olyan változat is van, amikor holmiféle golyóbisokat, netán
igazgyöngyöket ültetnek körben a bőr alá, a fitymába de facto.
Persze különben a tanyavilágban is terjed a piercing. Ahogy, mint jeleztem, a
mobil is mind fontosabb szerephez jut a pásztorvilágban, népzenészek körében
(nem egyszer hallani a bandák mobilját, ahogyan belecsörög a csárdásba). Nincs kizárva, a néprajzosok már foglalkoznak is ezzel a jelenséggel, domináns új népművészettel, nem tudom gyűjtik-e már a néprajzi múzeumok azokat az elnyűtt, kicsit már
meg is faragott maroktelefonokat, a használt piercingeket, tájjellegű szeméremékszer típusokat, amelyeket talán éppen U-szögből, netán disznókapocsból alakítottak volt át.
Szóval az U-szögeket, elnézést a kitérőért, mondaná T. Olivér, meg az ácsceruzákat
behordom a szobába, a tisztaszoba nagy asztalára. Utoljára, amikor Pesten jártam,
ritkán járok Pesten, a PIM-ből (Petőfi Irodalmi Múzeum), ahol a Kosztolányi-fotók
kapcsán Kosztolányiról beszéltünk, én arról a fényképről, amelyen Kosztolányit a

„

16

tiszatáj

TOLNAI VILÁGLEXIKON szerkesztői, illetve Tolnai Simon társaságában látni, még
itt, még nem a túlvilágon, valamint Kosztolányi és a cukor témájáról. Kosztolányi
édes lényéről. Édes filozófiájáról. No meg el ne felejtsem, Kanizsai Ferenc nemzetiszín dobozáról írt fantasztikus sorairól is tettem említést. Arról a különös nemzetiszín dobozról, amelyben köhögés elleni port tartottak egykor, most pedig egy cserebogarat tart benne foglyul a kisdiák, s mivel úgy érzi, ez az egyetlen bűne – halálos bűne, gyónás előtt kinyitja a templomban a nemzetiszín skatulyát. Afféle performanszként szerettem volna kinyitni, ki úgy általában a nemzetiszín skatulyát:	
Cserebogár,	sárga	cserebogár…
És akkor ott a PIM-ben, a szünetben, a szünet után Forgách Andris regényét készültek bemutatni a szomszéd teremben, kaptam tőle egy példányt (boldogan ajándékoztam később Rózának, aki nagy híve Andrisnak), a múzeum szuvenírjei, szatyrok, zacskók, áfisok között teljesen véletlenül fehér ácsceruzákat pillantottam meg.
Mohón, Istenem, milyen mohón kaptam utánuk. Csak később vettem észre, Móricz
Zsigmond autogramja olvasható az oldalukon. Vásároltam egyet-egyet a mestereimnek. A három Purcel-testvérnek. Láttam, lassan kiszivárgó hallgatóim közül többen meglestek, nem értették: a hírhedt avantgardista, aki most épp az édes Kosztolányiról, Kosztolányi tortát zabáló halálraítéltjéről áriázott itt, miért vásárolja ily
mohón a fehér ácsceruzákat – Móricz Zsigmond ácsceruzáit?!
Ha mestert mondok, én valamelyik Purcel-testvérre, netán a zárai röptér világosítását felügyelő villanyszerelő rokonukra gondolok, nagyon megszerettem őket, de
persze Móricz irányában is teszek egy-két gesztust ugyanakkor, hiszen a tanyán évtizedek óta itt látható a szúette vesszőgarnitúra fölé rajzszögezve Rippl-Rónay jubileumi plakátként kinyomtatott pasztell Móricz-portréja (a Babits-, meg Szabó Lőrinc-portrék mintha jobbak lennének, ez egy kicsit puhának, túl tokásnak tűnik,
nem tudom), ugyanis a magyar irodalom egyik csúcsa számomra mindig is a Barbá‐
rok volt. Végső ideje lenne már utána nézni, hogyan is elemezték az idők folyamán a
Móricz-szakértők. A Barbárok különben, mondta egyszer Regény Misunak T. Olivér,
a magyar irodalom egyik alapszövege, ha jobban belegondolok, mondta akkor
T. Olivér, csak a Beszélgetések Sheryl	Suttonnal-t, meg a Fuharosokat látom a közelében…
A középső Purcel, láttam később, azonnal használni kezdte a fehér ácsceruzát.
A másik a füle mögé tűzte, de nem használta. A harmadik a kredencben, egy gyűdi
pohárba állította, mint mondta, eltette emlékbe.
A Fadrótot, majd folytatásaként, az Ironerdőt írva, az írók ceruzájának témájára,
illetve egyes írók ceruza-témájú írásaira variálva, Móriczot nem említettem volt.
Hanem Molnár Ferencet például, aki szerelmes volt apró, színes ceruzacsonkjaiba.
Neveket adott nekik, becézte, kirakta őket napozni az Azúr-partra.

2018. július–augusztus

17

„

A nagy magyar író kirakja ceruzacsonkjait napozni az Azúr-partra. (Hányszor kiraktam én is őket az Adria partjára, a szó szoros értelemben körberaktam, körbeszórtam velük az Adriát.)
Igaz, Veres Péter is apró ceruzacsonkot hordott a lajbija zsebében; egyszer, meséltem már, amikor meglátogatta a Symposion szerkesztőségét, akkor is első dolga
volt a lajbiból előkaparni kis ceruzacsonkját.
De én a PIM-ben akkor elfelejtettem, illetve hát nem volt idő, fél óra múlva már
indultunk is vissza, haza Palics-fürdőre, majd ki járásszéli tanyánkra, megkérdezni a
muzeológusokat, miért is éppen Móricz Zsigmond autogramja került a fehér ácsceruzák oldalára, ugyanis lényegében járatlan voltam a dologban. Noha azt persze
tudtam, hogy édesapja ács volt. Szóval nem érkeztem tudakolózni, van-e valami
szövege Móricznak, biztosan van, kinek, ha neki nem, ahol külön utal az ácsceruzára, netán külön is értekezik az ácsceruzáról mint olyanról, de mondom, nem maradt
időm ebbe az irányba tudakolózni. Nekem hirtelen csak Schöpflin Móricz-jellemzése jutott eszembe akkor ott a PIM-ben, amikor elpakoltam a fehér ácsceruzákat,
majd a PIM mögött beültem Jutka mellé a kocsiba.
Ha	 az	 ember	 leányfalusi	 nyaralójában	 látta,	 vászonruhában,	 hanyagul	 öltözve,	
szalmakalappal	a	fején,	egy	falusi	ácsmester	képét	mutatta,	amilyen	az	apja	volt,	szin‐
te	hiányzott	a	colstok	kabátja	felső	zsebéből,	füle	mögül	az	ácsceruza.
Különös Móricz nevének ilyenfajta felbukkanása, jóllehet egyáltalán nem váratlan. Azzal kezdődött, hogy Kosztolányi említett füredi verse kapcsán, mármint ahogyan egy hangot üt meg, majd újra megüti, amit különben egyszer a helyszínen, Füreden is megszólaltattam, Kosztolányi zongorához való viszonyáról elaborálva, azt
bizonygatva, vidéki zongora az is, semmi különbség a palicsi-szabadkai és a füredi
zongora között, amelyen nála különben majd mindig a Sonata	pathétique-t játsszák,
s egy-két példát hoztam fel a zongora magyar irodalomban játszott szerepéről, s
magam számára is meglepetésként konstatáltam, hogy a magyar irodalomban, ez
valóban igen meglepő, tényleg, ezt senki se várná: éppen Móricz írt legszebben, legigazabban a zongoráról.
Persze vidéki zongora az övé is, egy hosszú, sárga zongora, amelynek a billentyűi is ósárgák és mégis, már az, ahogyan a tanító felesége kotta nélkül nekimegy a
billentyűknek, valami egyedülállót ígér. És valóban, valami új zene szólal itt meg
1911-ben, talán nem teljesen függetlenül Bartóktól, gondolom én, noha Móricz itt
majd más felé igyekszik, jóllehet egyáltalán nem, a vidéki lélek érdekli. Bár én Móricz és a zene viszonyát illetően is teljesen járatlan vagyok, mégis szeretném jelezni
azt a dimenzióját e zongorázásnak, amelyet odahelyeztem valahová Csáth első Bartók-szövegei mellé, annál is inkább, mivel 1911-ben Bartók éppen Szabadkán koncertezett…	
Az	asszony	mereven	kinyújtott	ujjakkal,	mint	a	dobverőkkel,	rávert	a	billentyűkre,	
amelyek	kétségbeesetten	s	kissé	összevissza	kezdtek	lármázni.	Valami	csodálatos	volt	
ez	a	zongorázás,	olyan	szapora	és	olyan	rettenthetetlen,	mint	egy	huszárattak,	és	va‐

„

18

tiszatáj

lami	bámulatosan	határozott	kakofónia	keletkezett,	amelynek	nem	volt	egy	ép	hang‐
ja,	de	imponálóbb	volt	minden	zenénél,	amit	valaha	hallott.
Azután az asszony dalolni kezd,	ahogy Móricz mondja,	újabb zongorai műtét következett:	
Mikor	megyek	hazafelé,	
Hasad	az	ég	háromfelé…	
Dalolta	az	asszonyka,	s	az	albíró	nézte,	nem	a	zongorával	történik‐e	ez	a	baleset.	
Az	 asszony	 kissé	 falusiasan	 dalolt,	 de	 csinos	 volt,	 amint	 ott	 ült	 a	 zongora	 előtt,	 s	
felvetve	fejét	szelíden,	mosolygósan	hajladozva	dalolt,	s	közben	nyílegyenes	ujjacskái‐
val	 olyan önkéntelenül	 és	 magafeledten	 pörgette	 az	 ósárga	 billentyűket,	 mintha	 ez	
egészen	rendjén	való	volna.	
Nagy	erőprodukciónak	látszott	a	zongorázás,	ahogyan	az	asszony	csinálta.	A	me‐
reven	kinyújtott	ujjak	csupán	a	felső	ízben,	a	kézfejnél	mozogtak,	s	hiányzott	az	a	grá‐
cia	 a	 mozgásukban,	 amelyet	 a	 billentyűkre	 lehulló,	 szinte	 hervadt	 női	 kezek	 tudnak	
adni.	
De hogy játszik ez az asszony!, mondta magában nemegyszer, s hiába figyelt a
zenére, nem értette meg a dalok egyhangúságát. Mintha mindnek sajátszerűen
ugyanaz volna a kísérete. Felállott s odalépett az asszony mögé.
Hosszan	elnézte	a	szaporázó	ujjakat,	s	egyszerre	csak	rájött	a	titokra.	Az	asszony	
nagyszerűen	megoldotta	a	saját	élete	zenéjének	titkát.	
Tíz év múlva, Thomas Mann Móricznál tett látogatása után – amikor is Thomas
Mann összekeveri Móriczot Tóth Árpáddal, aki csak fordítóként szerepelt akkor ott,
jóllehet akár őt is meglátogathatta volna Thomas Mann –,	Az	Isten	háta	mögött németül is megjelent, s én újra és újra elolvasva a regénynek ezt a jelenetét, arra gondoltam, ez a zongorázás – ez a zene, és a Kosztolányi füredi versében felhangzó új
leütés (Újra	megüti) sem történhetett volna meg Bartók és Csáth nélkül. (Kosztolányit, mint jeleztem, különben inkább az itt említett hervadt női kezek játéka érdekelte.) A regény e részlete minden bizonnyal még Thomas Mann figyelmét is felkelthette, annál is inkább, mivel jól ismerte Bartókot, és talán Thomas Mann is
megérezhette, így csak ott írhatnak a zongoráról, a zenéről, ahol egy zeneszerzői,
pontosabban pianista géniusz Liszt nyomán már radikalizálta volt a dolgokat. Ha
jobban belegondolunk, kevés helyen tudtak többet a zongoráról, mint Liszt és Bartók hazájában, tehát Magyarországon. Itt külön ki kellene térnünk arra a jelenetre,
amikor Thomas Mann Lukács szüleinél a zongoránál ülő Bartókot arra kéri, magyarázza el neki, miért kell Lisztre mint nagy zeneszerzőre tekintenünk. Különös, nagyon különös, mert Liszt azóta is folyamatosan nő, egyre csak nő és nő… És az igazi
választ majd csak Dukay Barnabás adja meg, ha jól számolom 100 év múlva Szem‐
ben	a	leáldozó	nappal	című könyvében.
Még ennél is izgalmasabb feladat lenne egy dolgozatban összevetni a Barbárokat
az Allegro	barbaróval, ugyanis nekem mind inkább az a gyanúm, a fenti zongorázás
valójában egy az egyben Bartók játékának leírása. Utána kell néznem, Móricz hallot-

2018. július–augusztus

19

„

ta-e, látta-e akkor már Bartókot játszani. Igaz, lehetséges, már létezik ilyen dolgozat,
már léteznek ilyen dolgozatok. Olykor úgy tűnik, már magam is olvastam volt egy
ilyen Móricz-szöveget, amikor Ferenczy Béni Bartók-rajzával foglalkoztam.
Noha egész gyűjteményem van ácsceruza csonkokból, mégis mindig nagy örömöt
jelent számomra ácsceruza csonkokat találni. Talán csak a radírgumis, tojássárga
USA-ceruzákhoz, ahogy én mondom, Ginsberg ceruzáihoz (melyek közül, amíg ő Kínát járta, én egyet, egy MONGOLt magamhoz vettem, magamnál felejtettem – elloptam volt íróasztaláról, amikor aztán visszatért Kínából, s József Attilához való viszonyomról faggatott, szégyenlettem bevallani, és visszaszármaztatni neki), meg
újabban a már eleve csonkként gyártott kis, faszín IKEA-ceruzákhoz kötődöm még
hasonlóan, amelyekből noha mindig több marokkal hoz nekem Jutka, még sincs sosem elég, ha éppen ledőlök egy könyvvel, bosszankodásomra, sosincs kéznél aláhúzásra, jegyzetelésre alkalmas ceruza.
Most, a Purcel-testvérek távozásakor, számomra a problémát inkább az jelenti,
hogy tulajdonképpen nem tudok ácsceruzát hegyezni. Csak úgy gyalun avagy szekerce élén. Igaz, a gyalu és a szekerce élét sem tudom megélesíteni, megfenni, kiköszörülni igazán, anélkül pedig hiába is próbálkozom gyalun, szekercén ácsceruzát
hegyezni…. Milyen író az, kérdezte Puhaleket Vad Jocó, aki nem tud ceruzát gyalun,
szekercén hegyezni?! Én is épp azt kérdem, mondtam. Mit, kérdezte Jocó és Puhalek. Azt, hogy milyen író az?
Egy könyvet olvasok például most is. Egy lavór vérről van szó benne. És szeretném
megjelölni, körülrajzolni. Ezt a lavór vért. Aztán meg a jégről olvasok abban a
könyvben valamit. Azt is szeretném megjelölni. Ezt a jeget. De még véletlen sem látok irónt a láthatáron, jóllehet, mint mondottam, gyűjtöm őket, és meg is írtam volt
egész erdejüket. Németországban cédruserdők, irónfák, írja Kosztolányi. Ebből készül az irón. Olyanok a hatalmas szálfák, mintha óriások irónjai volnának, stb.
Éppen a napokban láttam ismét régi házunk helyén épült (a városháza mellett a
város egyik centrális pontjáról van szó), ám lassan lepusztuló áruház mögött, a gazzal benőtt, érintetlen jégvermet. Különös dolog, hogy a város központjában több
mint fél évszázadon keresztül így, ilyen érintetlenül megőrződött gyermekkorom
jégverme. Akár azt is gondolhatnám, gyerekkoromat jegelték így. Ott. Igen, mintha
csak nekem őrizték volna meg azt a jégvermet. Minden bizonnyal a város maga.
A város, szeretett városom megőrizte szülöttjének a leégett háza helyére épített
áruház mögötti régi jégvermet. Szép tőle, szülővárosomtól, gondolom. Meg titkon
arra is gondolok, így származtatja vissza az áruházat, jégvermestől. Vagy csak a jégvermet származtatja vissza? Nem tudom. De annak is nagyon megörülnék. Lenne
egy jégvermem. Minden alkalommal, ha arra haladunk el, szólni akarok Jutkának,
álljon meg. Be szeretnék menni, alá szeretnék szállni gyerekkorom, a nagy tűz és a

„

20

tiszatáj

nagy építkezés ellenére változatlanul megmaradt jégvermébe. Talán a Tisza hátából
vágott vakító gyémánt tömbök azok, amelyek még mindig ott sorakoznak lesózva a
nádrétegek alatt. Ha behatolnék, be fogok hatolni, biztosan megtalálnám azt az abszolút gyémánt paralelepipedont, amely a puszpáng paralelepipedonnal, a paralelepipedonná csiszolt Bíborheggyel, a bíborparalelepipedonnal és titkosított (félig
imaginárius) irodalmi díjam szobrocskája alá vágatott, fekete, Indiából Itálián át
Szerbiába behozott gránit paralelepipedonnal az én geometrizmusom, egy abszolút
formátlan csicsóka- (karfiol- és löszbaba-)forma figura geometrizmusának tulajdonképpeni letéteményese, fedezete… Megemlítettem volt mestereinknek, a Purceltestvéreknek is azt a különös, elhagyott jégvermet városkánk közepén. És a jég Tiszából való egykori kitermeléséről kezdtünk beszélgetni, majd elmeséltem nekik,
hogyan hűtötték volt egykor a pesti Operát, ahol különben az első vasfüggöny is
aláereszkedett volt, mert az ilyen dolgok az égből ereszkednek alá. (Elég, ha csak
Tanaka, a nagy butoh táncos égből aláereszkedő, egyetlen szál szögesdrótjára gondolunk. Lásd a Szögesdrót című füzetben. Ezek szerint, kérdeztem Tanakát az előadás után, az Isten eresztette volt alá a szögesdrótot az embernek, kíváncsi volt,
ugyan mit kezd vele? Tanaka nem mondta, hogy nem.) Hogyan csúsztak egykor a
padló alatti favályúkban, amelyek még ma is érintetlenül megőrződtek, a lassan olvadó jégtömbök. Az ember megkívánja ezt az ősi hűtőrendszert. Egészen más zene,
előadás volt az, ama alant lassan csúszó jégtömbökkel, mint ma, az ún. klímaberendezések zsongása mellett, mert hát ne gondoljuk, hogy Mozartot halljuk, a klímaberendezést halljuk… Még nem jártak ott, a pesti Operában, mondták a Purceltestvérek. Látni mintha látták volna. Ők csak focimeccsekre jártak volt fel a Népstadionba, meg egyszer a Dózsa György utcán a Paprikában látták Antal Imrét, oda is
ült hozzájuk, bácskaiakhoz, de az Operában nem jártak.
Elfelejtettem említeni, Cvetajeváról olvasok egy könyvet. Abban van ez a lavór
vér, a jég. Meg, immár egy előkerült ácsceruza csonkkal a kezemben, azt is olvasom:
Cvetajeva	nem	tudott	úszni. Megjelölöm tehát: Cvetajeva	nem	tudott	úszni. S megjelölöm azt is, ami számomra szinte szenzációként hat, de csak később értem meg, jóllehet Orléans egyike azon városoknak, ahol már hosszú évek óta otthonosan mozgunk. Ahol Nagy József színháza mellett lakik, lakása van ott legalábbis Döbrei Dénesnek és Heninek, meg Tickmayer Öcsi, a zeneszerző is ott él, meg Peti, meg Melinda és Iringó is ott él, valamint immár Ugrinov Ružo, ikertestvérem is szintén ott
él. És fel is voltam készítve: nem rég olvastam Mészölynek az Orléans-i Szűz	 kapcsán felhalmozott jegyzeteit, meg Hudi Mozgó Háza Orléans‐i	szűz	című előadásának
próbáin is többször részt vettem, előadásait is többször láttam, láttam még a péterváradi erődben is.
Cvetajeva férje, Szergej Efron, statisztált Dreyer Jeanne	 d'Arc szenvedései című
filmjében.
Sokszor láttam ezt az alapfilmet. És emlékezni is vélek szép, markáns, szőke profilokra; meg voltam győződve, skandinávok, valamiféle vikingek. Persze a dolog

2018. július–augusztus

21

„

szenzációja az, hogy Dreyer Orléans‐i	szűzében Artaud is játszott egy kisebb szerepet. Ám Cvetajeváék nem látták a filmet, legalább is nincs róla adat, de Efron – a
hattyúnak nevezett fehérgárdista, akiből később a CSEKA profi kémje, sőt profi
gyilkosa, ergo hattyúnyaka lett –, kellett hogy találkozzon vele, mármint Artaud-val,
netán szót is váltottak, netán beszélt is róla Cvetajevának, hogy a filmezésen találkozott egy különös emberrel, akárha Dosztojevszkij regényéből… De az is lehetséges, már nem vehették észre egymást, mindketten rabjai voltak saját sorsuknak,
őrületüknek, immár mind a ketten valóban Dosztojevszkij-hősökként (sőt, mondaná T. Olivér). Igaz, Efron valódi filmes és színészi maximumát egy másik szerepéhez
kötik a szakértők. Szőke Kati azt írta nekem, hogy legnagyobb szerepe Maurice Gleize és Marco de Gastyne La	madone	des	sleepings című filmjében volt, ahol egy halálraítéltet alakított a batumi börtönben, jóllehet ez is csak 12 másodpercig tartott,
mégis, akárha előrevetítette volna sorsát. (Oroszul kiadták levelezését, említette
Kati, sőt kisprózáit is.) És ha már szóba került Dreyer Orleans‐i	Szűze, akkor Bresson Orleans‐i	Szűze is kerüljön szóba. És ha Bresson, akkor igazolt volt Mészöly Miklóst említeni, mert Mészöly is egy Dreyer-Bresson-féle művész, rendező, színész, az
ő papírja is éppen úgy izzik, mint Bikácsy szerint Dreyer vászna. Bikácsy azt írja
ugyanis, hogy Dreyer Jeanne	d'Arc-jának vászna szinte izzott és zokogott a fékezhetetlen szenvedélyektől. Bikácsy írja le azt is, hogy Godard Éli	az	életét című filmjében Nana moziban ül, Dreyer Jeanne	 d'Arc-ját nézi, épp Antonin Artaud-t látjuk,
majd Falconetti arcát nagyközeliben, és a feliratot: ,,A halál”. Nana arcán könnyek
csorognak…
És még egy idézet Bikácsy könyvének Rohmer-fejezetéből is, igen, ha leveszem
Bikácsy könyvét, mindig belefeledkezem, ifjúságomat olvasom, jóllehet mire mindezt kimásolom Tanyasi	tékámból, Rohmer épp meghal (és szép szöveg jelenik meg
róla és szerb munkatársáról, színésznőjéről a Политика-ban): Rohmer	 filmjében,	
gyakran	kell	ismételni,	sokat	beszélnek.	Ő	maga	azonban	titoktartóan	néma.	Árulko‐
dó,	 hogy	 a	 francia	 iskolatelevízió	 egy	 kitűnő	 sorozatában	 (Korunk filmművészei)	 a	
Jeanne d'Arc rendezőjéről,	 Carl	 Theodor	 Dreyerről	 készített	 példaadó	 portréfilmet.	
A	hetedik	művészet	legnagyobb	magányosáról.
Szóval ezért, ilyen dolgok miatt kellenek a ceruzák, ceruzacsonkok, hogy ezeket az
összefüggéseket, bonyolult összefüggésrendszereket jelezzem, jelekkel láthassam
el. Már csak azért is, mert a Fadrót	és az egész Ironerdő is	tulajdonképpen Artaud és
Artaud ceruzája (Artaud	 ceruzája) felé tendál. Rilke nénikéjének ijesztően hosszú,
vékony ceruzájától indulva, amelynél csak a kis Nabokov ceruzája hosszabb.
Igen, Nabokov ceruzája a leghosszabb ceruza az irodalomban. Sokáig azt hittem,
Rilkéé a leghosszabb. Valójában egy óriási, kirakati reklámceruzáról van szó, amelyet a kis beteg Nabokovnak megvásárol és hazaszállít az édesanyja.
És	akkor	most	a	tárgyról	bebizonyosodott,	hogy	egy	óriási,	sokszögű	Faber	ceruza,	
négy	láb	hosszú	és	ennek	megfelelően	vastag.	Eddig	a	bolt	kirakatában	lógott	bemu‐

„

22

tiszatáj

tatódarabként,	és	anyám	feltételezte,	hogy	vágyom	rá,	úgy,	ahogy	minden	nem	elérhe‐
tő	 dologra	 vágytam.	 A	 boltost	 rávette,	 hogy	 hívja	 fel	 az	 egyik	 meghatalmazottat,	
„doktor”	Libnert	(mintha	csak	a	tranzakció	valóban	patológiai	jelentőséggel	bírt	vol‐
na).	 Egy	 rettenetes	 pillanatig	 azon	 tűnődtem,	 vajon	 a	 hegye	 valódi	 grafitból	 van‐e.	
Abból	volt.	Néhány	évvel	később	elégedetten	állapítottam	meg,	miután	lyukat	fúrtam	
az	oldalába,	hogy	a	ceruzabél	az	egész	hosszúságában	megvan	–	a	dadaizmus	tökéle‐
tes	esete	volt	Faber	és	dr.	Libner	részéről…	(Pap Vera-Ágnes fordítása) Nabokov ceruzájához most még csak azt szeretném hozzáfűzni, hogy 70. születésnapomra,
Gyöngyitől egy kis Nabokov-cetlit, kártyát kaptam volt ajándékba, a nagy író utolsó,
befejezetlenül maradt művéből, a The	Original	of	Lauraból, néhány ceruzával írt, javítgatott Nabokov-mondatot, éppen a lehetséges könyv legelejéről:
Az	ő	férje	is	író,	válaszolta	–	legalábbis	bizonyos	értelemben.	A	kövér	férfiak	állító‐
lag	 verik	 a	 feleségüket,	 és	 a	 férje	 tényleg	 erőszakos	 volt,	 amikor	 rajtakapta,	 hogy	 a	
papírjai	között	turkál.	Úgy	tett,	mintha	odacsapna	a	márvány	papírnehezékkel,	össze‐
zúzva	ezt	a	vékony	kis	kezet	(remegve	mutatja	fel	a	kis	kezét).	Pedig	csak	valami	os‐
toba	üzleti	levelet	keresett	–	és	legkevésbé	sem	akart	beleolvasni	az	ő	titokzatos (tovább idézem, immár magából az időközben magyarul is megjelent könyvből) kéz‐
iratába.	Jaj	dehogy,	ez	aztán	nem	az	a	fajta	regény	volt,	amit	az	ember	csak	úgy	ösz‐
szecsap,	tudod,	hogy	pénzt	csináljon,	hírnevet;	inkább	egy	őrült	neurológus	testamen‐
tuma,	afféle	Méregremekmű,	mint	abban	a	filmben.
Később, látom, még jelöltem meg helyeket a különös könyvben.
Nos, olyan íróféle. Egy bimbózó és máris rothadó író, aki, teszem én hozzá, embrionális jegyzeteket készít egy miniatűr ceruzával. Jaj,	 muszáj	 elolvasnod!	 Mondta	
Winie,	 persze	 fikcionalizálva	 van	 meg	 minden,	 de	 mégis	 minden	 második	 sarkon	
szemtől	szembe	találkozhatsz	saját	magaddal.	És	ott	van	a	csodálatos	halálod.	Hadd
(új kártya) mutassam	 meg	 a	 csodálatos	 halálodat!	 A	 francba,	 itt	 a	 vonaton.	 Együtt	
megyünk?	
„Nem	 megyek	 sehová.	 Várok	 valakit.	 Semmi	 különös.	 Légy	 szíves,	 add	 vissza	 a	
könyvemet.”	
„Jó,	de	egyszerűen	muszáj	megtalálnom	neked	azt	a	részt.	Kicsivel	a	vége	előtt	van.	
Sikítva	fogsz	rajta	röhögni.	A	leghülyébb	halál	a	világon.”
(új kártya)	
Philip	 Wild	 a	 délután	 nagy	 részét	 egy	 marbrosa‐fa	 árnyékában	 töltötte	 (melyet	
összekevert	a	nyír	egy	dúslombú	,	trópusi	változatával)	citromos	teát	kortyolgatva,	és	
embrionikus	(T. Olivér főtuszszerűnek mondja) jegyzeteket	készítve	egy	miniatűr	ce‐
ruzával,	 mely	 egy	 miniatűr	 naplóhoz	 volt	 erősítve,	 amely	 mintha	 megolvadt	 volna	 a	
férfi	széles,	izzadt	tenyerében…(Dunajcsik Mátyás fordítása)	
	
Szóval az irón görbéje, lázgörbéje Veres Péter és Molnár Ferenc ceruzacsonkjaitól
kezdve Robert Walser Hamu,	tű,	ceruza	és	gyufaszál című írásán át (itt van például a
tű, amely köztudottan éppoly hegyes, mint amilyen hasznos, s amely nem tűri, hogy

2018. július–augusztus

23

„

durván bánjanak vele, mert bármily kicsi, mintha mégis tudatában volna saját értékének. Ami a kis ceruzát illeti, ő azért figyelemre méltó, mert hiszen nagyon jól tudjuk: addig hegyezzük, hegyezgetjük, míg végül már nincs mit hegyezni rajta, aztán
mint a könyörtelen használatban haszontalanná vált jószágot félredobjuk, ám eközben még csak véletlenül sem jut eszébe senkinek, hogy szolgálataiért egy elismerő
szót vagy köszönetet mondjon. A különös az, hogy elégtételt majd W. G. Sebald fog
adni Walser ceruzájának, külön értelmezve a ceruzával készített bejegyzéseket páratlan tanulmányában) Virginia Woolf londoni ceruzavásárlásán keresztül (ez a
szöveg, Virginia Wolf londoni ceruzavásárlása ígért legtöbbet, de a papírkereskedés, az idős boltos házaspár szép leírásánál, a ceruza megvásárlásánál az írónő leáll,
nem írja le, nem mutatja fel magát a ceruzát mint olyant, mint ahogyan például Heidegger leírja a dobozforma katedrát, Sartre a fa gyökerét, Wittgenstein pedig a rókafarkú fűrészt) egész idő alatt Artaud felé tendál. Nabokov legnagyobb és legkisebb irónja is. Igen, számomra az irodalom összes irónja arrafelé mutat, igyekszik,
hogy végül Artaud irónjává legyen.
Őrzök ugyanis egy fényképet. Először egy lengyel Artaud-monográfiában láttam,
majd később máshol is. A képen Artaud egy kihalt, ijesztően puszta külváros bulvárján, valahol az idegszanatóriuma körül talán, egy támla nélküli padon ülve barátnője mellett nagy, súlyos, sötét télikabátjában, titokban hátulról egy erősen megmarkolt hosszú (20 centiméternyi) irónt szorít, szúr, döf önnön gerincébe. Ír hangtalan
csikorgással a csigolyákra. Akárha Baudelaire nevezetes csigolyájára (Emeljen	 ki	
egy	 csigolyát…). Anélkül, hogy barátnője bármit is észrevenne. Mindkettőjük arca
kiégett, szépen üres, semmi sem alkalmas arcjátékra, grimaszra immár: hátulról ledöfi magát, akárha egy késsel, le a hosszú (20 centiméternyi) irónnal, legyilkolja
magát önnön gerincén, éppen csigolyái között hatolva önnön szívéig, de arcán már
nem tükröződik semmi, barátnőjének pedig nincs tudomása róla, Artaud mit csinál
a háta mögött, mármint, hogy abszolút rezzenetlen arccal éppen ledöfi magát, átdöfi
immár nem létező, elégett szívét egy irónnal (20 centiméter) úgy, hogy az nem szerep, nem gesztus, nem mozdulat, nem performansz, persze lehet hogy az, de immár
úgy, hogy mégsem...
Szóval, hogy folytassam az agg vidéki író nagy matatásának, mert az ácsceruza
csonkok között matatva az asztalon, újfent a megnyomorított U-szögbe, netán disznókapocsba akadnak ujjaim, dilemmájának érzékeltetését: becsípetni-e a piercinget, a nyelvféket nyelvébe – anyanyelvébe, berakatni-e férfitagjának fitymájába a
csapágygolyókat, igazgyöngyöket, hogy afféle agancsgyönggyé álljanak össze avagy
ne?
Novellát,	kisregényt	(regényfőtuszt)	írni	egy	agg	kisebbségi	íróról,	motyogta	ma‐
gában	T.	Olivér.	Aki	az	öregség	közeledtére	enyhe	pánikba	esik.	Sőt	immár	meg	is	ré‐
mül.	Halálra	rémül.	Mitévő	legyen?	Mi	a	teendő,	kérdi	Csernisevszkijjel,	immár	a	Na‐
bokov	által	megírt	Csernisevszkijjel,	hogy	a	felemlegetett	nagy	író	egy	másik	regényé‐
re	 is	 utaljunk.	 Netán	 mégis	 hanyatlani	 valamelyik	 magyar‐magyarországi,	 illetve	

„

24

tiszatáj

szerb	politikai	párt	öle	felé?	(Mert	azok	is	delejeznek	valamiféleképpen,	bizonygatja	T.	
Olivér.	 A	 párttagok,	 megfigyeltem,	 egyik	 napról	 a	 másikra	 délcegekké	 lesznek,	 hal‐
ványlila	nyakkendőt	kötnek,	kacsacsőrű	cipőben	lépkednek,	ők	ezt	persze	nem	deleje‐
zésnek,	hanem	szerepvállalásnak,	küldetésnek,	áldozatnak	tudják.	T.	Olivérnek	mint‐
ha	lenne	is	valami	kisprózája,	amelyben	egy	ilyen	politikust	követ	kamerájával,	aho‐
gyan	az	ünnepi	beszéd,	az	ünnepi	ebéd	után	végre	hazaér,	leveti	kacsacsőrű	cipőjét,	és	
a	lavórba	teszi	lábait)	Avagy	kihúzni	magát,	belépni	a	piercing	szalonba.	És	újradele‐
jeztetni	nyelvét.	Újradelejeztetni	férfitagját.	Berakatni	mint	csapágyakat	fitymájába	a	
vidéki	ócskapiacokon	összegyűjtött	maroknyi	igazgyöngyöt,	avagy	a	Kopeczky	Gyufi‐
tól	vásárolt	gyöngyöket,	lévén	hogy	ő,	legszellemesebb	írónk	fia,	Hawaii	szigetén	tény‐
legesen	belefolyt	a	gyöngykereskedelembe.
Az	agg,	világinak	nevezett	(csúfolt)	vidéki	író	(jóllehet,	mondom,	ő	libikókát	szerkesz‐
tett	volt	a	világi/vidéki	megnevezésből,	sokszor	lehetett	látni	üres	játszótereken,	aho‐
gyan	újfent	kipróbálja,	leellenőrzi	ezen	libikókákat,	önfeledten	le‐föl	hintázik,	ugyanis	
megtanulta	ellensúly	nélkül	is	felrúgni,	már‐már	fellőni	magát)	Pestre	utazik.	
A	 Váci	 utcán	 sétál	 ezüstnyelű	 botját	 könnyedén	 forgatva,	 akárha	 egy	 enyhén	
dzsentroid	Krúdy‐hős,	bácskai	cincár	búza‐	és	disznókereskedő.	Felpróbál	egy	szürke	
panamakalapot.	 Kisétál	 a	 Dunához.	 Rahmanyinov	 miséjének	 CD‐jét	 keresi	 a	 Dunára	
néző,	szép,	patikaszerű	zeneboltban.	(Rahmanyinovot	ő	egyszer	a	zene	Nabokovjának	
nevezte,	 és	 annyira	 megörült,	 amikor	 valós	 kapcsolatukról	 is	 olvashatott	 végre	 Ed‐
mund	 Wilson	és	 Nabokov	 testes	 levelezéskötetében,	amelyben	különben	 végre	Nabo‐
kov	kék	lepkékről	írt	dolgozatáról	is	olvashatott,	arról	például,	hogy	Nabokov	kutatás	
közben	 360	 példány	 genitáliáját	 boncolta	 és	 írta	 volt	 le,	 és	 amely,	 mármint	 a	 The
Nearctic Members of the Genus	Lycaeides	Hübner	című	dolgozat	regényként	olvas‐
ható.	 Továbbá	 Hodaszevics	 Párizsban	 megjelent	 Gyerzsavin‐könyvéről,	 de	 ugyanak‐
kor	olvashatott	arról	a	bizonyos,	Wilsontól	kölcsönkért	zokniról	is,	mely	Nabokov	lá‐
bán	kiszakadt,	mire	felesége,	Vera,	bevarrta	a	lyukat	és	úgy	küldték	vissza	Wilsonék‐
nak,	ám	a	mellékelt	levélben	Nabokov	külön	kitér	a	problémára,	mivel,	feltételezi,	Wil‐
son	felesége,	Mary	minden	bizonnyal	másképpen,	netán	finomabban	stoppolta	volna	
be	 a	 zoknit,	 de	 aztán,	 következő	 levelében	 Wilson,	 nyugtázva	 a	 zokni	 megérkezését,	
megjegyzi,	kitűnő	a	stoppolás,	máris	a	lábán	a	zokni.)	Az	egyik	antikváriumban	Stan‐
ley‐könyvek	után	matat.	A	másikban	pedig	(a	pedig‐gel	a	piercingre	alliterálni,	jegy‐
zem	meg)	Ezra	Poundról	társalog	az	idős	könyvkereskedővel,	majd	észrevétlen	Gins‐
berg	mesterét,	Zukovskyt	említi,	aki	Pestre	utazik	Serly	Tiborhoz,	majd	az	egyik	Duna‐
parti	kávézóban	interjút	is	ad	a	Pesti	Naplónak…	Megkéri,	ha	netán	ki	tudná	keresni	
neki	a	Pesti	Naplóból	(1933)	azt	a	Zukovsky‐interjút.	Az	idős	könyvkereskedő	észreve‐
szi	zaklatottságát,	leülteti,	vizet	hoz	neki.	Mondja,	a	raktárban	hátul	van	egy	pamlag‐
juk,	ha	úgy	érzi,	ledőlhet	egy	kicsit…	
Visszasétál	 a	 Váci	 utcára.	 Piercing	 szalonok	 előtt	 tiblábol.	 A	 kiakasztott	 ismerte‐
tőkből,	szórólapokról	jegyzetel	noteszébe.	A	Deák	térről	az	Erzsébet	tér	felé	indul,	az	

2018. július–augusztus

25

„

átjárónál	kis	híján	elüti	egy	kisállat	hamvasztó	autója,	különös,	motyogja,	tegnap	meg	
egy	 műanyag	 fröccsöntő	 üzem	 autója	 akart	 elütni,	 nem	 tudom,	 melyiknek	 sikerül	
majd.	 Ahogy	 végre	 átér,	 megáll,	 a	 Le	 Méridien	 szálló	 magas	 épületét	 bámulja	 soká.	
Aztán	 csak	 áll	 úgy	 ott,	 akárha	 gutaütötten.	 Mintha	 hűs	 víz	 csörgedezését	 hallaná.	
Megfordul,	 de	 nehezen	 jut	 el	 az	 agyáig,	 hogy	 a	 Búsuló juhász című	 szoboregyüttes	
előtt	lesüllyesztett	kút	az,	ami	szólította.	Hősére,	barátjára,	Bus	Károly‐Kardelre	gon‐
dol.	Akit	olykor	búsuló	juhásznak	nevez	A	Tanyasi	tékában	róla	írt	egyik	hosszabb	be‐
jegyzésében,	 A vezérkarban	 le	 is	 írta	 az	 esetet	 –	 nála,	 Bus	 Kardelnál	 találta	 meg	
Lautréamont	 ernyőjét	 stb.,	 majd	 pedig	 kisült,	 rokonok	 tulajdonképpen.	 Rokona	 hős‐
ének.	Hogyan	is	van	ez	akkor?,	tűnődik	most	is.	Bus	tehát	ő	is.	Busuló	juhász...	
Megörült	 a	 kissé,	 igaz,	 durván,	 illetve	 rosszul	 öntött	 báránykáknak	 furulyázó	 ju‐
hász	 köré	 képezett,	 alásüllyesztett	 kis	 tér	 lépcsőinek.	 Kútjának.	 Álldogál.	 Körüljárja.	
Figyeli,	az	emberek	hallják‐e	a	furulyaszót.	Alálépeget.	Vigyázva	iszik.	A	lépcső	sarká‐
ba	húzódik,	ne	zavarjon	senkit.	Megvizezi	zsebkendőjét,	megtörölgeti	arcát,	nyakszirt‐
jét.	Közben	bámulja	a	járókelőket,	a	tömeget.	A	járókelők,	a	tömeg	bámulja	őt.	Látja,	
hajléktalannak	 nézik.	 Nem	 múlik	 szédülete,	 rosszulléte.	 Talán	 reggeliznie	 kellene	
előbb,	 gondolja.	 Tejcsarnokot	 találni.	 Feltápászkodik,	 tovább	 készül	 indulni.	 Mászik,	
majdhogynem	négykézláb,	mászik	ki	a	bronz	báránykák	közül.	Jóllehet	maradhatott	
volna,	bóbiskolhatott	volna	ott	még	egy	ideig.	
Végül	is	egy	selymes	tojásrántottát	reggelizik	az	Anna	presszó	körül	valahol,	egy	
otthonos	kis	vendéglőben.	Lába	között	matat.	Az	ékszer,	a	piercing	berakás	közelsége	
avagy	vizelési	inger?	Elbizonytalanodik.	Prosztatáját	már	évek	óta	a	kisvirágú	füzike	
hajtásából	főzött	teával	kúrálja.	Már	fejből	tudja	a	doboz	feliratát.	Mérsékeli,	tényleg	
úgy	érzi,	mérsékeli	a	jóindulatú,	de	jóindulatú‐e?,	prosztata	megnagyobbodás	tünete‐
it,	a	húgyutak	gyulladásos	folyamatait	enyhíti,	mintha	enyhítené,	a	betegség	előreha‐
ladását	 pedig	 mintha	 tényleg	 lassítaná.	 Valamint	 naponta	 megevett	 egy‐egy	 po‐
magránát	almát.	Elvégre	ő	egy	mediterrán	író	lett	volna.	Az	első	magyar	mediterrán	
író.	Lévén,	hogy	ő	beszélt	volt	először	erre	fele	arról,	persze	nem	programszerűen,	in‐
kább	 saját	 példájával,	 életvitelével	 mutatva,	 hogy	 a	 délvidéki	 (jugozemac)	 író	 eleve	
mediterrán	író	is.	(Amit	különben	Tömörkény	néhány	zseniális	Adria‐,	illetve	Velence‐
vonatkozású	 novellájával	 is	 bizonyított	 volt.)	 És	 az	 ifjú,	 de	 nem	 csak	 az	 ifjú	 és	 nem	
csak	a	magyar	írók,	ki	így,	ki	úgy,	de	mind	T.	Olivér	tulajdonképpeni	hatására,	meg	is	
írták,	illetve	nagyban	írják	Adria‐szövegeiket,	festőink	festik	Adria‐képeiket.	A	palicsi	
piacot	tartó	macedóniai	albán	kolónia	gyönyörű	pomagránáttal	látja	el.	Ahogy	egy‐
kor,	ifjú	korában	a	mimóza	útját	követte	Herceg	Novitól,	a	mimóza	fővárosától	föl	Ju‐
goszlávia	 köztársaságainak	 fővárosaiba,	 illetve	 Újvidékre,	 Szabadkára,	 Becskerekre,	
Zomborba,	Ó‐Becsére,	Ó‐Moravicára,	Ó‐Kanizsára,	úgy	követte	most,	nyomozott	utá‐
na,	 honnan	 és	 milyen	 utakon	 is	 érkeznek	a	 pomagránát	 küldemények	Bácskába;	 eb‐
ben	az	ügyben	többször	szaglászott	a	Szkadari‐tó	környékén	is	különben,	ahol	a	leg‐
szebb	 a	 pomagránát,	 talán	 sehol	 sem	 szebb	 a	 pomagránát,	 mint	 a	 Szkadari‐tó	 kör‐
nyékén,	érdekelte,	privatizálták‐e	már	mind	az	ültetvényeket,	hogyan	is	szervezik	az	

„

26

tiszatáj

ideszállítást,	hol	is	a	határ	az	albániai	és	a	montenegrói	gránátültetvények	között,	és	
persze	az	is,	felénk	kik	vásárolják	tulajdonképpen.	Emlékezett,	amikor	a	mimózamaf‐
fia	után	nyomozott	volt	ifjúkorában	és	aztán	arra	is,	hogy	ideköltözve	Palics‐fürdőre,	
többször	utalt	Danilo	Kiš	regényének,	a	Fövenyórának	egy	mozzanatára,	amikor	is	a	
Triesztbe,	Kotorba	és	Cetinjébe	utazó	édesapánál	Zsorzs	a	déligyümölcs	ára	felől	tu‐
dakolódzik,	lévén	hogy	a	déligyümölccsel	való	lehetséges	kereskedés	ötlete	tőle	szár‐
mazott.	 Az	 apa,	 noha	 az	 aszalt	 fügét	 és	 gránátalmát	 (Kiš	 e	 két	 példával	 él)	 illetően	
hajlandó	 lett	 volna	 némi	 segítséget	 nyújtani,	 címekkel	 szolgálni,	 ám	 üzlettársi	 vi‐
szonyba	 lépni	 vele	 nem	 szándékozott.	 (Danilo	 Kiš	 többször	 nyilatkozott,	 polemizált	
volt	a	mediterrán	témájában,	ám	a	művének	résein	áthatoló	intenzív	mediterrán	at‐
moszférát	külön	még	nem	tárgyalták,	és	őt	magát	sem	tárgyalták	még,	mint	par	ex‐
cellence	 mediterrán	 írót,	 jóllehet	 elég	 felütni	 a	Fövenyórát,	hogy	rögtön	 az	 elején,	 a	
Kotori‐öböl	leírásában	felismerjük	Cézanne	egyik	centrális	motívumát,	a	L'Estaque‐ot,	
és	persze	fel	tanára,	Milunović	festészetének	közelségét	is.)	A	rangidős	albán	árus,	aki	
a	szelídgesztenyét	is	behozza,	együtt	dolgozott	volt	bátyjával	vendégmunkásként	Né‐
metországban,	így	hősünk	soron	kívül	kapja	meg	a	csecsemőfej	nagyságú,	rubinnal	te‐
li,	 rózsaszín,	 szkadari,	 pontosabban	 virpazari	 gránátokat.	 Ül	 alkonyattájt	 a	 konyhá‐
ban	egy‐egy	feltört	pomagránát	felett,	eszegeti	a	rubint	magokat,	akárha	önnön	agy‐
velejét	eszegetné	immár…	
	
De	most,	ott	fenn,	Pesten,	a	Váci	utca	kis	bisztrójában,	említettük,	alig,	hogy	elkezdte	
enni	a	selymes	tojásrántottát,	alig,	hogy	ivott	a	joghurtból,	váratlanul	erős	vizelési	in‐
ger	 kezdte	 gyötörni.	 Mert	 immár	 egyértelmű,	 arról	 van	 szó,	 vizelési	 ingerről.	 Pánik.	
Hiszen	úgy	képzelte,	a	piercinggel	sikerül	majd	leelőznie	–	netán	átdöfetnie	(át,	akár	a	
sárkányt)	a	prosztatát	mint	olyant,	és	különben	is,	piercing	szalonba	illik	tiszta	nemi	
szervvel,	ő	úgy	mondja,	férfitaggal,	érkezni.	Nem	hugyozhatja	össze	magát.	Most	itt.	
A	cél	előtt	néhány	méterrel.	
Muszáj	a	toalettbe	mennie,	melyet	alant	egy	mély	pincében	kell	megtalálnia.	Már	
az	 aláereszkedés	 se	 volt	 számára	 egyszerű,	 lévén	 hogy	 ezüstfejű	 botját	 fenn,	 széke	
karfáján	felejtette,	meg	hát	az	utóbbi	időben	mind	jobban	félt	is	a	hasonló,	mély,	labi‐
rintusszerű,	földalatti	toalettekbe	aláereszkedni.	
Lenn	álldogál	a	kagyló	felett	soká.	Ám	szerencséjére,	egyszer‐kétszer	megbuggyan	
belőle	a	sötét,	sárga	lé.	Ahogy	vissza	akarja	gyömöszölni	nadrágjába	férfitagját,	ismét	
megindul	az	a	szinte	sistergő,	erős	illatú	sárga	lé,	így	nem	gyömöszölheti	vissza,	ha‐
nem	úgy	künn	hagyva,	odacsoszog	a	fényes	mosdóhoz.	Próbálja	megmosni,	leöblíteni	
legalább,	persze	csak	még	jobban	eláztatva	krémszín	nadrágját.	Furcsa	kínlódás,	ex‐
hibíció	veszi	kezdetét	ott	a	mosdó	fölött.	És	az,	hogy	közben	véletlenül	a	tükörbe	talál	
pillantani,	 csak	 még	 jobban	 megzavarja.	 Kese	 haja	 szemébe	 hullik.	 Orrából,	 füléből	
szőrpamacsok	döfnek	elő.	Talán	be	sem	eresztik	a	piercing	szalonba	ilyen	ragyásan.	
Arcán	a	halál	első	jeleivel.	Sosem	hitte	volna,	éppen	ezek	a	ragyák	jelzik	legpontosab‐
ban	a	halál	közelségét.	Már	első	pillantásra	azt	tanácsolják	neki,	kozmetikushoz,	illet‐

2018. július–augusztus

27

„

ve	hát	urológushoz,	vagy	éppen	temetkezési	vállalkozóhoz,	hamvasztó	céghez	fordul‐
jon.	Megtenné	az	a	kisállat	hamvasztó	is,	gondolja	közben	magában.	Lévén	kisénekes.	
Ha	okvetetlenkedik,	mondták,	a	kidobófiúval	gyűlik	meg	a	baja,	aki	viszont	állatorvo‐
sokhoz,	 disznótenyésztőkhöz	 irányítja,	 azokkal	 drótoztassa	 meg	 magát,	 tanácsolja.	
Ugyanis	hősünknek	semmi	információja	sem	volt	arról,	hogy	vajon	az	idősebb	nemze‐
dékek	 mennyire	 látogatják	 e	 szalonokat.	 Egyáltalán	 él‐e	 a	 szeméremékszerrel	 mint	
olyannal,	piercinggel	az	ő	nemzedéke.	(Handke,	Tomaž	Šalamun,	Michnik,	Cohn	Ben‐
dit,	Tandori	és	Tranströmer	például	visel‐e	piercinget?	Legjobb	barátja,	a	nagy	költő,	
tudja,	nem	visel,	ám	az	ő	heréi	tele	hajszálnyi	arany	tűvel…)	Megmosakodik	és	éppen	
papírszalvétákat	tép	a	falra	szerelt	fémtokból,	hogy	szépen	megtörölgesse,	megszárít‐
sa	magát,	amikor	is	váratlanul	kinyílik,	kicsapódik	a	szembeni	kabin	ajtaja,	és	egy	ki‐
gyúrt,	 kopasz	 fiatalember	 lép	 melléje,	 hogy	 a	 szomszéd	 mosdó	 kagylója	 fölött	 meg‐
mossa	 kezét.	 Gondtalanul	 fütyürészik,	 de	 ahogy	 véletlen	 félrefordulva	 megpillantja	
férfitagjával	kezében	az	agg	vidéki	költőt,	vadul,	szinte	fájdalmasan	felüvölt.	Ám	nem	
kezd	pörölni,	nem	kezdi	ocsmány	mód	szidalmazni,	épp	csak	annyit	mond	sziszegve,	
büdös	péder	(ami	azonnal	elárulja,	hogy	ő	maga	is	délvidéki,	jugozemac,	ugyanis	csak	
arrafelé	 nevezik	 a	 homokosokat	 pédereknek,	 és	 ez,	 végső	 soron,	 jó	 érzés,	 egy	 földi	 a	
föld	alatt),	és	az	egy	pillanatra	már‐már	szimpatikusnak	tűnő	izompacsirta	egy	hatá‐
rozott	mozdulattal	tarkón	vágja.	Majd	sarkon	fordul	és	felszalad	a	vendéglőbe.	Fenn	
barátjával	beszélget,	merre	induljanak,	majd	már	távozás	közben,	dühösen	odaszól	az	
egyik	 pincérnőnek.	 Lilikém,	 lenn	 egy	 öreg	 buzi	 mosogatja	 a	 faszát.	 Majd	 barátjával,	
aki	az	agg	vidéki	költő	drága,	ezüstnyelű	sétabotjával	hadonász,	kilépnek	a	belváros	
sűrű	közegébe.	
	
Az	 agg	 vidéki	 költő	 becsúszott	 a	 mosdókagyló	 alá.	 Még	 mindig	 ott	 fekszik	 a	 fehér	
csempén,	 műmárványon.	 Mindig	 is	 ettől	 menekültem,	 gondolja.	 A	 műmárványtól.	 És	
most	itt	fekszem	rajta	alant	kiterítve.	Különös	mód	az	ütés	sokkja,	avagy	az	ájulás	fel‐
oldotta	a	vizelés	dugaszát,	és	most	nagy	ívben	spriccel	belőle	a	sistergő,	sósavszerű	vi‐
zelet.	Az	ájulásból	akárha	valami	kellemes	álomba	billenne,	tűnne	át,	mint	amikor	a	
kisgyerekek	összepisilik	magukat	álmukban	a	meleg	ágyban.	És	az	olyan	jó.	Nem	látja	
a	toalett	reflektorszerű	égőit,	utoljára	valami	olyasmit	motyog,	lám,	a	déli	Nap,	a	déli	
Nap	 ragyog	 felettem.	 Azon	 tűnődik,	 mi	 lenne,	 ha	 elhúzná	 magát	 a	 vödrökkel,	 törlő‐
rongyokkal,	partvisokkal	teli	sufniig.	Ott	talán	meghúzhatná	magát	egy	időre.	
	
Tegnap	mentek	el	a	Purcel‐testvérek.	Jó	újraolvasgatni,	mi	alkalmasabb	erre,	mint	ez	
az	 indián	 nyár,	 a	 Tanyasi tékákat.	 Legalább	 is	 ezeket	 a	 kimásolt,	 itt	 egybehordott	
részleteket.	 Meg	 azokat	 is,	 amelyek	 külön	 fejezetekként	 tudtak	 megmaradni,	 mint	
A halász és a vécés	néni	például.	Jó.	Noha	közben	ezt‐azt	átírok,	kihúzok,	elrontok,	új‐
rakezdek,	 mind	 inkább	 elkomorodom.	 Látom,	 ahogy	 a	 tasztatúra	 betűi	 közé	 zuhan	
egy	 könnycsepp.	 Különös,	 pontosan	 a	 K	 és	 az	 L	 közé,	 ahol,	 már	 előbb	 is	 észleltem,	
mintha	 kissé	 nagyobb	 rés	 tátongna,	 éppen	 oda,	 ahonnan	 egyszer	 hangyákat	 láttam	

„

28

tiszatáj

előjönni;	mondanom	sem	kell,	első	pillanatban	megijedtem,	afféle	szürrealista	szédü‐
let	kezdett	máris	forgatni,	valami	rothad	tasztatúrámban,	meg	arra	gondoltam	még	
nem	 kis	 szorongással,	 ezután	 majd	 így	 kell	 kerülgetnem	 a	 hangyákat,	 afféle	 átjáró‐
házzá	lesznek	számukra	mondataim,	igaz	arra	is	gondoltam,	nincs	kizárva,	a	Teremtő	
küldte,	irányította	hozzám	őket,	lévén,	hogy	mind	inkább	úgy	tűnik	neki,	elnehezülnek	
mondataim,	saját	magukat	kerülgetik,	hát	kerülgessék	e	ragyogó,	céltudatos	lényeket,	
vezessék	tollam	(ácsceruza	csonkom)	ők,	a	hangyák.	De	aztán	lecsitultam,	megértet‐
tem,	 azért	 érkezhettek	 tasztatúrámba	 a	 hangyák,	 mert	 olykor	 nassolok	 felette.	
	 Ugyanis	közben,	öt	év	múlott,	és	azt	hallottam,	meghalt	a	harmadik,	a	legöregebb	
Purcel‐testvér.	Felesége	Romániából	jött.	Különös	volt	látni:	egy	erdélyi	nő	a	Pámbok‐
ban.	Nagyon	kedveltem,	Jutka	is	jól	kijött	vele.	Kompótrecepteket	cserélgettek.	Mesél‐
te,	újabban	Olaszba	jár	idénymunkára.	Nekem	ez	tetszett	különösen,	arra	gondoltam,	
egyszer	el	kellene	menni	vele,	annál	is	inkább,	mivel	a	Pó‐deltát	is	emlegette.	A	pám‐
boki	erdélyi	nő	a	Pó	deltában,	motyogtam.	Elvégre	egykor	mi	is	voltunk	idénymunkán.	
Igaz,	 közben	 kissé	 megroggyantunk,	 de	 talán	 még	 egy	 idénymunkát	 kibírnánk,	 van	
tapasztalatunk,	technikánk,	tudunk	észrevétlen	segíteni	egymásnak.	Meg	azt	is	hallot‐
tam,	hogy	lent	Zárában	a	második	Purcel‐testvér	veje	is	meghalt.	Azt	hittem,	elájulok.	
Mint	mindig,	ha	Zára	nevét	hallom.	Valahogy	úgy,	mint	amikor	2‐3	évenként	Szapphó	
töredékei,	 egész	 oldalakat	 kitevő	 egyszavas	 töredékei	 között	 azt	 találom	 olvasni,	
azért	 említem,	 mert	 a	 minap	 ismét	 megtörtént	 velem,	 noha	 nem	 jelöltem	 meg,	 nem	
hajtottam	be	az	oldal	sarkát:	
	
mennék
És	akkor,	milyen	különös,	hazafelé	menet	a	tanyáról	beugrottunk	pálinkáért	Ó‐Kani‐
zsára.	(Hol	Magyarkanizsa‐Horgos‐Hajdújárás,	hol	Velebit‐Orom‐Békova,	hol	meg	Ó‐
Kanizsa‐Kishomok‐Kispiac‐Hajdújárás	felé	fordulunk	Palics	irányába,	mindig	az	utol‐
só	 pillanatban	 döntjük	 el,	 merre	 is.	 Olykor	 Jutka	 megkérdi,	 merre	 menjünk,	 olykor	
nem,	magától	fordul	valamelyik	irányba,	mert	talán	meg	akar	állni	a	kispiaci	büdös	
patikánál,	vagy	az	oromi	kis	áruháznál.	Én	mindegyik	változatnak	megörülök,	hiszen	
a	kispiaci	büdös	patikus	papnak	tanult,	roppant	érdekes	szövege	van,	a	kispiaci	tégla‐
gyár	például	afféle	szürreális	képződmény,	egy	kiásott	kolosszus	fejére	emlékeztet,	az	
oromi	kis	áruházban	pedig	azért	szeretek,	mert	édesapámnak	is	volt	boltja	Oromon,	
édesanyám	Oromról	ment	be	velem	szülni	Ó‐Kanizsára,	mint	arról	beszámoltam	volt	a	
Július című	 novellában.)	 Utolsó	 alkalommal	 nem	 bodzáért,	 nem	 homorú	 bodzáért,	
hanem	birsért	az	egyik	kis	pámboki	szukba.	Birsért.	Barackért.	Vízvezeték	szerelőnk,	
Sóti	vezetett	el	először	bennünket	oda.	Kint	volt	javítani	valamit,	megkínáltuk	pálin‐
kával,	amit	miután	megdicsért,	azt	mondta,	de	ha	igazán	jó	pálinkát	akarunk,	majd	ő	
elvezet	bennünket	valahová.	És	aztán	odaszoktunk.	A	Pámbokba.	A	férfival,	aki	a	pá‐
linkát	csinálja,	valójában	még	egyszer	sem	volt	alkalmunk	találkozni,	mert	Martono‐
son	 van	 a	 gyümölcsöse,	 ahová	 kerékpárral	 jár	 ki	 naponta.	 Mindig	 ott	 ügyködik.	 Ám	

2018. július–augusztus

29

„

most	otthon	volt.	Megörültünk	egymásnak.	Igaz,	ennek,	hogy	otthon	találtuk,	volt	egy	
egyszerre	 jó	 és	 rossz	 oldala	 is.	 Ugyanis	 minden	 pálinkát,	 barackot,	 körtét,	 szilvát,	
birset,	epret,	végig	kellett	próbálni	vele,	mindegyikről	el	kellett	mondani	véleményün‐
ket.	Már	mindent	végigpróbáltunk,	s	már	csak	a	barackot	iszogattuk,	ugyanis	annál	
kötöttünk	 ki,	 csak	 az	 volt	 elég	 lágy	 nekem,	 amikor	 is	 véletlen	 valami	 utalást	 talált	
tenni	az	Adriára.	Majd	pedig	Zárára	is.	Ismét	ütést	éreztem.	Azt	a	bizonyos	ütést.	
	
mennék	
	
Ugyanis,	mint	azonnal	kiderült,	a	második	Purcel‐testvér	veje	mellett	ő	volt	a	második	
ókanizsai	 villanyszerelő	 abból	 a	 zárai	 kolóniából,	 akivel	 találkoztam.	 És	 noha	 azt	
mondtam,	kikötöttünk	volt,	valójában	éppen	hogy	akkor	oldottuk	el	magunkat.	Máris	
a	központi	kérdést	feszegettük.	Miért	is	nem	maradtak	ott,	lenn	az	Adrián?	Miért	nem	
maradtak	Zárában?	Miért	jöttek	haza?	Miért	is,	ismételgettük.	Hol	mi	meséltük,	miért	
is	 jöttünk	 haza,	 jóllehet	 akkor	 már	 megkaptuk	 a	 papirosainkat	 is,	 emeletes	 házunk	
volt	Baléban,	hol	meg	ők	mesélték,	miért	is	…	Hát	e	kis	pámboki	szuk,	meg	a	kis	mar‐
tonosi	gyümölcsös	miatt,	mondta	az	asszony.	Koccintottunk.	Újra	koccintottunk.	Iga‐
zat	adtunk	nekik,	igazat	adtak	nekünk,	jóllehet	ismét	Szapphót	hallottam:	
	
mennék	
	
Még	egy	birset,	erősködött	a	zárai	villanyszerelő,	miközben	a	nők	már	újságpapirosba	
göngyölték	 az	 üvegeket	 és	 elkezdték	 egy	 kölcsönkapott	 garabolyba	 állítgatni	 őket,	
amikor	ismét	csak	véletlen,	megemlítettem	nekik,	hogy	mi	különben	is	gyakran	járunk	
a	 Pámbokba.	 Ide,	 a	 Pámbokba,	 kérdezte.	 Igen,	 az	 egyik	 szembeni	 szukba.	 Melyikbe,	
kérdezték,	ugyanis	a	Pámbokban	10	szuk	van,	és	mind	akárha	egyforma.	Oda,	a	Slei‐
her	 szabóval	 szemben…	 Kihez,	 kérdezték.	 Az	 unokatestvéremhez,	 mondtam.	 Ő	 is	 vil‐
lanyszerelő	 volt,	 mondtam.	 Villanyszerelő	 és	 tengerész.	 Pontosabban,	 tettem	 hozzá,	
tengeralattjáró	 tengerész.	 Nem	 értették.	 Unokatestvéremhez,	 Mikihez,	 tettem	 hozzá,	
aki	Pólától,	Zárától	Prevlakáig	tényleg	tengeralattjárókon	szolgált	volt,	ő	biztosította	
a	Jugoszláv	Néphadsereg	tengeralattjáróin	a	villanyvilágítást.	Igaz,	ő	nem	tartozott	a	
zárai	 kolóniához.	 Maguk	 a	 Mikihez	 jártak,	 kérdezték	 elmosolyodva.	 Mert,	 ha	 valaki	
Mikit	 említette,	 az	 biztosan	 elmosolyodott,	 sőt	 gyakran	 el	 is	 nevette	 magát.	 Igen,	
mondtam,	Mikihez,	ő	volt	az	én	tengerész	unokatestvérem.	Aki	ráadásul	még	villany‐
szerelő	is	volt,	mint	ők,	a	záraiak.	Villanyszerelő	a	tengeralattjárókon.	És	azt,	hogy	vil‐
lanyszerelőnek	lenni	a	tengeralattjárókon,	mi	nem	is	tudjuk,	mit	jelent.	Ugyanis	a	ten‐
geralattjárón	 elképzelhetetlen	 borzalom	 a	 sötétség.	 Amíg	 Miki	 ügyelte	 föl	 a	 tenger‐
alattjárók	világítását	a	tengerfenék	is	világosabb,	vidámabb	volt,	ezt	régi	kollégái	bi‐
zonygatták	 nekem.	 Különös,	 gondoltam,	 mint	 kis	 idilli	 öblökbe,	 a	 pámboki	 szukokba	
húzódtak	volt	a	zárai	villanyszerelők,	a	nyugalmazott	tengerészek,	tengeralattjárók,	
a	 pólaiak,	 záraiak,	 splitiek,	 prevlakaiak	 mind…	 És	 akkor	 ismét	 ittunk	 egy	 pohárral	

„

30

tiszatáj

Miki	 lelki	 üdvösségére.	 Egy‐egy	 lágy,	 selymes	 barackot.	 Majd	 még	 egy‐egy	 birset	 is,	
ugyanis,	 bizonygatták,	 Miki	 a	 birset	 preferálta	 volt.	 De	 ő	 csinált	 fügét	 is,	 mondtam,	
ugyanis	udvarában	volt	–	van,	fia	még	semmihez	sem	nyúlt,	változatlanul	megőrzött	
mindent,	van	egy	kis	fügefa	liget.	Valóban,	mondták,	Miki	udvarának	mediterrán	jel‐
lege	 van.	 Majdhogynem	 hozzá	 jártunk	 nyaralni.	 A	 mi	 kis	 öblünkből,	 az	 ő	 kis	 öblébe,	
mondták	mosolyogva,	boldogan.	Különös,	mondtam,	de	sehol	sem	ért	meg	felénk	olyan	
szépen	a	füge,	mint	Mikinél.	Akárha	az	ő	szukja	felett,	az	enyhe	spermaillatban,	tény‐
leg	maga	a	déli	Nap	ragyogott	volna.	Jóllehet	mi	alant,	a	tengeralattjáróban.	Istenem,	
mondta	 a	 villanyszerelő,	 Miki!	 A	 mosolygó,	 ragyogó,	 aranyos,	 vidám	 ember.	 A	 Nap‐
ember.	 Igen,	 mondtam,	 aki	 csak	 egyszer	 is	 feljön	 egy	 tengeralattjáróval,	 hogy	 ne	
mondjam	egy	a	németek	által	itt	hagyott	vagy	az	oroszoktól	kapott,	kimustrált	ócska‐
vas	tengeralattjáróval,	az	attól	kezdve	állandóan	mosolyog,	ragyog,	mert	ahhoz	a	len‐
ti	sötétséghez	viszonyítva	minden	világosság,	a	legkisebb	fény	is	vakító	ragyogás.	A	le‐
írhatatlan	érzés,	hogy	fenn	vagy	a	Napon.	Miki	volt	a	jugoszláv	tengeralattjárók	(két‐
három	lehetett)	villanyszerelője.	A	többi	magyarkanizsai	villanyszerelő	pedig	a	zárai	
röptérnek	biztosította	a	világosságot,	a	fényt,	a	ragyogást.	Tehát	az	eget	és	a	tengert	
is	ők	világították…	
A	Tolnai	Világlexikon	Tengeralattjáró	címszavának	egyik	mondata	jutott	eszembe	
akkor.	A T. a repülőgépéhez hasonló egyensúlyi helyzetben halad tova a víz alatt...	
Meg	az	is	eszembe	jutott,	jóllehet	ezt	már	nem	adtam	elő	új	pámboki	barátaink‐
nak,	csak	most	értettem	meg,	miért	óvtam	én	éveken	keresztül	olyan	elszántan,	miért	
harcoltam	azért	a	periszkópszerű	vízcsapért	palicsi	udvarunk	közepén.	Akárha	sejtet‐
tem	volna,	a	pipaforma	cső	okuláréján	Miki	figyel	bennünket.	Valamint,	istenem,	írom	
most	hozzá:	Uc	tábornok!	És	akkor	már,	ahogy	Uc	tábornokról	mesélek	egész	Pámbok	
visszhangzik	a	nevetéstől.	
Arról	 van	 szó,	 a	 tanyáról	 hazafelé	 jövet,	 nekünk	 a	 felsorolt	 relációk,	 mellékágak,	
mint	amilyen	a	Pámbok,	a	Szerb	utca,	a	ligetsori	szöggyár,	és	furcsa	mód	Törökkani‐
zsa	is	mind	inkább	útba	esik.	Pontosabban	Törökkanizsán	a	szülei	házába	hazaköltö‐
zött	Bánszky	Mária	Róza.	Áthajtunk	Magyarkanizsán,	elhajtunk	szüleim	egykori	háza	
mellett,	el	a	városháza	és	a	csodafürdő	(AQUAMARIN)	mellett,	át	a	sárga	Tisza‐hídon,	
és	már	ott	is	vagyunk.	Róza	nyakában	most	is,	mint	mindig	régi,	értékes	vasak,	majd‐
hogynem	szeméremvasak;	hátán,	a	vesék	magasságában	meg	holdforma	mágnest	vi‐
sel;	vesés,	mint	én.	Igaz,	nekem	már	csak	egy	vesém	van,	neki	meg	kettő,	jóllehet	azok	
tele	cisztákkal.	Be	sem	érkezünk,	már	a	kapuban	mesélni	kezd,	hosszan,	folyamatosan,	
mindig	egész	történetsort,	melynek	szerkezet	nélküli	szerkezetéről	Regény	Misu	olyan	
szépen	 tud	 beszélni,	 ő	 is	 elismeri	 persze,	 hogy	 Róza	 1	 történet	 helyett	 minden	 alka‐
lommal	10	történetet	ad	elő,	mert	mint	mondja,	akkor	éppen	egzakt	mód	10	történet‐
re,	10	történetből	álló	sorra	van	szüksége	közlendőjéhez.	
Épp elhatározom, felnyúlok, leszakítok egy majdnem beért zöld barackot, amikor
Mária Róza, minden bevezető nélkül Bartók Öcsiről meg a Virág Matyi fiairól kezd

2018. július–augusztus

31

„

mesélni, akik Magyarkanizsáról járnak át hozzá dolgozni. Követem is, meg nem is
Mária Rózát, a törökkanizsai szülői házhoz épített, a matuzsálemi kajszibarack alatt
lévő kis, félkész teraszon, amit majd levendulaszín lapokkal akar borítani.
Arra gondoltam, 30 év Újvidék után visszavonulva most a törökkanizsai szülői
házba (én is 30 évet éltem Újvidéken, csak én nem Ó- avagy az időközben Magyarra
változott – Kanizsára vonultam vissza, hanem Palics-fürdőre, de mivel gyakran tartózkodom a Magyarkanizsa melletti, felső-járásszéli tanyánkon, így tulajdonképpen
csak a Tisza választ el bennünket, fél óra sem kell, csak áthajtani a Magyar- és Törökkanizsát összekötő sárga hídon, és máris ott vagyunk nála), miket fog olvasni
Bikár Fedóra megörökölt könyvtárából, megírja-e majd legalább a vázlatát legjobb
barátnője életrajzának, nekem adja-e végre, mert elvben már nekem adta, Kosztolányi Fedóráék pesti címére (akkor éppen Fedóra nagyapja volt a pravoszláv pap a
Váci utcán) küldött gyászjelentését. Meg arra, ne felejtsem el megemlíteni Mária
Rózának, hogy elvitte a róka három futókacsánkat, amelyeket egy törökkanizsai fiútól vettünk volt a szabadkai kisállatpiacon. Emlékszem, rákérdeztem volt a fiúra,
hová valósi, akkor mondta, hogy törökkanizsai, azt is megkérdeztem tőle, érezze,
otthonos vagyok Törökkanizsán, jóllehet nem vagyok, egyáltalán nem vagyok otthonos Törökkanizsán, csak Rózához járunk, meg amíg át nem helyezték Verbicára
(majd közben Kikindára, ahonnan meg azon nyomban Fehértemplomra) drága barátomhoz, ahogy Róza nevezi, a cowboy paphoz, aki olykor nagy magyar, de mi úgy
is szeretjük, nagy magyarként a cowboy papot. Apám is nagyon szerette… Szóval,
rákérdeztem a fiúra, merre laknak, meg azt is, hogy van-e még futókacsájuk? Azt
mondta, ott laknak közel a Tiszához, meg hogy van még futókacsájuk, lesz, amenynyit csak akarunk. És akkor, emlékszem, még azt is megkérdeztem, ismeri-e a
Bánszky Mária Rózát? Mondta hogy igen, ismeri azt a feketében divatozó hölgyet,
így mondta, én meg kijavítottam, nem divatozik, ugyanis barátnőjét, Bikar Fedórát,
meg unokatestvérét, az utolsó Bach/Bak-lányt gyászolja, valamint, tettem hozzá, a
topolyai kutyamenhely nemrég elégett vezetőjét, Etela Merket, az egykor neves
belgrádi festőnőt is... Szóval, hogy el ne felejtsem megemlíteni Rózának, próbáljon
érdeklődni a fiú után, próbálja megtudni, tényleg vannak-e még futókacsái. Egy gácsérra lenne szükség tulajdonképpen, mivel a vízszintes kacsák nem tudják megugrani a függőleges futókacsákat… Csak el ne felejtsem, csak el ne felejtsem, ismételgettem magamban, a zöld barackok között matatva tekintetemmel. Meg azt is megkérdeztem akkor a futókacsás fiútól, ismeri-e a cowboy papot? Azt mondta ismeri,
szereti költeményeit, mindenek előtt a hazafias költeményeit…
Jolly Joker volt épp itt az előbb, mondja Róza finoman alantról indítva, be se jött, és
máris arról kezdett mesélni, hogy kétszer vált, és most az anyjával él. És csak aztán
közölte, mondja Róza, azért jött, hogy mondja, nem jön. Nem jössz, kérdeztem,
mondja mutatva csodálkozását Róza. Nem jön, ismételte, mert a barátja beleesett a
csatornába. A csatornába, kérdi Róza. Tele a mobilja moszattal. Azt mondta… Kicso-

„

32

tiszatáj

da, kérdezte Róza A barátom azt mondta, szippantsam ki valahogy a mobiljából a
moszatot. Mert tudja, van egy akváriumom. Azt, igaz, nem tudja, hogy meg van pattanva. Mi van megpattanva, kérdezte Róza, aki egy precíz, pontos ember. (Az én
pontosító készülékem, az én vibrográfom, szokta volt mondani T. Olivér. Ha valamit
meg akarok írni, elmesélem neki, ő meg rendbe rakja a dolgokat. Pontosít mindent.
Regény Misut ez is idegesíti, miért más pontosít helyettem. Majd amikor rendbe
rakja a dolgokat, pontosít, újramondja valamelyik társaságban, ahol véletlen T. Olivér is éppen ott van.) Mi van megpattanva, ismételte kérdését Róza. Az akváriumom… Szippantsam ki, mondta, szinte parancsolólag a barátom, mert nem szeretné, ha egy szép napon a mobilja tele lenne ebihallal. Gondoltam, majd egy spriccel
kiszippantom, mondta Jolly Joker. Akkor megismételte, csak azért jött, hogy mondja, nem jön. Különben is még csak július van. A padlófűtés bír várni. Ha netán hűvösebbre fordul, én két nap alatt rádobálom a csövekre a lapokat.
A Jámbor bádogos meg leesett a létráról, mondja Róza. Mert Kisboldogasszony
napján is káromkodott. Én, tette hozzá Róza, Nagyboldogasszony napján tartom a
névnapomat. De Jutka mindig Kisboldogasszony napján köszönt fel. Most is, épp akkor, amikor a Jámbor bádogos leesett a létráról. De ő nem ismeri el, hogy a Kisboldogasszony miatt esett le, azt mondja, a sorsjegy miatt. Ugyanis az történt vele,
hogy bedobta a tűzbe a sorsjegyét, mert azt hitte, a három jelnek egy sorban kell
lennie, nála volt három jel, de nem egy sorban. A tűz melege visszalibbentette a
sorsjegyet, de ő újra csak betuszkolta. Aztán jöttek, hogy az ő sorsjegye nyert. Mert
nem kellett, hogy egy sorban legyenek a jelek. Van, amikor az kell, hogy egy sorban
legyenek az azonos jelek, de van, amikor meg nem kell. Huszonöt évig havonta 100
eurót kapott volna állítólag, ha fel tudja mutatni a sorsjegyet, de nem tudta felmutatni, csak kaparászott a hamuban. Féltek, beleugrik a dögkútba. Nem ugrott bele.
Csak leesett a létráról. Azért jött, hogy mondja, nem dolgozik, leesett a létráról.
Épp kiválasztottam a zöld barackot, már nyúltam is volna, amikor Róza nagy
lendülettel, jókat kacarászva magában egy, a rajztanárától, Benes Józseftől, tán legnagyobb festőnktől, tán legnagyobb mesefánktól hallott történetét kezdi mesélni.
Akkor még nagy forgalma volt a zentai vasútállomás restijének, mesélte Róza egykori rajztanárunk modorában. Miközben én, az izgalmasnak ígérkező történetet
hallgatva, visszavontam a mozdulatot, nem nyúltam ki a barackért, valójában átprogramoztam a mozdulatomat, és a hamutálcát taszítottam még jobban Róza elé,
már csak ő dohányzik ugyanis közülünk, noha már pontosan kiszemeltem, a történet első szünete avagy befejezése után, melyik zöld barackot is fogom leszakítani,
miközben ugyanakkor a futókacsákkal is előjövök, netán a szeméremékszereket illető dilemmáimmal is, csak el ne felejtsem, csak el ne felejtsem.
Az egyik legmenőbb hely volt a városban az a resti, mesélte jellegzetesen gesztikulálva hosszú karjaival, finom kezeivel a markáns, fekete, figurális festő, aki különben az én tanárom is volt, illetve már nem is emlékszünk pontosan, én voltam-e

2018. július–augusztus

33

„

az ő tanára, avagy ő volt-e az én tanárom, ő mesélt-e avagy én, avagy T. Olivér, netán Palicsi P. Howard Jenőke, mert ő is Zentán járt gimnáziumba, mint a palicsi
gyógyszerész, ugyanis én Rózát hallgatva már valóban rajztanárunkat láttam.
Az enyhén bohém beállítású zentai polgárok úgy jártak oda, abba a vasúti restibe, akárha valami egzotikus utazásra indulnának. Boldogan, ám ugyanakkor szomorúan, melankolikusan is. Valami egzotikus utazásra, szanaszét a Monarchiában, illetve Nagy-Jugoszláviában, mert ez a kettő az ő tudatukban lazán egymásra kopírozódott, lazán, el-elmozdítva, miközben nem csak Trieszt, hanem Velence, de Szeged
és Temesvár is oda-oda kopírozódott, ahhoz a félig imaginárius országhoz, amit ők
hazájuknak tudtak. Előbb flüszpapírra kopírozták ki a Tolnai Világlexikonból a térképeket, majd a papirosokat az ablakra helyezték és úgy vitték egymásra az országokat, miközben, említettem, a flüszpapirosok állandóan elmozdultak, szétcsúsztak,
illetve voltak határrészek, mint például Koszovó, ahol nem is volt még igazán fixálva
a határ, nem volt 1913-ban, és ma, 100 évre rá, 2013-ban sem fixálták még igazán.
A politikusok is állandóan valami ilyesmit érezhetnek, csúszik szét a flüszpapír,
mondta Jonathán. Igen, a zentai polgárok úgy érkeztek minden este abba a vasúti
restibe, akárha valami egzotikus utazásra indulnának, csak éppen késik a vonat, illetve sosem is fog megérkezni. Éppen csak a resti megvilágítása volt némileg gyengébb a megszokottnál. Jóllehet az utazás izgalma ugyanolyan volt, akárha egy valós
egzotikus út – parafa sisakkal, lepkefogóval, herbáriumokkal, puskákkal a poggyászokban. Mert hát, mondta egyszer viccelve az öreg Cabafi, ha késik a vonat, miért
ne indulhatnánk tengeralattjáróval…
Egy eredeti pincér bérelte azt a békebeli restit. Az apja is pincér volt, egyike a
legjobb pincéreknek a városban. Az apja és ő is csodálatos rántottákat sütöttek.
A legjobb pálinkájuk volt. Akárha ugyanaz a homorú bodza már 100 év óta. De nem
volt pénztárgépe. A papírpénzt címletek szerint szépen sorban egy elnyűtt diplomatatáskában szortírozta, csak a vaspénzt dobálta valami mély, akárha feneketlen fiókba. Éjfél előtt valamivel, mesélte a festő, felszedelőzködtünk és baráti társaságunkkal átmentünk a Tiszán, az egyik part menti, különálló csókai kávéházba, ahol
jó cigányzene és finom bánáti rizling volt, valamint hajnalban savanyúleves. Ez az
átkelés is része volt annak a restiben elkezdett egzotikus utazásnak. És alig hogy
adaptálódtunk abban a túlnani, csókai kávéházban, kinyílt az ajtó és diplomatatáskájával belépett a zentai vasútállomás restijének pincére. Valami más felöltő volt
rajta, alig ismertük meg. Mindenki komoly kereskedelmi utazónak vélte. Biztosan
hízókat, gabonát vásárol fel a környező tanyákon, gondolták. Én még ismertem
ilyen figurákat, édesapám is üzletelt néhánnyal, mondta T. Olivér.
Sőt még Pesten, a Váci utcán, a Pipacsban is láttam volt vasárnap délelőttökként
cincár gabona- és disznókereskedőket, azokat, akiknek az őseivel nem egy Krúdynovellában találkozhatsz te is. Egyszer beszédbe elegyedtem velük. Mert érdekes
volt, ahogyan, mint aranyszemcséket, különböző délszláv szavakat avagy immár
csak azok visszfényét keverték villódzva a beszédjükbe. Igaz, azzal sosem is mertem

„

34

tiszatáj

előállni ott a Pipacsban, hogy tulajdonképpen magam is cincár lennék, közeli rokona annak a Karácsonyi Bogdánnak (említettem már, a Kracsunok egyik ága Karácsonyira, a másik pedig Tolnaira magyarosított), akihez Munkácsy Mihály járt volt
vadászni. Erről-arról beszélgettünk, amikor is hamarosan kisült, egyikük nagyapja
részt vett volt egy ilyen vadászaton, de nem Karácsonyi Bogdánnál, hanem, ahogy ő
mondta, Arzénnál, illetve hát a moszkopoliszi származású Damaszkin Arzén delibláti homokpusztában rendezett farkasvadászatán. Mondtam, gyerekkoromban
édesapám is vadászott a delibláti homokpusztában, emlékszem, ahogy ráztuk ki
csizmájából a homokot, ugyanis nagyon jó barátja volt a törökkanizsai preparátornak, aki a mi tanyánkon is többször megfordult, és én is előfordultam akkortájt nála, ugyanis volt egy molyette flamingója is…
A zenészek máris az átváltozott zentai pincér felé kezdtek tendálni. Végül már
csak neki muzsikáltak. Ahogy fáradni, immár más felé is tekingetni kezdtek, a zentai
vasútállomás pincére egy határozott mozdulattal felcsapta a diplomatatáska fedelét. Átrendezte a pénzkötegeket, némelyiket, amelyet vékonynak talált, nagy odafigyeléssel újraszámolta. Közben a zenészek új erőre kaptak. Mind közelebb húzódtak, akárha már ők is csak a kötegeket számolgatnák. És attól kezdve immár tényleg
csak neki játszottak. Hajnalhasadás előtt valamivel a pincér egy ugyanolyan hirtelen
mozdulattal, mint amilyennel kinyitotta, becsukta a diplomatatáska fedelét. Majd
rozoga kis Fiatján, nagyokat puffogva távozott Fekete tó (mi úgy mondjuk, Crnabara) irányába, ahol nincs kizárva, román csempészekkel volt találkozója, de az
sincs kizárva, ott csak rövid időre állt meg, átadott, átvett valamit, és tovább robogott, át a magyarokhoz, átrobogott, a vámosok már ismerték, csak tisztelegtek neki,
át a Mélyponthoz avagy mint Csala, a piacfelügyelő (és amatőr színész) robogott
volt a Mélyponton is túlnanra, egészen Csongrádig, ahol ugyanis ismert egy háború
előtti bácskai csendőrt…
Akkor Róza valami esernyő kapcsán, az Ótosokról tett említést, mert Törökkanizsán Ótos van sok, és nincs egyetlen egy Bus sem. Majd visszatérve a Fekete tó és a
tiszaszigeti Mélypont közé, vagy talán Bikar Fedóra kapcsán, mintha már eddig is
nem mesélt volna 9 történetet, valamiért nagyon fontos lett számára még egy történetet előadni, és mi, a történet végeztével majd igazat is adunk neki, valahogy úgy,
mint ahogyan azt Regény Misu értelmezte, hogy azt a tizediket is még okvetlen el
kellett mondania, mert egyszerűen az életünkbe vágóan fontos volt.
Uc tábornok, mondja tehát egy hosszabb szünet után Róza. És már az, ahogyan
kiejti e nevet, egy cé-vel, nem kettővel, újra történetéhez láncol bennünket. A zöld
barackot még mindig nem szakítottam le. A futókacsákról, a cowboy papról, mert
felőle is tudakolódzni akartam, meg nem utolsó sorban a szeméremékszerekről, hiszen egy nagy tapasztalatú muzeológusról van szó, már teljesen megfeledkeztem.
Uc (nem tudom, említettem-e már, Uzelac rövidítése) persze nem volt tábornok.
Mert mindig lefokozták. Akkor is például, amikor Újvidéken átrepült a híd alatt. Ap-

2018. július–augusztus

35

„

ja viszont tényleg tábornok volt. És az első világháború előtt Szentendre utolsó
szerb polgármestere. Akinek két lánya volt. Incika és Irina.
Uc tábornok kicsi manóforma emberke volt. Akinek szintén két lánya volt. Incika
és Irina. Róza arról akar mesélni tulajdonképpen, hogy a két öreg hölgy, Incika és
Irina, valamint Uc tábornok, hogyan indultak Bécsbe Mini	Morris-ukkal: ruhatárukat
felújítandó. Ám már Újvidéken összetörték a Mini	 Morris‐ukat. Igaz, nekik semmi
bajuk sem történt.
Róza nem sokkal a szerencsétlenség után munkahelyére, a Vajdasági Múzeumba
sietve, mert mint mindig, most is késésben volt, futott össze Uc tábornokkal. Aki,
Róza nem kis megrökönyödésére (noha Róza semmi különös, semmi faramuci,
semmi szürreális, semmi drasztikus, dadaisztikus dolgon nem tud megrökönyödni),
különös határozottsággal jelentette ki: ezután már csak tengeralattjárón fog közlekedni. Ami az ő esetében teljes egészében hihető, normális dolog volt, mert amit Uc
tábornok mondott, azt mindig meg is csinálta, még nem volt olyan, hogy ne csinálta
volna meg. Uc tábornok attól kezdve tényleg tengeralattjárón fog közlekedni. Amiben, ha ő mondja, valóban nincs semmi különös. Semmi megrökönyödésre méltó.
Egy-két év is elmúlt tán. Róza a maga módján gyorsan össze is foglalja ezt az
egy-két évet. Ám Róza csodálatos meséjében most Rózát magát látni, ahogyan ismét
siet a munkahelyére, Újvidéken, a Duna parkon át a Vajdasági Múzeumba, – különben arról az épületről van szó, ahol a Hideg	napok vezetőit halálra ítélték, kivégezték –, amikor is eláll a lélegzete, egyszer csak valaki integet neki. Ahogy jobban
szemügyre veszi, hát azt látja, Uc tábornok az. Uc tábornok integet neki. Uc tábornok egy tengeralattjáróból, periszkóp-formában hajlított karjával. Róza, mintha már
másról mesélne, még hozzáteszi, attól kezdve ellentengernagynak szólítottuk.
Uc ellentengernagy.
Mondom Rózának, Miki rokonom, tengeralattjárón szolgált az Adrián. De mintha
aztán itthon is. Csak abban különbözött a többi villanyszerelőtől, hogy ő levitte, alá,
a tenger alá a Napot. Minden bizonnyal, mondom, Uc ellentengernagynak is ő, Miki
biztosította a világosságot, illetve hát Uc ellentengernagynak, Incikának és Irinának
is, hiszen állandóan napszemüveggel a szemükön, sortban jártak, alávitte a Napot.
Máris elhatároztam, ha lélegzetvételnyi szünetet tart, átugorva a futókacsákat, át
az általa cowboy papnak nevezett aranyos barátunkat, felteszem a kérdést Rózának: csíptetett-e szeméremékszert magának Uc ellentengernagy? Róza arca megrezzen. Nem tudom, mondja. Jóllehet Róza, említettem már, ilyet szinte sosem
mond. Nem tudom, ismételi, de az, hogy valaki tengeralattjárón közlekedjen, bizonyos fokú delejezettséget feltételez…

„

36

tiszatáj

NATASA AVRAMOVSZKA

A makedón szcéna új költői hangjai
A kiválasztott öt költőnő és öt költő elsősorban két múlt századi generációhoz, a hetvenes és
nyolcvanas évekbeli költőgenerációkhoz tartoznak, kivéve a legfiatalabbat, Isztok Ulcsart
(aki a 90-es években született). Ezek a költőnők és költők reprezentatív részét képezik a jelenlegi macedóniai fiatal költészet sokkal nagyobb mozaikjának, amely manapság egyfajta
modus vivendi költészetet öltött. Azt az életmódot, amely a kölcsönös kommunikáción és barátságon alapszik, mely társadalmi hálózatok túlélésének módja, egyik költői fesztiválról a
másikra tartó költői nomadizmus módja, melyben a világhírű költői- és irodalmi negyedekben való tartózkodás adja meg a kreatív alkotás élményét, melyet hol az egyik, hol a másik
nemzetközi alap finanszíroz. A poétikai létezésnek ugyanakkor része a menedék keresése, az
önmegismerés a világban, a világ elfogadása és megbékélés is vele, a kommunikáció és a közösségek szintjén, a világhoz való tartozás élménye, szemben mindazokkal a társadalmi
problémákkal, amelyekkel a fiatalok évtizedek óta együtt élnek: az elbátortalanítás, a járhatatlanság és a reménytelenség, melyek a fő okai annak, hogy nagyszámban hagyják el az országot. Eme új költészeti generáció számára a költészet olyanná vált, hogy túlélje a lerombolt
kommunikációs kultúra területét, melyet megtisztítottak az önzetlenségtől és az optimizmustól, és amely elviselhetőbb disszonanciát hozott volna a társadalmi kommunikációban.
Számukra a vers vált a kölcsönös elismerés, az összetartozás szimbólumává, mely közös
hangzásával építi be a belső mikro-univerzum világába a társadalmi értékeket, és a meghitt
szoba élményét, a költői platformon létrejött pusztítás közepette.
E költői hangok jelenléte a kortárs makedón színtéren számos olyan antológiát mutat be,
melyeket folyamatosan publikáltak a századfordulótól: 20	fiatal	macedón	költő (2000, Lidija
Dimkovszka), Bíbor	 források (2006, SVP, Szuzana V. Szpaszovszka), Anygalok	 öt	 szárnnyal
(2009, SVP, Szilvana Jovanova), Lírikus	 dodekameron (2012, SVP, Vladimir Martinovszki),
A	fiatal	avantgárd	költészet	antológiája (2012, Phoenix, pr. Elena Prendzsova). Eme antológiák közül néhányat már lefordítottak más nyelvekre, és a fiatal makedón költői szcéna csoportos bemutatása kiegészíti az egyes fiatal költői hangokat az idegen nyelvekre fordításban.
A fiatal szerzők némelyike már felismerhető és jelentős költői nevek a nemzetközi költészetben, valamint jelentős nemzeti és nemzetközi díjak nyertesei, akiknek verseit vagy versesköteteit több nyelvre is lefordították. Lidija Dimkovszka, akit a nemzetközi színtéren regényíróként fordítanak, és Nikola Madzsirov különös hangsúlyt kapnak számos verseskötetük fordításában is. Ők ketten nyitják meg a makedón költészetben a nomadizmus témáját.
Ráadásul a hetvenes években született költők (Lidija Dimkovszka, Szuzana Szpaszovszka,
Vladimir Martinovszki) a fiatal költők antológiájában az újabb költői hangok szervezői és támogatói is.
A versek napi megjelenése a közösségi hálókon és fiatal hangok új alkotásainak visszhangja azok, amelyek mindenképpen hozzájárultak a hivatalos irodalmi színtéren való jelenlétükhöz és sokkal szélesebb olvasóréteghez biztosítanak hozzáférést. Ezzel nem csak a meg-

2018. július–augusztus

37

„

erősítik, hanem elsősorban felébresztik a költői impulzust a mindennapi életben, s ez jelentősen hozzájárult az „Asztal projektek” 2014 júniusában létrejött költői estek megalakulásához. Az „Asztal projektek” költészeti felolvasói estek, amelyeken a fiatal költők saját verseiket
olvassák fel, valamint olyan kedvenc költőik verseit, akiknek már négy éve havonta egyszer
rendszeresen tartottak felolvasást a „Menada” kávézó informális, alternatív színterén, a régi
(török) bazárban. Ezeknek az estéknek a kezdeményezői Gyokó Zdraveszki, Frosina Sztojkovszka és Ana Goliszka költők. A közös tapasztalat és a költészet megélésének útján ezek az
estek jelentősen hozzájárultak a művészi előadásként érzékelt költészet teremtéséhez és fejlődéséhez, zenei és egyéb előadásokhoz társítva. Az „Asztal projekteknek” a hatása pedig
nem más volt, mint hogy a fiatal költők egyedülálló teljesítménye mutatkozott meg a hivatalos szcénával szemben, és különösen nagy hatással voltak a költészet népszerűsítésére a fiatalabb generáció számára és az irodalmi közösségen kívül.

MÁRTÉLYI FALURÉSZLET

„

38

tiszatáj

ZVONKO TANESZKI

A rejtély vége
(CSOKOLÁDÉ A MAPPÁBAN, 2010)
A makedón folklór szerelmese vagyok,
ott várakozik – egészen a sírig.
Várni fogok rád 100 évet
és minden nap június lesz
és te őrködni fogsz,
míg mások elalszanak
előttünk,
hogy mesélj nekem
saját fiaidról, s én neked a lányokról
és a két nagy szőrös farkú
perzsa macskáról.
Várni fogok rád 100 évet,
de nem többet.

Akartam írni
(KEDVESSÉGEK GARANCIALEVÉL NÉLKÜL , 2012)
Akartam írni egy dalt neked hogy levetkőztesselek minden metaforától, metonímiától és jelzőtől,
hogy meztelen igazság legyél,
hivatalos és az illetékesek által elfogadott
mint önvédelemben szilárd bizonyíték
Akartam írni egy üzenetet neked
hogy leírjam, hogyan jössz le hozzám titkolt pillantással
anélkül hogy megfordulnál,

2018. július–augusztus
hogyan ellenőrizlek – hogy ne kövessen senki
féktelen és helytelen
Akartam írni egy e-mailt neked
hogy elsüllyedek a virtuális érzékenységedben,
és magányos vagyok egész éjjel a bekapcsolt monitor előtt –
hogy ne égjen a szemem a sötétségtől –
mielőtt hosszabb idő után
meglát téged a valóságban
Akartam írni egy levelet neked
hogy megjutalmazzalak kedvességgel –,
hogy legyen neked tartalék vagy többlet,
amikor üdvözléskor elfelejtesz mosolyogni
Akartam írni, de már meggondoltam magam.
Így folytatom, továbbra is akarok.

39

„

„

40

tiszatáj

LIDIJA DIMKOVSZKA
	

Az élet költészete
(NOBEL NOBEL ELLEN, 2001)
Nem beszélek többé emberi nyelveken. Szabad vagyok,
mint a fax-üzenet. Olvasható-olvashatatlan, odaér,
ahová kell. Időben érkezem,
hogy bedugjam a térdeket a sütő ajtaján
s az Krisnaként illatozzon a „Négy évszak” pizzán.
Meddig lehet visszatartani a denevért bennem,
hogy ne mutatkozzon a vendégek előtt, most, amikor nappal is lát
(Moszkvában a Fjodorov szemklinikán végzett műtét után),
és a nagynéném ne keverje össze a retkeket az emberi zsíron
sült hússal? Ez a kedvenc diétám.
Szavle azt mondta nekem: nem kell elkészülnöd a sütőben,
de a NUB1 katalógusában sem.
Dolgozni kell azon, hogy megéld!
Igen? Mennyi munka, Istenem, az embernek még öngyilkosságra sincs ideje.
A jegyzetfüzet tele van megbeszélt eseményekkel, minden ellenőrzés alatt van,
csak ellenőrök nincsenek sehol: egész nap eltelik
a szupermarketben, ahol a szentelt vizes palackokat rendezem.
Sokat vásárolnak és értékesítenek a metafizikai szabadságért.
Az én időm még nem jött el. Állok az úton, és várom a telet-nyarat.
De nem és nem jön. Se hírt nem küld, se haza nem tér.
A bevándorlók is, ha nem tértek vissza, legalább egy zsák pénzt küldtek.
Nézd ezeket a kitágult vénákat! A narancsbőrt,
amit a legdrágább cellulitisz elleni géllel sem kell kisimítani?
Így fizet a száműzetésnek nevezett költészet? Szemkarikák
szem nélkül, Pogány asszony Walt Disney karjaiban,
Párizs ami nem Párizs, amikor nem gondolok rá. Holnap egész nap
a vallások Szótára előtt térdelek és imádkozom,
hogy meghaljon a pap felesége, aki feleségül vesz majd.
Ha meg kell élnem a messzi öregséget, legalább vegyen feleségül
az a Pál, aki összekuszálja a húrokat nem csak a korinthusiakét,

1

A szkopjei Nemzeti és Egyetemi Könyvtár rövidítése

2018. július–augusztus

41

„

de az idegenekét is. Miért is ne, eljön az én időm is!
Magas rangú tisztviselők mondták azt. Levettem a szemüvegem
hogy egyedül legyek. Hogy fognak nevetni, amikor megértenek!
Milyen édes leszek nekik! Mint egy lottó főnyeremény! Csak nem tudom, babáim,
hogyan higgyem el nektek, hogy csak játszotok, és nem harapjátok le
varázslatos ujjamat?!

Az élet írásjelei
(FEKETÉN FEHÉREN, 2016)
„Azokból,	akik	nem	emlékeznek	rám	
létre	lehet	hozni	egy	várost.”	
Joszif Brodszkij „Közmondás”

Otthon.
Szülőföld.
Nyelv.
Genealógia.
Személyes és kollektív emlékezet.
Archetípusok.
Atavizmus.
Kivételesség.
Ah, nyomtatási hiba.
Otthon?
„Szülőföld”
Nyelv!
Genealógia:
Személyes és kollektív emlékezet…
ArchetípusokAtavizmus:
Kivételesség.
Az emberekből, akik nem emlékeznek rám, József,
nem egyet, három várost hoztak létre,
de a lakosok vagy meghaltak, vagy kivándoroltak.
Most találkozunk a bevándorlási hivatal ablaka előtt,

„

42

tiszatáj
a földi és az égi királyság határán.
Egyik külföldi hasonló a másikhoz,
így mindannyian együtt töltjük ki nyomtatványt
továbbadva nekik ugyanazt a tollat.
Csak az élet írásjeleit
írja
tenyérével eltakarva
mindenki egyedül.

PARASZTUDVAR

2018. július–augusztus

NIKOLA MADZSIROV
	

Az árnyékok nem tűnnek el
(ÁTHELYEZETT KŐ, 2007)
Egy nap találkozni fogunk,
ahogy egy papírhajó és
egy görögdinnye, ami a folyóban hűl.
A világ szorongása
lesz velünk. Tenyerünkkel
elsötétítjük a napot és egy lámpával
közeledünk.
Egy nap a szél
megváltoztatja irányát.
A nyírfa leveleket küld majd
a cipőinkbe a küszöb elé.
Farkasok jönnek
ártatlanságunkért.
Pillangók hagyják
porukat arcunkon.
Egy idős nő minden reggel
mesél majd rólunk a váróteremben.
És ez, amit mondok,
már elhangzott: várjuk a szelet,
mint két zászló a határátkelőn.
Egy nap az árnyékok
nem tűnnek el előlünk.

43

„

„

44

tiszatáj

A városok, amelyek nem tartoznak
(ÁTHELYEZETT KŐ, 2007)
A külföldi városokban
a gondolatok nyugodtan vándorolnak, mint az
elfelejtett bohócok sírjai,
kutyák ugatnak konténerekre és
hópelyhekre, melyek belehullanak.
A külföldi városokban észrevehetetlenek vagyunk,
mint a rosszul szellőző vitrinbe
zárt kristályangyal, amint a második földrengés,
amely csak áthelyezi a már elpusztult dolgokat.

Fény és por
(ÁTHELYEZETT KŐ, 2007)
A négy évszak
távolságában megtalállak,
amikor a gyerekeket elviszik sétálni,
ám a lelkek visszatérnek,
mint a piszkos edények
a munkások menzájára.
Mi nem vagyunk vallás,
és senki sem hisz
a szent írásunkban.
Kinézetünket elrejtik
a függöny redői,
az idegen imákat, amit kihagynak,
és a fényt, ami beesik.
Megérintik-e a mi angyalaink,
amikor megöleljük őket

2018. július–augusztus

45

a sötétben, vajon gyújt valaki gyertyát
hogy hirdesse a királyságot?
Fény vagyunk használt gyufaszálból,
ami hamuvá válik,
ha valaki megérinti.

TANYA

„

„

46

tiszatáj

VLADIMIR MARTINOVSZKI

Száz s egy
(HAZAI HEGYEK, 2016)
A koldus
csészéjében száz hópehely,
egy érme.
Az úton egy
sütőből kidobott
kifli. Száz veréb.
Miután százszor visszatér
hozzám egy és
ugyanaz a kérdés:
Vajon honnan van
ilyen rövid sikátorban száz
s egy koldus?

Igazi víz
(NÉVADÓ VERSESKÖTETE, 2014)
	
A	feleségem	szeme,	mint	a	fogolynak	adott	víz	
André Breton

Elveszve a bódék labirintusában
az egyik hatalmas pekingi piacon
eszembe jutottak a taxis szavai:
Isten	talán	
megteremtette	a	világot,	de	az	összes	
többi	Made	in	China!

2018. július–augusztus
„És mindent árulnak ezen a piacon” gondoltam, látva a drága
termékek hegynyi másolatait,
amit itt csak néhány jüanért
lehet kapni. Véletlenül
találtam egy márkás
fűzöld hegymászó
dzsekit. Hogy rábeszéljen,
vegyem meg apró pénzért,
és hogy bizonyítsa, hogy waterproof,
az eladólány a kabátra öntötte
a vizet, amit ivott.
Néhány csepp a fejemen koppant,
a többi a földre hullott.
Ez	a	víz	igazi! – mondta.
Megvettem a kabátot és viseltem
nem csak a hegyekben. Viselem olyan
eseményeken is, amelyeken a vállakon
üres hízelgések hegykoszorúja van.
Viselem hazug próféták és prédikátorok
között is, akik minket mindig így tanítanak:
Utálјátok	az	egész	Világot,	különösen	a	
szomszédokat,	mert	ők	biztosan	
sokkal	jobban	utálnak	titeket!
Viselem a hamisított kabátot, mint
egy páncélt a hazugságok özöne ellen.
Viselem, miközben nézem a híreket.
Viselem, mint egy mozgó emlékeztetőt,
hogy sok dolog valóban hamis,
de te valódi vagy, mint a víz, amit iszom.

47

„

„

48

tiszatáj

NIKOLINA ANDOVA SOPOVA
	

A testemben
(KÖSD ÖSSZE A PONTOKAT , 2014)
Turista vagyok a testemben,
és nincs térkép a kezemben.
Valaki, akivel véletlenül találkozom
megmutatja nekem az utat a Múzeumok negyedébe
nagy parkokhoz, terekhez
a folyóhoz, ami az én nevemben zajlik.
Macchiatót iszom egy csendes kávézóban
és a napilapokat lapozom,
melyek olyan nyelven vannak írva, amit sohasem tanultam meg.
Mindig, emlékszem, amikor visszatértem valamilyen utazásból
felderül az ég, a Nap a márvány angyalok mögött ment le,
és csak akkor vettem észre
a mosolyt az arcukon.

Vesszők
(BEJÁRAT A MÁSIK OLDALRÓL , 2013)
Találtam egy fényképet a pincében
a házam helyéről
mielőtt felépült volna
mikor még csak vázlat volt
az építészek kezében
És tudom, hogy körülbelül melyik
évben épült fel
és leöntötték betonnal az udvar egyik sarkában
de nem tudom korábban mennyi ideje
nem volt
még mielőtt léteztek
a bokrok a füvek és az ég

2018. július–augusztus

49

amik a fotón megsárgultak
Vajon a nem létező hosszabb-e
a létezőtől
és mennyi idős a semmi
Köhögtem a portól, ami felszállt
a fényképről
mint vesszők,
a levegőben

Fogyatkozunk
(BEJÁRAT A MÁSIK OLDALRÓL , 2013)
Belépünk a dolgokba, és már részei vagyunk
Mondták-e nekünk valaha, hogy a kagylók a tenger körmei,
hogy a mi körmünk is kagylóvá válik, ha belépünk a tengerbe,
hogy a gyomrunk egy tengeri teknős, mikor úszunk,
hogy a mellünk medúza,
a szemünk a sekélyben a rajtól elkülönült kis halak,
a hajunk algává változik, ha bevizezzük,
a bőrünk moha, szőrünk fűszálak a köveken
melyek úgy hintáznak a víztől, mint a széltől.
A füleink tengeri csikók, ujjaink polip csápjai,
melyeket különlegességként ajánlanak drága menükben.
Fogyatkozunk
mint a tengeri csillagok melyek kiszáradnak a kikötőkben,
melyeket fellógatnak valahol, a rejtett fény
díszeiként, mint aláírt ajándéktárgyat.

„

„

50

tiszatáj

GYOKO ZDRAVESZKI

az úr az én pásztorom
(HÁZIKÓ A KÖLTÖZŐ MADARAKNAK, 2013)
1.
Elfelejtettem az imámat
üres
fecsegéseim között.
Mindig újra elfelejtem
az istent
a várótermekben és jegypénztárakban.
Ő nemes:
rá nem vonatkoznak az útlevél-ellenőrzések
és a repülőgép
menetrendek.
Mi ketten mindig külön utazunk
és mindig
mindenki egyedül
ér haza.
Nagyon hangosak bennem
az indulások és az érkezések hangjai.
Szükségünk van békés évszázadokra,
hogy újra megtaláljuk egymást
2.
Magamban suttogva kereslek.
Hogy szólítsalak
és ne üldözzelek.

2018. július–augusztus
Elfelejtettem az imát
üres
fecsegéseim között.
Elfelejtettem csendben maradni.
Nyugodtan ülni.
Várni.
Semmire nem gondolni.
Hunyorogva és mosolyogva
suttogva szólítalak:
az úr az én pásztorom
az úr az én pásztorom
az úr az én pásztorom

álom. idő. halál.
(KEDVESEM, 2017)
rosszat álmodtál rólam.
azt mondod, hogy vigyázzak e napokon,
ha vezetek. nos, vigyázok.
noha tudod, hogy az idő nem lineáris
és minden halálunk és születésünk
már bekövetkezett.

a test mindenre emlékszik
(DÉDALOSZ IKAROSZ , 2017)
	
kellenek napok nyugodtan ülni.
csukott szemmel csendben lenni. de
ébernek lenni és nyomon követni.
kellenek napok, apránként,
türelmesen élesíteni az elmét.
hogy ne fusson/cikázzon se az orr alatti

51

„

„

52

tiszatáj
bizsergésre, se a háton
hidegrázásra, se egy idegrángásra
a fejtetőtől a talpakig.
oldalról kell létezni és
megfigyelni. szenvedély nélküli rajongó.
ítélet nélkül. eldobott kő nélkül. harag nélkül,
de öröm nélkül. vágyakozás nélkül. így vagy úgy.
felfelé. a kinti térből és időből.
és csak ezután lehet elkezdeni.
hogy a test emlékszik mindenre.
az anyád félelmére is
míg megfordultál
az anyaméhben.

RŐZSEVIVŐ

2018. július–augusztus

ELENA PRENDZSOVA
	

A férjem
(ÉLET A CSILLAGOK ALATT, 2013)
Amíg várom
a Férjemet
teát
iszom esőből
pontosan hét csepp citrommal
és csak egy teasüteménnyel.
Amíg várom
a Férjemet
teát
iszom esőből
pontosan hét csepp citrommal
és csak egy teasüteménnyel.
mivel diétázom
(a Férjemért).
Amíg várom
a Férjemet
és
teát
iszom esőből
pontosan hét csepp citrommal
és csak egy teasüteménnyel
nézem a szomszéd bejáratot hogyan
csókolózik	a	szerelmes	pár	
összeölelkezve	a	saját	néhány	
kalóriás	
átmeneti	nyálas	érzéseiktől.
Amíg várom
a Férjemet
és

53

„

„

54

tiszatáj
teát
iszom esőből
pontosan hét csepp citrommal
és még egy teasüteménnyel
és nézem a szomszéd bejáratot hogyan
csókolózik	a	szerelmes	pár	
összeölelkezve	a	saját	néhány	
kalóriás	
átmeneti	nyálas	érzéseiktől.
várom
A Férjemet
lakása
küszöbén.
Nem!
A Férjemnek
nincs foltja
valaki más rúzsától!
Nem!
A Férjemnek
nincs senki idegentől rúzsfoltja!
A Férjemnek
csak
valaki idegen
nyálától
vannak
foltjai...

Nő
(POLITIKAILAG KORREKT KÖLTÉSZET, 2014)
endemikus fajta vagyok,
de a törvény nem véd engem.
sportból vadásznak rám
kutyák és lovak nélkül,

2018. július–augusztus

55

kenyér és horgok nélkül,
ostorral és máglyával.
kantározzátok fel a férjeket, feleségek!
a férfi lerázta a láncait.
csőrike valóban látta a macskát,
ezért nem hagyja el a ketrecet,
mert csak abban van a nő szabadsága.

GÉMESKÚT KAZLAKKAL

„

„

56

tiszatáj

ELIZABETA BAKOVSZKA
	

Egy nap megöregszem,
és akkor én leszek a gyermeked
(BARBÁROK MÉG ÍRNAK VERSET , 2015)
Egy nap megöregszem, és akkor én leszek a gyermeked.
Etetsz a feledésem fehér tejébe aprított
reggeli ölelkezéseink
megpuhult emléktöredékeivel.
Ölbe rendezed nekem az új babákat
átöltöztetésre,
taknyos arcukra
kíváncsian pislog majd egykori szemem.
Egy nap megöregszem, és akkor te leszel az apám,
ujjról ujjra kinyitod markomat,
kihúzod közülük
az előérzetek izzadt veszélyes pengéit.
Szemrehányod nekem a kérdéseket,
melyeket elbambulva hallgatsz százszor,
míg banális közhelyek
barázdálják első ráncokat homlokodon.
Egy nap megöregszem, s akkor elhagylak,
valamelyik télen anélkül,
hogy figyelmeztetnélek, akár mint ez,
csak elfeledett történet maradok neked.
De most itt vagyok, és tudom, hamarosan felébredsz
és odajössz hozzám, mindentől hosszabb és fontosabb életünk
e múló pillanatának minden szerencséjével.
Forró Napként illatozol nekem.

2018. július–augusztus

Ah, hol van a szerelmem
(BARBÁROK MÉG ÍRNAK VERSET , 2015)
A legtávolabbi, amikor rám gondol.
Elnyel szemének kék mélysége.
Száján át vet ki a csendjének
homokos partjára.
Számára még mindig félig nő, félig hal vagyok,
pikkelyek alá rejtett lüktető szenvedély.
A legtávolabbi, amikor rólam álmodik.
Nehéz lábnyomokkal lépkedek a szívén,
szeretetéből vörös mustot préselek,
édes is savas is az örömteli szomorúság.
Ah, hol van a szerelmem,
minden nap magában keres,
amíg az életünk sürgős, valakinek mindig fontos,
elhervaszt minket jelentéktelenségekkel.
Mikor egy kis időt lopok,
csak utána sóvárgok,
de ha odaérek, utána is halok...

Wendy nincs
(MEGJELENÉS ALATT)
Mondj egy mesét, hogy elaludjak, kérte.
Mesélj nekem minden este,
Ragadd meg az álom ezüst hímzését
kedves szavaiddal, szerelmem.
Lenyalta a csillagport az ujjáról,
ám haja még mindig bűzlött a gonoszságoktól.
Az öledbe bújtam, ebben a békés szobában
magasan a város felett, amely nem ismer minket,
a halhatatlan első szerelem izgalmával simogattalak,
Sohaország után szomjúhozva csókoltalak.
És szerettelek, jobban, mint bárkit ebben az életben

57

„

„

58

tiszatáj
feszülten a nélküled telő napoktól,
szerettem volna a vigaszod lenni örök gyermekkortól.
De a szavaim rég elhagytak, Peter Pan,
mint az árvákat a buszon, a szociális üdülésen
üldöztek minden turbofolk rímet,
a bátor új világ önkéntes elszántságával.
Majd némán ringatlak, te pedig aludj, csak aludj...

CÍM NÉLKÜL

2018. július–augusztus

ISZTOK ULCSAR
	

Vadállat két arccal
Az avatárom Janusz vadállat.
Egyik személyisége kívülről
látszik az ablak mögül,
a másik a tükör visszatükröződésében.
Holt madarak rajai kívül
okozzák
a nyomokat az agy visszatükröződésében.
Vidám szerzőik azonban
örömöt
okoznak
a pupillákban.
A fái, melyek véreznek,
okozzák
szája eltűnését.
Havas szőnyegei
okozzák
mosolyának kiszélesítését.
Lélektelen bohócai
okozzák
lábai összeakadását.
A virágoktól való robbanásai
okozzák
a nyugalmat a tenyerében.
A beteg terhességei
okozzák
méhének felfordulását.
Megénekelt csillagai
okozzák
remegésének megnyugtatását.
Mérges szelei,
hasadt égboltja
okozzák
bőre horzsolását.

59

„

„

60

tiszatáj
A gyógyító patakok
játékos felhői
okozzák
bánatai elmúlását.
Süllyedt temetői
okozzák
a légzése megnyugvását.
Viharos szivárványai
okozzák
az életszomja újjászületését.
Az avatárom Harvey Dent vadállat,
és a léte attól
függ, hogy sikerül-e megtartani
az egyensúlyt a két ablak között.

Az utolsó harangok
BACSNAK
Megállt a fehér
pelyhek sodródása
a puha földre.
Megállt a szikrázó
óceán hullámainak összeomlása
a sós homokos parton.
Elnémult a halk dal,
melyet vidáman énekelt
az az ártatlan gyermek.
Elcsendesedtek az óvatosan lépkedő
fekete lovak
kemény patái.
Csak a templomi harangok
hallatszottak,
jelezve hogy
vége a napnak.

2018. július–augusztus

JOSZIP KONCEV
	

Kár
(ÉN, Q UENTIN SCRIBBLER, 2015)
Érzelmek nélkül ébredek a városban.
Szem nélkül látok és álmok nélkül alszom.
Úgy tűnik, az eső
újramossa a szív utolsó
tiszta betonfelületeit,
mely a szerelemtől és a természettől megnyugszik.
Ma reggel nem ismertelek meg.
Álmodozva bámultam idegen személyedet,
míg egy kis szobában lebegtünk,
valahol sehol
egy csomó
teáskanna,
óra,
regény
és a hippi-korszak között...
Mely távoli galaxisokból jöttél azokkal a szemekkel?
Mely csillagszelek fogták be
a lelkedet abba a törékeny emberi testbe?
Milyen kár, milyen kár,
– gondoltam, és elaludtam
a városban, ahol érzés nélkül ébredtem,
szem nélkül láttam és álmok nélkül aludtam.

61

„

„

62

tiszatáj

Titkos életek
(ÉN, Q UENTIN SCRIBBLER, 2015)
Bennünket megölnek titkos életeink.
Hangunk megmarad az emberekkel álnéven aláírt
telefonbeszélgetésekben.
Gondolataink megfojtanak a nyomasztó bűnök vastag iszapjával,
a terhes büszkeség ki nem szellőztetett szobáiban.
Lelkünk elpárolog két üveg drága borba,
melyet megittak az elszigeteltség állami ünnepének tűzijátékai alatt.
Testünket beírják az elegáns éttermi menübe:
száraz, karmazsinvörös, gyümölcsös aroma a szerelem nyomaival...
Az én időm meghal a tomboló szenvedély perceiben.
A tiéd túlél a szenvedés fénylő éveiben.

Falak
(MEGÍRT CSÖNDEK, 2016)
Ennek a világnak nincsenek falai.
Miért keresed kitartóan az ajtót?
Nyisd ki a szemed,
Ne utáld a Napot örökre
két-három forró júliusi nap miatt.
Engedd meg mások testének a paráznaságot,
melyet marokba szorítasz.
És felejtsd el!
Mindened van, ami csak kell.
A tiéd lesz minden végtelen,
amikben hiányzom.
A tiéd ott van minden sebtapaszon,
melyekkel a számat beragasztották
azok, akik elhagytak engem:
angyalok, démonok, emberek ...
A tieid bebörtönzött hangok lesznek,
arany szegek a ki nem mondott szavakon át.

2018. július–augusztus

63

„

Add neki az én csendem erejét,
és hagyd a sebeket úgy, ahogy vannak,
tárd ki szélesre lényünk
meridiánjain keresztül.
A helyekről, ahol emberek vagyunk,
vér fog ömleni.
A helyekről, ahol istenek vagyunk,
szerelem fog áradni.
KUZDER RITA fordításai

PARASZTHÁZ BELSEJE

„

64

tiszatáj

Kortárs makedón költők
	
Zvonko	Taneszki,	Ph.D.		
Звонко Танески (Szkopje, 1980) költő, irodalomár, kritikus, fordító. Általános- és összehasonlító irodalom szakon diplomázott Szkopjéban a Blazse Koneszki Nyelvtudományi karon.
2007-ben védte meg doktori disszertációját Bratislavában a Comenius Egyetemen szlovák
irodalom és irodalomelmélet szakon, a másik doktori dolgozatát pedig Nyitrán, az Univerzita	
Konštantína	 Filozofa bölcsészettudományi karának fordítás és interpretáció szakán. A Szlovák Tudományos Akadémia Világirodalom Intézetében dolgozott. Tiszteletbeli tagja a Független Írók Klubjának Szlovákiában. A szkopjei FON egyetemen habilitált. Több könyv szerzője. Aktívan fordítja a szlovák irodalmat makedón nyelvre és fordítva. Munkái megjelentek
angolul, olaszul, szlovénul, szerbül, bolgárul, eszperantóul és szlovákul.
Lidija	Dimkovszka,	Ph.D.	
Лидија Димковска (Szkopje, 1971) költő, író, fordító. Általános- és összehasonlító irodalom
szakon diplomázott Szkopjéban a Blazse Koneszki Nyelvtudományi karon. Bukarestben a
Nyelvtudományi tanszéken doktorált, s itt dolgozott a makedón nyelv és irodalom szak adjunktusaként. Szerkesztője volt a makedón Blesok kulturális és művészeti elektronikus magazin költészeti rovatának. 1995 óta tagja a Makedón Írószövetségnek. Első regényével, a
Скриена	 камера (Rejtett kamera) elnyerte a legjobb regénynek járó díjat. Ugyanezt a díjat
megkapta második regénye, a Резервен	 живот (Tartalék élet) is, mely még Európai Uniós
díjat is kapott. Regényei és versei is több nyelven, angolul, szlovénul és magyarul is megjelentek már.
Nikola	Madzsirov	
Никола Маџиров (Strumica, 1973) költő, esszéista, fordító. Преместен	камен (Áthelyezett
kő, 2007) című verseskötetéért elnyerte az európai Hubert Burda díjat. Szerkesztője a makedón Blesok kulturális és művészeti elektronikus magazin költészet rovatának és a nemzetközi Lyrikline költészeti weboldal makedón koordinátora. Számos költészeti antológia szerzője.
Munkái, versei, tizennyolc nyelven jelentek meg eddig.
Vladimir	Martinovszki,	Ph.D.	
Владимир Мартиновски (Szkopje, 1974) költő, elbeszélő, esszéista, irodalomkritikus, fordító. А Blazse Koneszki Nyelvtudományi kar általános- és összehasonlító irodalom szakának
docense. Párizsban a L'Université Sorbonne‐Nouvelle egyetemen doktorált. Számos verseskötete jelent már meg, melyeket több irodalmi díjjal jutalmaztak. Több könyv szerkesztője is.
Egyéb művészetekkel is foglalkozik, zenével, festészettel és fotózással.	
Nikolina	Andova	Sopova	
Никола Андова Шопова (Szkopje, 1978) költő. Makedón- és délszláv irodalom szakon diplomázott Szkopjéban a Blazse Koneszki Nyelvtudományi karon. Haikui az Нов	 македонски	
хаику	 бран (Új makedón haiku hullám) antológiában olvashatóak. Két verseskötete jelent
meg eddig: Влезот	 е	 од	 другата	 страна (Bejárat a másik oldalról, 2013), Поврзи	 ги	
точките (Kösd össze a pontokat, 2014). Számos antológiában szereplő verseit több nyelvre

2018. július–augusztus

65

„

fordították: szerb, horvát, bosnyák, bolgár, angol, francia, német és kínai. Novellákat és
gyermekverseket is ír.
Elena	Prendzsova	
Елена Пренџова (Szkopje,1985) költő. Angol nyelv és irodalom szakon diplomázott Szkopjéban. Hat verseskötet szerzője. Ő szerkesztette a Антологија	 на	 младата	 македонска	
авангардна	поезија (Fiatal makedón avantgárd költészet, 2012) antológiát. Verseit lefordították albán, bolgár, lengyel, szerb, orosz és ukrán nyelvre. Tagja a Makedón Írószövetségnek, s szerkesztője a Современост (Modernitás) irodalmi folyóiratnak.
Gyoko	Zdraveszki		
Ѓоко Здравески (Szkopje, 1985) költő, esszéista, író. Általános- és összehasonlító irodalom
szakon diplomázott Szkopjéban a Blazse Koneszki Nyelvtudományi karon. Nyolc évig makedón nyelvi lektorként dolgozott Szerbiában, Nišben. A Blesok kulturális és művészeti elektronikus magazin költészeti rovatának, illetve a Reper elektronikus folyóirat kulturális és művészeti szerkesztője volt. Négy verseskötete jelent meg makedónul. Verseit már tíz európai
nyelvre lefordították.
Elizabeta	Bakovszka,	Ph.D.		
Елизабета Баковска (Bitola, 1969-) költő, fordító, kritikus. Angol nyelv és irodalom szakon
diplomázott Szkopjéban. Az Euro-Balkán Intézetben doktorált Szkopjéban. Négy önálló verseskötete jelent meg eddig. Szerkesztő a Blesok kulturális és művészeti elektronikus magazin
költészet rovatánál. Irodalmi kritikai szövegeket is ír, angol, szerb, horvát és bosnyák nyelvről fordít.
Isztok	Ulcsar	
Исток Улчар (Szkopje, 1996) költő. Két önálló verseskötete: Сенки	низ	циркускиот	шатор
(Árnyékok a cirkuszi sátor alatt, 2014) és a Интензивен	курс	по	агонија (Intenzív kurzus a
fájdalomról, 2016) jelent meg eddig, s több költészeti antológiában is helyet kaptak versei.
Versei szerbül és angolul is olvashatóak.
Joszip	Koncev	
Јосип Коцев (Szkopje, 1985) jogász, költő. A Jogi Karon diplomázott Szkopjéban a Szent Kiril
és Metód Egyetemen. Két önálló verseskötete, a Јас,	Квентин	Скриблер (Én, Quentin Scribbler, 2015) és a Напишана	 тишина (Megírt csöndek, 2016) jelent meg eddig. Költeményei
megjelentek néhány makedón irodalmi folyóiratban és a Fixpoetry német irodalmi weboldalon.
A	fordító	
Kuzder	Rita,	Ph.D.	
(Debrecen, 1967) tibetológus, makedonista, műfordító. 1999-ben diplomázott a Tan Kapuja
Buddhista Főiskolán, ahol jelenleg docensként dolgozik. 2004-ben az ELTE tibeti szakán diplomázott. Az ELTE magyar- és összehasonlító folklorisztikai programon doktorált, továbbá az
ELTE Szláv irodalmak doktori programján, makedón irodalom témában folyamatban van a
második doktorija. Tibeti és makedón nyelvből fordít.

„

66

tiszatáj

ALICE WALKER

Mindennapos használatNagymamidnak	
Az udvaron várok majd rá, amit tegnap Maggie-vel olyan tisztára és barázdáltra sepertünk. Egy ilyen udvar sokkal kényelmesebb, mint az emberek hinnék. Olyan,
mint egy kiterjesztett nappali. Ha a kemény agyag ilyen tisztára van seperve, mint a
padló és a finom homok a szélein apró, szabálytalan vonalakkal barázdált, hát akkor
bárki jöhet és leülhet és belenézhet a szilfa lombjába és várhatja a szellőket, amik
odabent a házban nem jönnének soha.
Maggie ideges lesz majd, míg a testvére el nem megy: reménytelenül áll majd a
sarokban, kényelmetlenül és szégyenlősen az égésnyomok miatt a karján meg a lábán, és csodálattal vegyes irigykedéssel bámulja majd a nővérét. Úgy hiszi, a nővére
mindig is félvállról vette az életet, hogy neki sosem mondott nemet a világ.
Biztosan láttál már olyan TV-műsorokat, amikben a gyereket, aki „megcsinálta a
szerencséjét”, szembesítik a saját anyjával meg apjával, akik öregecskén botorkálnak elő a színfalak mögül. (Kellemes meglepetés ez, persze. Mit tennének, ha a szülők meg a gyerekek csak azért mennének oda, hogy átkozódjanak meg szidják egymást?) A TV-ben az anyák meg a gyerekek ölelkeznek, és egymás arcába mosolyognak. Néha az anyák meg az apák sírnak, a lányuk megöleli őket, és az asztalon áthajolva mondja, hogy nélkülük sohasem sikerült volna. Én láttam ilyen műsorokat.
Néha olyat álmodok, hogy Dee-t meg engem összehoznak egy ilyen műsorba’.
Egy sötét, puhaüléses limuzinból átkísérnek egy világos terembe, teli emberekkel.
Ott aztán találkozom egy mosolygós, őszes, sportos férfival, olyannal, mint Johnny
Carson, aki kezet ráz velem és arról beszél, micsoda finom lányom van nekem. Aztán a színpadon vagyunk, és Dee könnyes szemmel átölel engem. Feltűz a ruhámra
egy nagy orchideát, pedig egyszer azt mondta, szerinte az orchidea slampos virág.
A valóságban vaskos, nagy csontú nő vagyok durva, férfias, munkáskezekkel. Télen flanelpizsamát hordok éjjel, nappal meg kezeslábast. Olyan kegyetlenül ölök
meg belezek disznót, akár egy férfi. Nulla fokban is melegen tart a hájam. Akár
egész nap is dolgozom odakint, töröm a jeget, hogy legyen víz a mosáshoz. Megeszem én a roston disznómájat, percekkel az után, hogy a disznóból kijött gőzölögAlice	 Walker (1944) amerikai író, költő, aktivista. 1982-ben megjelent The	 Color	 Purple című regényéért 1983-ban elnyerte a Pulitzer- és a Nemzetközi Könyvdíjat is. A regény Magyarországon 1982ben Kedves	Jóisten címmel jelent meg, a belőle készült filmet (Bíborszín) 1985-ben vetítették a hazai
mozik. Számtalan regénye, novelláskötete, nyolc verseskötete és gyermekkönyvei közül ez idáig
csupán ez az egy jelent meg magyarul. Walker írásaiban és aktivistaként is elsősorban az afroamerikai nők és a nők helyzete körüli kérdésekkel foglalkozik, de az emberi jogok, és minden élő jogainak
is szószólója. Nézete szerint mindenki számára elérhető és teljesítendő feladat, hogy együttérzésünket megtanuljuk elmélyíteni és kiterjeszteni másokra.

2018. július–augusztus

67

„

ve. Egyik télen nagykalapáccsal csaptam agyon egy bikaborjút, épp a szeme közt.
Még le se szállt az este, a húsa már a fagyasztóban lógott. Persze, a TV-ben ez nem
látszana. Olyan lennék, amilyennek a lányom akar: ötven kilóval könnyebb, a bőröm
mint a sületlen árpalepény, a hajam csillog a jupiterlámpák alatt. Johnny Carsonnak
fel kell kötnie a gatyáját, hogy lépést tartson az én gyors, éles nyelvemmel.
De ez persze nem igaz. Tudom, még mielőtt felébrednék. Ki ismert valaha éles
nyelvű Johnsont? Ki tudná egyáltalán elképzelni, hogy én egy idegen fehér férfi
szemébe merjek nézni? Nekem úgy rémlik, mindig csak úgy beszélek velük, egyik
lábamban a futhatnékkal, arcomat olyan messze elfordítva tőlük, ahogyan csak lehet. Bezzeg Dee! Ő bárkinek a szemébe néz. Ő nem az a hezitáló fajta.
– Hogy nézek ki, mama? – kérdi Maggie, épp csak annyit mutat nekem a rózsaszín szoknyába meg piros blúzba burkolt sovány testéből, hogy tudjam, ott van. Az
ajtó majdnem teljesen eltakarja.
– Gyere ki az udvarra! – mondom neki.
Láttál már nyomorék állatot (mondjuk olyan kutyát, amit valami nemtörődöm
alak, aki elég gazdag, hogy kocsira fussa neki, elgázolt), odasompolyogni ahhoz, aki
elég ostoba, hogy kedves legyen hozzá? Hát, így jár az én Maggie-m. Ilyen volt mindig: behúzott nyak, földre szegezett szemek, oldalt húzott láb, mindig a nagy tűz óta,
ami porig égette a másik házat.
Dee könnyedebb, mint Maggie, szebb a haja, teltebb az alakja. Már felnőtt nő,
még ha ezt néha el is felejtem. Mikor is égett le a másik ház? Tíz, tizenkét éve? Néha
még hallom a lángokat és érzem Maggie karjait, ahogy belémcsimpaszkodik, a haja
füstöl, a ruhája kicsi fekete pernyékben hullik le róla. A szemei tágra, ragyogóra
nyíltak, ahogy a lángokba nézett. És Dee-t. Látom őt az ámbrafa alatt, ahonnan mézgát kapart mindig, látom az arcán, ahogy összpontosít, nézi, hogy a ház utolsó, nyomorult, szürke gerendája a vörös kémény felé dől. Miért is nem táncolod körbe romokat, kérdeztem volna legszívesebben, olyan nagyon gyűlölte azt a házat.
Régen azt gondoltam, Maggie-t is gyűlöli. De az még az előtt volt, hogy összegyűjtöttük volna neki a pénzt, a gyülekezet meg én, hogy Augustába küldjük iskolába. Szánalom nélkül olvasott nekünk, szavakat, hazugságokat, más népek szokásait,
egész életeket erőltetett ránk, mi meg ott ültünk, a hangja alatt, csapdába esve, tudatlanul. Megmosott minket a hamisság folyójában, olyan tudással égetett meg
minket, amit nem lett volna fontos megtudnunk. Magához nyomott azzal a komolysággal, amivel olvasott, hogy aztán abban a pillanatban ellökjön tőle az, amit érteni
véltünk, mint valami tuskókat.
Dee szép dolgokat akart. Sárga organdi ruhát viselni a középiskolai ballagásán,
fekete pömpsz cipőt a zöld kosztümhöz, amit abból az öreg kétrészesből alakított át
magának, amit még én kaptam valakitől. Konokul farkasszemet nézett bármiféle
csapással, ahogy az erejéből telt. Szemrebbenés nélkül. Gyakran kellett leküzdenem
a kísértést, hogy jól megrázzam. Tizenhat évesen meg volt a maga stílusa: még azt is
tudta, mi a stílus.

„

68

tiszatáj

Énnekem nem voltak iskoláim sosem. Második elemi után bezárták az iskolát.
Ne kérdezzék, miért: 1927-ben a színesek kevesebbet kérdezősködtek, mint manapság. Maggie néha olvas nekem. Jó szándékkal botladozik át a szövegen, de nem
lát jól. Tudja ő magáról, hogy nem eszes. Ahogy a szépség meg a pénz, úgy kerülte el
a gyors észjárás is. Hozzámegy majd John Thomashoz (akinek mohos fogak ülnek a
becsületes képében), és akkor majd ülni fogok itt, nyugalomban, és gondolom, majd
zsoltárokat énekelek magamnak. Habár sosem voltam jó énekes. Egy hangot se találok el. A férfimunka mindig jobban ment. Fejni azt szerettem, amíg egyszer oldalba
nem patáztak ’49-ben. A tehenek megnyugtatóak és lassúak, és nem is bántanak,
amíg rosszul nem fejed őket.
Készakarva fordultam háttal a háznak. Háromszobás, mint az, amelyik leégett,
csak ez bádogtetős, többé már nem használnak zsindelyt. Igazi ablakai sincsenek a
háznak, csak rések az oldalába vágva, mint a hajóablakok, nem kerekek, nem is
szögletesek, a zsaluk meg nyersbőrrel vannak kívülről kipótolva. Ez a ház is legelőn
áll, mint az, amelyik leégett. Dee biztosan lerombolná, amint meglátja. Egyszer azt
írta nekem, hogy nem számít, milyen lakhelyet „választunk”, meglátogat minket. De
soha nem fogja elhozni a barátait. Maggie-vel gondolkodtunk ezen, és akkor Maggie
azt kérdezte tőlem:
– Mama, voltak Dee-nek valaha barátai?
Volt neki pár. Sunyi fiúk, rózsaszín ingekben, akik ott lógtak iskola után, nagymosás napján. Ideges lányok, akik sose nevettek. Le voltak nyűgözve tőle, dicsérték
az ékesszólást, a csinos formát, a forrázó humort, ami úgy fortyant elő, mint a buborék a lúgban. Olvasott nekik.
Amikor Jimmy T.-nek udvarolt, nem maradt sok ideje ránk, de minden szőrszálhasogató erejét a fiúra fordította. Aztán a fiú lelépett és elvett valami olcsó lányt tudatlan, csiricsáré népek családjából. Neki meg alig maradt ideje összeszedni magát.
Ha megjön, majd találkozom…
De már jönnek is!
Maggie próbál a házba menekülni, a maga bicebóca módján, de marasztalom a
kezemmel. Gyere vissza ide, mondom. És akkor megáll és zavarában szinte kutat ás
a lábujjával a homokba.
Nehéz őket tisztán látni a tűző napban. De én már a kocsiból elővillanó lábból
megmondom, hogy Dee az. A lába mindig is csinos volt, mintha Isten különös gonddal formálta volna. A kocsi túloldaláról kis, köpcös ember kerül elő. Az egész feje
szőrös, vagy félméternyit lóg alá, az álláról meg úgy, mint valami göndör öszvérfarok. Hallom, ahogy Maggie-nek elakad a lélegzete. „Uhnnnh” – így valahogy. Mint
mikor kígyót látsz tekergőzni a lábad előtt az úton. „Uhnnnh”.
Aztán Dee jön. Földig érő ruhában, ebben a forróságban. Olyan harsány az a ruha, a szemem is belefájdul. Sárgák meg narancssárgák, de annyi, hogy a napsütés
elhalványodik mellette. Érzem, hogy az arcom belehevül a hőhullámokba, amiket a
ruha lök ki magából. Meg aztán fülbevalók, aranyból, a válláig lógnak. Karperecek fi-

2018. július–augusztus

69

„

tyegnek, összeverődnek, ahogy felemeli a karját, hogy a ruha redőit kirázza a karja
alól. A ruha bő és csak úgy árad, és ahogy közelebb jön, tetszik is. Maggie megint
„uhnnnh”-t hallat. A nővére haja miatt. Egyenesen égnek mered, mint a bárány
gyapja. Fekete, akár az éjszaka, és oldalt két hosszú malacfarokként kunkorodik,
mintha kis gyíkok bújtak volna a füle mögé.
– Wa-su-zo Tean-o! – mondja, és jön azzal a vitorlázó járásával, amit a ruha ad
neki. A kis köpcös tag, a köldökig érő szakállával, vigyorog, mint a vadalma, és így
folytatja:
– Asalamalakim, anyám és húgom! – Maggie felé mozdul, hogy megölelje, de ő
hátralép, neki egyenest a székem támlájának. Érzem, hogy reszket, és ahogy felnézek, látom, ahogy a verejték csöpög az állán.
– Ne állj fel! – mondja Dee. Mivel elég vaskos vagyok, beletelik némi erőfeszítésembe. Láthatják, ahogy mozdulni próbálok, egy-két pillanatig, mire sikerül is. Dee
megfordul, a fehér talpa kivillan a szandálból, visszamegy a kocsihoz. Aztán egy polaroiddal kukucskál onnan elő. Lehajol gyorsan, és képeket sorakoztat elő rólam,
ahogyan ott ülök a ház előtt, Maggie-vel, aki ott lapul mögöttem. Egy képet sem készít a nélkül, hogy biztos legyen benne, a ház is rajta van. Mikor odajön egy tehén az
udvar szélére legelni, arról is csattint pár képet, meg rólam, meg Maggie-ről és a
házról. Aztán visszateszi a Polaroidot a kocsi hátsó ülésére, odajön hozzám és homlokon csókol.
Közben Asalamalakim Maggie kezével próbálkozik. Maggie keze olyan petyhüdt,
mint egy hal, és talán olyan hideg is, a verejtékezés ellenére, és folyton próbálja
visszahúzni. Úgy fest, mintha Asalamalakim kezet akarna rázni, de puccosan akarná
csinálni. Vagy talán nem tudja, az emberek hogyan fognak kezet. Akárhogy is, hamarosan feladja a próbálkozást Maggie-vel.
– Nos, – mondom, – Dee.
– Nem, Mama, – mondja ő, – nem Dee. Wangero Leewanika Kemanjo!
– Mi történt Dee-vel? – tudakolom.
– Halott – mondja Wangero. – Képtelen voltam már tovább elviselni, hogy azok
nevét viseljem, akik elnyomnak.
– Épp olyan jól tudod, mint én, hogy Dicie nénéd után kaptad a neved – mondom.
Dicie a húgom. Ő nevezte el Dee-t. Nagy Dee-nek hívtuk, miután Dee megszületett.
– Na de ő ki után kapta a nevét? – kérdezte Wangero.
– Gondolom, Dee nagymami után – mondtam.
– És ő ki után kapta a nevét? – kérdezte Wangero.
– Az anyja után – mondom, és látom, hogy Wangero kezd belefáradni. – És így
van ez, ameddig csak vissza tudok emlékezni – mondom. Habár, valójában lehet,
hogy a polgárháború előttig is vissza tudnám vezetni a családfán.
– Nos – mondja Asalamalakim –, tessék.
– Uhnnnh – hallom Maggie-t.

„

70

tiszatáj

– Semmi tessék – mondom –, nem voltam ott, mikor a Dicie-k felütötték a fejüket
a családban, akkor meg minek kellene visszavezetnem olyan régre?
Csak állt ott, vigyorogva, bámult rám, mint aki egy Ford A-modellt vizsgálgat.
Néha-néha ő meg Wangero tekintetet váltottak a fejem fölött.
– Hogy ejted ki ezt a nevet? – kérdeztem.
– Nem kell így hívnod, ha nem akarsz – mondta Wangero.
– Miért is ne? – kérdeztem. – Ha azt szeretnéd, hogy így szólítsunk, hát így fogunk.
– Tudom, elsőre talán furcsán hangozhat – mondta Wangero.
– Majd megszokom – mondtam. – Na, mondd csak megin’.
No, hamarosan túlestünk aztán a neveken. Asalamalakimnek kétszer olyan hoszszú neve volt és háromszor olyan nehéz. Miután kétszer háromszor is beletört a
nyelvem, mondta, szólítsam csak Hakim-a-barbernek. Megkérdeztem volna szívesen, hogy barbár-e, de nem hittem, hogy tényleg az, úgyhogy inkább nem kérdeztem.
– Biztosan ismered azokat a marhatartó népeket ott az utca végén – mondtam.
Ők is Asalamalakimnek szólítottak, mikor találkoztatok, csak ők nem fogtak kezet.
Ahhoz mindig túl elfoglaltak: borjúetetéssel, kerítésjavítással, nyalósók kirakásával,
szénavetéssel. Amikor a fehérek megmérgezték a csorda egy részét, a férfiak egész
éjjel puskával a kezükben virrasztottak. Vagy egy kilométert gyalogoltam, csak hogy
megnézzem őket magamnak.
Hakim-a-barber azt mondta:
– Elismerem néhány doktrínájukat, de a gazdálkodás és marhatenyésztés nem
az én stílusom.
(Nem mondták nekem, én meg nem kérdeztem, hogy vajon Wangero (Dee) valóban hozzáment-e.)
Leültünk enni, és Hakim-a-barber azonnal mondta, hogy ő nem eszik kelkáposztát és hogy a disznó tisztátalan. Wangero viszont végigette a hurkát, kukoricakenyeret, zöldségeket és minden egyebet. Jó csomót beszélt az édesburgonyáról. Minden felvillanyozta. Még az is, hogy még mindig azokat a padokat használjuk, amiket
a papája készített az asztalhoz, mikor nem volt pénzünk székeket venni.
– Jaj, Mama – sírta. Aztán Hakim-a-barberhez fordult. – Sosem értettem, milyen
drágák is ezek a padok! Érezni a farnyomatokat – mondta és végigjáratta a kezét a
padon. Aztán sóhajtott és összekulcsolta kezeit Dee nagymami vajtartóján.
– Ez az! – mondta. – Tudtam, hogy volt valami, amiről meg akartalak kérdezni,
hogy megkaphatom-e?
Felugrott az asztaltól és a sarokba sietett, ahol a köpülő állt, a tej benne mostanra megaludt már. Csak nézte, nézte a köpülőt.
– Erre a köpülőfedőre lenne szükségem! – mondta – Ezt még Buddy bácsi faragta
az egyik fátokból, nem igaz?
– Igen – mondtam.

2018. július–augusztus

71

„

– Aha – mondta vidáman –, és a köpülőfát is akarom!
– Azt is Buddy bácsi faragta? – kérdezte a barbár.
Dee (Wangero) felnézett rám.
– Dee néni első férje faragta a köpülőfát – mondta Maggie olyan halkan, hogy alig
lehetett érteni. – Henry volt a neve, de csak Bajusznak hívták.
– Maggie agya, akár egy elefánté – mondta Wangero nevetve. – A köpülő fedelét
majd az előszoba asztal közepébe állítom – mondta, és rácsúsztatott egy tálat a köpülőre –, és majd kitalálok valami kreatívat a köpülőfa használatára is.
Mikor végre összecsomagolta a köpülőt, a nyele kilógott. Egy pillanatra a kezembe fogtam. Nem is kell nagyon közelről nézni, hogy lásd, hol fogták a kezek, hol
nyomták fel-le, hogy vajat készítsenek, olyan mély barázdát hagytak a fában. Igazából sok apró barázda az, látszott, ahogy a nagy hüvelykek meg a többi ujjak a fába
nyomódtak. Gyönyörű, világossárga fából volt, abból, ami Nagy Dee és Bajusz házának kertjében nőtt.
Ebéd után Dee (Wangero) a ládámhoz ment, ahhoz, amelyik az ágyam végében
állt, és kezdte feltúrni. Maggie a konyhában lógott a mosogatónál. Aztán kijött
Wangero két ágytakaróval. Még Dee nagymami tűzte őket, aztán Nagy Dee meg én
feltettük a steppelőrámára az elülső tornácon és kivarrtuk őket. Az egyik Lone Starmintájú. A másik meg a hegykerülő. Mindkettőben Dee nagymami ruháinak darabjai, amiket ötven, vagy még több éve viselt. Jarrell nagypapi kasmírmintás ingének
darabkái. Meg egy kicsi, kopott, kék színű darabka, gyufaskatulya nagyságú, Ezra
dédnagypapi egyenruhájából, amit a polgárháborúban viselt.
– Mama – mondta Wangero édesen, mint egy kismadár –, megkaphatom ezeket
az öreg takarókat?
Hallottam, hogy a konyhában valami leesik, aztán egy perccel később a konyhaajtó becsapódott.
– Miért nem viszel egyet-kettőt a többi közül? – kérdeztem. – Ezeket az öreg jószágokat még én meg Nagy Dee csináltuk régi ruhákból, amiket Nagymami tűzött
össze, mielőtt meghalt.
– Nem – mondta Wangero. – Azok nem kellenek. Géppel vannak körbevarrva.
– Attól csak jobban tart – mondtam.
– Nem az a fontos – mondta Wangero. – Ezek a darabkák még Nagymami ruháiból vannak. Az egészet kézzel tűzte ki. Képzeld csak el!
Óvatosan tartotta a karjában a takarókat, úgy cirógatta őket.
– Néhány darab, mint azok a levendulaszínűek, olyan régi ruhákból maradtak,
amiket még az édesanyja hagyott rá – mondtam, és fölálltam, hogy megérintsem a
takarókat. Dee (Wangero) épp annyira lépett csak hátra, hogy ne érjem el őket. Már
az övéi voltak.
– Képzeld csak el! – sóhajtott újra, és erősen a mellkasához szorította őket.
– Az igazság az – mondtam –, hogy már odaígértem őket Maggie-nek, ha majd
hozzámegy John Thomashoz.

„

72

tiszatáj

Felszisszent, mintha darázs csípte volna meg.
– Maggie képtelen értékelni ezeket a takarókat! – mondta. – Még lenne olyan tökéletlen, és mindennapos használatba venné őket!
– Gondolom fogja – mondtam. – Isten tudja, eleget lődörgettem már őket, aztán
senki se használta. Remélem ő fogja!
Nem akartam előhozakodni azzal, hogyan is ajánlgattam Dee-(Wangero)-nek
azokat a takarókat, mikor főiskolára ment. Azt mondta, ósdik, divatjamúltak.
– De ezek megfizethetetlenek! – mondta most hisztérikusan, mert hát van egy
természete. – Maggie ágytakarónak használná őket, és rongyokban lennének öt
éven belül! Még annyi sem!
– Bármikor varrhat újakat – mondtam –, Maggie tudja, hogy kell takarót tűzni.
Dee (Wangero) gyűlölettel nézett rám.
– Hát nem érted meg! Pont ez a lényeg! Ezek a takarók, éppen ezek!
– Hát – mondtam. – Te mit csinálnál velük?
– Falra lógatnám őket – mondta, mintha ez lenne az egyetlen dolog, amit takarókkal csinálni lehet.
Maggie mostanra az ajtóban állt. Szinte hallottam a lábai hangját, ahogy összeakadtak.
– Megkaphatja őket, Mama – mondta, mint aki már hozzászokott, hogy nem nyer
csatát, hogy sosem tudhatja, marad-e neki bármi. – Én emlékszem Dee nagymamira
takaró nélkül is.
Ránéztem keményen. Az alsó ajka tele volt szarvasbogyó-tubákkal, amitől együgyű, búbánatos lett a képe. Dee nagymami és Nagy Dee tanították őt a takarótűzésre. Ott állt, a sebhelyes kezeit a szoknyája ráncaiba rejtve. Valami félelemmel nézett
a testvérére, de nem haragudott rá. Maggie-nek ez jutott. Ő ilyennek ismerte Isten
útjait.
Mikor így ránéztem, mintha valami kupán vágott volna, s lefutott a talpamig az
érzés. Mint mikor templomban vagyok, s az Isten lelke megérint, és boldog leszek és
kiáltok. Olyat tettem, amit az előtt soha: magamhoz öleltem Maggie-t, aztán behúztam a szobába, kikaptam a takarókat Wangero kisasszony kezéből, és Maggie ölébe
dobtam. Maggie csak ült ott az ágyamon, tátott szájjal.
– Vigyél egyet-kettőt a többiből – mondtam Dee-nek.
De ő szó nélkül sarkon fordult, és kiment Hakim-a-barberhez.
– Te egyszerűen nem érted – mondta, mikor Maggie meg én kimentünk a kocsihoz.
– Mit nem értek? – tudakoltam.
– Az örökségedet – mondta. És aztán Maggie-hez fordult, megcsókolta, és azt
mondta:
– Neked is kezdened kellene magaddal valamit, Maggie. Ez tényleg valami új
kezdete számunkra. De abból, ahogy Te és Mama éltek, sose jönnél rá.

2018. július–augusztus

73

„

Feltett valami napszemüveget, ami mindent eltakart az orra hegyén meg az állán
kívül. Maggie mosolygott, talán a napszemüvegre, de igazi mosollyal, nem félve.
Néztük, ahogy a por megülepszik az úton a kocsi után, aztán megkértem Maggie-t,
hozzon nekem egy kis tubákot. Aztán csak ott ültünk ketten, és élveztük, míg ideje
nem volt a házba menni és ágyba bújni.
SZIGETHY REBEKA SÁRA fordítása

TANYAUDVAR

„

74

tiszatáj

KRUSOVSZKY DÉNES
	

Akik már nem leszünk sosem
(RÉSZLET)
Mintha valami felrobbant volna a közelemben, hirtelen rámtört a fény, aztán lépések koppanását hallottam, majd egyre hangosabb kiáltásokat. Jó pár percbe beletelt
mire feleszméltem, és ki bírtam nyitni a szemem. Robbanásról szó sem volt, Tuba
rántotta el a sötételő függönyt, és idegesen ismételgette a nevem, miközben föl-alá
mászkált a kanapé mellett.
– Bálint, Bálint! – hajtogatta. – Hahó, fel kéne kelni. Kurvára el fogunk késni!
– Mi van? – kérdeztem erőtlenül pislogva.
Tuba megtorpant egy pillanatra. – Esküvő, Roland, akármi… Nincs meg?
Körülnéztem, lassan elkezdett összeállni a kép; Tubáék házában feküdtem a kihúzható vendégkanapén, alattam nyirkos lepedő hevert, a hónom alá begyűrve meg
egy verejtékszagú kockás pamutpokróc. Forró éjszakán voltunk túl, izzadtan tapadt
rám a pizsamapólóm. Tuba már öltönynadrágban, fehér ingben állt mellettem, és a
szekrény tükrös ajtajában szúrós szemmel figyelte magát, ahogy a nyakkendő csomójával ügyetlenkedik.
– A dupla windsor mindig kifog rajtam – morogta, amikor észrevette, hogy bámulom.
– Hány óra van? – kérdeztem.
Összeszorított szájjal a szoba túlsó sarka felé bólintott, aztán szétszedte a csomót és újrakezdte a kötést.
Háromnegyed tizenkettő volt, az esküvő fél egykor kezdődött, valóban össze kellett volna már szednem magam, de alig bírtam megmozdulni. Zsongott a fejem, nem
fájt, legalábbis nem hasogatott, inkább valami nehéz, száraz zörgéssel volt tele,
mintha vasreszelékkel töltötték volna meg a koponyámat az éjjel.
– Te mikor keltél? – kérdeztem, hogy ezzel is nyerjek egy kis haladékot.
– Későn, fél nyolckor.
– Az későn van?
Tuba elröhögte magát, majd felém fordult vigyorogva. Gyönyörű, mélyvörös
nyakkendőjén a dupla windsor szabályosan feküdt fel ádámcsutkája alá.
– Én általában fél ötkor szoktam kelni – mondta, és zsebre dugta a kezét.
– És mit csináltál fél nyolc óta?

2018. július–augusztus

75

„

– Először is megreggeliztem – mondta, majd ismét hátat fordított, kinyitotta a
szekrényt, és az egyik felső polcról egy cipős dobozt emelt le. – Aztán bevágtam magam a kocsiba, és kimentem a telepre…
– Jézusom, minek? – kérdeztem nyújtózkodás közben.
– Hogy felszedjem a csokrokat és elvigyem őket Rolandékhoz.
Ahogy ezt kimondta, egy pillanatra olyan arccal fordult felém, amilyennel általában a kiégett nagybácsik szoktak a folyton idiótaságokat kérdezgető hülyegyerekekre nézni.
– Ja, tényleg, mondtad… – szabadkoztam, és valóban, derengeni kezdett, hogy az
éjjel valamelyik ködös szakaszán szóba hozta, hogy tőle rendelték az esküvői virágokat.
Megköszörültem a torkomat zavartan, nem forszíroztam tovább ezt a beszélgetést, a lábfejemet kezdtem tekergetni, aztán megemeltem a csípőmet; apró mozdulatokkal melegítettem a kikászálódáshoz. Közben megéreztem, hogy valami nyomja
a hátamat, egy ügyetlen mozdulattal magam alá fordítottam a kezem, és kikanalaztam a kényelmetlenség okozóját. Egy narancsszínű szivaccsal bevont fülhallgató
volt az, hosszú zsinórja végén pedig egy ósdi walkman hevert a párnám alá szorulva. Kézbe fogtam a kis készüléket, és olyan érzésem támadt, mint két nappal korábban, amikor a vonatablakot betörő bazaltdarabot vettem a markomba. Meleg volt ez
is, szinte forró, mintha nem is két ceruzaelem hajtotta volna belülről, hanem egy
apró gőzgép. Kinyitottam billenős fedelét, és félig kihúzva a Polimer kazettát, elolvastam rajta a feliratot ismét. A.	F., igen, kezdtek előbújni az emlékfoszlányok, 1986.	
május	6‐10. De mintha nem is egy pár órával azelőtt hallottam volna a felvételt, hanem évtizedekkel korábban, homályosan, félénken szivárogtak vissza agyamba a
szalagra rögzített szavak. Továbbra is kezemben tartva a walkmant feltápászkodtam az ágyból, és már épp mondani akartam Tubának valamit arról, amit hallottam,
vagy ami abból mindenesetre eszembe jutott abban a pillanatban, de ő megelőzött,
hirtelen felém fordult, és hozzám vágott egy törölközőt.
– Értem… – mondta vigyorogva, nyilván, mert olyan arcot vágtam. – Mindent értek, de most húzz el a fürdőszobába. – Azzal kivette a kezemből a walkmant és letette az íróasztal szélére.
Hosszan, ráérősen engedtem magamra a forró vizet, tudtam, hogy ki kéne szállnom, de egyszerűen képtelen voltam rá. Előrebiccentett fejjel álltam be a zuhanyrózsa alá, hogy a vízsugarak a tarkómat találják el. Ahogy a forró víz masszírozva csapódott a bőrömnek, a zsongás elcsitult lassan a koponyámban, és a helyén beállt
csöndbe úgy húzódtak be addig csapongó gondolataim, akár az útjukat tévesztett
turisták egy hegyi menedékházba. Kiszámoltam, hogy mennyit aludhattam, és meglepő módon nem is jött ki kevés óra, mégis olyan émelygés keringett bennem, mintha álmatlanul forgolódva töltöttem volna az egész éjszakát. Be kellett volna vennem
megint a macskagyökeret, jutott eszembe, és ismét, sokadjára már, elhatároztam,
hogy mostantól minden lefekvéskor bekapok majd pár tablettát. A jó hír viszont az

„

76

tiszatáj

volt, hogy a gyomrom nem kavargott, nem reszketett olyan idegesítően, ahogy a valóban ébren töltött éjszakák után sokszor szokott. Ebből arra következtettem, hogy
mégis csak, minden látszat ellenére, rendesen aludtam pár órát, és ez némi bizakodásra adott okot a nap elkövetkező részével kapcsolatban. Már legalábbis, ami a jelenlétem fizikai részét illette, a többire inkább gondolni sem akartam, de hiába,
ahogy elzártam a vizet, rögtön a legkínosabb dolgok kezdtek a fejemben szikrázni.
A telefonbeszélgetés Magdával, aztán a találkozás Julival, a másnapi hazaút körülményei, és az esélyeim, hogy a végén valóban sikerül-e elérnem majd a saját ágyamig.
Fogmosás közben végül is jobb híján arra jutottam, amihez talán a párás tükörben
elmosódottan kirajzolódó arcom sápadtsága is adott némi nyomatékot, hogy egyelőre, amennyire csak tudom, eltolom az összes nyomasztó gondolatot magamtól,
már csak azért is, mert a jelen éppen aktuális helyzetein is kissé nehezemre esett
átvergődni. Hogy úgy mondjam, a törölközés vagy az alsónadrágom felhúzása épp
elég gondot jelentett, nem volt szükségem még a jövőn való rágódásra is.
Mire visszaértem az előtérbe, Tuba már nem volt ott, csak egy, a földszintre vezető lépcső felé elnyúló láthatatlan illatfelhő emlékeztetett rá. Sporttáskámból kiszedtem a fehér inget, az öltönynadrágot meg a zakót, és én is beálltam a tükrös
szekrény elé. A zakó egyik zsebében ott találtam feltekerve egy régi, csíkos nyakkendőmet, nem is emlékeztem, mikor volt rajtam utoljára, mindenesetre kissé divatjamúlt volt már; a kelleténél egy fokkal fényesebb anyaga és szélesebb alakja
évek óta nem számított menőnek. Azért persze magamra kötöttem egy vállrándítás
után; ugyan kérhettem volna egy jobbat Tubától, de nem volt kedvem ezzel az
egésszel egy percet sem foglalkozni. Amúgy is gyűrött volt rajtam minden, nem vállalhatatlanul, hiszen anyám az elindulásom délelőttjén kivasalta az ingem meg az
öltönyöm is, csak hát annak ellenére sem vettem ki őket a táskából két napig, hogy
erre búcsúzkodásunk közben többször is felhívta a figyelmemet. Ez a táskagyűröttség látszott minden rajtam lévő ruhán, de végül is, gondoltam, így legalább őszinte a
kinézetem, hiszen belülről is kissé gyűröttnek éreztem magam. Előkotortam ünnepi
bőrcipőmet a táska aljából, amit még Ildi esküvőjére vettem, és azóta nem is igen
húztam a lábamra. Fel fogja törni a sarkam, motyogtam magamban, miközben a tükör előtt toppantottam benne egyet-kettőt. De sokat nem morfondírozhattam rajta;
miután Tuba hirtelen felkiabált a bejárattól, hogy akkor ő most elindul, muszáj volt
azonnal leszaladnom.
Ahogy a kocsiba beültem, Tuba a homlokára tolta napszemüvegét, egy széles vigyorral a szemembe nézett, és elindította a cd-lejátszót. Ismerős elektromosgitár
riffek zúgtak fel, aztán Lukács Laci rekedtes hangja szólalt meg: „Itt lakom látod, ez
az a ház…”
– Mivel érdemeltem ezt ki? – kérdeztem.
Tuba rálépett a gázra, és miközben kifordultunk a kocsibeállóról, a kormányon
dobolva kérdezett vissza.
– Elindult az időutazás, nem érzed?

2018. július–augusztus

77

„

– Valami mást érzek inkább…
– Majd belejössz – tette hozzá, aztán feltekerte a hangerőt és Lukáccsal együtt
üvöltötte hamisan a refrént: „Ami kinn, az van benn, ami fenn, az van lenn, ahogy
élsz, annyit érsz, ott van a válasz a szemedben”.
Az esküvő első részére, a polgármesteri hivatal házasságkötő termébe csak a
család volt meghívva, mindenki más az épület előtt várakozott, hogy aztán, ha kilép
az ifjú pár, átkísérje őket a főtér túloldalára, a református templomba, ahol fél egytől kerül majd sor az egyházi szertartásra. Tuba a Hunyadi utca elején parkolt le az
egyik bérház előtt, azon a helyen, ahol gyerekkoromban a város első hot-dog- és
gofrisütő bódéja állt. Ez a ronda kis bádogdoboz azóta eltűnt mindenestől, mindöszsze néhány repedés utalt egykori jelenlétére a kopott betonjárda szélén. Rögtön
megütött a meleg, ahogy kiszálltam a légkondicionált autó hűvöséből, Tuba is egyből lekapta magáról a zakót, feltűrte az ingujját, és nagyokat fújtatva gyorsan behúzódott mellém a bérház árnyékába. Rágyújtottam, aztán kisétáltam a sarokig, onnan
jól ráláttam a polgármesteri hivatalra és a templomra is a körforgalom két oldalán.
A hivatal előtt már egészen nagy tömeg verődött össze; pár éve, nem sokkal az osztálytalálkozónk előtt kivágták a főtér fáit, és letérkövezték az egész placcot, úgyhogy a várakozók számára nem nyújtott semmi sem menedéket a déli napsütés elől.
– Biztos, hogy nem megyek oda – szólalt meg Tuba a vállam mögül.
Elnéztem a másik irányba, a templom előtti terecske sarkánál érintetlen facsoport állt, alatta egy üres paddal. Arra biccentettem, Tuba egyetértően morgott valamit, és azzal megindultunk az úttest túloldala felé. A tér sarkán álló épülethez érve
megtorpantam egy pillanatra, koszorúkkal sűrűn teleaggatott dombormű függött a
ház falán. „A hazájához Holtáig Hű Száműzött Író Emlékére”, olvastam, de volt valami furcsa a feliratban. Gyorsan előkaptam a telefonomat és csináltam róla egy képet, közben szólni akartam Tubának is, hogy nézze meg, de ő addigra már előrement a padhoz.
– Te láttad már ezt? – kérdeztem, ahogy beértem mellé az árnyékba.
– Mit?
– Ezt a táblát?
– A Wass Albit?
– Aha.
– Persze hogy láttam.
– El van baszva.
– Hogy érted?
– Nem vetted még észre, hogy a haza kisbetűvel van?
– És?
– Minden más naggyal…
Tuba röhögött egyet, és miközben fancsali képpel a telefonomra nézett, úgy rántotta föl a vállait, mint aki azt mondja, kit érdekel; és hát nyilván igaza is volt. Aztán
előrenyújtotta a mutatóujját, de nem mondott semmit; elnéztem abba az irányba, és

„

78

tiszatáj

pár lépéssel előttünk egy jókora követ vettem észre. A fák lombja alatt tulajdonképpen a pad is ehhez a kőtömbhöz képest volt elhelyezve, ez volt a kis ligetecske centruma; a vele szemközt álló öreg templomhoz viszonyítva meglehetősen jelentéktelenül, közelebbről ránézve mégis súlyosan meredt ki a földből, majdnem embermagasságban. Odasétáltam hozzá, hogy alaposabban megnézzem, de már a második
lépés után leesett, hogy miről van szó, pedig hátulról cserkésztem be a művet. A kőtömb simára csiszolt elejére egy márványból kivágott Nagy-Magyarország volt feltapasztva, valami hozzá illő idézettel a közepén. Halk, türelmes röhögéssel telt meg
a szám, amikor visszamentem Tubához és lerogytam mellé.
– Komolyan mondom, az összes Zs-kategóriás szobrászt Magyarországon a Wass
Albert- meg a Trianon-emlékművek tartják el…
– Nekik is élniük kell valamiből – felelte Tuba, majd, amikor kinevetgéltük rajta
magunkat, hozzátette: – Amúgy ezt a követ már a tesómék hozták össze.
– Mi van?
– Ja, Ákosék kis triumvirátusának ez az első produktuma.
– Fasza.
Megint ránéztem a kőre, hirtelen valahogy súlyosabbnak is tűnt, mint egy perccel korábban, és már röhögni sem tudtam olyan jóízűen rajta. Belém hasított, nem
először már, de most talán a korábbiaknál is élesebb kontúrokkal, hogy vége van a
védettségnek, egyszer és mindenkorra lefoszlott mindenféle burok, és én magam,
bármit is teszek vagy nem teszek, illetve bármit is tesz vagy nem tesz a velem nagyjából egykorúak amőbaszerűen változékony formájú halmaza, az már mind valódi
döntés lesz, valódi tett, és a felelősséget sem lehet elhárítani többé a fiatalságunkra
vagy meggondolatlanságunkra hivatkozva. Az, hogy Ákos és a barátai kijárták, hogy
ez a kő itt legyen, illetve valakik hozzájuk hasonlóan elérték, hogy „A hazájához Holtáig Hű Író” táblája felkerüljön itt is egy falra, mint az ország annyi más településén,
az tulajdonképpen az én cselekedetem is, így vagy úgy. A következményeiben,
akármik is legyenek azok, akármikor is, bizonyosan én is osztozom majd, épp anynyira, amennyire a kiváltó közegüknek már a puszta jelenlétemmel is részese vagyok. Elszótlanodva sodortam magamnak egy újabb cigit, és miközben rágyújtottam, ismét bevillant a kazetta az előző éjszakáról. Hirtelen meghallottam a férfi kásás, erőtlen beszédét, mintha szavai egy barlang faláról visszaverődve rezegtek volna végig finoman a dobhártyámon.
– Te tudtál róla, hogy a tüdőgondozóban régen vastüdős betegek is feküdtek? –
fordultam váratlanul Tubához.
– Öö, nem – mondta megilletődötten. – Mi a franc az a vastüdő?
Egy pillanatra zavarba jöttem, mert magam sem voltam benne egészen biztos.
Gyerekkoromban egy időben nagyon szerettem apám orvosi lexikonjait lapozgatni,
illetve az túlzás, hogy nagyon szerettem volna, mert inkább valami másfajta vonzódás volt ez, hiszen egyik-másik illusztrációtól egyenesen kivert a víz, és az sem volt
ritka, hogy rémálmaimban jöttek elő a különböző bőrbetegségekről készített fotók

2018. július–augusztus

79

„

például. Mégis folyton visszajártam ezekhez a vaskos könyvekhez, valósággal függőjük lettem; a viszolygással vegyes izgalom és a hirtelen rémület édes, adrenalindús
hullámai jó néhány lapozgatás erejére magukhoz láncoltak. És az egyik ilyen, szinte
már kukkolásként megélt lexikon-böngészés során pillantottam meg egy vastüdőről
készült fotót. Már majdnem el is felejtettem, de minél mélyebbről volt kénytelen feltörni ez a fekete-fehér kép, most annál erőteljesebben jelent meg a szemem előtt.
Egy kerekeken guruló állványzatra felfektetett súlyos vascső ugrott be, az oldalán
tengeralattjáró-ablakokhoz hasonló nyílások voltak, az egyik végén pedig egy fáradt
gyerekfej kandikált ki belőle. Hát persze, ugyanaz a gépezet volt ez, mint amiből
tegnap Tubával kettőt is találtunk a Romhányi-kúria raktárának poros ponyvái
alatt. Bizonyára a részegség miatt nem ismertem fel őket egyből.
– Emlékszel arra a két gépre tegnap a tüdőgondozóban?
– Azokra a hengerekre?
– Aha.
– Az két vastüdő volt.
Tuba elgondolkozott, aztán csak ennyit mondott: – Para.
Szerettem volna folytatni, és a kazettáról is mesélni neki, mert egyre több részlet
jutott eszembe, és egészen izgatott lettem, ahogy hirtelen megéreztem, az addig elveszetten kavargó töredékekből mégiscsak kirajzolódhat valamiféle rendszer, de
Tuba felpattant a helyéről és a tér túloldala felé hunyorgott.
– Elindultak – mondta.
Feltápászkodtam én is, és a polgármesteri hivatal felé kémleltem, valóban volt
ott valami mozgás. Először félkör alakba rendeződött a tömeg a kijárat előtt, aztán
kiáltásokat és távoli, elhaló nevetéseket lehetett hallani, majd középen kettévált a
csoport, megjelent az ifjú pár, és körülöttük néhány ide-oda szaladgáló alak, végül
egy oszlopba állt mindenki és megindultak a templom felé. Kissé libabőrös lett a karom; ez a távolság, ahogy a tér egyik sarkából figyeltem a másikban izgő-mozgó alakokat, még megvédett, még kellő magabiztosságot adott a valósággal szemben. Ám
ahogy a lassú vonulással közelítő násznépet követtem a szememmel, felfogtam,
hogy perceim vannak már csak hátra ebből az otthonos elszigeteltségből. Hamarosan tucatnyi tekintet fog láthatatlan darázsfullánkként döfködni, és kezek nyúlnak
majd felém, nekem pedig minden egyes köszönést, minden mosolyt és biccentést
viszonoznom kell, és mindenkivel le kell majd folytatnom, egymás után, végtelen
ismétlődésben ugyanazokat a felszínes és bárgyú beszélgetéseket. Fogoly leszek ettől a perctől másnap hajnalig, és amint ez a gondolat bevillant, egy pillanatra meg is
bántam, hogy mégsem hoztam el magammal Magdát, aki az ehhez hasonló helyzetekben, talpraesettebb szociális lény lévén, már sokszor pajzsként védelmezett engem. Aztán az is eszembe jutott, hogy mit szólna Tubához vagy a többi fiúhoz, és főleg Julihoz, akiről azért meséltem már neki ezt-azt az elmúlt pár évben, és rögtön
meg is gondoltam magam. Jobb lesz ez így nélküle, és anélkül a valaki nélkül, aki vele vagyok.

„

80

tiszatáj

– Gyere, menjünk oda – bökött váratlanul oldalba Tuba.
Nem messze tőlünk, néhány ünneplőbe öltözött ember bukkant fel, és V-alakba
felállva mintegy torkolatként mutattak utat a menet számára a sarkig kitárt templomkapu felé. Tubával egy pár lépésnyire mögöttük álltunk meg, a menet komótosan közelített, és ez épp elég időt adott, hogy tekintetemmel végigpásztázzam az
embermasszából lassan kiváló arcokat. Nyilván az ifjú pár volt az első, akin megakadt a szemem; Roland arcán feszengős vigyor ült, kíváncsi lettem volna a tekintetére is, de azt kamionos napszemüvege elrejtette előlem. Dorka Rolandba karolva
lépdelt, egyik kezében egy kis fehér rózsacsokrot tartott, a másikkal meg abroncsszoknyáját emelte meg finoman, hogy ne lógjon le egészen a porba meg a kutyaszarba. Nem nézett ki rosszul, igaz, kicsit vaskosabb volt, mint amire emlékeztem, bár lehet, hogy csak a ruha szabása miatt tűnt valahogy galambszerűbbnek,
mint tíz éve, nagyjából amikor utoljára láttam. Egy osztállyal alattunk járt a gimibe,
és kifejezetten jó csajnak számított, de nem is ez volt benne az érdekes, hanem,
hogy úgynevezett éltanulósága ellenére sem tűnt soha olyan karót nyeltnek, mint a
hozzá hasonló lányok általában. Éppen ezért lepett meg és keserített el kissé, amikor azt hallottam az érettségi utáni szeptemberben, az egyik első hazalátogatásom
alkalmával, hogy összejött Rolanddal. Nem volt ez szép tőlem, hiszen Roland a barátomnak számított, de valójában csak amolyan kötelességszerű barátság volt ez; huszonnyolc lány mellett mindössze öten voltunk fiúk az osztályban, nem maradt választásunk, egy klikké kellett válnunk. Én azonban Rolandot mindig is egy baltával
faragott alaknak láttam, jó volt vele berúgni hétről hétre, meg ilyen-olyan ökörségekben részt venni, de a haveri máz alatt már akkor sem igen feltételeztem semmi
komolyabban vehető tartalmat, és ahogy felálltunk az iskolapadból, szinte azonnal
meg is szűntünk egymás számára. Most tehát itt jöttek ők ketten, menyasszonyként
és vőlegényként, keresztül a Hajdúvágás főteréül szolgáló körforgalmon, feltartva a
nem túl sűrű szombat déli forgalmat, némi pironkodással odamosolyogva a sofőröknek, akik rendületlen idiotizmussal egyre csak dudáltak és dudáltak, amíg elhaladt előttük a menet. Nem mondhatom, hogy nagyon megérintett volna Roland és
Dorka látványa, és semmi olyasmi nem jutott az eszembe, hogy „milyen gyorsan repül az idő” vagy, hogy „hát felnőttünk mi is” és egyéb ehhez hasonló marhaságok.
Két megejtően esetlen idegent néztem, és ahogy közelebb értek hozzám, leginkább
az kötötte le a figyelmem, hogy mennyire furcsán áll a lány fején a napsütésben
szinte felizzó konty, az ügyetlenül beleszórt ál-igazgyöngyökkel, a fiú hajtókáján
pedig milyen bágyadtan bukik előre a túlméretezett virágdísz, akár egy hőgutát kapott kaméleon. Egy pillanatra úgy tűnt, mintha Roland bólintott volna egyet felém,
zavartan visszabiccentettem, de ő addigra már a másik irányba nézett.
– Egész jól mutatnak, nem? – súgta oda Tuba.
– Ja – nyögtem magam elé nem túl nagy meggyőződéssel.
Az ifjú pár mögött a meghatott örömszülők csoszogtak, apák és anyák lehangoló
válltöméseikkel, aztán a többi rokon, egy-egy borvirágos képű öregember, meg nej-

2018. július–augusztus

81

„

lon ruhában botorkáló vénasszony, utánuk pedig a fiatalok, unokatestvérek, barátok, munkatársak vegyesen, a lányok tarka nyári dresszben, a fiúk feltűrt ujjú, foltosra izzadt ingben pihegve, vagy kipirult arccal feszengve egy-egy nyakig gombolt
bocskaiban. Láttam Viktort és Zolit is a fiútársaságból, meg egy-két lányt a volt osztálytársak közül, elsuhant pár ismerős alak az alsóbb évfolyamokból is, nyilván
Dorka barátai, illetve egy csomó olyan arc, akikről képtelen voltam megmondani,
hogy valóban láttam-e már őket valaha, vagy csak épp úgy néznek ki, ahogy a régen
látott távoli ismerősök szoktak. Az előttünk állók sorfala egyre vastagodott, és a
menetben haladók már csak egy-egy másodpercre bukkantak a szemem elé, egy pillanatra pedig úgy tűnt, Julit látom felvillanni a sorban. Mintha megmarkoltam volna
egy villanypásztort, hirtelen rándulás futott végig rajtam, tudtam persze, hogy itt
lesz, hiszen mondta is tegnap, de tudni róla, és valóban meglátni egészen különböző
dolog volt.
A menetet lassan elnyelte a templom kitátott szája, és a nyomában befordultak
azok is, akik eddig előttünk álltak, Tuba és én az utolsók között jutottunk be az öreg
épület hűvösébe. Ahogy a padsorok előtt feltorlódott emberek feje fölött átnéztem,
miközben odabent az Ím,	béjöttünk	nagy	örömbent kezdék énekelni, az villant át a
fejemen, hogy idejét sem tudom, mióta nem tettem be ide a lábam, de aztán rögtön
korrigáltam is magam, hiszen pontosan emlékeztem; 1997. áprilisában jártam itt
legutóbb, amikor cserkésszé avattak. Illetve cserkészként még nyilván végigültem
pár istentiszteletet a végelgyengüléssel fenyegető unalommal küzdve, de az utolsó
komolyabb esemény, amiben ezen a helyen részt vettem, valóban az avatás volt.
Kevés kínosabb emlékem van annál, ahogy a püspök, aki később többé-kevésbé
burkolt antiszemita igehirdetéseivel szerzett magának méltó médiahírnevet, megszorította a kezem, és könnybe lábadt szemét rám emelve azt mondta, „remek magyar gyerek vagy”.
– Van egy ötletem – súgtam oda Tubának, majd megragadtam a karját és pár lépéssel hátrébb vonszoltam. A templom bejárati előterének sarkában egy rozzant kis
faajtó állt, amiről mindenki azt hitte, hogy folyton zárva van, pedig csak a zsanérjai
voltak lelazulva már évtizedek óta, és emiatt egész súlya a padlóra nehezedett. Legalábbis régen így volt, de gondoltam, az ilyen dolgok nem igen változnak, szóval egy
próbát megér; két kézzel rámarkoltam a kopott öntöttvas kilincsre, és nekiveselkedtem. Nem is tévedtem, az ajtó nyekkent egyet, de aztán feltárult, mi pedig beléptünk a mögötte nyíló poros helyiségbe. Nem volt odabent semmi más, csak egy szűk
falépcső, meg pár halom törött cserép. Visszatoltam az ajtót, aztán a félhomályban
előzékenyen a lépcsőre mutattam.
– Csak utánad.
– Menjek föl? – kérdezte Tuba. – Minek?
Nem volt kedvem győzködni, nekiiramodtam magam, és ahogy az első fordulóba
felértem, hallottam, hogy Balázs is megindul utánam. Volt egy ennél jobb karzati feljáró is a másik oldalon, ahol az énekkarok ültek régebben a karácsonyi meg a hús-

„

82

tiszatáj

véti istentiszteletek alatt, de azt valóban zárva tartották. Mivel ez a lépcső a kisebbik, használaton kívüli karzatrészre vezetett, mindenki megfeledkezett róla. Ez a
tudás is cserkész koromból maradt meg, és soha nem gondoltam, hogy valaha is
hasznát fogom venni, most azonban jól jött, hogy a tumultust elkerülve, páholyból
nézhettük végig a szertartást. Amint felértünk, a karzat dohos korlátjára támaszkodva a templombelső egésze, mint egy ajándékdoboz, feltárult előttünk. Tuba
meglepetten nézett rám, de én csak legyintettem egyet; ő nem volt cserkész, nem
tudhatott róla, nekem meg nem volt kedvem az időközben felzúgó orgonát túlsuttogva az egészet elmesélni neki. Helyette óvatosan, mert nem akartam, hogy megreccsenjenek alattam az öreg deszkák, tettem pár lépést oldalra, aztán a fakorlát
egy pontjára mutattam. Gyerekes ügyetlenséggel az volt oda karcolva, hogy „Légy
résen!”, és egy rakás monogram sorakozott alatta, köztük egy kissé girbegurba L és
B betű is.
– Kegyelem néktek és békesség, Istentől, a mi Atyánktól és az Úr Jézus Krisztustól. Ámen. – A lelkész, aki odalent megszólalt, egy csontsovány, hórihorgas figura
volt, és olyan színtelen komolysággal beszélt, mintha nem is esküvőt, hanem egyenesen gyászszertartást vezetett volna. Nem tűnt ismerősnek, azok a lelkészek, akik
az én időmben itt megfordultak, már vagy elmenekültek innen, vagy a föld alatt lapultak. A szertartás a maga monotóniájával csordogált előre, a gyülekezet hol fölállt, hol leült, néha egy-egy ének szakította meg a lelkész szövegelését, aláfestésnek
pedig a hátsó sorokban ülő kisgyerekesek felől bekúszott néhány elfojtott nyávogás
és rövid, éles csecsemősikoltás. Oldalra néztem, Tuba kifejezéstelen arccal bámult
az úrasztala előtt vigyázzban álló párra, én meg ezután Julit kezdtem a szememmel
keresni odalent. Végigpásztáztam a padsorokat, de nem sikerült megtalálnom. Lehet, hogy nem jött be, gondoltam, de hát a szemem láttára lépett a templomba a
menet végén. Újra elkezdtem, szisztematikusan gördítettem végig a tekintetem az
első padsoroktól kezdve hátrafelé, balról jobbra. Egyre több ismerős arcot fedeztem
fel közben, egykori tanáraink közül is eljött néhány, és apám két öreg orvos cimboráját is felismerni véltem, az egyik hátsó padban pedig a volt kosárlabda-edzőnk ült
magába roskadva. Nem nézett ki jól, hosszú, csimbókos szakállat növesztett, a szemei kissé kidülledtek, rossz szabású inge alatt jókora sörhas feszült; semmi sem
emlékeztetett már az egykori sportolóra. De Julit egyszerűen nem találtam sehol, és
ettől valami zavaros idegesség vett erőt rajtam. Csak most értettem meg, hogy valójában mennyire vágyom a jelenlétére, azt akarom, hogy ott legyen lent ő is a többiek
között, a szemem előtt, és bármikor, bármeddig tudjam bámulni anélkül, hogy ezzel
kínos helyzetbe hoznám magam. Ha már ilyen sokáig nem láttam, gondoltam, most
hadd nézzem kedvemre. De amennyire önző volt ez a vágy, annyira kielégítetlen is;
egyszerűen nyoma veszett, beolvadt a tömegbe, a felismerhetetlenségig álcázta magát, vagy ki tudja hová lett, mindenesetre nem legeltethettem rajta a szemem.
A násznép ismét felállt, a beesett képű lelkész elmosolyodott, amitől még kísértetiesebbé vált az arca, és a házassági esküt kezdte felvezetni.

2018. július–augusztus

83

„

– Miután most azért álltok itt Isten és a gyülekezet színe előtt, hogy szövetségeteket az Ő segítségül hívásával is megerősítsétek, és arra áldást kérjetek, fogjátok
meg egymás jobb kezét és mondjátok utánam a házassági esküt.
Letöröltem a homlokomról a verejtéket, és megint Tubára pillantottam. Arcomon még az előző kétségbeesett keresés grimaszai látszódhattak, mert Balázs aggodalmasan felhúzott szemöldökkel nézett vissza rám.
– Minden oké? – kérdezte.
– Persze – feleltem, – csak egy kicsit még másnapos vagyok…
Odalent Roland kisfiúsan remegő hangon ismételte az eskü szövegét.
– Akinek most Isten színe előtt kezét fogom, szeretem. Szeretetből veszem el őt,
Isten törvénye szerint, feleségül.
Kicsit előrébb hajoltam, hogy megnézzem, hátha pont a karzat alatt ülők között
van Juli, de ahogy az öreg fát markolva rádőltem a korlátra, az reccsent egy nagyot.
Hirtelen lefagytam, pedig nem volt igazán éles ez a hang, csak a hozzánk legközelebb ülők közül fordult hátra egy pár fej, és azok sem bámultak sokáig. Kivéve a felpüffedt arcú kosáredzőt, aki szigorúan megcsóválta a fejét, miközben felnézett rám.
Bekaphatja az öreg alkesz, gondoltam, és visszatornáztam magam óvatosan a korlát
mögé.
– Hozzá hű leszek, vele megelégszem, vele szentül élek, vele tűrök, vele szenvedek, és őt sem egészségében, sem betegségében, sem boldog, sem boldogtalan állapotában, holtomig vagy holtáig, hitetlenül el nem hagyom, hanem teljes életemben
hűséges segítőtársa leszek.
Miközben Dorka végigmondta a maga részét, a vége felé egyre vékonyabb hangon és egyre sűrűbben kapkodva a levegőt, megzörrent a hátunk mögött az ajtó.
Láttam Tubán, hogy ő is összerezzen, mintha még mindig kölykök volnánk, akiket
rajta lehet kapni bármin is. Egy szőke fej jelent meg az ajtórésben, Viktor volt az, vigyorogva nézett ki ránk.
– Hát ti mi a faszt csináltok itt? – kérdezte, az ideálisnál két fokkal hangosabban.
– Kuss már – szólt rá Tuba, én meg valahogy reflexből lenéztem megint, a kosáredző most már a mutatóujját rázta felénk.
– Sasolunk – mondtam, és megtartottam neki az ajtót, amíg kilépett mellénk.
Elég sűrű alkoholszag áradt belőle, ami ráadásul, parfümjének illatával együtt
valami egészen émelyítő keveréket alkotott. Annak idején Viktor is kipróbálta a
cserkészetet, eljárt a gyűlésekre egy-két hónapig, végigült néhány istentiszteletet,
aztán az egyik foglalkozáson váratlanul feltette a kezét, és bejelentette, hogy mérhetetlenül csalódott, mert itt semmi érdekes nem történik soha, aztán felállt és kislattyogott a teremből. Legközelebb a gimiben találkoztam vele, amikor kiderült,
hogy osztálytársak leszünk; de ezek szerint a templomi karzat többé-kevésbé titkos
feljárójára ő is emlékezett még.
– És te hol voltál? – súgtam oda neki.
– A Gépészben…

„

84

tiszatáj

– Azt már nem úgy hívják – javította ki Tuba.
– Én viszont úgy hívom – vágta rá Viktor.
Odalent a lelkész megáldotta a házasságkötést, a násznép pedig a megindultságtól szipogva kezdett bele az imádságba.
– Urunk Istenünk, minden kegyelemnek forrása és minden tökéletes ajándék
szerzője, Rád bízzuk ezt a házaspárt. Adj nekik hosszú életet, örömmel és hűséggel,
kegyelemmel és békességgel teljeset.
Viktor belekapaszkodott a vállamba, és úgy hajolt át kissé a korláton, hogy körülnézzen.
– Úgy látom, nem maradtam le semmiről – mondta végül, és mintha tisztelegne,
odaintett a kosár-edzőnek, aki még mindig minket fixírozott.
– De mi a szart kerestél te a Gépészben? – kérdeztem.
Én is ezen a néven ismertem a kocsmát, és a legkevésbé sem érdekelt, hogyan
hívják éppen. Ez volt a templomhoz legközelebbi csehó, az út túloldalán, közvetlenül a mozi mellett; állítólag a nevét is arról kapta még valamikor a hatvanas vagy
hetvenes években, hogy a mozigépész a vetítések alatt, a szalagcserék után ide szaladt ki, hogy magába döntsön egy-egy felest.
– Mielőtt elkezdődött a szertartás kimentem cigizni egyet – magyarázta Viktor
egyre hangosabban, ahogy ismét felbőgött a karzat másik oldalán az orgona. – És ott
találkoztam a Hárs Julival. Ő mondta, hogy igyunk egyet gyorsan. Aztán kettő lett
belőle…
Juli említésére megint összerándult bennem valami, nem úgy, mintha hasba vágtak volna, jóval kontúrtalanabbul, inkább, mint amikor egy kifordított zsákon ráznak még néhányat, föl le hullámzott a gyomrom. Vettem egy mély levegőt, hogy azzal préseljem le a rekeszizmomat, aztán kérdezni akartam valamit, de odalent iszonyú hamisan és ütemtelenül elkezdték énekelni, hogy „Szolgáidon láttassad dolgaidat, dicsőségedet ezeknek fiain”, én meg egyszerűen nem bírtam megszólalni. Olyan
volt, mintha csuklottam volna, de nem rángatózva, hanem egyetlen szigorú összehúzódással. És közben zavarosan pörögtek egymás után a gondolataim, hirtelen elkezdett zavarni a nyakkendőm divatjamúlt fazonja, aztán az jutott eszembe, hogy
ma még nem is ettem semmit, majd a kazettáról ugrott be néhány mondat, amit
hajnalban hallottam, hogy a zsidó szabó fogyatékos lánya hogyan könyörgött; mintha nem is ugyanebben a városban, országban, univerzumban történt volna mindez,
legvégül pedig Magda szavai jutottak eszembe, „keress meg, ha végeztél”. Csak tudnám, hogy mivel is kéne előbb még végeznem, gondoltam. De nem merenghettem
tovább, Tuba megveregette a hátam, és biccentett egyet Rolandék irányába; a család gyűrűje mintha kezdett volna fellazulni körülöttük, ők pedig lassan megindultak
a kijárat felé. Sietnünk kellett, hogy a szűk lépcsőn időben leérjünk az üdvözlésükhöz.

2018. július–augusztus

85

„

JANÁKY MARIANNA

	

A Film
TRAGÉDIA-PANTOMIM
	
(Egy	ősz	eleji	park	reggel,	nem	messze	az	úttól	és	egy	gimnáziumtól.		
Kocsik,	diákok	zaja.	A	középiskolás	korú	fiatalok	igyekeznek	az	iskolába		
pantomimezve.	A	hatvanas	évei	elején	járó	nő	pantomimmozgással	le‐fel	sétál		
a	fák	alatt,	majd	leül	egy	padra.	Hirtelen	megjelenik	a	sétányon	egy	másik	nő		
pantomimezve.)	
ANNA: (maga	elé) Az ősz örül a leveleknek. Cserélnék vele.
KLÁRI: (ő	is	hatvanas	nő) Jaj, drágám, szia, de jó hogy látlak! (Leül,	megpuszilja	An‐
nát.)	Mindjárt 8 óra, nem mész?
A: Én se dolgozom már.
K: Tényleg? Idén mentél nyugdíjba? Visszahúz a szíved neked is?
A: Nem is tudom, csak lejöttem sétálni. Tudod, hogy itt lakom a lakótelepen.
K: Én már három éve minden szeptember elsején eljövök „leselkedni”. Az ott nem
Lajos? (valahová	távolabbra	mutat,	ahol	egy	férfi	is	pantomimmozgásokat	végez)	
A: De, szerintem az! Ő tavaly ment nyugdíjba. Gyorsan telik az idő! Te már három
éve? Szinte hihetetlen! És füzetek vannak a szatyrodban!? A hajadat meg nem
festeted?
K: Egy hülye szokás, az utolsó évben nem javítottam ki sok dolgozatot. De bocs, sietek, ne haragudj! Hívj majd fel!
A: Jó, majd felhívlak, vagy írok mélt. Szia!
K: Nincs gépem és unokám se. Hallottam a tiéd már két éves! Szia! (fordul	vissza	in‐
tegetve) Majd te se festeted… (mormogja	maga	elé,	és	pantomimezve	elmegy)	
(Délelőtt	egy	emeletes	ház	nagyszobájába	besüt	a	nap,	Anna	sétál		
kezében	mobiltelefonnal.	Egy	telefonbeszélgetés	közepébe	kerülünk.)	
A: Igen. Igen, köszönöm jól. Nem, tényleg nem hiányzik! Igen, várok. Persze, lehet,
hogy új száma van, nem vette fel. (A	 telefonba	 behallatszik	 a	 csengetés.	 Egy‐két	
perc	telik	el.)	Ez van meg nekem is, akkor majd újra próbálom. Köszi. És boldog
újévet nektek!
(A	mobilján	Anna	újra	pötyög.)	
A: Anna vagyok. Szia! Már próbáltalak tegnap is hívni. Nem vetted föl. Értem. Mobilod nincs? Lenne kedved ma moziba jönni? Furcsa ruhatár a címe. Nem tudom,

„

86

tiszatáj

nincs feltüntetve a rendező. A szereplők se. Nagy a reklámja. Ó, persze! Kell.
Ránk fér! Akkor háromnegyed 7-kor a mozinál! Szia!
(Anna	vár	a	mozi	előtt,	pantomimezve	toporog,	nézegeti	a	plakátokat.		
ÖTEZER JEGY ELŐRE ELKELT! AZ ÖN FILMJE! A	kivetítőn	Klárit	látjuk,	otthon	nézi	a	tévét.		
A	moziba	közben	több	bejáraton	keresztül	tódul	befelé	a	tömeg.	Bent	táblák:		
KÉRJÜK A SZEMEKET, FÜLEKET, ORROKAT, SZÁJAKAT A RUHATÁRBAN LEADNI)	
A: (maga	elé) Milyen abszurd! (Befordul	a	kígyózó	sorba,	ahol	mindenki	pantomim‐
mozgásokat	 végez.	 Előre	 kukucskál.	 A	 szokatlanul	 hosszú	 ruhatárban	nyitott	 do‐
bozok	függnek	egymás	mellett	a	falakon,	amikben	mindenféle	színű,	formájú	sze‐
mek,	 orrok,	 fülek,	 szájak,	 és	 minden	 doboz	 mellett	 egy‐egy	 portréfotó.	 A	 pultnál	
hirtelen	ködszerű	fehérség	borul	Annára.	Villódzó	fények.)		
A: (Pantomimezve	keresi	a	helyét	a	sötét	teremben,	maga	elé) Nem érzem az ujjam, a
kezem, a hátam, a lábfejem. De legalább nem fáj semmim. (Leül	az	egyik	sorban,	
körötte	árnyak.) Csak megszületek? Alig kapok levegőt, az orvos egy nő mellére
tesz, már felállok a rácsos ágyban, mászom, bekapok a földről egy morzsát, elindulok, kettőt kell még lépni anya guggoló mosolyáig, sírok az óvodában, nem vagyok katica, ne akassza fel kabátom az óvó néni oda, a füzetbe véletlenül került
be a fekete pont, a tojás O-t Sanyi írta, és mindent szeretek csak a paradicsomos
káposztát nem, az edzésen fejen álltam, kihulltak belőlem a törtek, mint az, amikor az a vívó srác az edzőtáborban a folyosón megcsókolt. Szemhéjam kékre festem, szám rúzsozom, titokban, véres lett a WC-papír mondom a férfinak, szűz
voltál, igen, igen hangzik a házasságkötő teremben, nyakán kígyók, nők karjai,
gallérján egyre több piros folt. (Miközben	 Anna	 mondja	 a	 monológot,	 mindezt	
pantomimezi	egy	hozzá	hasonló	nő	a	színpad	másik	oldalán.	Amikor	befejezi,	bo‐
rul	rá	Annára	újra	a	köd	a	széken.	Villódzó	fények.	Anna	kimegy	a	teremből	pan‐
tomimezve.)	
A: (maga	elé) És a fiam? Az unokám? (Megtapogatja	orrát,	szemeit,	száját,	a	füleit.	
Kifelé	menet	látja,	hogy	a	nők	törölgetik	a	szemüket,	a	férfiak	az	orrukat	szívják	és	
köhögnek.	Minden	pantomimmozgással.	A	kijáratnál	géptaps	+	egy	hang	bemond‐
ja:	Várjuk	vissza!	Második	rész	hamarosan!)	
(Másnap	Anna	telefonál.	A	beszélgetés	közepébe	kerülünk.)	
A: Nem baj, csak szólhattál volna! Nem, csak amikor hazaértem, vacsora közben
eszembe jutott, hogy az általánosba is együtt jártunk. Jó, rendben, majd hívlak
máskor! Szia! (leteszi	a	telefont,	járkál	pantomimezve	és	folytatja) Mi nem hazudtunk egymásnak ötven éve, az ábécét skandáltuk közösen, kis tornacipő orra
gyorsan elkopott, most gyógycipő nyelve lóg. Cserélgettük az uzsonnát, kórusban mondtuk a szorzótáblát. Ma újratanuljuk az arcokat, szemöldök között mélyülő A, száj sarkában gyűlik a nyál, mint a korral szaporodó szép szavak. Váróban aszalt-almaarc nem pirul, egy jó szóért elmeséljük az életünk. (leül	a	kony‐

2018. július–augusztus

87

„

hában) Otthon? Ott a paradicsom, vaj, barna kenyér, akár a szívünk, összemorzsálja hétköznap az abroszt.
(Annának	telnek	napjai.	Kivetítő:	‐	normális	mozgással	–	Anna	bevásárol,	főz,	mos,		
takarít,	olvas	vagy	TV‐ét	néz,	rejtvényt	fejt.	Közben	a	színen	emberek	ide‐oda	sietnek.	
Majd	egy	szkájpolás	közepébe	kerülünk.	A	számítógép	monitorján	modernül		
berendezett	szobabelső,	látszik	egy	nagy	karácsonyfa	fele	is	és	Anna	fia.)	
A: Munkahelyeden akkor minden rendben. Felébredt már a picurkám?
FIA: Mindjárt hozza az anyja!
UNOKA: Né-ni. Né-ni.
FIA: Nem Sam, nem! Ő a nagymama!
A: Kicsim, bocs, mennem kell!
FIA: De hát hova sietsz?
A: Holnap majd újra beszélünk, felveszem, az új ruhát.
(Téli	utca.	Anna	pantomimezve	sétál.)	
A: Jön velem az este, elhagyott, lámpafény csillog átázott csizmán, fogatlan járdaszegélyen műanyagpohár, forralt bor volt benne, talán betakarja a hó, a kirakat
közepén mikulásvirág, épp lehull róla egy levél.
(Annának	telnek	napjai.	Kivetítőn	ismét:	bevásárol,	főz,	mos,	takarít,	néha	olvas	vagy	
TV‐ét	néz,	rejtvényt	fejt,	aztán	újra	látjuk	az	ősz	eleji	parkot	reggel.	Minden	ugyanaz,	
mint	a	mű	elején.	Anna	le‐fel	sétál	pantomimezve,	majd	leül	egy	padra.)	
A: (kicsit	nehezen	veszi	a	levegőt) A parkban egy padon, mellettem hangya, jó lenne
elbújni az árnyékában, valami folyik az arcomon, lemegyek a metróba, belenézek az alagútba, harangoznak.
(Odalép	hozzá	egy	korabeli	férfi	szintén	pantomimmozgásokkal.)	
LAJOS: Szia, de jó hogy látlak! Leülhetek melléd? (megpuszilja	Annát)	
A: Szia, visszahúz neked is a szíved?
L: Nem is tudom, csak lejöttem a boltba. Tudod, hogy én is itt lakom a lakótelepen.
A: Én meg futottam egy kicsit. Hogy vagytok?
L: Nem hallottad? Kati fél éve meghalt. Tüdőembólia. Egy hét alatt elment.
A: Nem, és nagyon sajnálom. Őszinte részvétem. (átöleli	a	férfit)	És a fiatok?
L: Angliában. Informatikus. Három éve ment ki. És a te gyerekeid?
A: Csak egy fiam van nekem is. Öt éve mentek ki Amerikába. Az unokám két éves,
kisfiú. Tavaly nyáron voltam kint náluk.
L: Peti egyelőre csak a karrierjét építi. A jövő héten jön haza pár napra. Azt se tudom, mivel várjam, nem tudok főzni, mint az anyja. Talán elmegyünk étterembe,
de az első este paprikás csirkét főzök neki! Azt tudok. Uborkasalátát is sok fokhagymával. Úgy szereti. Galuskát meg veszek. Nem is olyan rossz a mirelit.

„

88

tiszatáj

A: Ha elakadsz főzés közben, hívj fel nyugodtan!
L: Szavadon foglak! Jól áll neked ez az új hajszín!
A: Lenne kedved vasárnap eljönni moziba? Talán egy éve, hogy láttam a Furcsa ruhatár című filmet. Elég jó. Ez lesz a második része. De most mennem kell! Szia!
L: Persze, szívesen! Felhívlak, megbeszéljük! Szia! (pantomimezve	távolodnak	egy‐
mástól)	
A: (maga	elé) Több példányban kinyomtatnám magam, ha még egyszer szerelmes
lennék, és osztogatnám szórólapként a Hősök terén, vagy bemennék a Műcsarnokba, ott hagynám magam egy oszlopon, és az se érdekelne, ha azt kérdezgetnék az emberek: mégis mi ebben a művészet?
(Anna	otthon	a	szemöldökét	szedi,	szemét	festi,	púderezi	arcát,		
rúzsozza	száját,	nézegeti	magát	az	előszoba	tükörben.)	
A: (maga	elé) Mint fél pár cipő a hitem, feslik a bélése, pár éve letört egyik körömcipőm sarka, az utcán nevetségesnek éreztem magam, taxi-rokkantságom elmúlt, amikor beültem, és otthon az ajtó előtt barátnőm várt. Nem szólt!, zokogta.
Férje elment, egy cetli maradt az asztalon, sajnáltam, de engem nem hagyott el
az irónia, csúsztattam lefelé harisnyám: vénasszonyok egy szegényházban, mosolyogtam.
(Anna	pantomimezve	visszamegy	a	szobába.	A	fülbevalót	egy	dobozkából		
veszi	elő.	Felpróbálja	a	nyakláncot	is.)	
A: (maga	 elé) Mielőtt találkoztunk, két percen belül a második bugyit vettem fel,
pedig az első talin a parkban egymás szemébe se néztünk, ma a regényt hozod
el, ami a könyvtárban még nincs meg, és kigombolt inged hagyja, hogy lássam
őszülő, borostás mellkasod, ilyen az enyém is, csak lejjebb, alapíthatnánk kétszemélyes parlamentet, dehogy mondom, csak otthon ráfeszülök a könyvre, kitárva, arcomra esik, kinézek az ablakon, egy galamb himbálózik a vezetéken.
(Lajos	a	mozi	előtt	sétál	pantomimezve,	aztán	indulna	befelé,	de	visszafordul.)	
L: (maga	elé) A szerelem néha még be-beles hozzám, kinyit szívemben egy ablakot,
de csak egy magányos katétert talál, szegény, mosolyom vonzza, ám hirtelen egy
implantátum rákiált, aztán a lelkemnek udvarolna, a vak, hatvan éve járom a
szerelem-utat, még az óvódában kezdődött, séta közben adott édesgyökeret,
ketten szopogattuk el.
(Anna	bent	áll	a	pénztárnál.	Kevesen	vannak	előtte.	A	bejáratnál	is.	Később		
pantomimmozgással	indulna	kifelé,	de	visszafordul,	és	a	ruhatár	felé	megy.)	
A: (maga	elé) Felöltözve szék, kanapé, itt nadrág, ott szoknya. Földön zokni, harisnya, egymásig tekeredve, és egy barnuló almacsutka. Meztelen mosdókagyló fénye tükörben, hervadt levegő, falakon összeszeretkezett ágyvisszhang.

2018. július–augusztus

89

„

(A	ruhatárban	egyajtós,	barna	szekrények	becsukva	hosszan	egymás	mellett.		
Rajtuk	aranybetűs	feliratok.	A	pultnál	hirtelen	ködszerű	fehérség,	villódzó	fények.)	
A: (indul	befelé,	maga	elé	mondja) Nem érzem az ujjam, a kezem, a hátam, a lábfejem. De legalább nem fáj semmim.
(Pantomimezve	keresi	a	helyét	a	sötét	teremben,	majd	beül	egy	sorba,	körötte		
árnyak.	Miközben	Anna	mondja	a	monológját,	mindezt	pantomimezi	a	fia		
a	színpad	másik	oldalán.)	
A: Ana, ana, ana, apa, apa, kimászik az ágyból, pappapa nincs, adi, adi, csihuhu viszi
a tejbegrízt, Donatello leszek a farsangon, Évi elvette a sapkám, szünetben elbuktattam, nem érdekel a tanító néni, más fiúknak is van piercingje, nagyihoz
csak akkor megyek el, ha, nem kérek, mondtam már, vigye ki apa a szemetet, foci
előtt nem, hagyj már, érts meg, csak buliztunk, és ti mit csináltatok, nem cigizek,
csak egy kortyot, leszarom, négyes, elégedett vagy?, hát akkor nem érettségizek
le, felvettek, holnap bemutatom, barna és hasonlít hozzád.
(Amikor	befejezi,	borul	rá	Annára	újra	a	köd	a	széken.	Kimegy	a	teremből		
pantomimezve.	Megtapogatja	orrát,	szemeit,	száját,	a	füleit,	végigsimítja	testét.		
Kifelé	menet	ismét	látja,	hogy	a	nők	törölgetik	a	szemüket,	a	férfiak	az	orrukat	szívják	
és	köhögnek.	Minden	pantomimmozgással.	A	kijáratnál	a	géptaps	+	a	hang	bemondja:	
Várjuk	vissza!	Harmadik	rész	hamarosan!)	
(Annának	telnek	napjai.	Kivetítő:	pantomimezve	bevásárol	és	főz,	mos,	takarít,	TV‐ét	
néz,	de	már	nem	olvas,	nem	fejt	rejtvényt.	A	videó	végén	a	szobáját	látjuk,	egy	vázá‐
ban	karácsonyfagallyak,	azt	díszíti.	Közben	a	színen	karácsonyillat,	pantomimmozgá‐
sokkal	emberek	nézelődnek	a	karácsonyi	vásárban.)	
(Anna	konyhája.	Virsli	illat,	szilveszteri	tűzijáték	hangjai,	képei.		
Anna	pantomimmozgással	az	ablakhoz	megy.)	
A: Kinyitom az ablakot, karom vékony, rajta foltok, várok, szikraeső hull, lent valaki
kiált, préselt arckép az üvegen, konyhaablak bélyeg a tízemeletesen.
(Az	utolsó	kép,	kivetítő:	ismét	a	reggeli,	ősz	eleji	parkot	látjuk,	nem	messze	az	úttól		
és	a	gimnáziumtól.	Kocsik,	diákok	zaja.	A	középiskolás	korú	fiatalok	igyekeznek		
az	iskolába.	Nem	pantomimmozgással.)	

„

90

tiszatáj

MALÁRBURK JÓZSEF
	

Mikroisten
	
Ilyenkor Karin egész teste szinte kitágul és mindent a szokásosnál sokkal intenzívebben érzékel, közvetlenül nyakán a festő suttogása… a dolgok hátterével már
annyit foglalkozom, hogy félő, ha nem vigyázok, olyan hangsúlyossá válik, hogy előtérré lép elő, ami a munkám hiábavalóságát jelentené… a nő gyakorlott mozdulattal
gombolni kezdi a férfi sliccét… vagyis, a hátterekkel való túlzott foglalkozás veszélyezteti mind a gondolati prioritásokat, mind a szerkezeti stabilitást... liheg tovább,
a vizuális rendszer azon fajtanyugvó állapotát, amelyből egy esetleges szellemi akcióra bármikor mozgósíthatók a háttérelemek akár diszkordáns részei is… vékony,
áttetsző ujjaival Karin megmarkolta, érezte gyorsan duzzad és hogy is szokták
mondani, mint egy varázsütésre, szaggatni kezdik egymásról a ruhát, de nem úgy,
mint a vágytól megőrült szerelmesek, hanem mintha egy jól begyakorolt rituálé
lenne, előbb az egyik tép egy ruhadarabot a másikról, míg az türelemmel várja a
szaggatás végét, aztán fordítva, mégis, a visszafogottság ellenére szájukban habzik a
nyál, tajtékosak és elemi erővel fordulnak egymásra, mint párzó állatok véresek
lesznek és az aktus végén, némán nyaldossák egymást és az utcára sem mernek kimenni, a karmolások mélyek, a harapások még mélyebbek, testük corpus, Nórának
ég-csíp kisebesített vaginája, a festő a fájdalomtól alsónadrágot sem tud húzni, képtelen lemosni magáról az alvadt vért: doleo ergo sum, ennyit mond, csak ennyit,
egyébként egész nap nem szólnak egymáshoz, időnként a kész mű elé állnak, nézik,
vagy inkább csak bámulják és bent minden szürke, csak a festményen tobzódnak a
színek, teát és valami szendvicsfélét készítenek, szótlanul esznek, közben épp’ csak
összeér a testük, így telik az éjszaka, meg még néhány évtized és tétován, bizonytalanul nyomja le a kilincset, úgy érzi, magától nyílik, óvatosan lép be és nagyon lassan zárja maga mögött az ajtót, egyik állványon egy feszített vászon, háttal neki,
megkerüli, hogy láthassa, befejezetlen, állapítja meg, ám a jellegzetességek, a festő
megszíneződött pszicho-kontúrjai az amorf színfoltokban számára már így is felismerhetők, le sem tagadhatná, sóhajt fel, száz közül is megismerné, a befejezetleneket is, és körbenéz, minden változatlan, vásznak, vakkeretek szanaszét, ugyanaz a
két állvány, csak éppen festékesebbek, ugyanaz, az eredetileg bárszék, csak az is
festékesebb, tubusok halmaza a palettaként is használt hosszú asztalon, az örökké
piszkos műteremablakok, minden ugyanaz, a könnyedséget is még mindig érzi,
ahogyan a színeket a vászonra keni, egymás mellé, vagy egymásra, először mindig a
világosakat, bárhová kellenek is az adott felületen, hihetetlen biztonsággal „foltoz”
tónusértékek szerint, ürességekből teremt mindenségeket, mikroisten, igen, mikro-

2018. július–augusztus

91

„

isten vagy, kiált fel önkéntelenül, és átölelik egymást az állványon lévő kép előtt és
szorítják egymást, egyre erősebben szorítják egymást és mégsem fáj, és olyan jó, és
olyan nagyon jó és bizsergés a végtagokban, minden irányba terjedő zsibbadás és le
sem veszi szemét a festményről, lenyűgöző munka, majdnem egy évig dolgozik rajta… vagy lehet, hogy kettő, vagy tíz és a városból a kikónok földjére viszi Gagát a
szél, ott száll partra, napok óta nem eszik, mégsem éhes, bár a színpadtól igen meszszire kerül, mégis nagyon zavarja a cafatokban lógó ruhája, ami eleve tépett luxustoprongy de ez a hosszú utazás műanyag toalettjét végképp elintézi, és a sztár hajléktalannak látszik, vagy még annak sem, persze sikerül újra hajóra szállnia, miért
is ne sikerülne, hiszen azért sztár, hogy mindig, minden sikerüljön és kilenc, vagy
kilencven napon keresztül hánykolódik a tengeren, kilenc, vagy kilencvenkilenc napon át bujkál így a rajongók elől, mígnem a tízedik, vagy századik napon a lótuszfalók földjére érkezik, ügyesen, anélkül, hogy bárki is észrevenné, partra szökik és a
posztmodern nimfa eltűnik a sűrű fák között és az ott kempingező lótuszfalók persze felfedezik, körbeállják, barátságosan mosolyognak rá, autogramokat kérnek,
megfürdetik, persze óvatosan a kiújult izombetegsége miatt és tiszta ruhát hoznak
neki, no nem amolyan futurisztikus, erotomán áttetsző műanyagot, amit a fellépéseken használ, hanem amolyan divat nélküli, zárt egyszerűt, majd tenyerükből kínálják lótusszal a kimerült dívát, bár tudja, hogy ha a gyümölcsöt megkóstolja, soha
nem akar innen hazamenni, de egyébként nincs is szándékában, hiszen többé nem
akarja látni őt, soha többé, és közben rájön, hogy ez a készülő festmény így, hogy
már egy ideje nézi, más, mint amit eddig valaha is látott tőle, és Katalinnak olyan
érzése támad, hogy nem is ő festi ezt a képet és lehet, hogy nem is tájkép lesz, hanem valami egészen más… no, nem absztrakt, azt sosem festett, hanem fejformává,
vagy inkább arcszerűvé váló foltok ezek, valószínű, hogy egy portré lesz, vagy inkább csoportkép az efemer amazonokról, csak még zavaró a hangsúlyos háttér, meg
a tisztázatlan prioritások, ki, vagy kik kerüljenek előre, kik hátra, kik látszódjanak
jobban, és kik maradjanak le a vászonról, de vajon kik a modellek, vagy nincsenek,
vagy nem is kellenek, vagy nagyon is kellenének és azután a várható kérdések, felháborodások, az elmaradhatatlan botrányok, miért festettél szőkének, mikor én
színtelenhajú vagyok, miért van ruhám, ráadásul fehér, amilyet már sohasem hordhatok, miért vagyok fedetlen, mikor a testemen jelek vannak, a titkaim, miért nem
vagyok fedetlen, mikor a testemen jelek vannak, a titkaim és kérdések és kérdések
válaszok nélkül, mert a realitások feletti realitásokra általában nincsenek meggyőző
válaszok, ezért hallgat a művész miközben dolgozik és hallgat, ha kész a mű, mereven nézi, néha hunyorog és ezekre a kérdésekre sohasem válaszol, mert az emberi
szemben két „megkapó” dolog van, a finom szerkezetének bonyolultsága és működésének egyszerűsége, hiszen a látás, egyszerű tény, mihelyt nyílik a szem, azonnal
megindul a látás és ez a látszólagos ellentét ejti zavarba a gondolkodást, és Orsi a
küklopszok szigetét kezdetben nagyon mulatságosnak találja, meglepődik, hogy
még léteznek, egyáltalán nem ijed meg tőlük, eszébe sem jut, hogy ezek a gigantiku-

„

92

tiszatáj

sak árthatnának is neki, egy különösen brutális darab küklopsz, aki igen kedveli,
legszívesebben egész nap a tenyerén hordozná, ha a nap nagy részét nem időfejtéssel töltené, szóval, akármekkora is ez a küklopsz, mégis emlékezteti őt a festőre,
olyan művészember-félének tartja, vagy inkább, csak érezi és biztosan beleszeret,
ha nincs ekkora méretbeli különbség közöttük, de volt, és e dolgok végtelen bonyolult szerkezete, ám működéseinek rendkívüli egyszerűsége nyitva tartja a szemét, a
két szemét és egy nap elege lett ezekből a distanciákból…most a készülő festmény
nézte őt, most a készülő festmény nézte őket, a férfi újra a meztelen nyakára tekeri
mondatait, mivel, vannak megoldhatatlan dolgaink, Flórám, kedvesem, ezért, azokat
nem kell	mindenáron	megoldanunk, azokon csak átemelhetjük magunkat, pillanatról
pillanatra, egyik napról a másikra ha tudjuk, de legtöbbször nem tudjuk, mégis ez a
maximum, amit az életnek ezen az oldalán tehetünk, hiszen te is tudod, errefelé, az
ösztönök, intuíciók kiszámíthatatlan, bizonytalan világában minden többismeretle‐
nes, mi is, és legtöbbször nincsenek megoldásaink, csak az afelé vezető utak, csak
utak vannak, ritkán, egymáshoz vezető utak, talán nem is utak, hanem kereszteződésekből kuszált labirintusok…
Senki előtt nem beszél a menyegzőről, ennek ellenére, sokan sejtik, mire készül,
befogat hát magas, ezüst patinás szekerébe, és elviszi színes ruháját a folyóhoz,
hogy hófehérre mossa, a küklopsztól kapott sziklaszappan-darabkával dörzsöli és
csodálkozik, milyen ragyogó fehér lesz a ruhája, miután befejezi a mosást, mézédes
lóherét eszeget a parton és roppant mulatságosnak tartja a vízi kacsák pörlekedését
valami ágdarabon, és a víz tükrében megpillantja vőlegényét és énekelni kezd, éterien, hang-desztillátum a térben, fehér, puha karja az ég felé, hogy tessék az isteneknek is, már-már hazafelé készül, de Athéné mást gondol, vőlegénye víztükrét kiemeli a Dunából, a mennyasszony ölébe rakja, és ők csókkal borítják egymás orcáját
és a csókokból, mint a giccsesküvőkön fehér virágszirmok, azokból még fehérebb
művirágok, majd apró, műanyag csokrok keletkeznek és minden csokornak szárnya
nő nikecelből és felrepülnek, mint általában a madarak, apró, illatos, tollpelyhes
fénykvantum-képletek a Gellérthegy fölött…, és amikor legelőször megpillantja,
meglepetésében elejti műanyag poharát, ott a kiállításmegnyitón, és látja, hogy legalább két fejjel magasabb a többieknél, arca sovány és túl fehér, olyan benyomást
kelt, mintha az egész férfi valami porcelánféléből lenne, nem mutatja be őket egymásnak senki, az ünnepség végén ketten maradnak, csak ketten a teremben, apránként kihunynak a fények, sötét a galériában, csak a kintről beszűrődő utcai világítás
rajzolja itt-ott körbe egymásnak őket, állnak szemben, szótlanul, mozdulatlanul, és
a bizsergéssel kezdődő zsibbadás, az elviselhetetlen, mégis posztnukleáris gyönyört
okozó ütés-dobbanás lelkének hártyavékony falán, kívül látja a férfit, pedig már belül van, a fehér arc besötétedik, de még nem láthatatlan és egyre közelebb és közelebb úszik a levegőben aztán egy időre el is válik a törzstől, külön közeledik és Évának így könnyű ölébe fognia a fejet, és magához húzni, magára húzni és csók helyett
beleharap és a férfiszáj meg vissza és az eddig csak lebegő karok, mint vastag ágda-

2018. július–augusztus

93

„

rabok úsznak a fej után, ráfonódnak a lány testére, ráfonódnak egymásra szorosan,
ahogyan a kígyók ölelnek-ölnek mindörökre, aztán, ahogyan ez lenni szokott, sokáig
nem találkoznak, nem mernek egymással találkozni, csak a harapásnyomokat, a
profán stigmákat cipelik külön-külön magukon, csak ezek maradnak ebből az estéből, ami persze éjszaka, éjszakák ezrei, hosszú testű éjszakák, hajnalok nélküli éjszakák tetemei, mintha csak ezért élnének, csak ezért az egyetlen dologért, mert
minden, ami találkozásuk előtti, nem létező és ez után valóságuk összeér az álmaikkal, a pillanatok az évszázadokkal és akvarellszerűen összefolynak-mosódnak egymásba a kerten túli szerelem felületén, Istenem, sóhajt újra, Istenem, sóhajt a festő
is, mint ahogyan a romantikusoknál szokás és ezekben a sóhajokban is benne van,
hogy a szerelmük nem keletkezett, mert Istentől való, ezért nincs története, evolúciója, nincs emléke sem, létezése van, ab ovo, és Vergilius gyakran átjön hozzájuk és
bizonygatja, hogy Isten pontosan tudja, hogy a teremtésben már megelőzte valaki,
mégis úgy tesz, mintha ő lenne az Első, és bizonygatja, hogy a sötétség előbb volt,
mint Isten, hogy a sötét anyaggal Isten sem tud mit kezdeni és hirtelen kétségbeesésében megteremti a szerelmet, átgondolatlanul és így vagyunk-leszünk, ha emlékszel és a férfi azt mondja, hogy ő nem emlékszik és a következő tárlatára mégis
együtt mennek, és természetesen Judit is segít a megnyitó előkészítésében, hogy
nagyobb legyen a tér, kinyitogatja az ajtókat, vörösbor és kenyér minden kiállításán,
de a kenyeret most nem szeletelik fel, aki akar téphet belőle, a bort előre kitöltik
műanyag poharakba, hosszú, keskeny az asztal, ami csaknem végigér a termen, fehér terítővel, vörösboros, polisztirol poharakkal és nagy barna kenyérrel, lefagyasztott ceremónia, abszolút mozdulatlan állapotban fogadják a vendégeket, akikre ez
furcsa módon átragad, azt hiszik, hogy egy performansz, a kiállítás része és örömmel asszisztálnak hozzá, senki sem mozdul, ott áll a tömeg az asztal körül, mint kimerevített, bonyolult pillanat, a megtörténés előtt, leendő kenyérroncs és leendő
borfoltos terítő, aztán megtörténik, Hermann Nitsch lepedők és testroncsok és vérzékeny, orfikus képek helye a falon, vadpárzás nyomai a padlón, már mindenütt leoltott lámpák, sötétség helyett városi félhomály, barbár, sebesült idegenség közöttük és a terem tárgyai között, és szótlanul ülnek a földön és az alvadt véres lepedőket már majdnem összehajtják, amikor hirtelen nagy erősségű nyugati szél kapja föl
mint vitorlákat, és az utcán heverő hajó árbocán akadnak fel, közben kettétörnek az
utcai lámpaoszlopok, letörik a főárboc, hiába üvöltözik a kapitány és erőlködik a
kormányos, jajveszékelnek az idefútt tárlatlátogatók, a nyílt tengerre sodródnak és
a város, a szárazföld végleg eltűnik a szemük elől, tengeri vihar kerekedik, mint
ahogyan a közép-kategóriás filmekben, tajtékos, sötétlila hullámok csapnak át az
irdatlan hajó teljes fedélzetén, mindenütt fekete örvények, pokol-lukak, amelyek
nyelik a hullámokat, már a kormányos sem az evezőtől, hanem az imádságtól várja
a segítséget, de az orkán nem szelídül, zúgó habokon hánykolódnak, mint hajdan a
hazátlan phoeniciai királylány és rí, zokog, arcát testére tapadó, teljesen áttetsző,
hosszú, vizes ruhájával takarja el, abszolút fölöslegesen, mert senki sem figyel rá,

„

94

tiszatáj

senkit sem érdekel a végtelenített párzás, ősszuka-jellegű, élő hologramja és azt
gondolja, hogy mindenütt jó ezen a világon, még otthon is, ahol szárazföldet érezhet
maga alatt, még akkor is, ha lúdtalpas, és a hajó hirtelen kettétörik, megadja magát
az elemeknek, és ahogyan szintén a közép-kategóriás filmekben, rajta kívül, mindenki azonnal odavész, csak neki sikerül egy deszkaszálat megragadnia, és azon
életben kivárnia a vihar végét, és ekkor látja, hogy a laurentumi partokhoz sodródik, nagy örömére, mert jól tudja, hogy ott a jámbor Aeneas uralkodik és bár nem
jön zavarba a király kérdésétől, hogy mit keres itt latinus földjén, mégsem válaszol
és később sem, pedig gyakran sétálnak együtt a parton, olykor a lány felemelkedik
és néhány pillanatra szublimál, de illatát az uralkodó mellett hagyja, aki így, eltűnését észre sem veszi, és csak beszél, beszél, beszél a politikáról, annak nehézségeiről,
hogy neki, mint uralkodónak, tudomásul kell vennie, hogy mikroisten és továbbra is
csendesen beszél, hangsúlyok nélkül, ahogyan a politikusok hatalmuk biztos tudatában beszélnek az illatos levegőnek, és érdekes módon csak egyszer hozza szóba
Magyarországot, meg Budapestet, és akkor Mária ott marad mellette, nem tűnik el
egy pillanatra sem, hallgat csak hallgat, és megérkeznek a templom elé, és a király
kint marad, a lány belép és az oltár elé sétál, mintha csak egy parkban lépkedne a
puha, frissen nyírt füvön, és amikor a pap azt kérdezi tőle, hogy akarja e hites férjéül a festőt, bármennyire is kínos, úgy érezi, nincs mit mondania, a kérdést értelmetlennek tartja, mert mi az, hogy „akarod”, miért kell ebbe /is/ belevonni az emberi
akaratot, a pap semmit sem tud az isteni elrendelésről, az egész szertartás forgatókönyve rossz, ezért nem válaszol, és nemválasza a válasz és az „incidens” váratlanul
éri a meghívottakat, de ebből nem érzékel semmit, Aeneasra gondol, amikor azt bizonygatja, hogy az ember istenek nélkül mit sem ér, hogy istenek nélkül az ember
örök vesztes, bármilyen erős hatalma is legyen, a király is csak egy mikroisten, mégis csak jó fej az Aeneas, és egy kicsit el is mosolyodik, amiről a vőlegény azt hiszi
neki szól, és Mária már a kezdetektől tudja, hogy egyszer vissza kell térnie ide, csak
azt nem, hogy ez pontosan ezen a napon lesz, hiszen kiszámíthatatlan, mint az éjszakai csókok száma és csend a műteremben, csönd benne is és a készülő vászonra
még nagyobb és sötétebb foltokat fest az alkony, hátra lép, lehajol és egyik kezével
fölhajtja az állvány előtt a mocskos-festékes szőnyeget, alatta a korhadt-kopott padlón halványan, már alig-alig kivehetőn, hosszúkás, barnás folt látszik, válltáskáját
zajtalanul maga mellé engedi a földre, majd két kézzel megragadja és teljesen lehúzza a foltról a szőnyeget, nyugodtan kigombolja blúzát, az öregasszony meztelenre vetkőzik, majd nagyon lassan, nehézkesen leguggol, térdre ereszkedik és oldalára
fordul, karját lábszárára fonja, fejét ráncos testébe hajtja és ráfekszik a foltra, közben beesteledik.

	70	éve	született	Baka	István		

Baka István levelezéséből
Az írói levelezés az életmű része, ezt ma már nehezen lehetne vitatni. „Aki egy írót
meg akar ismerni”, írja Lengyel András, „a műveken túl leginkább a levelekre számíthat”, mert „bennük valami olyasmi dokumentálódik s válik megismerhetővé,
amit semmilyen más forrás, maga az irodalmi mű, a műalkotás sem nyújt”. Olyan sajátos szövegtípus, amely „az életrajzi forrás és a műalkotás között helyezkedik el, s
minden szempontból ennek az átmenetiségnek a lenyomata. Életrajz nemigen írható nélkülük”, hiszen „az életrajzi eseménytörténet, a szociális és lélektani karakterizálás legfőbb eszköze, forrása alighanem a levél.”1
Egy író-költő levelezése az általa írott és a neki küldött levelek váltakozása, a két
dokumentumtípus kiegészíti és magyarázza egymást. Ideális esetben írásban folytatott dialógusokba nyerhetünk betekintést.
Baka István azonban nem őrizte meg az összes neki írott levelet, de egy-egy számára kiemelt fontosságú levélíró küldeményeit megtartotta. Így elmondható, hogy
sok levél – Baka döntése szerint – megsemmisült. Az utolsó években azonban már
nem fordított nagy gondot a személyes dokumentációjának rendezésére, ezért 1994ből és 1995-ből arányaiban több levél maradt fenn. (Jelen közlésben is látszik ez.)
Alábbiakban a Bakához írott levelek közül adunk közre néhányat. A válogatás
szempontja az volt, hogy bennük valami irodalmi esemény, kapcsolati gesztus dokumentálódjék: kéziratot kérnek tőle folyóirat vagy könyvkiadó számára, megküldött könyvét köszönik meg, dedikációt kérnek, költői versengésben verset cserélnek, vagy egyszerűen csak olvasták valamelyik versét, és megírják ezt. A költői pálya apró, ám annál fontosabb eseményei: ezek tartják mozgásban az irodalmi életet,
és személyességük által legtöbbször lendítőerejük is jelentősebb, mint egy hivatalos
vagy publikus véleményé, kritikáé.
Nemrég megkezdődött Baka István levelezésének és dedikációinak összegyűjtése. A Tiszatáj Alapítvány vállalta a kötetek kiadását. A Bakának írott levelek és a neki szóló dedikációk a költő hagyatékában együtt maradtak – ismeretükért és másolatukért most is illesse hálás köszönet Baka Tündét, a költő feleségét. Az általa írott
dedikációk és levelek összegyűjtése azonban tényleges gyűjtőmunkát igényel. Jelen
közlemény sajtó alá rendezője ez úton is kéri mindazokat, akiknek van dedikált
könyvük, illetve levelük a költőtől, illetve tudnak ilyenről, hogy ezek másolatát
küldjék el a birobalogh@gmail.com címre vagy a Tiszatáj szerkesztőségi címére (tiszataj@tiszataj.hu). Legyen az adott dedikáció a legegyszerűbb szövegű, vagy a levél akár pársoros gesztus, az egész részét képezi, és minden egyes apró részlettel
pontosabb lesz a kép.
Bíró‐Balogh	Tamás	

1

Lengyel András: „Arcodról	a	festék	nem	mosódik	le.”	A	levélíró	Kosztolányi, Forrás, 1997. dec., 80–96.
= L. A.: Játék	és	valóság	közt, Szeged, Tiszatáj Könyvek, 2000. 15–53.

„

96

tiszatáj

1.	
RÉZ	PÁL	–	BAKA	ISTVÁNNAK	
BUDAPEST,	1972.	MÁJUS	9.
Kedves Barátom,
kissé késve válaszolok: megvártam ugyanis, míg verseit többen is elolvassák: amit írok, közös
vélemény tehát (de persze az én személyes véleményem is).
Versei tetszettek: amit újabban írt, természetesen folytatása és kibontakozása első írásainak, azoknak, amelyeket a Kortárs-ban olvastam és amelyeknek ismeretében felkértem,
hogy szerepeljen antológiánkban. Rokonszenves, hogy nem enged a fiatal költőink közt oly
elterjedt divatoknak, a redundáns szertelenségnek, egyik iskolához se csatlakozik, fegyelmezettségre törekszik. A régi versek közül különösen a Vörösmarty és a Kutya tetszett, az újabbak közül igen szép a Raszkolnyikov	éjszakái, a Dal, a Ha	volna.
Ami a kiadást illeti:
az antológiát lezártuk, a kézirat már nyomdában van, arról – sajnos – lekésett. Önálló kötethez, kivált első kötethez viszont kiadónk gyakorlata szerint nagyobb anyag kell: legalább
1500–2000 sor. (A kézirat kb. 700, alig több, mint az antológiában szereplő költőké). Ha
1973 végére összegyűlik ennyi, még hozzá – az indulás szintjének reményében joggal bízhatunk benne – ennyi igazán jó, sőt jelentős vers, arra kérem, juttassa el hozzám.
Beküldött kéziratára szerződni még nem tudunk, de személyét és írásait számon tartjuk.
Sokszor üdvözli és várja újabb jelentkezését
Réz Pál
Budapest, 1973. május 9.
Gépelt levél autográf aláírással. – Baka István első kötete (Magdolna‐zápor) nem a Szépirodalmi Könyvkiadónál, hanem a Magvetőnél jelent meg, 1975-ben.

2.	
HERVAY	GIZELLA	–	BAKA	ISTVÁNNAK	
BUDAPEST,	1982.	ÁPRILIS	12.	UTÁN
Kedves Pista!
Megdöbbentően gyönyörű a De profundis versed a Tiszatájban. Hát így testvérem a kínban.
Jó lenne már odamenni hozzátok. Ilia tanár urat lelkemből üdvözlöm. Legyetek jók és jól –
amennyire lehet. Én most a hadüzenet a halálnak című versemet írom. Illetve csak a fejemben írom, papíron nem megy. Node majd kikínlódom. Úgylátszik ki kell várni, amíg íratja magát.
Szeretettel víg pünkösdöt, ha már húsvéton túl vagyunk:
Hervay Gizi
Gépelt levél autográf aláírással. – Baka De	 profundis c. verse a Tiszatáj 1982. áprilisi számában jelent
meg; a húsvét hétfő pedig április 12-re esett.

2018. július–augusztus

97

„

3.	
GÖRÖMBEI	ANDRÁS	–	BAKA	ISTVÁNNAK	
DEBRECEN,	1984.	AUGUSZTUS	27.
Kedves Pista,
nagyon szépen köszönöm a könyvedet. Nem akartam addig megköszönni, amíg el nem olvastam, ezért a viszonylag kései levél. Aztán most, amikor végére értem, érzem, hogy újra kellene kezdenem, mert olyan különös, bizarr és nagyon mély. Engem különösen a címadó novella
ragadott meg, egészen elbűvölt. A különösség talán ebben játszik leginkább a kezedre olyan
gond mély kifejezésére, amelyik engem is régóta foglalkoztat, s amelyik valóban generálisan
magyar probléma is. A tehetség titka és a tehetség felelőssége, s miért, hogy annyi elporlad. A
Vasárnap	délután is mélyen az emberbe vésődik: nekem leginkább azzal, hogy a beteljesületlen dolgok szennyezetlen ragyogását ajándékozza.
Érzem, hogy újra fogom olvasni a könyvedet, s ez ami bennem a legszebb mutatója.
Köszönöm. Ölellek érte!
Debrecen, 1984. aug. 27.
Görömbei András
Gépelt levél autográf aláírással. – A levélíró a Szekszárdi	mise c. kötetet köszöni meg.

4.	
SZEPESI	ATTILA	–	BAKA	ISTVÁNNAK	
BUDAPEST,	1985.	FEBRUÁR	5.
Pistám!
Köszönöm a Szosznora-opuszokat. Nagyon tetszenek, (gyanítom, hogy maga a mester is
elhinné magáról, hogy nagy költő, ha tudna magyarul). Odaadtam Tóth Évának, aki most itt a
„világliteraturát” pásztorolja, nagy hévvel.
Sajna, magamtól nem tudok mit küldeni. Évek óta nem írtam gyereklírát – legutóbb (kb. 2
éve), azt a „téli”-t, ami jött nemrég.
Könyveim lassan jövögetnek – idén tán egy lesz a Móránál, a Bp-i bestiárium (ami Csukás-adta-címen, – „A bohóc seregélyek” – jelenik meg majd, de elég jó színes rajzokkal: Kakasy Éva).
Szóval: ez az esztendő eddig nekem „nem vágott be”.
Mi van Miskával (Ilia?) – nem ír.
Ölel:
Szepesi Attila
Bp. 85. II. 5.
*
Ps. Mindenkit ölelek és Simai-Maestrótól várok opuszokat. Igen rég küldött már.
Autográf. Csukás: Csukás István, Simai-Maestro: Simai Mihály.

„

98

tiszatáj

5.	
MÉSZÖLY	MIKLÓS	–	BAKA	ISTVÁNNAK	
BUDAPEST,	1985.	JÚLIUS	17.
Kedves Pista,
sokára válaszolok s köszönöm meg a kötetedet – mea culpa.
Körbekeritettek a sok gondok (sorozat betegség a családban, súlyosak – s csak bizakodom, hogy kimászunk belőle) –
Verseid nagyon erősek, tiszta hang a sok zavaros-kérész avangard közepette. Igen-igen
tetszett a kötet! De a próza is jöjjön!
És ehhez apropó: helyes volna, ha megpályáznád a Soros-alapítványnál az egy vagy kétéves ösztöndíjat. Ha így döntesz, szívesen írok ajánlást. Sietni kéne, hogy az őszi kuratóriumi
ülés már foglalkozzon vele. Szép összeg, s gondolom, rád fér.
Még egyszer gratulálok –
szeretettel üdv:
Miklós
Autográf. A boríték címzése: „Baka István / író / Szeged / Retek u. 17, V. 26 / 6723”, a feladó: „Mészöly
Miklós / Budapest XII. / Városmajor 48/b / 1122”. Kelt: fpb. – Mészöly a Döbling című kötetet köszöni
meg.

6.	
SZÁLLÁSI	ÁRPÁD	–	BAKA	ISTVÁNNAK	
ESZTERGOM,	1985.	DECEMBER	27.
1985 dec. 27.
Kedves Pista!
Talán áldott Ilia Miska barátunk szólt is már, hogy szokásomhoz híven küldöm a jelképes című új kötetedet, dedikálás céljából. Igazi jó költészet, ennél aligha kell többet mondanom. Az
„Ady Endre vonatán” címűnek ha legalább az első strófa kéziratát elküldenéd, hálásan megköszönném. Közismerten „életveszélyes” Ady-gyűjtő vagyok, Nagy László két nagy Adyversének kéziratát is megkaptam, gyönyörű betűivel. Így nemcsak Adytól, de Adyról is muzeális kéziratgyűjteményem van. Az Új Forrásban most fogok közölni nyolc teljesen ismeretlen
Sinka-verset. Őszintén gratulálok a díjadhoz, nagyon megérdemled.
Boldog(-abb) Újesztendőt kívánva őszintén köszönt híved:
Szállási Árpád
Gépelt levél autográf aláírással. – Az orvostörténész a Döblingbe kér dedikációt, és a József Attila-díjhoz
gratulál.

2018. július–augusztus

99

„

7.	
ESTERHÁZY	PÉTER	–	BAKA	ISTVÁNNAK	
BUDAPEST,	1988.	ÁPRILIS	20.	
Kedves Pista,
megjött a könyv, köszönöm szépen, hamar el is fogom olvasni.
– Csatlóssal (Svédország) beszéltem a minap, aki nagyon szereti, amit csinálsz, és akarna
fordítani is. Amit helyeseltem.
Szeretettel:
Esterházy Péter
Autográf képeslap (Szent István bazilika), címzése: „Baka István / Szeged / Retek u. 17. / 6723”, a Retek
u. 17. áthúzva, alatta ismeretlen kéz írásával: „Molnár u 4”. Kelt: fpb. – Az író A	kisfiú	és	a	vámpírok kötetet köszöni.

8.	
BALASSA	PÉTER	–	BAKA	ISTVÁNNAK	
BUDAPEST,	1993.	JÚLIUS	18.
júl. 18.
Kedves István,
arra szeretnélek kérni, hogy adjál egy-két verset a Pannonhalmi Szemlének, amely nem hitbuzgalmi lap (talán láttad), hanem érzésem szerint magas színvonalú kulturális, irodalmi, teológiai fórum. Ha lehet, augusztus 10-ig. Előre is köszönve, minden jót kíván,
szeretettel
Balassa Péter
Autográf. A boríték címzése: „BAKA ISTVÁN / SZEGED / Molnár u. 4. / 6723”, a feladó: „Balassa Péter /
Bp. / Gellérhegy u. 31. / 1016.” – Baka Istvánnak nem jelent meg verse a Pannonhalmi	Szemlében.

9.	
BENEY	ZSUZSA	–	BAKA	ISTVÁNNAK	
BUDAPEST,	1994.	MÁJUS	11.
Kedves Baka István,
remélem, így eléri a levelem. Köszönöm azt a megrendítő élményt, amit legújabb verseskötete adott. Évek óta nem olvastam ilyen megrázó és gyönyörű új verseket. Ritkán szoktam ilyet tenni – most úgy érzem, meg kell ezt írnom Magának.
Szeretettel üdvözli
Bp. 1994. május 11-én
B. Zsuzsa
Autográf, Beney Zsuzsa levélpapírján. – Beney Zsuzsa a Sztyepan	Pehotnij	testamentuma c. kötetről ír.

„

100

tiszatáj

10.	
HATÁR	GYŐZŐ	–	BAKA	ISTVÁNNAK	
BUDAPEST,	1995.	JÚNIUS	14.
1995/06/14 Drága Pistám – lefőztél. Jómagam csak messziről, távcsövezve rosszallom azt,
amit Te közelnézetből s kötésig benne büdösölsz. Remeklés a versed, köszönöm a kitüntető
ajánlást. Erősödjél, gyógyulj meg és szeresd édes Tündédet, aki a nélküled való létet ugyanúgy nem tudja elképzelni, mint te, a létet, nélküle. Édesednek hódoló kézcsókkal – téged szeretettel ölel igaz baráti híved
Határ Győző
Autográf sorok Határ Győző Vészkijárat című, „(Baka Istvánnak Szegedre)” ajánlású versének nyomtatott
kéziratán. A Benczúr Hotel fejléces borítékjának címzése: „BAKA ISTVÁN / SZEGED / MOLNÁR U. 4.” –
Baka június 13-i levelében küldte meg az őt Szegeden öt nappal korábban meglátogató Határ Győzőnek
az Üzenet	 Új‐Huligániából című, „Határ Győzőnek” ajánlott versét, a levél utóiratában a következővel:
„Elkérhetem-e én is a nekem ajánlott versek kéziratát?”)

11.	
NAGY	GÁSPÁR	–	BAKA	ISTVÁNNAK	
BUDAKESZI,	1995.	JÚNIUS	KÖZEPE	
Baka Istvánnak,
Szegedre
Kedves Pistám!
Megjött Budakeszire gyönyörű, új verseid könyve, Nem is november, de június (postás)
angyala hozta. A többi Hitel-béli fiúnak, így Csoórinak, Lázárnak, Döbrenteinek és Görömbeinek is átadom a könyvüket. Bizony, lassan másfél éve eljöttünk már a Miklós térről, ezért
ment vissza a küldeményed; de utánunk is küldhették volna, mint ahogy már sokszor megtörtént. Címünk, ahogy a lap impresszumában is szerepel: 1136,	Budapest,	Hegedüs	Gyula	ut‐
ca	45‐47.
A júliusi	Hitel-ben már erről az új könyvedről ír a fiatal, nagyon tehetséges Nagy Gábor.
Korábban egy szép, Neked ajánlott versét is közöltük. (talán márciusban, vagy áprilisban) A
Pehotnij-kötetedről még decemberben Gróh Gáspár írt, de azt el is küldtem Neked, biztos
megkaptad.
Pistám! Ha van, ha lesz új versed – akkor	gondolj	a	Hitelre	is! Tudod, mindig boldogan közöltünk.
Öleléssel köszönt és várja verseid:
Nagy Gazsi
Budakeszi, 1995. június idusán
Gépelt levél autográf aláírással és szövegközi javításokkal. – A November	angyalához c. kötetről van szó.

2018. július–augusztus

101

„

12.	
LENGYEL	BALÁZS	–	BAKA	ISTVÁNNAK	
BUDAPEST,	1995.	JÚLIUS	5.
Kedves Pista,
a Könyvéten megvettem a verseskötetedet, aztán olyan baráti kedves voltál, hogy elküldted nekem. Így a dedikálatlan példányt más költőnek ajándékozom. Vegye nagy megtiszteltetésnek, hogy mit kap általad. Nem tudom, hogy a Duna TV-ben mit sugároztak, vagy mit
hagytak ki szövegemből, de igyekeztem a magam részéről elmondani Rólad, amit úgyis tudsz,
s amit már régebbről is írtam. Csak minden felfokozódott. A Két Rómát mindenesetre küldöm, bár a szöveg némileg régi, további méltatást igényelne. De most nem tudok mást, írjál,
magam is betegeskedem, idén háromszor feküdtem kórházban, most megyek Mátraházára
felerősödni.
Jönnek hírek Rólad és a legjobbakat kívánom.
Réges régi barátsággal és tisztelő szeretettel
Lengyel Balázs
1995. júl. 5-én.
Autográf.

13.	
CSOÓRI	SÁNDOR	–	BAKA	ISTVÁNNAK	
ESZTERGOM,	1995.	JÚLIUS	20.
Esztergom, 1995.	VII.	20.
Kedves István!
Most tudtam csak megszabadulni Pesttől s a könyvedet is csak itt, Esztergomban olvashattam el. Itt, a dombok között, ahol valamikor Babits botozgatott s a másik kezével meg tartotta az eget. Igazi környezet ez a verseidhez, hisz kevés kortársnak sikerül megvalósítani
azt, amit te, évek óta, szívós igyekezettel s tehetséggel megteremtettél: helyreállítottad a vers
megingatott becsületét. Aki a verseidet olvassa, tudja, hogy nem „emelt prózát” olvas, vagy
dirib-darab esszéket, melyeket a megerőszakolt anyanyelv védelmében írtak. A folytonosság
és a folytathatóság jó ösztöne munkál Benned. Egyszerre vagy hagyományos, modern, stb,
stb.
Be kell vallanom Neked, hogy a szimbólizmust én csak kivételes esetekben tudtam elfogadni. Még Adynál se mindig. De az „allegórizmustól” – ha szabad ezt a kifejezést használnom
– mindig viszolyogtam. Csak Tompa és Arany egy-két verse jelentett kivételt saját ízlésem
szabályai alól. S te most egyre-másra írod a szimbólikus, a maszkos, az allegórikus verseket
és ámulok magamon, hogy nincs bennem semmiféle ellenérzés, tiltakozás. Hogyan történhetett ez meg velem? Talán úgy, hogy az eddigi szimbólumok és allegóriák természeti, mitológiai vagy történelmi eredetűek voltak – a Tieid viszont sors-allegóriák. Mégpontosabban:

„

102

tiszatáj

létallegóriák. S ezek – azáltal, hogy megkettőzik a személyiséget –, új dimenziót teremtenek a
személytelen líra s az úgynevezett én-líra között. Tréfásan úgy is mondhatnám, hogy „harmadik utas” vagy. Úgy leszel főszereplője a versnek, hogy a magad helyét valamiféle mélylélektani eleganciával átadod másnak…
De hagyom a rögtönzött okoskodást. Ezúttal is csak megiramodott az írógépem.
Mégegyszer köszönöm a könyvedet minden rám zuhanó kínlódásával s képzettársításával együtt.
Baráti kézszorítással,
Csoóri Sándor
Gépelt levél autográf aláírással és keltezéssel.

14.	
FODOR	ANDRÁS	–	BAKA	ISTVÁNNAK	
FONYÓD,	1995.	JÚLIUS	23.
Fonyód, 1995. VII. 23
Kedves Pista,
ne maradjon elmondatlan, hogy rendkívüli hatással volt rám köteted. Köszönöm,
hogy dedikálva megküldted. Végső elkeseredésemben, amikor már-már úgy éreztem, nem
lehet többé verset írni, a Te könyvedhez fordultam. Döbbenetes volt előhangként a két Háry
János vers, ugyancsak meglepett (előzetes olvasás után) a Tél Alsósztregován, meg a Carmen:
valami olyan monumentalitás van képi látásodban, komponáló készségedben, ami engem a
legnagyobbakra (Berzsenyi, Vörösmarty, József Attila) emlékeztet; s Te vagy akinél a formai
megcsináltság sem zavaró, győzöd szusszal, lelkiemelkedettséggel. És úgy látszik az orosz
téma kimeríthetetlen – valami olyat fogtál ki belőle, ami az emberi sors legmélyéről való.
Gratulálok és jobb egészséget kívánva sokszor gondolok Rád:
F. Bandi
Autográf.

	

	Holokauszt	–	Csend	–	Beszéd	–	Emlékezet	–	Üzenet		

MÁTÉ-TÓTH ANDRÁS és TURAI GABRIELLA*	
	

Poszt-genocid teológia Európában
A Holokauszt 70. évfodulója ismét alkalmat adott arra, hogy az európai zsidósággal szemben
alkalmazott felfoghatatlan és felejthetetlen genocídiumról gondolkodjunk és kitegyük magunkat e szörnyűség fájdalmas emlékezetének. Az a kérdés foglalkoztat, hogyan lehet a kortárs poszt-szekuláris társadalomban a zsidóságnak és a kereszténységnek az elszenvedett
genocidok teológiai értelmezése alapján konstruktívan részt vennie a mai társadalmi
együttműködés erősítésében. A téma teológiai (vagy filozófiai és szociológiai) tárgyalásával
kapcsolatban fontos leszögezni, hogy a Holokauszt nem olyan természetű kérdés, amelyre
válasz adható a szónak abban az értelmében, hogy a válasszal lezáródna a téma, és napirendre lehetne térni fölötte. Éppen ellenkezőleg, akár a Holokauszt, akár további genocidok a történelemben az emberi bestialitásnak olyan szélsőséges esetei, amelyek az emberi értelmet
meghaladják. Különösen akkor, ha ezeket a tragédiákat összefüggésbe akarjuk hozni a zsidó
vagy a keresztény vallás isteneszméjével, amelynek egyik központi eleme a gondviselés.1 Elie
Wieselt kérdezték egyszer, hogy miként vélekedik arról a felvetésről, hogy Auschwitzban a
teodícea is meghalt, illetve hogy a gondviselés nem létezik többé. Wiesel válaszában elutasította azt a felfogást, hogy a hitből fakadó megoldások után a kérdéseknek el kell hallgatnia.
Minden válasszal szemben gyanakszom, de a felvetett és megválaszolatlan kérdéssel egyetértek.2
Dolgozatunkban először a zsidó és keresztény teodícea értelmezési kísérleteiből válogatunk, melyek a Holokauszttal kapcsolatban sokféle teológiai megfontolást3 kínálnak. Egy további lépésben kísérletet teszünk arra, hogy a teológiai értelmezés mezője mellé a szociológiai értelmezést illesszük, a teodíceai megközelítést a szociodíceai megközelítéssel egészítsük ki. Ennek mentén jutunk el ahhoz a kérdéshez, hogy milyen társadalomelmélet és milyen
politika szükséges a poszt-genocid társadalomban való együttéléshez.
*

1

2

3

A Szegedi Tudományegyetem, az Élet Menete Alapítvány, a Holokauszt Emlékközpont, a Hódmezővásárhelyi Emlékpont, a Szegedi Zsidó Hitközség és a Hódmezővásárhelyi Zsidó Hitközség közösen
rendezett konferenciát 2017. október 19-én. Az egynapos, több, szegedi és egy hódmezővásárhelyi
helyszínen megtartott tanácskozáson a résztvevők a Holokauszt emlékezetét, az esemény történeti
és művészeti recepciójának alakulását, valamint a történelmi trauma közölhetőségének és értelmezésének memóriapolitikai kérdéseit helyezték a középpontba. Összeállításunkban a rendezvény
egyik díszvendégeként megszólaló Máté-Tóth András, valamint az irodalmi szekció résztvevőinek lejegyzett és tanulmánnyá formált előadásai kerülnek bemutatásra.
David C. Tollerton: Book	of	Job	in	post‐holocaust	thought.	The Bible in the Modern World 44. Sheffield
Phoenix Press, Sheffield, 2012.
Elie Wiesel és Michaël de Saint-Cheron, Evil	and	exile.	Univ. of Notre Dame Press., Notre Dame Ind.
u. a., 1990.
Vö. A Magyar Pax Romana konferencia kötetét. (Hamp Gábor, Horányi Özséb, Rábai László: Magyar	
megfontolások	 a	 Soáról.	 Balassi, Magyar Pax Romana Fórum, Pannonhalmi Főapátság, BudapestPannonhalma, 1999).

„

104

tiszatáj

Beszédes	hallgatás	
A bibliai zsidó vallás éppen úgy visszafogott a Mindenható nevének kiejtésében, amint az iszlám Allah illetve a Próféta arcának ábrázolásában. A hallgatás itt a misztikus aphasia következménye, amely törvénnyé lett, de a zsidó spiritualitást máig nagy mértékben jellemzi.
Amint a zsoltáros kérdezi: „ki az ember, hogy megemlékezel róla”, ugyanúgy kérdezi a zsidó
teológia is, ki az ember, hogy megemlíthetne, hogy gondolataidat kifürkészhetné, hogy értelmével átfogná azt, ami csak az idők végezetén válik nyilvánvalóvá. E beszédes hallgatás a
misztika minden ágában jelen van, s nem csak a zsidóságban vagy a kereszténységben.
A végső titkokat, a teljes magyarázatot nem lehet kimondani, nem lehet felfogni, mert az a
vallás végét jelentené. Ide jut a posztmodern filozófia számos képviselője is, elég legyen csak
Derridára, Vattimora vagy Caputora utalni.
Megtört	hallgatás	
Bármennyire visszafogott is a zsidó teológia a Mindenható nevének kiejtésében, ugyanakkor
műveinek értelmezését tekintve aktív, s éppen a Holokauszt képezi a Mindenható műveinek
értelmezésében a legmélyebb vagy legradikálisabb kihívást. Ha eltekintünk attól az alapállástól, hogy a Holokauszt ugyanúgy nem értelmezhető, mint a Mindenható bármely más tette,
mert az ember erre alapvetően képtelen, akkor felsorolhatunk néhány zsidó és keresztény
megközelítést a Soával kapcsolatban. A zsidó megközelítésekben az elmúlt évtizedben kiemelt szerepet játszik a Jób könyvére való hivatkozás, amely az ártatlan szenvedő archetípusa, és amely számos lehetőséget biztosít, többek között a benne lévő diskurzusok évrendszere révén a zsidó poszt-holokauszt teológia számára. A Holokauszt túlélőinek története Jób
története, Jób a túlélő, akinek története drámai tanuságtétel.4
Az egyik zsidó vallási megközelítés az önvádra épít, amely nem kérdőjelezi meg Isten
igazságosságát. A zsidóság bűnei miatt a Holokauszt megérdemelt büntetés. Joel Teitelbaum
a szatmári haszid zsidóság kiemelkedő alakja az egyik, aki a zsidóságon belüli vétkekre adott
büntetésként értelmezi a Holokausztot. Teitelbaum anticionista alapállású volt, aki úgy vélte,
Izraelnek akkor kell helyreállnia, ha már eljött a Messiás, addig pedig a zsidóságnak várakoznia kell, mint a szűznek, hogy eljöjjön érte a vőlegény. „Bűneink miatt szenvedtünk. ... Mai
nemzedékünknek már nem szükséges sokáig keresnie azt a bűnt, amely felelős nyomorúságunkért. ... Az eretnekek törték meg minden elképzelhető módon az esküt, hogy erőszakkal
felemelkedjenek, és maguk teremtsék meg a szuverenitást és a szabadságot, még a megadott
idő előtt. ... Ők vitték undok eretnekségbe az zsidóság többségét, a világ teremtése óta soha
nem látott mértékben. ... Így nem csoda, hogy az Úr haragjában lesújtott ... És igazak is elpusztultak a bűnösök és félrevezetők miatt, olyan nagy volt az isteni harag.”5
Hasonlóan a zsidóság bűneire mért büntetésként értelmezi a hatmillió zsidó halálát követelő genocidot Eliezer Schach (1899-2001) ultraortodox rabbi. A zsidóságnak feltétlen hűséggel kell követnie a törvényt. „És ha a Holokausztot nem bűnei miatti büntetésként fogja
fel, akkor végső soron úgy tesz mintha nem hinne az Egyetlen Szentben, áldassék a neve.”
4
5

Ld. 2. sz. jegyzetben i.	m.
Aviezer Ravitzky: Messianism,	 zionism,	 and	 jevish	 religious	 radicalism. With the assistance of M.
Swirsky and J. Chipman. Chicago studies in the history of judaism. The University of Chicago Press,
Chicago, London, 1996, 124.

2018. július–augusztus

105

„

Hasonló teológiai logikával érvel, de cionista álláspontból közelít Zwi Jehuda Kook (18911982) rabbi. Szerinte a zsidóság nagy vétke – amire a Holokauszt büntetése következett – az
Izreal földjével szembeni hűtlenség. „Ha eljön a vég és Izrael ismét nem ismeri fel, akkor
szörnyet cselekszik az Úr, amely eltünteti a zsidó népet.”6
A zsidó önvádra alapozó megközelítéstől alapvetően eltér az a szemlélet, amely nem teodíceai problémaként értelmezi a Shoát, ami önmagában felfoghatatlan és megérthetetlen. Erre épít Richard Rowell Rubenstein (1924-), más reform-rabbikkal egyetemeben, aki elutasítja az ortodox értelmezést és tagadja, hogy ezt a tragédiát Istenhez kapcsolva kellene megérteni. A felfoghatatlant nem lehet felfogni – állítja, mint ahogyan Isten sem létezik és nincs
semmiféle vétek és büntetés. A Holokausztra adott egyetlen intellektuálisan korrekt válasz
ebben e megközelítésben az ateizmus és az Izrael kiválasztottságába vetett hit elvetése. Ezt a
felfogást részletesen fejti ki 1966-ban publikált és azóta számos kiadást megélt After	Ausch‐
witz című művében.7 Zsidó részről a felvetéssel érdemben járult hozzá az isten-halott teológiához a hatvanas években. Az utóbbi időben azonban kissé elmozdult ettől az állásponttól és
egyfajta deista felfogáshoz közelít.8
Rubenstein legutóbbi művében bizonyos értelemben tovább halad a teodíceától függetlenített logikájának útján és átalában a genocidok értelmezésére tesz kísérletet. A KözelKelet évszázados konfliktusáról írva a Holokausztot a nyugati társadalom-fejlődés szükségképpeni következményének titulálja, és besorolja számos további népirtás közé. Kezdve az
örmény genocidtól, amelyet az oszmán birodalom északi területein hajtottak végre 19151917 között, s melynek több mint fél millió áldozata volt. Folytatva a Holokauszton át egészen a bosnyák népirtásig. A központi kérdés, melyet az amerikai és a világpolitikának meg
kell tudnia válaszolni, hogy van-e más út mint a népirtás az emberiség nem-termelő népességének eliminálására.9 A	Dzsihad	és	genocid című művében arra a következtetésre jut, hogy
eljött az iszlám haragjának napja, amely a genocidban látja az egyetlen megoldást és láthatóan el is kezdte ennek a programnak a végrehajtását.
Emil L. Fackenheim (1916-2003) ugyan nem követi a megérdemelt büntetés teológiai logikáját, de nem is tartja lehetetlennek a teodíceai megközelítést. Azt képviseli, hogy a Holokauszttal kapcsolatban nem lehetséges végsőválasz-adás, mert ahol végső válaszok vannak,
ott a Holokausztot nem értették meg, tehát nincs is jelen a vitában. A Holokauszt értelmezésével kapcsolatos álláspontját Jób	gyermekeinek bibliai történetéhez kapcsolja. Szerinte – eltérően a Bibliától – az elveszett gyermekek nem pótolhatók későbbi gyermekekkel. (Job
42,13-16) Ugyanakkor mégis az 1945 után született zsidó gyermekek, valamint Izrael államának léte a reménynek és a hitnek a személyes és egyben társadalmi válasza a Holokausztra, amennyiben az utána következő zsidóság gyermekeivel és államával igazolja, hogy Hitler-

6
7

8

9

5. sz. jegyzetben i.	m., 128.
Richard L. Rubenstein: After	 Auschwitz.	 Radical	 theology	 and	 contemporary	 Judaism,	 Indianapolis,
etc., Bobbs-Merrill Co., 1966.
Richard L. Rubenstein and John K. Roth: Approaches	 to	 Auschwitz:	 The	 Holocaust	 and	 its	 legacy,	
Atlanta, John Knox Press, 1987.
Richard L. Rubenstein: Jihad	and	Genocide:	The	Case	of	the	Armenians,	Lexington Books, Lanham, MD
[etc.], 2009.

„

106

tiszatáj

nek nem lett igaza, és a zsidóság teljes kiirtására vonatkozó terve nem valósult meg.10 Fackenheim érvelése bizonyos értelemben pragmatikusnak mondható. A túlélők fertilitása adja
meg a választ a Holokauszt teológiai és vallási alapon voltaképpen megválaszolhatatlan kérdésére. A kérdés nyitva marad, de a közösségi cselekvés számára ez a megválaszolatlanság
nem paralizáló módon, hanem a generációk tovább élésére motiváló módon hat.
Ehhez a pragmatikus válaszkeresési megoldáshoz sorolható Viktor E. Frankl (19051997), akit a zsidó teológiai megközelítések utolsó képviselőjeként kell megemlíteni. Jóllehet
őt nem szokás teológusnak nevezni, ugyanis nem volt rabbi és nem végzett teológiát sem. A
pszichológus Frankl válasza a Holokausztra a tárgyban írt második könyve címével foglalható össze legrövidebben: „mégis mondj igent az életre”.11 A táborban végzett megfigyelései
alapján amellett érvel, hogy azok, akik számára létezett valamilyen szellemi vagy lelki kapaszkodó, nagyobb eséllyel élték túl a rettenetes viszonyokat, mint azok, akik elveszítették az
életbe és a túlélésbe vetett hitüket.12 A halálgyárban az életre voksolni, a teljes értelmetlenség viszonyai között az élet értelmességében hinni, ez lett Frankl logoterápiájának, vagyis az
általa kifejlesztett Freud utáni egyik legjelentősebb terápiás megközelítésnek az alapja.
Frankl sem tesz tehát kísérletet arra, hogy megértse, felfogja a rettenetet, hanem a Fackenheim által képviselt pusztán pragmatikus válasz mellett, azt megelőzően és még inkább megalapozóan az értelmes életbe vetett hitet tekinti a válasznak – dacára a Holokausztnak. Bár
Frankl megközelítése alapjában nem teológiai, ez a megoldás annyiban mégis teológiainak,
de legalábbis vallásinak tekintendő, hogy valami nem láthatóra, még nem jelen lévőre alapozó életigenlést ajánl. Amint Jób is – dacára a felfoghatatlan veszteségének – reményét nem
adta fel, értelmet keresett és talált.
Hans Jonas azon elsők között volt, aki Der	Gottesbegriff	nach	Auschwitz című jelentős tanulmányában, a zsidó-keresztény istenfogalom radikális újragondolását végezte el, amelyet
utána számosan követtek illetve gondoltak tovább.13 Jonas alapállása szerint Isten nem volt
képes beavatkozni a genocid szörnyű történéseibe, mert a teremtést követően lemondott
mindenhatóságáról és kiszolgáltatta magát az embernek. A kabbalisztikából átvett „cimcum”
kifejezéshez kapcsolódva Isten önkiüresítéséről beszél, hasonlóan ahhoz, ahogyan a keresztény teológia Krisztus kenózisáról. A kifejezés Isaac Luriac tanítására megy vissza, amelyben
a cimcum egyenes következménye valamely üres hely. Nem csupán arról van szó, hogy Isten
megváltoztatta valamely tulajdonságát, jelen esetben a mindenhatóságát, hanem arról, hogy
azon a helyen, amelyet ő foglalt el a teremtés előtt, most üresség van, amely feltöltődésre vár
(tikkum). Ez az üresség metafora visszatér később a posztmodern filozófiában, Derrida a
khóra	kifejezéssel próbálja létrehozni azt az intellektuális teret, amelyben a zsidó-keresztény
gondolkodási hagyomány szerinti ellentmondást az istenfogalomban nyitott diszkurzív térré
lehet alakítani.
10

11

12

13

Emil L. Fackenheim: The	Jewish	bible	after	the	Holocaust:	A	re‐reading,	Sherman studies of Judaism in
modern times, 1990, 93–94.
Viktor E. Frankl, Sárkány Péter: …mégis	mondj	igent	az	életre!	Egy	pszichológus	megéli	a	koncentrá‐
ciós	tábort,	(Értelmes élet 6.), Budapest, Jel, 2007.
Ugyanezt a túlélési stratégiát találjuk Faludy György Pokolbéli	víg	napjaim című művében is. (Faludy
György: Pokolbéli	víg	napjaim, Magyar Világ Kiadó, Budapest, 2005.)
Hans Jonas: Der	 Gottesbegriff	 nach	 Auschwitz:	 Eine	 jüdische	 Stimme,	 [6. Aufl.] Suhrkamp-Taschenbuch 1516, Frankfurt a. M., Suhrkamp, 1995.

2018. július–augusztus

107

„

Keresztény	értelmezés	
A kereszténység nem érthető meg a zsidóság nélkül. A kereszténységnek szüksége van a zsidóságra, mert a Jézus Krisztusban adott szövetség csak az Ábrahámnak adott szövetség tudomásul vétele és megértése révén érthető. Nincs kereszténység zsidóság nélkül, miközben a
zsidóság nem szorul rá a kereszténységre, hogy saját vallását kövesse és abban megfeleljen a
törvény és a próféták útmutatásainak.
A keresztény megváltás-értelmezések egész sora található meg a teológiatörténet izgalmas, jeles szerzőinél és a hivatalos egyházi megnyilatkozásokban. A váltságdíj‐elmélet szerint
Isten Jézus halálával fizetett a Sátánnak, hogy az emberiséget kiszabadítsa annak fennhatósága alól. A győzelmes	Krisztus	elmélet szerint Jézus megvívta harcát a Sátánnal és győzelmesen került ki a küzdelemből. (Gustaf Aulen 1879-1978) Az elégtétel	 elmélet	 szerint, melyet
Szent Anzelm is képviselt (1033-1109), Jézus engedelmességével elégtételt adott Istennek az
emberiség bűneire. Peter Abelard (1079-1142) a morális	 példa elméletét állította fel, mely
szerint Isten azért küldte el fiát, hogy életével és halálával hasson az emberek szívére, és
megnyerje őket az erkölcsös élet számára. Jéus erkölcsi jó példával jár elöl. A helyettesítés
vagy képviseleti	 elmélet szerint, az emberiség annyit vétkezett Isten ellen, hogy halált érdemelne. Isten azonban irgalmában fiát küldte, hogy az emberiség helyett elszenvedje a halált,
és így kiváltsa az emberiséget a halálos ítélet hatálya alól.
Ezek az elméletek vagy akár más hasonlók, a keresztény vallás olyan teológiai elméleti
konstrukciói, melyekkel a zsidó elméletek nem rendelkezhetnek, illetve ha igen, akkor csak a
Messiás eljövetelével összekapcsolva, amely még nem következett be. Ami a keresztény teológiában megtörtént megváltás, az a zsidó teológiában a várva várt megváltás. A Holokauszt
eseményében a zsidók állnak az áldozati oldalon és a keresztények az elkövetői oldalon.
A megváltás vonatkozásában ez a tény azt a teológiai kérdést veti fel, hogyan értelmezhető a
megváltás, ha a kereszténység képes volt a Holokausztot elkövetni, vagy legalábbis nem
megakadályozni, hogy a neopogány náci vallási-politikai gépezet el ne kövesse. Ha megtörtént a Holokauszt, akkor Krisztus megváltói tette erőtlen és hatástalan. Vagy pedig a Holokauszttal az igazolódott, hogy Krisztus megváltása egyáltalán nem terjedt ki az egész emberiségre, még csak a kereszténység egészére sem, csupán azokra, akik a maguk módján ellenáltak a Holokauszt kísértésének, s nevüket a Yad Vashem a világ igazai adatbázisában örökíti
meg. (2014. január 1-jei állapot szerint Magyarországról 810 személyt tartanak nyilván. Közöttük Kelemen Krizosztomot, Márton Áront, Ottlik Gézát, Salkaházi Sárát vagy Slachta Margitot is megtalálhatjuk.)
Igazat kell adnunk Mezei Balázsnak, aki sokakkal egyetértésben hangsúlyozza, hogy a Holokauszt14 határvonalat jelent „a nyugati humanitás klasszikus szakasza és egy csak lassan megformálódó új korszak között”. Mezei Auschwitzban nem csak a filozófiai és teológiai gondolkodás számára vízválasztó történelmi eseményt lát, amelyben az emberi gonoszság egyedülálló
módon mutatta meg magát, hanem a tragédiát az emberi jóság gyújtópontjának (occasio	boni)
is tekinti egyben, amely a szörnyűségre adott válaszok egész sorát indította el. Különösen a keresztény teológia feladata Auschwitz után felismerni a saját felelősségét, tanulni a zsidó posztauschwitz teológiából és kifejleszteni azt a válaszrendszert – konkrétan újra gondolni a vallás-

14

E kifejezés helyett ő inkább az „Auschwitz” elnevezés használatát ajánlja, mert ez jelképezi egyben a
hosszú XX. század más hasonló tragédiáit.

„

108

tiszatáj

hoz és a kinyilatkoztatáshoz kapcsolódó teológia-történetet –, amely a keresztény teológiai alapokra és szemléletre épülve megfelel az Auschwitzot követő új történelmi korszaknak.15
A keresztény teológusok közül Johann Baptist Metz teológiáját nem csupán olyan értelemben jellemzi az Auschwitz tematika, hogy foglalkozott vele, hanem bizonyos értelemben
egész teológiájának alapját az Auschwitzal kapcsolatos reflexió képezi. Minthogy Metz reflexióját már sokan ismertették, itt csak két kiemelkedő teológiai válaszára utalok. Metz nem
tekinti teológiai szempontból Auschwitzot megválaszolható kérdésnek, hanem olyan tüskének, amely a kereszténység testében folyamatos fájdalomként tovább él. A teológia művelése,
amelyben Metz szerint nem csak a professzionális teológia foglaltatik bele, hanem az emberi
élet nagy kérdéseinek az Isten, pontosabban Krisztus szenvedésére való folyamatos emlékezés, még pontosabban a krisztusi szenvedőkkel való azonosulás perspektívája alapján történő folyamatos válaszkísérlet, nem mehet vissza Auschwitz elé, mintha meg sem történt volna, s nem is haladhatja meg Auschwitzot, mintha az behelyezhető lehetne a teológiai problematika korábbi, már lezárt aktái közé. A teológia az auschwitzi szenvedőkkel és minden további szenvedőkkel együtt végzett teológia, a szenvedők engedelmességet parancsoló jelenlétének ihletében végzett reflexió lehet. Ugyanakkor nem ért egyet azokkal, akik Auschwitz
után a hallgatás lehetőségét választják és az imádság lehetetlenségét hirdetik. Metz álláspontja szerint azért lehet imádság Auschwitz után is, mert Auschwitzban, a lágerekben zsidók és keresztények imádkoztak.
Jürgen Moltmann protestáns teológus szerint, aki a kortárs teológia-történetbe elsősorban a „reménység	teológiája” kifejezéssel írta bele magát, Auschwitz után és miatt a kereszténységnek revideálnia kell a skolasztika és neoskolasztika által fémjelzett istenképet és
olyan módon kell Istenről gondolkodnia, aki maga is szenved. Nem csupán együttérző Isten,
aki a jeleneten kívül van, hanem a szenvedőkkel sorsközösséget vállaló Isten.
Dorothee Sölle protestáns teológus Metzhez és Moltmannhoz hasonlóan az istenfogalom
reflexióját igényli és végzi Auschwitz vonatkozásában. A teljhatalmú (mindenható) isteni attribútumot az élethatalmú attribútumra váltja le. Az ember istenszeretete elsősorban nem
abban kell megnyilvánuljék, hogy a mindenható Istent szereti, imádja, hanem abban, hogy saját életével az életet szolgálja és energikus küzdelmet vív az emberre mindenünnen leselkedő halál ellen. Az egyház nem hirdetheti hitelesen Isten szeretetét, ha nem szereti az Istent az
emberekben, az üldözöttekben és a szenvedőkben.
Hans Küng a zsidóságról szóló vaskos kötetében több hullámban is foglalkozik a Holokauszt problematikájával, s a kötet végén egyfajta „középutat” tart teológiailag vállalhatónak.16 Auschwitzban a halálra várók nem tehetetlen és gyönge Istenhez imádkoztak, aki magukra hagyta volna népét, hanem az erős Istenhez, aki akkor is megszabadító, ha a rettenetes
fogságban ez nem látható. Arra a teodícea-kérdésre, hogy miként egyeztethető össze Isten
szeretete és hatalma azzal, hogy az auschwitzi vagy más genocidok alkalmával nem avatkozott bele az emberek által alakított történelem rettenetes poklaiba, Küng szerint nem adható
teológiai válasz. A keresztény (és zsidó) gondolkodás számára a dilemma elviselése és provokatív jelenlétének vállalása az egyetlen megfelelő alapállás. Ugyanakkor az Istenbe vetett
bizalom „mégis”-e, dacára a Shoának, ez lehet a zsidók és keresztények közös válasza, amely

15
16

Mezei Balázs M.: Religion	and	revelation	after	Auschwitz,	Bloomsbury Academic, New York, 2013.
Hans Küng: Das	Judentum,	München, Piper, 1991, 732.

2018. július–augusztus

109

„

ugyan nem oldja fel a dilemmát, de nem is teszi lehetetlenné az Istenről való közös gondolkodást és az ebből fakadó közös gyakorlatot.
Összefoglalás	
A vázlatosan bemutatott keresztény álláspontok, mint láttuk, megfelelnek Mezei maximáinak, mert a Holokausztot nem csak önmagában álló egyedi tragédiának tekintik, hanem korszakhatárnak. Továbbá nemcsak a keresztény teológiai hagyomány újraértelmezését próbálják elvégezni, hanem a zsidó teológiával szemben is tanulékonynak mutatkoznak. S ezen a
ponton érdemes visszatérni Mezei fentebb már idézett művére, amely a maga logikája szerint lényegretörően szintén összefoglalja Metz, Küng és általa talán még fontosabbnak tartott
szerzők álláspontját. Mezei ugyanis a kinyilatkoztatásra hegyezi ki kérdését, vagyis arra keres választ, milyen értelemben tekinthető az „idők jelének” a Holokauszt. Következtetésének
lényege pedig az, hogy Auschwitz az Isten által akart teljes lét ellentéte, a gonoszság végsőkig
menő jelenléte, s ezért, egyáltalán nem ettől függetlenül, az ellentétet abszolút módon igénylő esemény és jel, akár azt is mondhatnánk szentség. Keresztények és zsidók számára, de
nem különben más vallásúak és vallástalanok számára is, a Holokauszt ebben a vonatkozásban az Istenről való gondolkodás olyan kiindulópontja lehet, amely az ott megmutatkozónak
diametrikus ellentétét tarthatja és kell tartsa annak, amely valóban megfelel az istennel
szemben támasztott filozófiai és teológiai kritériumnak.17
Post	teodícea	
A Holokausztra adott zsidó és keresztény válaszok vázlatos áttekintése után összegzésképpen megfigyelhetjük, hogy azt a kérdést, hogyan történhetett meg a Soá, voltaképpen az arra
a kérdésre adott válasszal próbálják megválaszolni, hogyan engedhette meg Isten a Soát,
amit teodíceának, teodíceai megközelítésnek nevezünk. Mintha a Holokauszttal vagy más genociddal kapcsolatos leglényegesebb teológiai vagy filozófiai kérdés az istenképre vonatkozna, és nem az emberképre, az emberi magatartásra. Pedig az istenről való filozófiai és teológiai gondolkodás mélyen beleágyazódik az emberről való gondolkodásba és még inkább abba
a társadalmi valóságba, amelyben a történésekkel és jelenségekkel kapcsolatos reflexiók
megszületnek. Már sokan írtak a zsidó vagy a keresztény, de akár az iszlám istenfogalmának
kontextuális beágyazottságáról. A kivonulást követő isten-fogalom egészen más, mint a dávidi koré vagy a poszt-babiloni vagy akár a diaszpórák istenfogalmai. A francia vagy a német
szerzők által kidolgozott diskurzuselmélet egybehangzó belátása, hogy a gondolat a társadalmi valóság leképeződése, amely visszahat a társadalom alakulására. Hasonlóan Koselleck
és mások munkássága kimutatta a történelem kulcsfogalmainak szemantikájában azt a mély
összefüggést, hogyan alkották meg a fogalmi ellentétpárok a társadalmi ellentéteket, nem
utolsó sorban a keresztény-pogány ellentétpárt, amely a nem-keresztény csoportok kirekesztésének volt s maradt máig hatóan hatékony eszköze. Ugyanígy a dogmatörténetből is tudhatjuk, hogy az egyház mindig akkor kényszerült tanítását határozott kontúrokkal leszögezni, amikor valamely csoportok és annak képviselői hatásosan terjesztettek ellenkező tanokat,
veszélyeztetvén az igaz tannak és képviselőinek hegemóniáját. A tiszta tanítás őrzése volta17

15. sz. jegyzetben i.	m., 153ff

„

110

tiszatáj

képpen egyet jelent a fennálló rendszer hatalmára vonatkozó kérdés kirekesztésével. Az
eretnekek (akik eredetileg bent vannak) kirekesztése jelenik meg, képeződik le a tévedések
elítélésében, a kirekesztésnek pedig alkalmas eszköze valamely tan eretnekké, tévedéssé
nyilvánítása. Miközben tehát az istenfogalom módosítását végzi a filozófia és a teológia, egyben arra is választ keres és talál, hogy milyen módon változtatandó a társadalom szerkezete,
a benne lévő hatalmi rendszer.
Ezen a nyomon haladva már csak egy lépés azt állítani, hogy a különböző istenfogalmak
voltaképpen vallási-teológiai szöveggé formált társadalomfogalmak. A kortárs társadalomban egymásnak feszülő politikai és vallási közösségek hatalmi céljainak megfelelő társadalmi
rendszer fogalmi leképeződései. Valamely csoport kirekesztése a hatalomból, akár a legvégsőkig menően, ami a genocid, a teljes mértékben kirekesztő, vagyis homogén és változhatatlan istenfogalommal történik. A skolasztika istenfogalmai ilyenek, mert a katolikus egyház
társadalmi pozícióját fejezik ki. Ennek legszélsőségesebb megnyilatkozása a tévedhetetlenségi dogma kihirdetése, miközben Napoleon ante portas. (Róma, Vatikán állam 1871)
A török genocid az örmény kisebbséggel szemben, a sztálini az ukrán lakossággal szemben, a náci a zsidósággal szemben, a hutu a tutsi lakossággal szemben, a szerb-horvát genocid
a bosnyákokkal szemben az adott hegemóniai viszonyok megerősítésére, vagy új hatalmi elosztás kierőltetésére és megszilárdítására való, amelynek nyelvi-fogalmi leképeződését megtalálni a nemzeti-vallási-felekezeti fogalmi rendszerben és annak radikális változásaiban.
A társadalmi viszonyok nyelvi pozicionálása a mediatizált publikus diskurzusban még
nyilvánvalóbb és erőteljesebb, mert a különböző érdekcsoportok nagy sebességgel és egyszerre nagy tömegeket is elérve képesek nyelvi eszközökkel kirekesztő folyamatokat elindítani, amely jó esetben a verbális erőszak szintjén marad, drámai esetekben a fizikai erőszakban is megnyilvánul, akár sorozatos terrorcselekményekké vagy genociddá eszkalálódik.
Az istenfogalmak kontextualitása és a társadalmi hegemóniáért vívott küzdelem diszkurzív leképeződésének összefüggései alapján felvethetjük, hogy az Auschwitz utáni teológia fő
kérdése elsősorban talán nem is a teodícea, hanem a szociodícea területére tartozik. A legfőbb kérdés nem fogalmi természetű, hanem etikai. Arra a kérdésre kell válaszolnia a teológiának és a szociológiának, nem különben a filozófiának, sőt talán a művészeteknek is, hogy
milyen a nem-kirekesztő társadalom elmélete és gyakorlata. Hogyan lehet az egymással ellentétes érdekcsoportokat megtartani egy társadalmi térben.
A következőkben tehát először a szociodícea kifejezés genealógiáját ismertetem vázlatosan, majd a politika agonisztikus megközelítését.
Sociodicea	
A durkheimi eredetű18 szociodícea terminust (amely Giner szerint a leibnizi teodícea egy tágabb értelemben vett szekularizált változata) a közösségi szenvedés szociológiai értelemadásaként interpretálhatjuk. Giner azt képviseli, Durkheimre alapozva, hogy a társadalom
anómiás, s ebben a morális hiányosságban jelöli a társadalom elsődleges jellegzetességét.
18

A teodícea szociodíceaként való használata durkheimi természetű, olyan értelemben, hogy az eredetileg Durkheim gondolatvilágához tartozó anómia kulcsfogalmára építette Bourdieau a szociodícea
kifejezést. (Vö. Gabriel Bergounioux: Linguistique	 et	 variation:	 repères	 historiques, Langages, 1992,
114–125.)

2018. július–augusztus

111

„

Torre pedig Durkheim A	 vallási	 élet	 elemi	 formái című művéhez fűzve megjegyzi, hogy
Durkheim a rossz/gonosz szociológiáját a sajátos rítusok kapcsán tárgyalja.19 Durkheim
megkülönbözteti a vidám ünnepeket a szomorú ünnepektől, s mindkettőre hoz érzékletes
példákat is. A rítusok társadalom-alkotó és társadalom-mentő funkciójára vonatkozóan
azonban nem talál különbséget a kétféle rítus között. Az engesztelési (piakuláris) rítusok jelentősége Durkheim szerint éppen, az, hogy a közösségben meglévő rossz tapasztalatot öszszekapcsolja a társadalom tudatával, méghozzá olyanformán, hogy az elkerülhetetlen rossz
tapasztalata a rítus által a ’mi’ tudat erősödéséhez vezet, s nem a közösség rossz miatti széthullásához, vagyis anómiához. „a gyászt nem a halott lelkéről való ilyen vagy olyan elképzelés, hanem személytelen ok, a csoport morális állapota határozza meg”.20 Durkheim azonban
nem pusztán az egyéni gyászra vonatkozóan érvel, éppen ellenkezőleg, azt igazolja, hogy az
egyén fájdalmát a közösségi gyász hozza létre, az egyén a közösségi rítus végzése által kerül a
gyászolás fájdalmas állapotába.
Nemcsak személyes, emberi kiszolgáltatottságunkból fakadó szenvedés létezik, hanem
létezik a társadalmi kiszolgáltatottságból fakadó társadalmi szenvedés is. Ezt tematizálja
Bourdieu, aki Durkheim fentebb összefoglalt logikája alapján tovább haladva azt fejti ki, hogy
a társadalmak, a gazdasági folyamatok szerves következményeként, kirekesztenek (pl. munkanélküliség), s ezzel társadalmi szenvedést okoznak. A szenvedés magyarázata tehát a gazdasági folyamat, s ezt a magyarázatot nevezi Bourdieu konzervatív szociodíceának.21 Bourdieu-nél a fogalom a neoliberalizmus és a kapitalizmus kritikájaként jelenik meg. A neoliberalizmus esetében arról beszél, hogy a szenvedés akkor tekinthető legitimnek, ha az szükséges a gazdasági fejlődéshez.22
Bourdieut megelőzve már Max Weber is említi a fogalmat. Weber nézete szerint a szenvedés teodícea-teremtő erővel bír, a szenvedés teodíceát követel. A weberi teodícea három
ideáltipikus formája a karma, a dualizmus és a predesztináció. Szerinte a társadalomban élő
domináns csoportoknak mindig is szükségük volt olyan teodíceára, amely saját privilegizált
helyzetüket igazolta. Weberi értelemben a szociodícea annak a ténynek az elméleti igazolása,
hogy ezek a domináns csoportok privilegizáltak.23 Bourdieu szerint Weber az egyéni sikert
bizonyos értelemben az egyéni szerencsének, a jó-sorsnak tulajdonítja. Azt is mondhatjuk,
Fortuna istennő kegyeinek, ami teodíceai megközelítés.
„Azzal, hogy a vallás a szenvedést az isteni gyűlölet vagy titkos bűnök tüneteként kezelte,
pszichológiailag egy igen általános szükségletnek tett eleget. A boldog ember ritkán elégszik
meg osztályrészéül jutott boldogsága tényével. Szüksége van ezenfelül arra is, hogy joga le-

19

20
21

22

23

Émile Durkheim: A	 vallási	 élet	 elemi	 formái:	 A	 totemisztikus	 rendszer	 Ausztráliában, Ford. Vargyas
Zoltán, Budapest, L’Harmattan, 2004, (Kultúrák keresztútján) 199ff http://www.tankonyvtar.hu/
szociologia/vallasi-elet-elemi-080904-109.
Uo. 202.
Pierre Bourdieu: Outline	 of	 a	 theory	 of	 practice	 =	 Cambridge studies in social anthropology 16,
Cambridge, New York, Cambridge University Press, 1977; Uő.: The	 weight	 of	 the	 world:	 Social	 suf‐
fering	and	impoverishment,	Oxford, Polity Press, Marston Book Services (UK), 1999.
Pl. a munkanélküliség e definíció mentén a gazdasági erőszak kategóriájába tartozik. Pierre Bourdieu: Acts	 of	 resistance:	 Against	 the	 new	 myths	 of	 our	 time.	 Translated	 by	 Richard Nice, New York,
Taylor & Francis, 2000.
Pierre Bourdieu: Contre‐feux, Paris, Liber-Raisons d’agir, 1998, 48–49.

„

112

tiszatáj

gyen hozzá. (…) A boldogság legitim akar lenni. Ha a boldogság általános kifejezésén mindazokat a szerencsejavakat értjük, melyek a megbecsültségből, a hatalomból, a birtoklásból és
az élvezetekből fakadnak, akkor ez a legáltalánosabb megfogalmazása annak a legitimáló teljesítménynek, amelyet a vallásnak minden uralkodó, birtokló, győztes, egészséges, egyszóval
boldog ember számára nyújtania kellett: ez a boldogság teodíceája.”24
Ezzel szemben tehát Bourdieu a sikert a társadalmi struktúra szerves alkotó elemeként
jól működő oktatási rendszernek tulajdonítja, hiszen aki jól képzett, jobban boldogul a modern, kapitalista társadalomban. Ez pedig szociodíceai megközelítés.25 Jól látható tehát, hogy
Weber megközelítését Bourdieu a szociodícea irányába fejlesztette tovább. S ez az elméleti
innováció lehetővé teszi számunkra, hogy a teodícea és a szociodícea közötti szemléletkülönbséget poentírozzuk. A teodícea a társadalomban beállott veszteség és fájdalom által felvetett kérdésre, miszerint hogyan engedhette meg ezt az Isten, azzal válaszol, hogy az istenszerepnek mást tulajdonít, vagyis teodíceát művel. Ezt akár teológiai megközelítésnek is nevezhetjük. A szociológiai megközelítés ezzel szemben ugyanerre a kérdésre másik választ ad,
amit a társadalom jellegzetességeiben talál meg. A társadalom újraértelmezését végzi el az
elfogadhatatlan szörnyűséggel szemben és végez így szociodíceát.
Bourdieu művét követően a szociodícea kifejezés nem vált általánossá. Vidich és Lyman
(1985) állítása szerint ugyanis az amerikai szociológiai hagyomány már önmagában is egy
válasz a hagyományos vallásos teodíceák csökkenő plauzibilitására.26 Az amerikai szociológia arra kereste a választ, hogy miért a jó szenved, míg a rossz prosperál. Így a teodíceából
szépen lassan szociodícea lett, ami a társadalmi problémákban meglátta azt az eszközt,
amellyel tökéletesebb társadalom teremthető. Morgan és Wilkinson 2001-es tanulmánya
azonban ismételten feleleveníti ezt a terminust. Szerintük a társadalomtudományokban
szükség van a szekularizált teodíceára. Ezzel a régi terminussal a szenvedés szociológiai tárgyú kutatásának kívántak utat nyitni. E szándékuknak megfelelően a következő módon határozzák meg a szociodícea fogalmát: „eklatáns különbség a modernitás eszméi és a modern
társadalom történeti tapasztalata között”.27
Összefoglalóan tehát a fenti szerzők figyelembe vételével megállapíthatjuk, hogy amíg
hagyományosan a teodíceák a szenvedést egy magasabb isteni okkal magyarázták, addig a
szekuláris szociodícea továbblép és egy sokkal pragmatikusabb jelenségként ragadja meg a
szenvedést. A fogalom nem zárja ki, hogy a szenvedésnek jelentős része értelmetlenség (Levinas) és azt sem, hogy gyakran lemondunk arról az igényről, hogy értelmet keressünk, illetve adjunk számára.28

24

25

26

27

28

Max Weber: Világvallások	gazdasági	etikája:	Vallásszociológiai	tanulmányok,	Válogatta:	Hidas Zoltán,
Társadalomtudományi könyvtár új folyam. Budapest, Gondolat Kiadó, 2007, 56.
Pierre Bourdieu: A	gyakorlati	észjárás:	A	társadalmi	cselekvés	elméletéről.	Fordította: Berkovits Balázs, Napvilág, Budapest, 2002, (TÁRStudomány) 177–179.
Arthur J. Vidich and Stanford M. Lyman: American	sociology:	Worldly	rejections	of	religion	and	their	
directions.	New Haven, Yale University Press, 1985.
W. S. F. Pickering and Massimo Rosati: Suffering	and	evil	 =	The	 Durkheimian	legacy:	essays	in	com‐
memoration	 of	 the	 90th	 anniversary	 of	 Durkheim’s	 death,	 New York, Durkheim Press/Berghahn
Books, 2008.
Stanley Cohen: States	of	denial:	Knowing	about	atrocities	and	suffering, Cambridge, UK, Malden, MA,
Polity, Blackwell Publishers, 2001.

2018. július–augusztus

113

„

A Holokauszt által felvetett kérdésre a zsidó és a keresztény szerzők a teológiában és a filozófiában nagy hagyományokkal rendelkező teodícea fogalmi rendszerének keretein belül
igyekeztek választ találni. A szociológia a társadalmi kölcsönhatások és jellegzetességek
mentén kíséreli meg ugyanezt, s ezt a műveletet szociodíceának nevezzük. Természetesen a
kérdésfelvetés nem szűkíthető le a Holokauszt bármennyire is egyedi történésére, hanem az
elmélet általánosabb érvényt is igényel magának, s kiterjeszthető minden genocidra, sőt magára a társadalom bármely csoportját ért kirekesztésre és szenvedésre.29
Agonisztikus	társadalommodell	
A teodíceai megközelítésből a szociodíceai megközelítés felé történő perspektíva változtatás
tehát arra a kérdésre koncentrál, hogy a társadalom milyen jellegzetességei teszik lehetővé
illetve kellene, hogy megakadályozzák a genocidot. A nem-kirekesztő társadalom elméletére
és gyakorlatára van szükség. Az erre vonatkozó igény egyáltalán nem az elméleti összefüggések vizsgálatából fakad, hanem sokkal inkább abból a tagadhatatlan tényből, hogy a monokróm társadalom, vagyis az adott kultúra vagy nemzet kizárólagosságára épített társadalom
vagy ennek célként való tételezése egyre irreálisabb. De ennél még egy lépéssel tovább kell
menni, s rá kell kérdezni arra, hogy vajon egyáltalán a bármilyen összetételű társadalomra
gondolhatunk-e úgy, mint amely a benne feszülő küzdelmek megvívása után, stabilizálódik.
Nem sokkal inkább van igaza Chantal Mouffenak30, aki szerint ez a habermasi feltételezés
elméletileg és gyakorlatilag is téves, és helyette egy soha nem harmonikus és nem kirekesztő
társadalom víziója választható csak, s az erre épülő társadalmi gyakorlatot kell az adott politikai kultúrának kialakítania és megőriznie.
Kölcsönös	függés:	többség	és	kisebbség	
Miközben a többség, akinél a hatalom van, a kisebbség kizárásával biztosítja, stabilizálja saját
identitását, egyben bemutatja annak gyöngeségét is. A hatalom rászorul az áldozatokra, mert
nélkülük nem tudja kifejezni és hangsúlyozni magát. A kereszténység rászorult arra, hogy a
zsidósággal, a görög és római filozófiával és mitológiával, majd az európai ezoterikus hagyománnyal, továbbá az iszlámmal és számos más nem keresztény kultúrhagyománnyal szemben meghatározza magát. Nem különben számos kereszténységen belüli alternatív felfogású
csoporttal szemben, amely egész történelmét, önfelismerését és tanításának újra és újra történő megfogalmazását végigkísérte.
Párhuzamosan ezzel a többségi identitás-stabilizálással a kisebbség, az üldözöttség áldozatai önmeghatározásukban rászorulnak a többségre, a hatalom által meghatározott diskurzusra. Szenvedéstörténetükre történő folyamatos emlékezésük óhatatlanul szorosan tartja
azt a köteléket, amely a tettesekkel fonja őket paradox kényszerszövetségbe. Csak olyan társadalomfelfogás felel meg a poszt-genocid társadalmi viszonyok adekvát értelmezésének, valamint az erre támaszkodó politika kialakításának, amely sem elméleti, sem gyakorlati vo29

30

A 9/11 vonatkozásában a szociodícea fogalmát alkalmazta Simko, a fogalom weberi hagyományait
követve. Christina Simko: Rhetorics	of	Suffering. September	11	Commemorations	as	Theodicy,	American Sociological Review, Volume 77, Issue 6, 2012, 880–902.
Chantal Mouffe: On	 the	 political	 (Thinking	 in	 action), London, New York, Routledge, 2005; Uő:
Agonistics:	Thinking	the	world	politically,	London,	Verso, 2013.

„

114

tiszatáj

natkozásban nem rekeszti ki sem a tetteseket, sem az áldozatokat, hanem képes számot vetni
ezek kényszerű egymásra utaltságával.
Stabil	és	instabil	identitás	
A különböző társadalmi csoportok saját identitás-meghatározásának folyamata számára a stabil és homogén identitás távlata tűnik elérendő célnak. Az identitás stabilitásának feltétele az
elszenvedett történet jelenbe való integrálása, amely az áldozatok számára jelent óriási feladatot. Másik oldalról, ugyanabban a társadalomban a tetteseknek a társadalom elítélésével, a saját
morális veszteségének terhével kell identitást építeni. A kényszerű egymásra utaltság az identitás-alkotás meghatározó alapja, s az elszenvedett történet integrálásának folyamat jellege miatt
már csak elméleti megközelítésben sem tekinthető lezártnak. „Sein im Werden” (folyamatban
zajló létezés) – utalhatunk Karl Jaspers antropológiai alapállására, amit az itt tárgyalt posztgenocid viszonyokra nézve az identitás-alkotás folyamatjellegének, szükségképpeni instabilitásának hangsúlyozására használhatunk.31 Szemben a megoldott, megnyugodott és harmonikus
társadalom víziójával, a folyamatosan egymásnak feszülő emlékek, értelmezések és érdekek
közös térben való megőrzésének vízióját szükséges elméletileg megalapozni, s a politikai döntések és cselekvések számára perspektívaként állítani. Akár a stabilitás, akár a homogenitás
szempontjához való ragaszkodás ugyanis szükségképpen igényli az ellenérdekelt felek kirekesztését, ami pedig a poszt-genocid korszak lényegével áll szemben, vagyis a kirekesztés elméleti és gyakorlati felszámolásának igényével és maximájával.
Antagonizmus	és	agonizmus	
A fentebb már több ízben említett belga politológus, Chantal Mouffe az antagonizmus és agonizmus kifejezések szembeállítása révén mutatja be a kirekesztő és nem kirekesztő társadalom elméletét, amely a habermasi felfogástól eltér.
Mouffe agonisztikus társadalom-modelljének elméleti alapállása rokonságot mutat a
poszt-modern filozófia fentebb említett képviselőinek felvetéseivel, akik magának a gondolkodásra, a vallási alapfogalmakra és a különböző hitrendszerek tanításaira is vonatkozóan
hangsúlyozzák a bizonytalanság, a folyamat-jelleg és a gyöngeség vagy törékenység dimenzióit. Gianni Vattimo a „week	theology” fogalmát vezette be, John D. Caputo a „theology	of	per‐
haps” koncepcióját dolgozta ki. A tudásokra és tanokra vonatkozó bizonytalanság, azonban
nem jelenti az elméleti és gyakorlati határozatlanság és tehetetlenség nihilista álláspontjának
választását. Hanem annak a nyitottságnak, kreativitásnak kulcskifejezései ezek, amelyek
szükségesek a genocid paradigmából a poszt-genocid paradigmába történő átmenethez, s a
nem kirekesztő társadalmi identitás-építés dinamikájának elgondolásához és műveléséhez.
Kivezetés	
Kiinduló kérdésünkre, amely arra vonatkozott, hogyan lehet a poszt-genocid társadalmi
együttélés számára megfelelő társadalomelméleti megközelítést és politikai alapállást felvetni, három szelíd lépésben kíséreltünk meg válaszolni. Először a teodícea zsidó és keresztény

31

Karl Jaspers: Die Geistestypen = Psychologie	der	Weltanschauungen, Berlin, Springer, 1919, 189–407.

2018. július–augusztus

115

„

megfontolásai közül vettünk sorra néhányat, amelyek az isten-fogalom újraértelmezésével
próbáltak választ adni a genocid által felvetett, alapjában megválaszolhatatlan kérdésre. Második lépésben a teológiából a szociológia felé történő perspektívaváltást mutattuk be, a szociodícea megközelítését, amely a társadalomról alkotott felfogás revideálása mentén kínál
további értelmezési lehetőségeket. Végül, harmadik lépésben azt a nézetet képviseltük, miszerint az agonisztikus társadalomfelfogás és politika elméleti és gyakorlati távlatot nyit a
poszt-genocid társadalmi együttélés számára, mert ez teszi lehetővé, hogy a különböző élmény-csoportok és emlékezet-közösségek a közös, diszkurzív térben folyamatosan megjeleníthessék szenvedéseiket anélkül, hogy újra belekényszerülnének a társadalmi kirekesztés
verbális, netán valóságos erőszakspiráljába.

CSENDÉLET

„

116

tiszatáj

JABLONCZAY TÍMEA

Traumatikus és szomatikus emlékezet
egy korai holokauszt-regényben
RUDNÓY TERÉZ: SZABADULÓ ASSZONYOK	
	
Rudnóy Teréz Szabaduló	asszonyok (1947, 2011) című írása jóllehet először két évvel a háború után jelent meg, több mint hat évtizedre volt szükség, hogy a hazai olvasóközönség
számára valóban hozzáférhetővé váljon. Rudnóy Teréz neve így csupán az utóbbi években
kezd ismertté válni, holott túlélő-íróként írt regénye az egyik első magyar holokausztregény.1 A könyvet 2011-ben Nyerges András rendezte sajtó alá, aki Ember Mária és Kertész
Imre regénye mellé helyezi a szerző nem mindennapi könyvét: „a mai olvasóra lávaként zúdul, megperzseli, fölrázza, megdöbbenti, de nyelvi megformáltságának érzékletességével el is
bűvöli, üzenetével felzaklatja és töprengésre készteti.”2 A könyv kontextusához beszédes jelenségként tartozik a szerző életútja, pályája, kulturális, irodalmi memóriában való elsüllyedése és visszatérése. Dolgozatomban elsősorban Rudnóy holokauszt-regényének traumatikus beszédmódját, a test szerepét a tanúságtevés pozíciójában, a regény emlékezethez kapcsolódó viszonyait értelmezem, de utalni szeretnék tágabban is a kulturális memóriát érintő
kérdésekre, ahonnan a regény világának értelmezését elindíthatjuk. A szerzővel és írásművével való esztétikai, irodalmi jellegű foglalkozás csakis etikai és társadalmi kérdések megvitatásával együtt lehet érvényes, ugyanis itt a traumatikus emlékezethez kapcsolódó kutatásokhoz illeszkedve arról van szó, hogy egy közösség hogyan viszonyul saját múltjához, menynyire képes/nem képes a múltban elkövetett tetteiért felelősséget vállalni. A magyarországi
holokauszt emlékezetének, a kollektív emlékezet-alkotás folyamatainak értelmezéseinél valahogyan arra is reflektálni kell, hogyan volt lehetséges egész életművek elhallgatása, illetve
egy olyan regény hatvan éves elfelejtése, melynek fontos helyet kellett volna kapnia nemcsak
a magyar, de a nemzetközi holokauszt-irodalomban, és a magyar kulturális emlékezetben is.
Emlékezet	és	felejtés		
Az utóbbi évtizedekben az európai, amerikai nyilvános diszkurzusokat alapvetően határozzák meg a traumatikus emlékezet gyakorlatai. Andreas Huyssen rámutat arra, hogy a későmodernitás időtudatát a múltért való (kockázatos) felelősségvállalás határozza meg. Az ún.
1

2

Rudnóy Teréz: Szabaduló	Asszonyok, Budapest, Dante, 1947; és Uő: Szabaduló	asszonyok,	Budapest,
Noran Könyvesház, 2011. Jelen tanulmány egy nagyobb kutatás része; átdolgozott, bővített változata
egy korábbi konferencia előadás megírt szövegének. Lásd: Jablonczay Tímea: Szabaduló	asszonyok?	
Reflexiók	Rudnóy	Teréz	két	regényéről, (Kerekhold, 1945; Szabaduló asszonyok, 1947) = Nőképek	ki‐
sebbségben	II., szerk, Bolemant Lilla, Pozsony, Phoenix, 2014, 49–54.
Nyerges András: Egy	eszméltető	momentum	és	írója,	Rudnóy	Teréz	= Rudnóy [2011] i.	m., 266.

2018. július–augusztus

117

„

transznacionális emlékezetpolitikában a holokauszt és a rá való emlékezés jelenti a fő fókuszt, de úgy, hogy közben a helyi múltak újraértelmezését teszi meg kiindulópontnak, hiszen csak ezen a műveleten keresztül tudnak a „jelenlevő múltak” legfőbb viszonyítási pontunkká válni.3 Ezzel összefüggésben a	kulturális, kollektív emlékezet és irodalom viszonya az
egyik kitüntetett terület a kortárs diszkurzusokban, olyan kérdéseket vetve fel, hogy irodalmi szövegek hogyan vesznek részt a kollektív emlékezet-alkotás folyamatában, mely történetek artikulálódnak, mely történetek maradnak reprezentálatlanok, a hivatalos emlékezet által felejtésre ítélt, elhallgatott történetek hogyan hoznak létre egy ellen-emlékezetet, mellyel
az emlékezés és felejtés társadalmilag megalapozott határai kérdőjelezhetők meg. Ricoeur
emlékezéssel és felejtéssel foglalkozó tanulmányában kiemeli az emlékezéssel összefüggésben a felejtés szerepét is. „Amikor	emlékezetről	beszélünk,	szükségképpen	felejtésről	is	beszé‐
lünk,	hiszen	végül	is	sohasem	emlékezünk	mindenre.”4	Az emlékezet és felejtés hasonló narratív struktúrával rendelkezik, mindkettő korlátozott számú eseményből tud szelektálni és
dolgozni. Ricoeur ugyanakkor arra is rávilágít, hogy meg kell különböztetnünk egymástól a
passzív és aktív felejtést, melyek alapvető szerepet játszanak abban, hogy egy közösség hogyan emlékezik saját múltjára. A passzív felejtés az emlékezés helyett az ismétléskényszert
kapcsolja be,	 vagyis amikor a traumatikus tapasztalat az átdolgozás műveletén keresztül
nem ment át, a múlttal való viszony nem tud reflexívvé válni, aminek következményeként az
egyén vagy a közösség a múltbeli traumatikus tapasztalatot nem emlékként tárolja, hanem a
tapasztalat újra meg újra a cselekvés reprodukciójaként kerül a felszínre. A	passzív felejtés
velejárója, hogy a hárítás, menekülés, kitérés érvényesül: az egyén vagy a közösség nem akar
tudni semmit azokról a gaztettekről, melyeket a közössége tagjai követtek el, de mulasztásukkal maguk is aktívan részeseivé válnak ezeknek a tetteknek.5 Elképzelhető természetesen
az is, hogy nem érdemes pszichonalatikus módon megközelíteni a „traumatizált	társadalmak	
hallgatásba,	amnéziába	merülését”, vagyis nem elfojtásról van szó, hanem kollektív stratégiáról, mellyel a bűnösség és felelősség elismerése helyett a közösség a hárítást és a felejtést választotta.6 A felejtés mint menekülés mellett szelektív felejtésről is lehet beszélni, mely a történelem munkájának a része. Ez a felejtés hozza létre a hivatalos történetírás műveleteit,
amelyen keresztül „a győztesek történelmét” írják. Az áldozat elfelejtésével járó történetírás
eljárásai helyett az emlékezetnek újra kell írnia az áldozatok történetét. Azaz a múlt eseményeinek más nézőpontból való elbeszéléséről van szó, arról az emlékmunkáról, melyet

3

4

5

6

Andreas Huyssen: Jelenlevő	múltak.	Média,	politika,	amnézia. Ford. Vaspál Veronika. = Transznacio‐
nális	 politika	 és	 a	 holokauszt	 emlékezettörténete, szerk. Szász Anna Lujza és Zombory Máté, Budapest, Befejezetlen Múlt Alapítvány, 2014, 34–50.
Paul Ricoeur: Emlékezet	–	felejtés	–	történelem, Ford. Rózsahegyi Edit = Narratívák	3.,	A	kultúra	nar‐
ratívái szerk. Thomka Beáta, vál. N. Kovács Tímea, Budapest, Kijárat, 1999, 63.
„néhány embercsoport, nép és nemzet kollektív emlékezete olyan patologikus jelenségek áldozatává
válhatott, amelyek leginkább pótlékelutasításra hasonlítanak és felejtéssel járnak.” Paul Ricoeur,	
i.	m.,	64.
Regine Robin-Maire: Az	 emlékezet	 szétágazásai, Ford. Németh Dániel = Transznacionális	 politika…,
i.	m., 289.

„

118

tiszatáj

Adorno a múltfeldolgozás lezárhatatlan jellegét hangsúlyozva fejtett ki7, vagy ahogy arról Ricoeur mint az ismétléskényszert megszüntető átdolgozásról beszélt.8
Hogyan illeszkednek ezek a gondolatok a magyarországi holokauszt emlékezetkutatásához, a holokauszt eseményének II. világháború utáni feldolgozásához, emlékezeti aktusaihoz?
Mondhatjuk, hogy a magyarországi holokauszt emlékezetének és a róla szóló diszkurzusnak
mára már történeti dimenziója van. Az ötvenes évek vagy a Kádár-kor politikai diszkurzusának nyelvéről és nézőpontjáról úgy tartjuk, hogy a múlttal való szembenézést hárította, az
irodalmi, filmes kánonból a zsidó és holokauszt témájú művészeti alkotások kiszorultak, és
elmaradtak a témát feldolgozó művek nyilvános reflexiói. A rendszerváltásig meglévő tabusításra vonatkozó elképzelés több szempontból is árnyalásra szorul. Újabb történeti feltáró kutatások valójában csak mostanában kezdik feldolgozni a holokausztról szóló legkorábbi,
szemtanúktól származó visszaemlékezéseket. Laczó Ferenc legújabb tanulmányában egyenesen úgy fogalmaz, „A	 holokauszt	 korai	 magyar	 feldolgozási	 hullámának	 átfogó	 feltárása	 és	
megfelelő	tudatosítása	pedig	mindmáig	várat	magára.”9 Laczó tanulmányában utal Geyer Artúr 1959-es bibliográfiájára, mely a 1945-58 között időszakra vonatkozóan mintegy 250 adatot tartalmaz.10
Amikor összefoglalásra kerülnek holokausztra vonatkozó irodalmi igényű feldolgozások,
első műveknek Szép Ernő Emberszag (1945) és Zsolt Béla Kilenc	koffer (A Haladásban 194647 között közölt, regényként 1981-ben megjelent) című írásait tekintjük. Szirák Péter szerint
a magyar-zsidó identitás témája a ’80-as évekig tabu, de utal arra is, hogy a ’70-es évek derekától pedig megsokasodnak a vészkorszakot, a magyar-zsidó identitás mibenlétét firtató írások.11 Szirák tehát a ’70-es évek közepére datálja a szembenézés sürgetését, ekkor jelenik
meg Ember Mária Hajtűkanyar (1974), Kertész Imre Sorstalanság (1975), Száraz György eszszéje (1975), 1977-ben Nádas Péter az Egy	 családregény	 vége című kisregénye, de Kertész
Sorstalanságától (1970-es évek) kezd a holokauszt eseménye az „írók	új	nemzedéke	számára	
»legitim«	tárggyá	válni”.12 Kálmán C. György szintén kiemeli, hogy a háborút követően a népirtásról, zsidóüldözésről leginkább dokumentum-kötetek, történeti munkák, emlékezések jelentek meg, míg irodalmi igényű munkák alig.13 Az emlékezetkutatás újabb perspektívája
összekapcsolódhat a kultúrakutatássá bővült irodalomtudományi perspektívával, mellyel
számos olyan visszaemlékező dokumentarista, irodalmi vagy félig-irodalmi és filmes reprezentációra tudunk rámutatni a ’70-es évek irodalmi feldolgozása előtt is, melyek éppen a tra7

8

9

10
11

12
13

Theodor W. Adorno: Mit	 jelent	 a	 múlt	 feldolgozása. Ford. Török Tamás. http://pilpul.net/komoly/
mit-jelent-mult-feldolgozasa
„Ennek a gyakorlása akár addig is elvezethet, hogy saját történelmünket olyanok emlékezete szerint
beszéljük el, akik más csoporthoz, sőt más kultúrához tartoznak, mint mi.” Ricoeur, i.	m., 61
Laczó Ferenc: Szemtanúk,	 memoárok,	monográfusok	=	A	 nagypolitikától	a	hétköznapokig.	 A	 magyar	
holokauszt	70	év	távlatából,	szerk. Molnár Judit, Budapest, Balassi, 2016, 356.
Laczó, i.	m.
Szirák Péter: Magyar‐zsidó	sors.	Tiltás,	szokás	és	kezdeményezés	a	hetvenes‐nyolcvanas	évek	irodalmi	
köztudatában	 =	 Művészet	 és	 hatalom.	 A	 kádár	 korszak	 művészete, szerk. Kisantal Tamás, Menyhért
Anna, Budapest, JAK-L’Harmattan, 2005. 55–67.
Uo.
Kálmán C. György: A	túlélés	 poétikai	problémái	=	A	 magyar	 irodalom	történetei 3. kötet, szerk. Szegedy-Maszák	 Mihály, Veres András,	 Budapest, Gondolat, 2007. 418–427. https://www.tankonyvtar.hu/hu/tartalom/tamop425/2011_0001_542_05_A_magyar_irodalom_tortenetei_3/ch35.html

2018. július–augusztus

119

„

umatikus eseményekkel való szembenézést sürgették, és a hárítás egyéni és kollektív műveleteire figyelmeztettek. Ehhez a kutatáshoz érdemes figyelembe venni a kulturális emlékezetkutatás főbb keretét; Ansgar Nünning javasolja, hogy az irodalmi memóriának a kultúrához való kapcsolatát a történeti kontextuson keresztül vizsgáljuk: ki kell nyitni a kanonikus
és magasirodalmi szövegek korlátozott fókuszát az olvasásmódok közvetlen tanulmányozása
felé, mely eljárás egyben magába foglalja a kollektív vagy nem-intézményesített emlékezet
kritikai reflexióját is.14 Azaz alapvető kérdés lesz, hogy az irodalmi, félig-irodalmi, és populáris narratívák, vizuális reprezentációk hogyan segítik az olvasót/nézőt a történelem feldolgozásában, a kollektív identitás és közös értékek fogalmainak kialakításában.
A magasirodalmi fókusztól való ellépés ugyanakkor magával hozza a női nézőpont további vizsgálatát is. Kálmán C. György szerint a holokauszt magyar irodalmi feldolgozásában a
női tapasztalat kifejezésmódja leginkább a líra műfajában érvényesült (Gergely Ágnes, Székely Magda költészete), mert a hiány, veszteség, az apa, anya elvesztése feletti gyász érzékeltetésének nem az elbeszélés, hanem a líra a legmegfelelőbb médiuma, és a férfiak számára az
érzelmek kifejezése tiltás alá került.15 Azonban a kulturális emlékezetet szem előtt tartó kutatások fel tudják hívni a figyelmet az ún. „minor” irodalom jelenlétére; több olyan egymással
kapcsolatba lépő vagy kapcsolatba hozható írással találkozunk, melyek a túlélők, áldozatok
vagy túlélő áldozatok saját történeteit mesélik el, szövegeik emlékmunkaként, tanúságtevésként értelmezhetők. Az említett női lírai megszólalásmód mellett találhatunk szép számmal
olyan női elbeszélői szövegeket, regényeket, novellákat, tárcákat- melyek a holokauszt kényszerű és befejezhetetlen emlékezetével foglalkoznak. Az értelmezések ezen perspektívája lehetővé teszi, hogy blokkoljuk a kollektív amnéziát támogató hárító mechanizmusokat, és a
kulturális memóriából kitörölt, elfelejtett szövegekkel, szerzőkkel foglalkozzunk – többek
között Rudnóy Teréz Szabaduló	asszonyok című regényével. Nemkülönben azért, mert a túlélő író regényével a holokauszt emlékezetének megőrzéséért próbált harcolni.
Rudnóy	Terézről	
Rudnóy Teréz életművét 1936 és 1946 között mindössze tíz év alatt írta meg. A holokauszt
borzalmát átélő író 37 évesen, 1947-ben a Szabaduló	asszonyok megjelenése előtt két héttel
egy tragikus baleset következtében vesztette életét. A regény 1947-es megjelenése irodalmi
értelemben visszhangtalan maradt, de ami még érdekesebb, hogy a 2011-es újrafelfedezés
sem hozta meg az áttörést. Péntek Orsolya, Lenni	kell című tanulmányában úgy fogalmaz, a
regénynek „világszenzációként kellett volna robbannia 2011-es újrakiadásakor (Noran)”, és
érzékelteti, „egy komplett, súlyos írói életmű dereng fel, amely úgy tűnt el irodalomtörténetünkből, mintha sosem lett volna”.16 Péntek Orsolya Rudnóy életművére vonatkozó kiváló
írása az utóbbi években készült legnagyobb szabású összefoglaló munka, mely ismerteti a

14

15
16

Ansgar Nünning: Memorial	 Cultures	 and	 Literary	 Studies.	 Concepts	 and	 Functions	 of	 memory	 as	 a	
Challenge	 to	 Research	 on	 Witnessing	 =	 Witness.	 Memory,	 Representation,	 and	 the	 Media	 in	 Question,
ed. Ulrik Ekman, Frederik Tygstrup, Copenhagen, Museum Tusculanum Press, 2008. 97–114.
Kálmán C. György, i.	m.
Péntek Orsolya: Lenni	kell.	Az	első	magyar	holokausztregény	és	írója,	Rudnóy	Teréz	nyomában = Múlt
és jövő 2016/1, 9. Lásd még: Heller Ágnes: Rudnóy	 Teréz:	 Szabaduló	 asszonyok = Uő: Olvasónapló
2015-2016. Múlt és Jövő Kiadó, Budapest, 2016, 279–81.

„

120

tiszatáj

tudható – kevés – életrajzi adatokat, és bemutatja a szerző regényeit, azok fogadtatását. A
cikk több ponton szándékosan homályosan fogalmaz, nyitva hagy megválaszolatlan kérdéseket. 17
Érdemesnek tartok kiemelni néhány kevésbé hangsúlyozott körülményt, mely az író
személyének elfelejtése vonatkozásában talán megvilágító lehet. Jelentősnek tűnik a lokalitás
szempontjának tisztázása: az írónő a két háború között, főként a ’30-as évek végén induló
íróként nem magyarországi, hanem csehszlovákiai magyar íróként jelentkezett, Rudnóy a két
háború között magyar ajkúként csehszlovákiai, majd a felvidéki Léván élt, dolgozott pozsonyi
magyar újságoknál. Az is látható, hogy a határontúli szlovákiai, csehszlovákiai magyar irodalomtörténészek nem felejtették el: neve, ahogy a magyar irodalomtörténet számára még felfedezésre váró szerzőké, nem ismeretlen a ’80-as években sem. Rudnóy – ahogy sok más kortársa – többszörös kisebbségi hátránnyal indult. A magyar irodalmi kánon a határontúli magyar irodalmat provinciálisnak tartotta, irodalmi beszédmódjuk „valósághoz” való szorosabb
kötődését, témájukban jelentkező szociális érzékenységet, társadalomkritikát kevésbé értékelték. Rudnóy nyelvi regisztere, beszédmódja, regényeinek világa nem annyira a magyarországi irodalomhoz, mint inkább a szlovenszkói irodalomhoz kapcsolódik. Ráadásul egy későbbi generációhoz tartozik; amikor elkezd publikálni, a nácizmus már uralomra tört Németországban, és hihetetlen gyorsasággal kezdi el pusztító hódítását. 1936-ban kezd el publikálni – a Magyar Újságban 1936-tól közölt néhány novelláját Engel Teri, Rudnói Teri néven
írta –, de a nagyobb lélegzetű prózai munkákat – Osztott	 szerelem (1939), az Izzó	 kemence
(1941) és az Öreg	ember	szerelme (1942) – már a fasizmus szorításában írja. Vagyis az 1930as években a magyar irodalom számára a marginalizáltságot jelentő csehszlovákiai értelmiségi létből a centrum felé haladni nőként, csehszlovákiai magyarként is akadályokba ütközött, de a harmincas évek végétől felvidéki magyar zsidóként az életben maradásért való
küzdelmet jelentette.
A harmincas évek végétől kibontakozó magyar recepciót összefoglalva megállapíthatjuk,
hogy világnézettől függetlenül, a korabeli konzervatív, nemzeti-keresztény és szociáldemokrata szellemiségű lapok recenzensei egyaránt azt látják, hogy jó regényekről és tehetséges
íróról van szó (M. Jánossy Margit, Napkelet, 1939; Kolta Ferenc, Sorsunk, 1943; Kállay Miklós, Képes Krónika, 1939), kiemelik a téma eredetiségét, a kompozíció arányosságát (Vass
László, Magyarország, 1942), de utalnak erősen megformált nyelvére, nyelvének szuggesztív
erejére, a tudatáram, a belső monológ használatára (Isdai Péter, Magyar Csillag, 1942), vagy
arra a jellegzetesen női látásmódra, mely lehetővé teszi a számára, hogy a női lélek és test
ábrázolásában többet tudjon férfitársainál (Szentirmai Jenő, Korunk, 1940). A Népszava
munkatársa az Öregember	 szerelméről (1942) méltató kritikát ír: „Rudnóy	 Teréz,	 a	 felvidéki	
írónő,	az	Izzó	kemence	c.	regénye	után	most	új	regényt	írt	„Öreg	ember	szerelme”	címmel.	(…)	
Rudnóy	Teréz	hibátlan	művészi	eszközökkel,	a	finoman	kulturált	író	biztos	formáló	készségével	
olyan	megrázóan	formál	embereket	és	a	történetet	a	legigényesebb	irodalmi	nívón	tartja,	hogy	
könyve	meséjének	különlegessége	nélkül	is	érdekes	írás” (Andreánszky István, Népszava, 1942,
17

Rudnóy „Lőwy Teréz néven született 1910. január 20-án Léván, apja Lőwy Lipót nagykereskedő,
édesanyja, Hollósy Irén művelt, olvasott nő. A középiskola után nem tanult tovább, hanem hamarosan férjhez ment, és két kisfia született. Kezdetben Engel Teri és Rudnói Teri néven publikált, a harmincas évek végétől jelentek meg rövid írásai, majd 1939 és 1942 között három regénye jött ki az
anyaországi Dante Kiadónál.” Uo., 10.

2018. július–augusztus

121

„

okt. 18. 17). Mindazonáltal elmondható, hogy éppen csak elindulhatott volna a művek irodalmi értékelése, a női látásmód és nyelv egyediségének esztétikai karakterű számba vétele,
a szélsőjobboldali sajtóban megjelent a kirekesztés, az uszító antiszemitizmus hangja is.
Nyerges András idézi az Új Magyarságban megjelent kritikát, mely „beteg,	fertőző,	lélekgyil‐
kos	 szellem” munkájának jellemezte Öreg	 ember	 szerelme című regényét: „Ezek	 a	 finomnak	
mondott	 asszonyi	 írások	 destruktív	 mondanivalójukkal	 túltesznek	 a	 világháború	 utáni	 zsidó	
irodalom	aranykorszak	leghírhedtebb	írásain	is.	Annyi	szennyet,	amennyit	Rudnóy	Teréz	gyűjt	
össze	Öreg ember szerelme	című	regényében,	a	világirodalom	legelesettebb	művei	sem	nyújt‐
hatnak	együttvéve.”18
Rudnóy egy másik politikai szituációban elindulhatott volna a világhírnév felé is. A kiadó
dokumentumaiból kiderül, hogy Izzó	kemence című regényére szerződést készítettek elő egy
angol filmgyártó vállalattal (Dowdle Production Limited), 15 ezer dollárban állapodtak meg a
fordítási jogok, angol kiadás lekötésére.19 Ugyanezt a regényt a háború után németre is lefordították, és Glühender	 Schlot címen Bécsben ki is adták. De 1943-ban hiába volt kész egy
újabb regény, a Kerekhold-at ekkor már nem jelentették meg, csak a háborút követően 1945ben. Amikor a kirekesztés zsidónak bélyegzett emberek ellen irányuló erőszakká, brutalitássá vált, Rudnóyt szüleivel, testvérével, férjével, két gyermekével 1944 májusában Auschwitzba deportálták, ahonnan ő Lipstadtba került. A háború után egy interjúban elmondja, hogy a
német muníciógyárban kézigránátgyártó gép mellett 10 hónapig dolgozott, „egész éjjel kopaszra nyírt fejjel, dermesztő hidegben, egyszál overallban, facipőben, fél liter híg répalevesen tengődve”, és az „500 munkásnő közül 5 maradt életben”.20 A felszabadulást követően
családjából csupán ketten, nővére és ő térnek haza. Rudnóy Palotai Borishoz, Budapestre költözött, testvére pedig visszament Lévára. Tudható az is, hogy Palotai Borisnál rövid időt töltött el; a kiadói levelezésben az olvasható, hogy a Pozsonyi úton bérelt lakást, megpróbált saját lábra állni, és egy év alatt megírta a Szabaduló	 asszonyok‐at.21 Azonban azzal is szembe
kellett néznie, hogy neve teljesen feledésbe merült a háború alatt, a felszabadulás után pedig
a kiadója nem terjesztette a könyveit.22 A Szabaduló	asszonyokat Rudnóy már el akarta hozni
a Dante kiadótól, mert az Új Időktől és az Írók szövetségétől nagyobb támogatást, publicitást
remélt, csakhogy a kiadói szerződése 1948 december 31-ig szólt. A kiadó egy olyan levélben
minősítette érzelmi alapú reakciónak a kiadóváltás igényét, és utasította vissza a jogi szerződésre hivatkozva Rudnóy kérését, amely levél tartalma 1946 decemberében nemcsak, hogy
érzéketlennek tűnik, de megjegyzése a megbélyegzés, a stigmától való megszabadulás lehe18

19
20
21

22

Vajta Ferenc: Irodalmi	hiénák, Új Magyarság, 1943. március 14. Nyerges András utal rá az Utószóban,
Rudnóy [2011], i.	m., 262.
OSZK Kézirattár, Rudnóy Teréz, VII. 352b, Fond 6 Dante Kiadó /6/462.
Máthé Klára: Rudnóy	Teréz, Nagyvilág 1947. (2) 6. szám, április 1. 6.
Péntek Orsolya a tanulmányban kérdésként fogalmazza meg, hogy nincs pontos adat arra vonatkozóan, hol és mikor kezdte írni a regényt, és hogyan került vissza a kiadójához, miért váltott kiadót a
háború után, és miért nem vállalta a Dante a Kerekhold kiadását (Péntek, i.	m., 18–19). A kiadói levelezés ezekre a kérdésekre is választ adhat. Lásd: OSZK Kézirattár, Rudnóy Teréz, VII. 352b, Fond 6.
Nyerges András az utószóban azt írja, hogy az 1945 őszén megjelent Kerekholdról semmit nem írtak,
„pedig csak „ártatlan”, politikamentes lírai történet egy dunai halászlegény és egy özvegyasszony
szerelméről” (Rudnóy [2011], 263. Talán az lehet a magyarázata a visszhangtalanságnak, amit
Rudnóy is érzékel, és ami kétségbe ejti: nem terjesztik a könyveit, lemarad a könyvterjesztők listájáról. Vö. OSZK Kézirattár, Rudnóy Teréz, VII. 352b, Fond 6.

„

122

tiszatáj

tetlenségéről árulkodik: „Vállalkoztunk	[további]	két	művének	kiadására	olyan	időkben,	ami‐
kor	nem	volt	előny	zsidó	írók	műveit	kiadni.	Legyen	szabad	emlékeztetnünk	legutolsó	művének	
kiadásával	 kapcsolatban	 cégünket	 ért	 legsúlyosabb	 támadásra,	 amikor	 nagy	 hírlapi	 polémia	
lett	abból,	hogy	vidéki	kommunista	stb.	írónő	kiadványát	adjuk	ki	keresztény	éra	idejében,	s	ép‐
pen	 ezzel	 kapcsolatban	 sürgették	 a	 megfelelő	 intézkedést	 az	 ilyen	 kiadókkal	 szemben.”23 Az
Írók szövetsége elé még Huszonnégy	 óra címen kerülő mű, előbb Különös	 szabadulás majd
Szabaduló	asszonyok címre változtatva (1947. február 27.), a Dante kiadóval egyezségre jutva
végül nyomdába került.24 Rudnóy azonban nem érte meg regényének megjelenését, 1947.
március 12-én Léváról hazafelé jövet a Dunába fulladt.
Nyerges Andrásra hivatkozva Péntek Orsolya azt írja, hogy egyetlen irodalmi lap sem vett
tudomást a regényről. Ugyanakkor érdemes megemlíteni, hogy a napisajtó egyszerre ír mind
a regényről, mind az író haláláról. Vagyis a nekrológok összekapcsolódnak a regény megjelenésével. A Népszava újságírója összefoglalja Rudnóy regényeit, és azzal zárja írását, hogy
Rudnóy halála komoly veszteség az irodalom számára (Népszava 1947. márc 18. 63. sz. 4).
A Magyar	Nemzet beszámol arról, hogy „kezdenek	felbukkanni	az	értékes	élményregények”, de
utal arra is, hogy „az	élmény	még	zavarosan,	felkavarva,	véresen	gomolyog”, az igazságkeresés
hangja is, a jogos vád égig harsogó üvöltése mellett „a mindenáron	 bosszú	 helyett	igazságot	
kívánna”, újjáépítést a romok helyén, ugyanakkor leszögezi: „sajnos,	nagy	népszerűségre	alig‐
ha	számíthat.” (Magyar Nemzet 1947. április 20. 89. sz. 4.) Máthé Klára személyes találkozóra
utal, amikor a pesti utcán összetalálkozott a kéziratát cipelő írónővel, annak belső ragyogását, életerejét, Lesznai Annához való hasonlóságát említi. A	Reggel című lap az utolsó levelezőlapjának kópiáját is közli, melyet Rudnóy akkor adott fel postára, amikor Léváról elindult,
hogy átkeljen a Dunán. A levelezőlapon az áll, pár nap múlva sok mesével érkezik. A visszaemlékezés az írói nyelvet, látásmódot is regisztrálja: nagy mesélő volt, de nem irodalmár, hanem olyan író, akinek az írásait tapintani lehet, körbejárni az alakjait. Elment a folyóra, hogy
három-négy héten át figyelje a halászokat, „a	 terhes	 anyákhoz,	 folyóvízhez,	 gyümölcsfákhoz,	
fiadzó	állatokhoz	volt	köze”. „Nem	mondta	ki,	hogy	az	emberen	segíteni	kell,	hogy	a	védtelene‐
ket	nem	védő	rend	igazságtalan.	A	papírra	másolt	sorsok	kimondják	helyette.” A nekrológ szerint „csak	egyszer	írt	vezércikkhangon,	mintha	emelvényről	beszélne”	– a Szabaduló	asszonyok
című regényében. Azonban hozzáteszi „nem	 kell	 bosszú,	 mert	 újabb	 bosszút	 szül,	 és	 ennek	 a	
láncolatnak	sosem	lesz	vége.	Ez	a	végrendelete”. (A Reggel, 1947. március 24. 12. sz. 5)
A regény további értelmezéséhez érdemes azt is vizsgálni, hogy beszédmódja, képi világa
hogyan épül rá a korábbi írásokban artikulálódó nyelvre és képiségre, és hogyan mozdul ki a
korábbi nyelvi és képi tartomány. Mert bár egy saját hanggal, látásmóddal és beszédmóddal
rendelkező író találkozik a 20. század legnagyobb katasztrófájával, annak elbeszélésére, továbbítására a nyelv néma marad, ahogy Alvin Rosenfeld mondja, „A	holokauszt	valami	újat	je‐
lentett	a	világban,	ami	minden	hasonlóságot	vagy	hasonlóságféleséget	nélkülözött”.25

23

24
25

OSZK Kézirattár, Rudnóy Teréz, VII. 352b, Fond 6. Eszünkbe juttatja Kertész Imre szavait: „1944-ben
föltették rám a sárga csillagot, amit, jelképesen szólva, ott mind a mai napig nem tudtam magamról
levenni.” Kertész Imre:	Az	önmeghatározás	szabadsága, Élet és Irodalom, 2001. november 30. 48.
OSZK Kézirattár, Rudnóy Teréz, VII. 352b, Fond 6.
Alvin H. Rosenfeld: Kettős	halál.	Elmélkedések	a	holokausztirodalomról. Ford. Peremiczky Szilvia, Budapest, Gondolat, 2010, 55–56.

2018. július–augusztus

123

„

Női	holokauszt	regény	
Rudnóy tragikus életpályájának különös és különleges alkotása a Szabaduló	asszonyok.	A	regény huszonnégy óra történetén keresztül a holokauszt traumájának elképesztő erejű felidézése: a felszabadulás előzményeit és következményeit mutatja be, azokkal a húsba vágó kérdésekkel szembesítve, hogy a felszabadulás hozhat-e valódi szabadságot, megbocsátható-e a
megbocsáthatatlan. Hogyan illeszthető Rudnóy Teréz regénye a holokauszt-regények sorába? Milyen eszközei vannak az elbeszélhetetlen elbeszélésére ennek a női testtapasztalatot
magába foglaló regénynek?
A Rudnóy közvetlenül a holokauszt után íródott regényét olvasó befogadó több tekintetben is sajátos helyzetben van, mert az egykorú szerzők írásaiban megképződő olvasási kódokhoz kevésbé köthetők a regényben felkínált olvasói alakzatok. A regény olyan traumatikus tapasztalatra épül, melynek elbeszélésére (főként irodalmi formában való elbeszélésére)
a háború után közvetlenül csak nagyon kevesen vállalkoztak. A túlélők bénultságáról és a
nyelvi megformálhatatlanságról beszél a szakirodalom. A visszaemlékező áldozat beszámolója traumaszöveget eredményez, sem a korábbi áldozatok nem tudják megosztani a tapasztalataikat, sem az olvasó nem tudja felfogni, megérteni ezeket az írásokat: hiszen „amikor	a	va‐
lóság	felülmúlja	a	képzeletet”, túl nagy a közelség és a tanú pozíciója túlságosan megnehezített. A regény több tekintetben különös: minthogy a regényt	írója a felszabadulás után közvetlenül rögzítette, vagyis a trauma belső tapasztalatának mintegy azonnali lejegyzéséről van
szó, különleges lesz, hogy elbeszélője nem autobiografikus, E/1. személyű formában, hanem
E/3. személyű, néhol 2. személyre váltó narrációban beszél. A traumatikus élményanyag irodalmi formára hozása a szerző részéről nem mindennapi erőfeszítést igényelhetett, de a
szerző számára egyetlen cél fogalmazódott meg: tanúságot kell tennie, érezte és értette a felejtés, a hárítás működési elvét, neki cselekednie kell, rögzíteni, olvashatóvá tenni, amit látott, tapasztalt. Ahhoz, hogy emlékeztessen, tanúságot tegyen és szembesítsen, nem a túlélő
áldozat dokumentumát kell lejegyeznie, hanem egy felrázó erejű regényt kell írnia. Az arra
vonatkozó kérdés, hogy mennyiben tekinthető dokumentum-regénynek, és hol, mely pontokon érvényesül az irodalmi képzelet, Rudnóy regényével kapcsolatban kevésbé termékeny
értelmezési szempontnak bizonyul.
A holokauszt reprezentációk elemzésének vitakérdéseit a szakirodalom az esemény ábrázolhatóságával kapcsolatban fogalmazza meg: ábrázolható-e hagyományos módon egy
„olyan	 egyedi	 esemény,	 mely	 »kilóg«	 a	 történelemből”, milyen kifejezési formák, műfajok alkalmasak annak az eseménynek a megjelenítésére, amely a történelem kontinuitását radikálisan törte szét, és nem teszi lehetővé az integrálhatóságot.26 A „holokausztirodalom	kísérlet	a	
tudat	 új	 rendjének	 kifejezésére,	 a	 lét	 tudatának	 felismerhetően	 új	 irányú	 elmozdulására.	 Az	
emberi	képzelet	Auschwitz	után	egyszerűen	nem	ugyanaz,	mint	ami	előtte	volt.”27 Alvin Rosenfeld hangsúlyozza, hogy hiányzik és lehetetlen a holokauszt olvasásának fenomenológiája,
amelyen keresztül megpróbálhatnánk felfogni az egyes áldozatok, túlélők írásait. A nyelv
nem képes sem megragadni, sem szimbolikus módon rögzíteni azt a traumatikus tapasztalatot, amellyel kapcsolatban a szavak csak elnémulhatnak és olvasóként semmi mást nem tehe-

26

27

Vö. Kisantal Tamás: Túlélő	történetek.	Ábrázolásmód	és	történetiség	a	Holokauszt	művészetében, Budapest, Kijárat Kiadó, 2009. 45.
Rosenfeld, i.	m., 43.

„

124

tiszatáj

tünk, mint hogy „felismerjük	a	bűnt,	amely	a	szavak	mögött	és	előtt	lakozik.”28 Összehasonlítva
az irodalmi szövegekkel, mondja Rosenfeld, a holokausztirodalom megértése mindig részleges marad. Ugyanis irodalmi szövegeket olvasva az olvasó mindig visszanyúl előzményekhez,
értelmezi azt az utaláshálót, amelybe a szövegek illeszkednek, míg a holokauszt irodalom vonatkozásában éppen az mondható el, hogy nincsenek előzmények, „nem	ismerős	az	irodalmi	
tájkép”, az olvasó nem találja a kapcsolódási pontokat.29
A hitelesség, az eseményekhez való hűség is alapkérdésként merül fel, és ennyiben az is
kérdésessé válik, hogy az irodalom alkalmas-e a közvetítő szerep betöltésére. Alan Mintz holokauszt-reprezentációk vonatkozásában kétféle megközelítést említ: az egyik a kivételességet hangsúlyozza, és nem a nyelvi, kulturális kontextust tartja fontosnak, a konstruktivista
irány viszont épp a nyelvi gyakorlatokat, a kulturális perspektíva fontosságát emeli ki, és a
tapasztalat nyelvi megformáltságával számol, mert az esemény feldolgozása már létező kategóriák alapján történik.30 Ezek a szempontok kevéssé vagy másképp vethetők fel Rudnóy regényével kapcsolatban, mert – ahogy látni fogjuk – a szövegnek a képi, láttató ereje, a képiségnek szolgálatába állítódó narratív eljárások – fokalizáció, vagy második személyű narráció, hallgatói helyzet beléptetése a narratívába – sajátos elbeszélőformát hoznak létre. Ez az
eljárásmód a tanúságtevés nehezített (majdnem lehetetlen) pozíciójára is rámutat, de saját
kényszerétől hajtva megteremti azt a hallgatói pozíciót, amelyen keresztül a túlélő tanúságtételét létre tudja hozni. Ez az aktus a szöveg etikai dimenzióját állítja előtérbe – és ilyen értelemben a hitelesség, valóságra való vonatkozás a tanúságtevés alappilléreként jelentkezik,
mely ugyanakkor a fikció és realitás hagyományos szembeállítását is feloldja. Kisantal Tamás
a holokauszt reprezentációk valósághoz való problematikus viszonyával kapcsolatban azt
mondja, hogy a traumatikus esemény elbeszélése egy saját irodalmi teret teremt. Ebben a saját irodalmi térben retorikai műveletekkel, absztrahálással, nézőpont kiválasztásával jön létre az irodalmi reprezentáció, mely csak közvetítettként tudja elbeszélni az elbeszélhetetlent.
Vagyis a művészet, az irodalom tudja a maga teremtő erejével felvállalni a tanúságtevés szerepét, amellyel egyrészt emlékjelet állítanak az áldozatok számára, másrészt az utókor számára arra figyelmeztetnek, hogy ne történjen ilyen soha többé.
A Szabaduló	 asszonyok jelen idejű elbeszélése a szabadulást megelőző néhány órát és a
szabadulás első napját meséli el: 1945. április 30-án húsvét szombat éjjelén, Westfáliában, az
amerikai csapatok elől menekülő németek 800 fogolynőt indítanak útnak a német birodalom
belseje felé. A németek az amerikaiak elől menekülnek, de amíg elérnének egy német falut,
addig is brutális kínzásokra kerül sor. Az események gyorsan peregnek, a felszabadítók beérik a foglyokat hajtó németeket, a falu német lakossága elbújik a közeli erdőkben, az SS katonákat, őröket elfogják, és a további intézkedésig a korábbi áldozatok helyére gyűjtik őket.
Ebbe a cselekménybe sűrűsödnek a felszabadított nők reakcióinak jelen idejű történetei, a
felszabadító amerikai katonák joghoz ragaszkodó viselkedési normáját közvetítő párbeszédek, a holokauszt borzalmáról szóló traumatörténetek, melyek a tanúságtevést a regény fő
kérdéseivel kapcsolják össze: megbocsátható-e a megbocsáthatatlan, a felejtés helyett hogyan lehet (majd) emlékezni?

28
29
30

Rosenfeld, i.	m., 63.
Rosenfeld, i.	m., 56–57.
Vö. Kisantal, i.	m., 46–53.

2018. július–augusztus

125

„

A történet jelen ideje a szabadulás első huszonnégy órája, de a narratíva felöleli az azt
megelőző időt és a deportálást megelőző sajátos női élettörténetről is beszámol. A regény
központi alakja, Lulu a regény kezdeti jelenetében úgy jelenik meg, mint akinek rendkívüli
ereje van, ő az, aki megkínzott társainak segíteni tud, társnői csak „szent”-ként tekintenek rá.
Mégsem egyedül Lulu (elő)története és a regény jelen idejében kibontakozó története önmagában lesz hangsúlyos, hanem más női szereplők – Etel, Boris – történeteivel együtt beszélődik el. Ahogy utaltunk már rá, a holokauszt-irodalmat értelmezők rámutatnak arra, hogy a
holokauszt eseményével való találkozás nyelvi megformálása lehetetlenségével való szembesülés a tanúságtevő tanú írói magatartását is megváltoztatta. „Minden	elbeszélő	forma	érvény‐
telenné	 válás”-áról van szó, mert holokausztot megelőző elbeszélő formák, feltételezték „a	
személyek	mint	józan	ésszel	rendelkező,	nevelhető	és	erkölcsi	felelősséget	érző	lények	valódisá‐
gát.”31 Az irodalmi konvenciókat elutasító magatartása érvényesül irodalmi műfajok kódjainak elutasításában is, így a Bildungsroman, az önéletrajz, memoár alapvető kódjai váltak
használhatatlanná, „az	ember	visszafejlődésének	a	történetét” vagy az ember eszméjének halálát látva. Elie Wiesel, Primo Levi vagy Kertész Imre regényei ezeket az ismerős irodalmi
mintákat utasítják vissza. Rudnóy regénye máshogyan rombolja szét az irodalmiság kereteit.
Nem a „fejlődésregény” konvencióját akarja negatív módon újraírni, nem a holokauszt narratívák fordított Bildungsroman koncepciójában cselekményesíti a szereplő történetét, viszont
a női regényekre jellemző mellérendelő technikája, a traumaszövegek beékelődései, a hallgató szerepének kitüntetettsége, mely a tanúságtevést építi be a narrációba, valamint a látáshoz kapcsolódó testi szenvedéstörténetek érzéki tapasztalatot láthatóvá tevő gesztusai egy
másfajta regénytechnikát érvényesítenek. Noha a regény harmadik személyű narrációjának
van egy kitüntetett női szereplője (Lulu), de a kitüntetettséget nem az elbeszélő narratív
gesztusa jelöli ki, mert több történet: a női közösség története, más nők történetei (Boris,
Etel) mellérendelésként és nem hierarchikus viszonyba rendezve kerül a narrációba, jellegzetesen a történetmesélés diszkurzív pozícióját idézve.
Ahogy mondtuk, a történet jelen idejének elbeszélése a szabadulást megelőző néhány
órát és a szabadulás első napját meséli el női sorsokon keresztül. A szabadulást közvetlen
megelőző és azt követő események narratív reprezentációira még további traumaszövegek
kerülnek. A regényben több idő rétegződik egymásra: a jelen időt merőlegesen metsző közelmúlt, a holokauszt eseményének ideje a regény világát és idejét kitágítja, és egy másfajta
idő-(tér- és test-)tapasztalattal szembesíti. A regény világa ugyan a szabadulás első huszonnégy óráját helyezi a középpontjába, de az olvasó a megelőző órákról készült naturalista ábrázolásokban a holokauszt testi kínzásainak történeteit olvassa, és az elmesélt, visszaemlékező történetek is az öldöklésről, brutális gyilkosságról, a megsemmisítő táborokról szólnak.
Nyugtalanító kérdésként merül fel a szabadulás, szabadság kérdése, mely olyan jelentésrétegeken keresztül, diszkurzív, szimbolikus módon idéződik fel a narratív reprezentációban,
amely a konkrét történeti eseménytől, a nácizmus alól való felszabadulástól a húsvét kereszteseményének diszkurzív és materiális testi vonatkozásának beemeléséig terjed. A regényhősnő történetének megismertetésére azért lesz szükség, hogy a felszabadulás felemás, ambivalens kontextusát is láttassa, védekezni kell a felejtés ellen, a mítosszá válás ellen, amely
már szinte az első pillanattól beköszöntött, ahogy a táborokat felszabadították. A regény fó-

31

Rosenfeld, i.	m., 68.

„

126

tiszatáj

kusza a holokauszt katasztrófáját sajátos módon jeleníti meg: kérdései közül a fent említett
kérdések a legalapvetőbbek: a felszabadulás hozhat-e valódi szabadságot, megbocsátható-e a
megbocsáthatatlan?
Rudnóy regényének értelmezésénél nem minden tekintetben tud termékeny lenni a holokauszt-reprezentációkra vonatkozó elméleti belátások ismétlése, mert a 24 óra története, a
felszabadulást, a szabadságot érintő kérdések hangsúlyosan kapcsolódnak össze a női test és
szexualitás szabályozásának, kínzásának és felszabadításának kérdésével is. Érdemes utalni
rá, hogy a traumatikus esemény dokumentarista és irodalmi igényű reprezentációinak elemzéséhez az utóbbi időben új szempontként került be a női tapasztalat figyelembe vétele. Noha igaz az, hogy a szenvedések, a kínzások, destrukció és dehumanizálás egyszerre sújtott
nőt és férfit, azonban az újabb gender szempontú holokauszt kutatások számos kérdést és dilemmát felvetnek: „az általános emberi szenvedésen túl a nők speciális tapasztalatokról is
tanúskodhatnak”,32 másfelől elmondható, hogy a női elbeszélések a másfajta tapasztalatot
másképp is beszélik el.33
Rudnóy regényében, minthogy a női identitásról és testről való beszéd alakítja a történetmondás menetét, egy olyan olvasói pozíció képződik meg, mely sokkal inkább köthető a
kortárs (női) szövegek retorizáltságához. A Szabaduló	asszonyok‐ban ugyanis a nyelvi közvetítettség problematikája hangsúlyosan a látottság és testi megmutatkozás kérdésével függ
össze, amely aktusban a tanúságtevés (a holokauszt tapasztalatához kapcsolódó) értelme érvényesül: a másik testtapasztalatában való részvételre való felhívás lesz a fontos, regényben
ez a szöveg(test) határainak az olvasó előtti megnyitásával történik, és a szöveg etikai dimenziói kerülnek előtérbe. Közelebb juthatunk tehát a szöveghez, ha olyan értelmezői műveleteket érvényesítünk, amelyek a holokauszt-elbeszélések, és egyéb traumaszövegek testi és
nyelvi vonatkozásait egyszerre vizsgálják.34
Trauma,	kizárás,	abjekció	
A regény értelmezésénél két szempontot próbálok ötvözni egymással: egyrészt a szöveg és
kontextusának, az ábrázolt test diszkurzív és materiális dimenzióinak alakulását, az abjekció,
32

33

34

Kelbert Krisztina: Női	 sorsok	 a	 Holokauszt	 idején = http://magyarmuzeumok.hu/targy/1797_noi_
sorsok_a_holokauszt_idejen_
A Holokauszt reprezentációk női perspektívájának értelmezéséhez lásd többek között: Carol Rittner,
John K. Roth:	Different	Voices.	Women	and	the	Holocaust, St. Paul, Minnesota, Paragon House, 1993.;
Louis O. Vasvári: A	 töredezett	 (kulturális)	 test	 írása	 Polcz	 Alaine	 Asszony a fronton	 című	 művében,	
Ford. Horváth Györgyi, AHEA 2010/3 http://ahea.net/sitefiles/file/journals/201010/vasvari.pdf,
Louise O. Vasvári, Introduction	to	and	Bibliography	of	Central	European	Women’s	Holocaust	Life	Writ‐
ing	 in	 English, CLCWeb: Comparative Literature and Culture 11.1 (2009): http://docs.lib.purdue.edu/cgi/viewcontent.cgi?article=1422&context=clcweb; Margaret-Anne Hutton: Testimony	from	
the	 Nazi	 Camps:	 French	 Women’s	 Voices, London and New York, Routledge, 2005; Pécsi Katalin: In	
Search	of	Lost	Female	Writers,	Remembrance	of	Lost	Female	Writers:	Meditations	about	the	Feminine	
Part	of	the	Hungarian	Jewish	Literature, Bet Debora 3 (2003); Zoë Vania Waxman: Writing	the	Holo‐
caust:	Identity,	Testimony,	Representation,	New York, Oxford UP, 2006; Carol Rittner, John K. Roth, i.	
m.
Ehhez lásd: Zsadányi Edit Vérző	sebek	és	„vérző	sebek”:	az	abjekt	mint	testbeszéd	Kertész	Imre	Sorstalanság	és	Polcz	Alaine	Asszony a fronton	című	művében, Literatura 2010/4. 367–385.; Louis O. Vasvári: A	töredezett	(kulturális)	test	írása...	i.	m.

2018. július–augusztus

127

„

a testtapasztalat és narratív határátlépések viszonyát, másrészt a trauma, emlékezet és tanúságtevés holokauszt-reprezentációkat alapvetően érintő kérdéseit.35 Rudnóy Teréz regénye
ugyanis olyan traumatörténeteket mesél el, melyekben a megsebesített, a megsemmisítendő
test és az érzéki test beszéde a kizárás következményeiként tér vissza a nyelvi reprezentációba.
A traumatizált, mondja Cathy Caruth, egy lehetetlen történetet hordoz, egy olyan történetet, melyet nem tud megragadni, de maga a történet jelenik meg a trauma szimptómájaként.
A traumát, tudjuk, a személy nem szándékosan idézi fel, hanem az az ismétlődésen keresztül,
a kísérteties jelenségével együtt tér vissza. „Nem	a	személy	ragadja	meg	a	tapasztalatot,	ha‐
nem	az	ragadja	meg	őt:	a	személy	egy	lehetetlen	történet	tünetévé	válik,	amit	nem	képes	befo‐
gadni.”36 A trauma egy radikális törést eredményez a tapasztalatban, melynek eredetére nem
vagyunk képesek emlékezni.37 A trauma esetében nem tudunk szimbolikus, csak szó szerinti
visszatérésről beszélni. Vagyis a szószerintiség és a visszatérés az, ami a traumát konstituálja, és ez mutat rá az enigmatikus magra, mely a történet szimptómájaként és nem a tudattalan szimptómájaként áll elő. A traumatizált egyszerre találkozik a trauma elbeszélhetetlenségével, és az elbeszélés kényszerítő erejével. A tudás krízise során az esemény úgy őrződik
meg, hogy nem tudunk hozzáférni, nem tudjuk megismerni, hogy mi volt az ok, csak ismételni tudjuk azt. Ahogy Caruth mondja, „paradox	módon	tehát	a	valósággal	való	szembesülésnek	
a	tudás	és	az	emlékezés	elvesztése	és	a	megértés	összeomlása	az	ára.”38 A traumatikus szimptóma nem interpretálható egyszerűen mint a valóság torzítása, sem tudattalan jelentés kölcsönzése révén, sem a kívánt elfojtása révén. Minthogy a traumatizált egy lehetetlen történetet hordoz, amelyet nem képes felfogni és birtokolni, az akaratlan visszatérés kikényszeríti a
történet elmondását, melyben a trauma annak szimptómájává válik.
Irodalmi szövegekben a normatív beszédet feltördelő alakzatok viselkednek úgy, hogy a
kivetett, tiltott és traumatikus visszatérése figuratív módon idéződik meg, amely alakzatok a
kirekesztett testek történeteit a láthatóság felé mozdítják. A test normatív jelölésének és a kirekesztés, megsemmisítés, lehasítás eljárásának következményei, az abjekció és trauma
hangsúlyosan jelennek meg azokban a szövegekben és a szövegeket magyarázó kontextusokban, melyekben a test materiális és diszkurzív jellegének kereszteződései, határátlépései
konstitutívak.
A test reprezentációjának és a narratív stratégiák közötti összefüggéseknek egyik fontos
kérdése a test pozíciójának tisztázása, a test diszkurzushoz kötött jellegének és materialitásának értelmezése. Elaine Showalter szerint a testnek nincs olyan kifejezési módja, mely
ne lenne nyelvi, társadalmi, diszkurzív jellegű. Judith Butler ezzel szemben úgy érvel, hogy a
test nem redukálható csupán a nyelvre, és azt állítja, hogy a konstruktivista, diszkurzív felfogások szem elől tévesztenek egy nagyon fontos mozzanatot a testek jelölésének és a szubjektumok létrejöttének tekintetében: a kizárás, kirekesztés, megsemmisítés konstitutív szere-

35
36

37

38

A korporális narratológia és a holokauszt emlékezetkutatás kapcsolódik itt össze egymással.
Békés A. Vera: Trauma	 és	 narratíva.	 A	 Holokauszt‐trauma	 reprezentációja, Budapest, Ad Librum,
2012, 35.
A felejtés ugyanis csak tudatos emlékeket tud elfedni, ami traumát okoz, annak a nyomai nem törlődnek el. Heller Ágnes: Emlékezet	és	felelősség, Thalassa (3) 1992, 1, 6–14.
Idézi Békés, i.	m, 35.

„

128

tiszatáj

pét.39 A test normájának performatív előállítása nemcsak a diszkurzív megjelölésen, ismétlődésen, hanem a kizáráson keresztül is történik. A testek normatív jelölése ugyanis a kivetetthez, tiltotthoz, megélhetetlenhez képest történik, és ami kirekesztődik, az a diszkurzív reprezentációban bomlasztó módon visszatér. Ami kizáratik, mint másság, szupplementum viszont nélkülözhetetlen alapja a nyelvi reprezentációnak, az identitás koherenciájának, a bináris oppozíciók fenntartásának. Mint külsődlegesség mégis a rendszeren belül okoz szakadékszerű beomlást, és mutatja fel minden egységesség sebezhetőségét, de egyben ez a seb
vagy felesleg teszi lehetővé a szimbolikus rendbe való belépést és a norma problémamentes
ismétlődését.40 A diszkurzív formációk, reprezentációk értelmezéséhez ezért hozzátartozik
az ún. traumatikus külsődlegesség, a szimbolizációnak való ellenállás kimozdító műveleteinek értelmezése is. Julia Kristeva szerint pedig a normatív, szimbolikusba integrálható testről lehasított rész, a traumával együtt létrejövő abjekt a társadalom, a kultúra, a test külső és
belső határán jelenik meg. Az abjekció – testi folyadék, váladék formájában vagy a halál küszöbtapasztalatával – a rend, a koherencia fenyegetéseként értelmeződik, mely nemcsak integrálhatatlan a szimbolikusba, de amelyet a szimbolikus rend kívül is akar magán tartani.
A normatív társadalom, a szubjektum, minél jobban akar megszabadulni az abjekttől, minél
jobban akarja a rendet fenntartani és megtisztítani a határokat, a kizárt, kirekesztett, lehasított annál jobban lép fel fenyegetőként, kísértőként.
Az abjekció narratív logikája különböző jelentésrétegeket mozgósítva különböző szinteken jelenik meg Rudnóy regényének történetében, narrációjában és narratív diszkurzusában.
A testi szenvedéstörténet érzékeltetéséhez a túlélő író narratívájában ugyanakkor a tanúságtevés hallgató által létrehozott helyzetét ábrázolja, mely a holokauszt traumatikus eseményét
átélők tanúságtevő pozíciójának megalkotása szempontjából kulcsfontosságúnak bizonyul.41
Testi	bélyeg	
A regény történeti jelen ideje húsvét szombattól vasárnap éjjelig, hétfő hajnalig tart. A kezdő
sorok már a szimbolikussá tett dátumot idézik meg: 1945. április 30-án húsvét szombat éjjelén vagyunk, elkínzott, megbélyegzett fogolynők menetelését látjuk. Az amerikai csapatok
elől menekülő németek 800 fogolynőt indítanak útnak a német birodalom belseje felé. „Ápri‐
lis	30‐a,	húsvét	szombatja.	Teliholdat	kerget	a	szél	tépett	felhők	között.” Majd kirajzolódik az
éjszaka sötétjében menetelő nők képe: „(…) a	fogoly	nők,	amint	egymás	nyomába,	elcsigázott	
testüknek	 meggyötört	 párájába	 lépnek.” „Fejükön	 rongyokból	 varrott	 hegyes	 sapka,	 hátukon	
bugyorban	kevés	kenyér.	A	bugyor	alatt	sárga	kereszt,	olajfestékkel	a	hátukra	kenve.”42 A bevezető sorok szimbolikus dátuma – melyben ugyan félredatálás történik43 – húsvét szombatjára helyezi az eseményeket. A szimbolikus dátumban nem nehéz felfedezni a húsvéti ke39

40
41
42
43

Judith Butler: Jelentős	 testek.	 A	 „szexus”	 diszkurzív	 korlátairól, Ford. Barát Erzsébet, Sándor Bea,
ÚMK, Budapest, 2005. 22, 182.
Uo., 49–58.
Vö. Dori Laub gondolataival. Lásd a későbbiekben.
Rudnóy [2011]	i.	m., 5–6.
A regénybeli húsvéti datálás referenciához való kötése sehogyan sem jöhet létre, április 30-a Húsvéthoz rendelése mindenhogyan késői dátum lenne: a keresztény rituálé, minthogy mozgó ünnepről
van szó, a március 21-éhez képesti első teliholdhoz jelöli ki annak időpontját. A történeti hűség kedvéért: az ünnep 1945-ben április 1-2-ára esett.

2018. július–augusztus

129

„

resztre feszítés és feltámadáshoz kapcsolódó keresztény rituális jelentés és a szabadulás
napjának együtt szerepeltetését, mely a fiktív világon belüli jelentéskonstruálással függ öszsze. A regény nyelvhasználatában abban az értelemben figyelhető meg a metaforizáltság,
hogy olyan viszonyra épít, melynek nem érvényesülnek a feltételei; a kulturális jelek jelentéseit kimozdítja és kifordítja, olyannyira, hogy több szinten is annak ellenkező értelme érvényesül. Egyfelől Krisztusra, a keresztény alapító történetére való utalás lesz hangsúlyos, és
annak kifordítása, itt nincs megváltás, a hátukon keresztet viselő nők szenvedése nem tud
megváltódni. De a kereszt szimbólumán keresztül egy másik szimbólumhoz kapcsolódó kulturális jelentést is kimozdít: a holokauszt tragédiájáig terjedő zsidóüldözés traumája ugyanis
összefonódik a „zsidónak bélyegzés” aktusával, melynek kitüntetett szimbóluma a sárga csillag volt. Rudnóy regényében feltűnő, ahogy a stigmatizáltság a szenvedő testek szimbólumában átalakul, egy másik jelentéstartomány felé tolódik, és összetett metaforaként viselkedik.
Ez a metaforizáltság viszont a regény több szintjét is érinti és összekapcsolja azokat egymással.
Tudható, hogy a keresztény ünnepkör szombathoz külön jelentést kapcsol, a húsvéti
szombat éjjelt női vigíliának tartja, és szimbolikájában összekapcsolja a telihold (termékenység) jelentéstartalmával. A szövegbe beemelt kulturális jelentés nyomai úgy jelennek meg,
hogy a hold (telihold, nőiség, termékenység) húsvéti jelentésrétegét mozgósítja. A húsvéti
szimbolika ugyanakkor visszautal a Pészachra is, az egyiptomi fogságból való szabadulás ünnepét idéző jelentést is beemeli. A két képzet egymásra játszatása a fogolynők testi bélyegén
is tükröződik. Az idézett hely a test sebzésének a kulturális és irodalmi jelentését hívja elő.
A másság bélyege, melyet a sanyargatott testre ütöttek, a keresztény metafora nagy jelölőjét
idézi meg. A zsidóüldözés bélyege transzformálódik a Krisztus testére utaló jellé, amely itt
metonimikusan a nők testére kerül. A húsvéti szimbolika konvenciójának kimozdítása, kifordítása ez: nem a nők virrasztanak a megsebzett test felett, hanem keresztény kontextust
konstruálva testi szenvedéstörténetük mögé, a testre vonatkozó megaláztatás, erőszak velük
kapcsolatban idéződik meg passióként.
Az első elbeszélés a jelenben játszódik, de amikor nem a múlt időt használja, hanem a
mondás/írás során konstruálódó jelent, akkor szándékoltan jelen idejű a mondat igei használata. A narrátor a testi tapasztalat érzékeltetéséhez dialógust kezdeményez az olvasóval.
A másik szenvedésének megmutatása a kereszt jelének megidézésével történik, és éppen itt,
ezen a ponton hívja részvételre az olvasót.44 A szenvedő testtel való szolidaritás közös kulturális kódja tud felhívó erővel rendelkezni, amelyen keresztül az etikai dimenzióját nyitja
meg. „Ha	rájuk	világít	a	hold,	akkor	se	tudhatja	senki,	hogy	miféle	szerzet	ez	a	bukdácsoló	csa‐
pat,	 semmi	 sem	 árulója	 rajtuk,	hogy	 férfiak	vagy	nők.	(…)	Fejükön	rongyokból	 varrott	hegyes	
sapka,	hátukon	bugyorban	kevés	kenyér.	A	bugyor	alatt	sárga	kereszt,	olajfestékkel	a	hátukra	
kenve.	Felső	vége	a	nyakuknál	kezdődik,	alsó	vége	a	nadrágot	éri.	Vízszintes	vonala	a	két	vállat	
nyomja.	Nem	lemosható	és	le	sem	vethető,	mert	a	kezeslábas	alatt	a	szakadt	ruhának	ugyanaz	
a	dísze	és	a	ruha	alatt	az	ingen	is	pecsét,	és	ha	az	inget	leveted,	akkor	sem	menekülsz,	mert	a	
karodba	be	van	égetve	a	szám,	és	ha	a	karodon	nem	lenne	a	szám,	akkor	se	lehetnél	olyan,	mint	

44

Ehhez lásd: Szűcs Teri: A	testért.	Takács	Zsuzsa:	A	test	imádása.	India;	Borbély	Szilárd:	A	Testhez, Beszélő 2010/ 9-12. 142–145.

„

130

tiszatáj

a	többi,	mert	nemrég	még	kopasz	volt	a	fejed,	és	most	olyan	a	hajad,	mint	a	kamasz	fiúé,	akinek	
sörtéjével	nem	bír	a	kefe.”45
Hangsúlyos az is, hogy nem általános alany szenved, hanem az erőszaktevők a női identitás eltörlését is elvégzik a testeken („semmi	árulója	rajtuk,	hogy	férfiak	vagy	nők”). A krisztusi
metafora azonban tovább árnyalódik, a szabadulás konstruált húsvéti dátumához tovább jelentésréteg járul. A keresztény ünnepi rituálét megtartó (fiktív világbeli) német közösség
mindennapjai olyan háttérként jelennek meg, melyek ellenpontozzák az addig leírtakat, főként a szekér elé fogott lány (Boris) halálra kínzásának elbeszélését. A világégés közepette, a
halálra gyötört testekre közönyösen tekintő társadalom élete ugyanis a megszokott kerékvágásban zajlik. A faluba érkező rongyos, csontig soványodott, elgyötört nőkből álló csapatot
nem lehet ugyan nem észrevenni, de a közösség a saját életének folytathatósága érdekében
félrenéz. „Húsvétvasárnap	reggele.	A	három	ház	kéménye	gazdag	füstöt	ont,	a	meleg	konyhák	
asztalán	reggelit	készítettek	az	asszonyok.	Jó	ünnepi	reggelit.	A	tej	még	a	tűzhelyen	emel	fehér	
bóbitát	a	lábas	fölé,	a	kávé	párájától	szagosak	a	folyosók.	A	fehérre	sikált	asztallapon	rózsaszín	
sonka,	zöld	levelek	között	halványsárga	vaj,	a	tűzhelyen	sercenve	sül	és	a	bő	zsírtól	hólyagokat	
lök	 magából	 az	 ünnepi	 lepény.	 Üvegben	 rubinvörös	 bor	 csillog	 és	 a	 gyerekek	 frissen	 mosdott,	
barackszínű	arccal	ülik	körül	az	asztalt.”46 A húsvéti jelentést ásta eddig is alá, de itt a konvencionális jelentés ideológiai vonatkozásait teszi láthatóvá: a keresztény értékrendet valló
közösség éppen afölött huny szemet, néz félre, mely ünnepének valódi tartalma lenne; kiüríti,
megsemmisíti annak értelmét.
„[…]olyan	lettem,	mintha	feltépték	volna	a	testemet”	
A harmadik személyű előadásmódot néhol a második személyűre váltó közvetlenebb, az olvasót párbeszédre hívó hang tanúságtevőként próbál elbeszélni, láthatóvá tenni valami olyat,
aminek a nyelvi közvetítése akadályokba ütközik. Az elbeszélni kívánt történetnek van egy
olyan síkja, amely az elbeszélést a láthatóvá tevés felé tágítja: a nyelv meg szeretne mutatni
valamit, ami sokkal inkább az érzékeléshez, a látáshoz, a testi megmutatkozáshoz kötődik.
Amikor a nyelvi közvetítettség összekapcsolódik a látottság és a testi megmutatkozás kérdésével, éppen a női identitásról és testről való beszéd alakítja a történetmondás menetét.
A testbeszédet alakító nyelvi tényezők pedig az olvasási alakzatokat úgy formálják, hogy ezeken a nagyon is a látottságra utaló helyeken a szöveg(test) határai egy második személyű beszédmódban felnyílnak, és radikálisan a másik testtapasztalatában való részvételre szólítják
fel az olvasót.
Dori Laub nyomatékosítja, hogy a túlélő áldozat számára a tanúság képtelensége és annak összeomlása történt, mert akik ott voltak és átélték a kínzás és mások megkínzásának,
megsemmisítésének borzalmát, azok nem voltak képesek hozzáférni saját történetük igazságához.47 A tanúságtevés integrálhatatlansága és asszimilálhatatlansága egy történeti szakadékot hozott létre a tudás-emlékezet-megértés között, mely az igazság krízisét eredményezte. A nem artikulálható történeteket ugyanakkor el kell mondani, közvetíteni kell és meg kell
45
46
47

Rudnóy [2011], i.	m., 6.
Uo., 29.
Dori Laub: Truth	 and	 Testimony.	 The	 Process	 and	 the	 Struggle = Explorations	 in	 Memory, ed. Cathy
Caruth, Baltimore, London, The John Hopkins UP, 1995. 61–75.

2018. július–augusztus

131

„

azokat hallgatni. Laub arra hívja fel a figyelmet, hogy a túlélő számára szükséges a tanúság,
egy tanú jelenlétében való esemény újramondása. Vagyis arra mutat rá, hogy ahhoz, hogy valaki a traumatikus esemény tanújává (ti. saját traumatikus eseményének tanújává) váljon,
szüksége van egy hallgatóra, aki a tanúsítás szerepét látja el. Ebben a túlélő és a hallgató közötti találkozásban tudja az elbeszélő is a tanúság aktusát visszavenni, amelyben az igazság
újra felbukkanhat.48 Laub a következőképpen fogalmaz: a – szaggatott és folyamatos, tudatos
és tudattalan – tanúság folyamatában végső soron nem is a tények megalapozása a lényeges,
hanem a tanúságtevés, a tanúsításon keresztüli élés tapasztalata.49
Rudnóy regényében a test szenvedéstörténetének elbeszélhetetlenségével, szaggatott és
szakadozott elbeszélésével az olvasó úgy szembesül, hogy a szöveg az olvasó szemére és a
tanú jelenlétére apellál. A narráció a maga eszközeivel – a külső és belső fokalizáció váltogatásával – a nézést helyezi a fókuszába, és a beszédben feltáruló történet a szemnek szóló beszéddé válik. A „szemnek szóló beszéd” a regény terében háromszor is hangsúlyossá válik,
amely három (önálló narrációs technikával rendelkező) elbeszélést tesz olvashatóvá: a nyitó
jelenetben bemutatott közvetlen szenvedéstörténetben, amely egy szekér elé fogott női test
halálra kínzásának elbeszélése, és az egyenes beszédet megszakító két beékelt traumaszöveg
vonatkozásában. Az első beékelt szövegben egy haldokló fiú meséli el Etelnek a saját történetét, majd Lulu önvallomása hozza felszínre előbb a saját közösség által kirekesztett, abjektté
tett testével kapcsolatos történetet, majd a közösség testének abjektté válását, megalázását,
az azon való erőszaktevést, és a halál küszöbéhez érkezésnek a tapasztalatát mondja el.
Vagyis a másik történetét egy tanú számára elmesélő elbeszélések Rudnóynál a tanúsítás folyamatát testesítik meg. Laub a tanúsítás folyamatszerűségét hangsúlyozva mondja, hogy
ezen keresztül tudja a narrátor (a túlélő) a tanú pozícióját visszaigényelni, egy belső „te”-t
épít fel újra, az önmagán belüli hallgató vagy tanú lehetőségét. A tanúsításon keresztüli élettörténet visszaszerzése a tét, egy olyan cselekedet, melyen keresztül kell menni, azért, hogy a
túlélés a felszabadulás után folytatható és befejezhető legyen.
A Szabaduló	asszonyok narratív világa	egyszerre mutatja a patriarchális társadalmi rend
női testeket cenzúrázó, szabályozó mechanizmusait, másfelől a totalitárius rendszer gyilkos
gépezetének megbélyegző és megsemmisítő eljárásait. A holokauszt testi traumatörténetei
összefonódnak a deportálást megelőző sajátos női élettörténettel, az érzéki, de kivetett test
tapasztalatával. A regény cselekménye (a konkrét valóságos élményen kívül a pészachi és a
feltámadás üdvtörténeti értelméhez kapcsolt jelentésében is) a szabadulás stációit jeleníti
meg, annak jelentéspotenciáljait ütközteti: van-e szabadulás? Lehet-e feltámadása annak a
testnek, mely megéli elmondhatatlan szenvedéseit? Ehhez kapcsolódik a regény fő kérdése
is: „Mi	a	test?”50, melyet az öröm- és szenvedéstörténet vonatkozásában bont ki: a megvetett
test, az érzékiség és valami olyan testtapasztalat beemelésével, amely az írást a nyelven túli
felé tágítja. A regény szövegvilágán belül az egyes események, jelenségek kettős, vagy kettőzött jelentésre tesznek szert, amely jelentések egymáshoz kapcsolva jelennek meg, mintegy
egymás vonzataként. A szabadulás öröme sem egyértelmű, tiszta minőségként áradhat szét.
A felszabadító amerikai katonák korlátozott perspektívája nem teszi lehetővé a felszabadítot48
49
50

Uo., 69.
Uo., 70.
A kérdést többször, a gyónó beszédhelyzet előtt és után teszi fel a saját történetét elmesélő Lulu és
elhangzik az ő történetét meghallgató orvos és amerikai katona szájából is.

„

132

tiszatáj

tak által átélt szenvedés megértését. A felszabadítók nézőpontja egy Auschwitz előtti világ
kulturális elveihez kapcsolódik: az elfogott németekkel a humanitás elvei szerint cselekszenek, az újjáépítés megszervezéséhez a bosszú helyett a jog eszközével kezdenek hozzá. A regény narrációjába ekkor iktatódik két traumaszöveg, amely a felszabadulást megelőző kínzásokat, kegyetlenségeket láttatja. Etel egy halálra sebzett (megégett) fiú szenvedéstörténetét
hallgatja meg, Lulu pedig elmondja saját testtörténetét. Mindkét történet nagyon erősen testi
tapasztalatról szóló beszédben kerül elmondásra. Mindkét beszéd a vallomástevés, a gyónás
diszkurzív gyakorlatát idézi meg, és a két beágyazott elbeszélés történetének tanúja és tanúságtevője lesz. A fiú gyónása a test öröm- és szenvedéstörténetét teszi láthatóvá, de a testi
sérülése kioltja a beszélő életét. Lulu története szintén kettős testtapasztalatról árulkodik:
elbeszélése olyan életrajzot hív elő, amelyben a deportálást megelőző élettörténet a vonatút
és a haláltábor (szem- és test)tapasztalatával íródik felül.
Rudnóy regényeinek nőalakjai – egyéb regényeiben is ez történik – határsértő módon
kell, hogy cselekedjenek ahhoz, hogy rálássanak élethelyzetükre és cselekvőként, ágensként
tudjanak fellépni. Lulu élettörténeti narratívája egy különleges női sorsot formáz, mert a túléléshez is rendkívüli erőre, (és az erővel szorosan összefüggő) szerencsére volt szükség. Lulu
a regény kezdeti jelenetében úgy jelenik meg, mint akinek rendkívüli hatalma van, amellyel
mások szenvedésén is enyhíteni tud. Társnőitől a „szent” jelzőt kapja, ő lesz az, aki a táborban, a borzalmak közepette, a szakadatlan kínzásnak kitett nőknek segíteni tud. Azonban erre az erőre szert kell tenni, vagy elő kell hívni, amihez ki kell nyitni a test határait (első lépésként a saját szexualitás vállalásával). Rosenfeld is utal arra, hogy a testi elgyengülés egyben az éleslátást teremtheti meg, különös módon megvilágítás is lehet, hiszen a túlélő különös erő birtokosa lesz: „az	életre	úgy	tekint,	mint	aki	megjárta	a	halált.”51
Tanúságtevő elbeszélése egyben vallomástevő gesztus is, de a keresztény gyónás önmegvető tartalma nélkül: úgy meséli el testének történetét, hogy közben a testével beszél. A testéből élő nőt a közössége megvetette, kizárta, a perifériára száműzte. Elmondja, hogy egy férfi segítségével a deportációt elkerülhette volna, de a közösséghez (és főként a női közösséghez) való tartozás vágya jóval erősebb volt benne az életféltésnél. A közös sors vállalása – a
megalázások ellenére is – elindítja befelé, majd fölfelé. A halál közvetlen árnyékában jut a következő tapasztalathoz:
„Csendesen	álltam	–	kezdte	újra	–,	de	verejtékeztem.	Tudtam,	hogy	a	fekete	autó	alja	széj‐
jelnyílik.	Ügyes	dolog,	a	gázkamra	fölé	szalad,	széjjelnyílik,	és	mi	belezuhanunk	az	ablaktalan	
betonhelyiségbe.	Aztán	sisteregve	megindulnak	a	csapok.	Milyen	lesz	az	íze?	A	szaga?	És	med‐
dig	tart?	Uram	isten,	meddig	tart?	Hogy	ott	benn	egymásnak	esnek,	egymásba	harapnak,	egy‐
mást	halálra	szorítják.	Meddig	tart?
A	többiek	a	várakozásban	leültek	a	földre.	Én	a	falnak	dőltem	és	az	eget	néztem.	Sötétkék	
volt	 az	 ég.	 Nem	 volt	 rajta	 sok	 csillag,	 de	 azok	 erősen	 látszottak	 és	 reszketve	 tekintettek	 le.	
A	hold	 sarlója	 ezüstszínű	 felhők	 között	 szállongott.	 Sokáig	 álltam,	 nem	 tudom,	 meddig	 és	 az	
eget	néztem.	Lassan	olyan	lett	nekem,	mintha	a	fejem	az	égbe	fúrtam	volna.	Az	ég	hűvösét	érez‐
tem,	 a	 csillagokat	 nem	 láttam,	 valami	 akkor	 már	 bennem	 reszketett,	 szikrázva	 és	 világítva.	
A	testemet	már	nem	éreztem,	a	lüktetése	megszűnt.	Hirtelen	lett	végtelen	csend	bennem.	A	há‐
tam	nem	érezte	a	barakk	falát.	Mi	a	test?	–	gondoltam.	És	ha	megfulladok?	És	ha	elégek?	Mi	a	

51

Rosenfeld, i.	m., 73.

2018. július–augusztus

133

„

test?	Valami	szállt	felém.	És	nem	tudom,	mi	volt	az,	de	átjárt	engem	és	szétterjedt	körülöttem	a	
levegőben.	 Mi	 a	 test?	 Mi	 a	 test?	 –	 gondoltam	 akkor	 és	 fölnevettem.	 Az	 ölelésekre	 gondoltam,	
amik	 jók	 voltak,	 a	 tiszta	 ágyamra	 gondoltam,	 amiben	 reggelente	 felébredtem,	 és	 ami	 meleg	
volt,	mint	egy	fészek.	(…)	Csak	a	testemmel	tehetnek,	amit	akarnak.	Igen,	a	csillagok	között	volt	
valami	megfoghatatlan.	A	könnyeim	hullani	kezdtek.	Lassan	lecsúsztam	a	barakk	fala	mellett	
és	leültem.”52
A regény narratív reprezentációja kibillenti azokat a kulturális beidegződéseket, amelyek
a nőihez kapcsolódnak, és hangsúlyossá teszi a test szerepét a szubjektivitás elérésében.53
A főszereplő számára az abjektté tétel, a közösség normatív testéből való leválasztás már korábban megtörténik. Az abjekt pozíciójában levő nő viszont a halál és annak látványa közelében olyan testtapasztalathoz jut, amely az önfelszámoláshoz vezeti, és amely egyben újjászületést (feltámadás?) hoz.54 Az erő, amelyre szert tesz, nemcsak az abjekt testi jelöltségétől
szabadítja meg, hanem kiemelkedve a szenvedő nők közül, testi(és/vagy tudati) fölényével
„látnokká”, „szentté” válik. A szabadulás élményének jelen idejű bemutatásához tartozik a
megfordítás alakzata is: a szerepek megcserélődnek, a barakkba a korábbi üldözöttek helyére az üldözők, rabtartók kerülnek, de anélkül a testtapasztalat nélkül, hogy átélnék saját bőrükön cselekedeteik következményeit. A tanúságtevő történetét el kell mesélni, meg kell osztani másokkal, még akkor is, ha az elbeszélhetetlen, a kultúra kódjai nem alkalmasak sem
annak a kódolására, sem a befogadására. Lulunak el kell mesélnie a történetét, mert a felszabadító amerikai katona nyelvi és gondolkodásbeli sémája, a humanitás elvét tükrözni akaró
prizma látószöge lecsúszik a felületről. Lulu letakarja saját testi bélyegét és bemegy a német
nőket fogva tartó barakkba, tudja, hogy az ideológiát nem lehet azonnal kiűzni a fejekből, és
megtudja, hogy ellenállásra készülnek. Nem tehet mást, nem segíthet a gyerekét idő előtt világrahozó német anyának. A gázkamrák árnyékában szerzett tapasztalata – „olyan lettem,
mintha feltépték volna a testemet” – visszhangzik a szülő nő leírásában, akinek a fájdalom
szinte „széttépi a testét”. Az abjektté vált test jele a halva született csecsemőre kerül – mely
metaforikusan utal a milliók pusztulását hozó ideológia halálára is.
A regény zárlata azonban nem hoz szabadulást. Ahogy Nyerges András mondja, az olvasót felzaklatja, megperzseli, fölrázza, megdöbbenti. Az erő, amelyet a nő magából megformált, a szubjektivitáshoz és így a kockáztatás szabadságához juttatta: saját haláláról és életéről is döntéshelyzetbe került. Különös ereje az amerikai katonát is rabul ejtette: Lulu szabad
volt, a férfit pedig felszabadította. A regény utolsó mondata visszautalja az olvasót a regény
kezdetéhez – „Támasszák fel a mártírokat!” –, a húsvéti jelentésréteg újabb kimozdításához.
Rudnóy regényében az elbeszélhetetlenhez, testi szenvedéstörténetek ábrázolásához különleges formát talál: az elbeszélhetetlen elbeszéléséhez a látottság, a nézés narratív eszközeihez fordul. Ezzel egyfelől a traumatikus emlékezet szomatikus jellegét közvetíti – a megélt
tapasztalatok hatása alatt –, másfelől a narratív emlékezet önhelyreállító aktusát is működteti. Vagyis a nyelvi közvetítettség problematikája itt hangsúlyosan a látottság és testi megmutatkozás kérdésével függ össze, a másik testtapasztalatában való részvételre való felhívás
lesz a fontos, a szöveg(test) határainak a megnyitása az olvasó előtt. A traumatikus esemé52
53
54

Rudnóy [2011], i.	m., 196.
Ehhez lásd: Louis O. Vasvári: A	töredezett	(kulturális)	test	írása…	i.	m.
Zsadányi Edit Kertész Imre és Polcz Alaine regényeit elemző kiváló tanulmányában említi AnnaMarie Priest gondolatát Henry James regénye kapcsán. Zsadányi Edit, i.	m.,	371.

„

134

tiszatáj

nyek emlékezetének egyik sajátossága éppen a testhez kapcsolt jelleg, ami miatt a szomatikus memória egyik fajtájának is tartják. A szöveg a traumatikus emlékezetét ugyanakkor narratív emlékezetté is alakítja, megtartva a szomatikus memória működésének eljárásait, de a
traumatizált szereplője (és narrátora) át tudja venni a kontrollt, döntéshelyzetbe kerül a
szubjektuma, élete, halála felett. A regény egyfelől a kereszt eseményéhez, a húsvéti szimbolikához kapcsolja a női testek szenvedését, az olvasót pedig a testi tapasztalaton keresztül
vonja be, és az elmondott szenvedéstörténet részesévé teszi. A tanúvá tett hallgatóra a regény traumatikus tapasztalatát közvetíteni akaró elbeszélőnek szüksége van, ugyanis ezen a
tanúsításon keresztül saját élettörténetét kellene visszaszerezni. A tanúsítás cselekedetté válik, amelyen az áldozatnak azért kell keresztül mennie, hogy a túlélés a felszabadulás után
folytatható és befejezhető legyen.55 A Szabaduló	asszonyok címet viselő regény a főszereplő
halálával ér véget, zárlata nem hoz szabadulást. A regény utolsó mondata „Támasszák fel a
mártírokat!”, mely hangsúlyozza, hogy a „kereszteseménnyel” összefonódó traumatikus esemény és annak reprezentációja nem hozhatja a feltámadás értelmében vett felszabadulás ígéretét, nem tud olyan történetet elmesélni, amelyben a test helyreállítására lehetőség nyílna.
Ahogy a szerző nem érhette meg regénye megjelenését, életművének, holokauszt-regényének felejtésre ítélését sem érte meg. Rudnóy életét, munkáit azonban teljesen elfelejteni
mégsem lehetett, a kulturális emlékezetbe visszatérésére előzményt is találhatunk. Az 1960as évek múltfeldolgozó kísérletei között ugyanis akad egy szokatlannak mondható emlékműállítás. A barát és pályatárs Palotai Boris Rudnóy történetét, a koncentrációs táborból hazatérő nő sorsát és a privát élet tragédiáját A	férfi	(1964) című regényében írta meg. A személyes
történetből kinövő fikciós elbeszélés lehetővé teszi, hogy egy szerelmi viszonyt és a halál körülményeit jelképivé tágítsa, és hogy az újrakezdés lehetetlenségét a magyar holokauszt traumájának szimbolikus történetében mesélje el. Rudnóy és Palotai regényei nemcsak egymás
kontextusaiként olvashatók, de törést iktathatnak a kulturális hagyomány menetébe, a történelmi emlékezet szövetébe ágyazódva a múlt megváltoztatásában tudnak részt venni.56

55
56

Dori Laub, i.	m., 73.
A két író és szövegének egymáshoz való viszonyát egy későbbi tanulmányban fejtem ki.

2018. július–augusztus

135

„

WÉBER PÉTER

A romániai holokauszt
irodalmi és művészi tanúbizonyságai
Bár, köszönhetően olyan történészeknek mint Jean Ancel, Braham Randolph, I. C. Butnaru,
Radu Ioanid és még sokan mások, az utóbbi évtizedekben megnőtt azoknak az írásoknak a
száma, amelyek a romániai holokauszt több mint 250 000 zsidó áldozatával foglalkoznak,
elmondható, hogy ezekben a tudományos munkákban kevésbé voltak felhasználva maguk az
áldozatok tanúbizonyságai. Ezek naplók, memoárok, visszaemlékezések, versek vagy éppen
festmények, rajzok formájában fejezték ki az átélt szörnyűségeket. Évtizedeken át a román
társadalom számára ezek a szörnyűségek ismeretlenek maradtak, ugyanis még a kommunista hatóságok is, akik egyre inkább a nacionalista diskurzust építették be az állami propagandába, igyekezték elhallgatni Románia felelősségét a holokauszt tekintetében. Azok pedig,
akik átélték, többnyire már külföldön éltek, írásaik ott jelentek meg és így a román olvasóközönség sokáig nem is ismerte azokat. A romániai rendszerváltás után is jó tíz évnek kellett eltelnie ahhoz, hogy érdemben foglakozzanak Románia második világháborús szerepével és a
saját zsidó lakosság ellen elkövetett atrocitásokkal az Antonescu-rezsim idején. Ion Coja és
Gheorghe Buzatu nacionalista történészek a román nép elleni holokausztról beszéltek,
mondván hogy a román kultúrát elsorvasztó és magát a román népet rabszolga sorba taszító
kommunizmus tulajdonképpen zsidók műve volt.1 A saját múlttal való szembenézés folyamata során kerültek előtérbe azok az írások, amelyek addig főleg angolul íródtak messzire elszakadt, a romániai holokausztot megjárt szemtanúk emlékezetéből. Romániában is fokozatosan, eleinte főleg zsidó könyvkiadók (pl. a Hasefer kiadó) kezdték publikálni a túlélők írásait. 	
Ezeknek az írásoknak egyike Miriam Bercovici-Korber, Jurnal	 de	 ghetou:	 Djurin (Gettónapló: Dzurin) című könyve. A Câmpulung Moldovenesc-i születésű Miriam naplója 18 évesen a dzurini gettó lakójaként számolt be családja deportálásáról és a Transznisztriában töltött szörnyűséges három évről. Kéziratos naplójának kiadását először egy németországi kiadó2 vállalta fel 1992-ben, majd ezután került sor a román nyelvű kiadásra a Kriterion kiadó
gondozásában, amely tulajdonképpen a romániai kisebbségek számára működő kiadóként
ismert.3 Miközben a kilencvenes évek közepén egyre erősödött az Antonescu-kultusz mellszobrok leleplezésével és utcanevek átkeresztelésével, a romániai holokauszt létét tagadók
tábora ellentámadásba lendült olyan publikációkkal, amelyek megkérdőjelezték úgy a Ro-

1

2

3

Gheorghe Buzatu: Aşa	a	început	holocaustul	împotriva	poporului	român (Így kezdődött a román nép
elleni holokauszt), Bucureşti, 1995.
Mirjam Korber-Bercovici:	Deportiert:	Jüdische	Überlebensschicksale	aus	Rumänien,	1941–1944,	Konstanz, Hartung-Gorre Verlag, 1992.
Miriam Korber-Bercovici: Jurnal	de	Ghetou (Gettónapló), Bukarest, Kriterion, 1995.

„

136

tiszatáj

mániában kiadott, Transznisztriáról és a zsidóüldözésekről szóló írások szavahihetőségét,
mint a külföldön ugyanilyen témakörben megjelentetett történelmi tanulmányok szakmai
hozzáértését, elfogultsággal és románellenességgel vádolva ezek szerzőit. A legtöbb ilyen írásos támadás Antonescu marsall tekintélyének védelmében került a nyilvánosság elé, firtatva
a volt nácibarát, mélyen antiszemita diktátor „emberséges, a náciuralom alatti Európában
példátlan bátorságú kiállását a romániai zsidók megmentéséért.”4 	
Miriam Bercovici-Korber tehát megélhette írása közreadását, viszont olyan írások román
nyelvű publikálására is sor került, amelyeknek szerzői ekkor már nem éltek, mint például a
transznisztriai gettók és a Bug folyón túli lágerek túlélőjének naplója esetében: Arnold
Daghani Groapa	este	în	livada	cu	vişini (A gödör a meggyesben van) című írása is ekkor jelenhetett meg. Daghani naplója tulajdonképpen visszaemlékezéseket tartalmaz, a szerző a naplót az átélt események idején készített jegyzetek alapján írta meg a háború után és először
angolul jelentette meg. Szintén angolul jelentek meg visszaemlékezések formájában Ruth
Glasberg Gold A	survivor’s	Memoir.	Ruth’s	journey (Egy túlélő memoárja. Ruth utazása) című
írása. A Bukovinából családjával deportált Ruth Glasberg Gold kamaszodó gyermekként élte
át a zord időket és csak árvaként, mint a család egyedüli túlélője hagyhatta el Transznisztriát.
A szerző egyben későbbi életének alakulásáról is beszámol könyvében. A könyv először Floridában jelent meg, romániai kiadására pedig 2003-ban került sor, mintegy erkölcsi elégtételt szolgálva neki és azok emlékének, akik nem élték túl a hideget, az éhséget és az embertelen bánásmódot, amiben a deportáltak részesültek.5 	
A visszaemlékezések között olyan publikációkat is találunk, amelyek a reménységről
szólnak az üldözés körülményei közepette is, olyan helyzeteket állítva a középpontba, melyek akár Steven Spielberg megfilmesítése révén váltak ismertté, és akár a rendező híres
Schindler	 listájában is megjelenhettek volna. Egy ilyen történet a Moghilevben működő Jägendorf-gyár története, ahol maga a gyárigazgató, ugyancsak egy deportált zsidó, növelni
tudta társai túlélési esélyeit a gyár létrehozásával és a gyárban való foglakoztatásukkal.6 Egy
másik túlélő, Felicia Steigman Carmelly, aki Kanadában szerkesztette és jelentethette meg
Shattered.	50	Years	of	Silence.	History	and	Voices	of	the	Tragedy	in	Romania	and	Transnistria
(Megtörten. 50 év hallgatás. Történetek és hangok a romániai és transznisztriai tragédiáról)
címmel. Ebben Steigman Carmelly írásai is szerepelnek, hiszen ő maga is a több mint hetven
évvel ezelőtti zsidódeportálások egyik gyermektúlélője.7 A szerző és szerkesztő rámutat arra
hogy tulajdonképpen nem csak a „szovjetbarátnak” és „hazaárulónak” megbélyegzett bukovinai és besszarábiai zsidók deportálása történt meg, hanem olyan zsidó származású személyek, sőt, egész családok elhurcolására is sor került, akik mélyen az ország határain belül éltek Aradon, Temesváron, Craiovaban vagy éppen Bukarestben. Az akkori nácibarát rezsim
nyilvánvalóan lesben állva használt ki minden kínálkozó alkalmat, hogy minél több román állampolgárságú zsidótól megszabaduljon a Transznisztriába való deportálásukkal. 	
4

5

6
7

lásd Gheorghe Buzatu: Mareşalul	 Antonescu	 în	 faţa	 istoriei (Antonescu marsal a történelem színe
előtt), I.-II., Iaşi, Editura Moldova, 1990.
Ruth Glasberg Gold: Timpul	lacrimilor	nesecate (Az elapadhatatlan könnyek ideje), Bucureşti, Editura
Hasefer, 2003.
Siegfried Jägendorf: Misiunea	de	la	Moghilev (A moghilevi misszió), Bucureşti, Editura Hasefer, 1997.
Dr. Felicia (Steigman) Carmelly: Shatterd!	 50	 Years	 of	 Silence.	 History	 and	 Voices	 of	 the	 Tragedy	 in	
Romania	and	Transnistria, Toronto, Abbyfield Publisher, 1997.

2018. július–augusztus

137

„

Példaként érdemes megemlíteni Sonia Palty és családja történetét, akik Bukarestben laktak. Révén hogy apja munkaszolgálatos volt, egy, a munkaszolgálatosok felett rendelkező
csendőrtiszt szándékosan félrevezető manőverei következtében, Sonia Palty apját családostól a „munkafegyelem megsértése” címén bevagonírozták és Transznisztriába küldték 1942
szeptemberében. Ugyanerre a sorsra jutott számos további bukaresti munkaszolgálatos zsidó a családjával együtt. Összesen 212 személyt hurcoltak el anélkül, hogy az elhurcoltak tudtransznisztriai deportálásáról és az ott átélt viszontagságos időkről szóló könyvét.8 Igaz, ekkor még csak a Tel Avivban élő romániai zsidó kivándorlók olvashatták sorait, tulajdonképpen azok, akik közül sokan hasonló megpróbáltatásokon mentek keresztül. Könyve Romániában ekkor még nem juthatott az olvasók kezébe. Az 1980-as kiadást egy újabb, bővített kiadás követte 1989-ben, szintén Izraelben. Romániai publikálására egészen 2002-ig kellett
várni, amikor is maga a román kormány vállalta egy romániai kiadás finanszírozását, mintegy jelezve a hazai holokauszt tagadásával való szakítást.9 A könyv bemutatóját nagyszabású
keretek között rendezték meg román írók és politikusok, Izrael állam kulturális attaséja, a
Román-Izraeli Baráti Társaság és más civil szervezek képviselői jelenlétében. 	
Sonia Palty könyvéhez hasonlóan számos más ilyen témájú és jellegű könyv került ki izraeli nyomdákból román nyelven a hetvenes, nyolcvanas, de még a kilencvenes évek folyamán is.10 A romániai holokauszt áldozatai és túlélői között szerepeltek olyan írók is, akik később versben foglalták össze nem csak az általuk, de a sorstársaik által is átélt tragédiákat.
Ezen írók egyike Paul Celan. 1920-ban született Csernovicban, Paul Antschel néven, német
anyanyelvű zsidó családban. Szülei Transznistriában vesztették életüket, ő maga azonban
munkaszolgálatosként elkerülte a Transznisztriába való deportálást. Svájcban járt egyetemre, majd Párizsban telepedett le. Publikációiban a Celan írói álnevet használta, mely eredeti
vezetéknevének anagrammája. Már életében kora Európájának egyik legnagyobb hatású költője és irodalomtudósa volt, a lírai nyelv megújítására és a holokauszt tragédiájával való
szembenézésre törekedett. Feldolgozni mégsem tudta a holokauszt okozta traumát és 1970
áprilisában öngyilkos lett. Talán legismertebb verse a Halálfúga (Todesfuge), amely ugyan
nem közvetlenül utal a romániai holokausztra, mégis, Transznisztriában elveszített szülei
emlékezete hatással volt rá és irodalmi műveire. Volt olyan versíró is, mint Rose Ausländer,
akinek sikerült a Transznisztriába való deportálás elől egy pincében menedéket találnia szülővárosában, Csernovicban. Ekkor ismerte meg Paul Celant is. Bár anyanyelve német volt, a
második világháború után 1956-ig kizárólag angolul írt, de az idő múlásával felvállalta, hogy
anyanyelvén írjon. Verseiben a „heimat“, a szülőföld elvesztéséről ír, amely a lángok martaléka lett, mint a Mutterland (Anyaország) című versében. Végül az NSZK-ban telepedett le és
számos irodalmi díj kitüntettje lett. Egy másik német nyelvű bukovinai író Alfred Kittner, aki
egyik versében Die	Irren (A megtébolyultak) a Csernovic egyik szanatóriumából a román hatóságok által a Bug folyón túlra deportált elmebeteg zsidó páciensek zord sorsáról ír. Szögesdrótos munkatáborban kiéheztetve, az utolsó túlélőket a német csapatok és az ukrán milícia
végezte ki. Szintén Csernovicban született és nevelkedett Alfred Gong, aki többi zsidó sors8

9
10

Sonia Palty: Evrei,	 treceţi	 Nistrul (M. Rudich bevezetőjével és Itzhak Belfer rajzaival), Tel Aviv,
Papyrus, 1980.
Sonia Palty: Evrei,	treceţi	Nistrul (Zsidók, lépjétek át a Dnjesztert!), Bucureşti, Editura Libra, 2002.
Dora Litani: Transnistria, Tel Aviv, Typo-Stodio Ijak, 1981; Marius Mircu, Ce	s‐a	întâmplat	cu	evreii	în	
şi	din	România (Mi történt a romániai zsidókkal Romániában), I., II., III. Tel Aviv, Papyrus, 1997.

„

138

tiszatáj

társával együtt megjárta Transznisztria zord munkatáborait is. Számos versében a halál és a
túlélés ellentétét feszegeti, mint például az Im	Raum	von	Odessa (Odessza körzetében) című
műben. Akárcsak Alfred Gong, egy másik bukovinai zsidó író, Immanuel Weißglas is versekben fogalmazta meg a Transznisztriában átélt szörnyűségeket. Sőt, feltehetőleg Er	(Ő) című
verse ihlette Paul Celant a Todesfuge című versének megírására. Első verseskötete, amely
közvetlenül a romániai holokausztra utal, az 1947-ben Karriere	am	Bug.	Gedichte (Kőfejtő a
Bug partján. Versek) címmel jelenhetett meg, még mielőtt a hivatalos ideológia kitörölte ezt a
történelmi valóságot a román történelemből. A romániai holokauszt irodalmi megjelenítését
lehetne még folytatni olyan szerzők irodalmi tevékenységének bemutatásával mint Robert
Finker vagy Moses Rosenkranz. Mégis, ezúttal egy rendkívül egyedi és igen rövid irodalmi- és
életpályát megélt költőnőre tennék utalást, aki nem – mégsem – a szenvedésről, a halálról írt,
hiszen korai halála megakadályozta abban, hogy a szenvedéseiről írjon, és hogy a holokauszt
utáni korszak egyik jelentős írója legyen. Selma Meerbaum-Eisinger, csernovici lány, 17 évesen, 1942 december 16-án egy, a Bug folyón túl létrehozott munkatáborban hunyt el. Verseskötete 1980-ban jelenthetett meg Németországban Ich	bin	 in	Sehnsucht	 eingehüllt.	Gedichte	
eines	jüdischen	Mädchen	an	seinen	Freund	címmel.11 	
Az irodalom mellett a rajz és a festészet „nyelvén” is születtek nagy művészi kifejezőerővel elkészített beszámolók, hogy felelevenítsék és feldolgozzák a romániai holokauszt okozta
traumákat. Így például a már íróként is említett Arnold Daghani egyike volt azoknak, aki lerajzolták, lefestették az általuk Transznisztriában és a Bugon túl látottakat. Festményei egy
része még ott született a munkatáborokban, titokban, majd szökése során azokat sikeresen
kimenekítette és így maradhattak meg az utókor számára. Daghani az, aki a fiatal költőnő
Selma Meerbaum-Eisinger holtestének az emeletes ágyról való leemelésének eseményét
megörökíti Pieta című rajzában.12 A szerző a munkatáborokban és a transznisztriai gettókban látottakat, tapasztaltakat a későbbi évek során is vászonra vagy papírra festette. Alkotásai folyamatosan gazdagították az ötvenes, hatvanas és hetvenes évek során a romániai holokauszt megélését bemutató művészetet. Egyik kiemelkedő rajza egy fejkendős nő 1975-ből.
A kép különlegessége, hogy maga a rajz egymáshoz toldott, apró betűkkel írt nevekből tevődik össze. Azoknak a neveiből, akikkel együtt raboskodott a munkatáborban, és akik közül
többen, később, Daghani szökése után, egy tömegsírban leltek végső nyughelyet. Daghani
felnőttként, negyvenes éveihez közeledő férfiként dolgozta fel művészileg a szörnyűséget,
részben ott helyben, hiányos eszközökkel, felhasználva azt a szituációt, hogy a fogva tartói
számára portrékat kellett festenie. Viszont a transznisztriai holokauszt festészetbe való átültetése olyan művész, a szintén Bukovinából deportált Shoshana Neuman ecsetjével is megvalósult, aki tíz éves gyermekként szenvedte végig a nyomorúságos időket. Családjával együtt a
bersádi gettóba helyezték és ő innen szemlélte gyerekszemmel a mindennapi atrocitásokat.
Túlélte a holokausztot és sokáig el is akarta törölni emlékezetéből, amit ott átélt. Később Haifában telepedett le és családot alapított. Gyermekeinek hosszú éveken át hallgatott a Transznisztriában elszenvedett traumáról. De a hetvenes években megtört a jég. Shoshana nyiltan
kezdett nem csak beszélni erről, de festeni is róla. Az évtizedeken át elnyomott emlékek fel11

12

Selma Meerbaum-Einsinger: Ich	bin	in	Sehnsucht	eingehüllt. Gedichte	eines	jüdischen	Mädchen	an	sei‐
nen	Freund. (Hrsg. Jürgen Serke), Hamburg, Hoffman und Campe, 2005.
Deborah Schulz, Edward Timms: Arnold	Daghani’s	Memories	from	Mikhailowka. The	Illustrated	Diary	
of	a	Labour	Camp	Survivor, London, Wallentine Michel, 2009, 134.

2018. július–augusztus

139

„

elevenedtek és mások számára is láthatóvá váltak festményei révén, amelyek nagy részben a
bersádi gettóban történteket jelenítik meg. A rajzok között szerepel a román hatóságok egyik
megtorlásos akciója, amikor partizánokat és gettóbeli zsidókat akasztanak fel, de ott van egy
különös festmény is, amelyik nem atrocitást, hanem inkább egy csendes, már-már meghitt
helyzetet ábrázol: egy kicsiny szobában a tűzhely mellett álló kislány, és az emeletes ágy tetején ülő rajzoló férfi. A férfi nem más, mint Arnold Daghani, akiről Shoshana csak évekkel később tudta meg, hogy kicsoda tulajdonképpen. Ugyanis a Yad Vashem Központban felismerte
azt a szoba enteriőrt, ami Daghani egyik festményében szerepel, és amelyet ő is, emlékezetéből festett le. Ez az a szoba volt, amelyben Shoshana édesanyjával élt Bersádban. Így, évekkel
később jelenik meg egy képen két festőművész, akik ugyan különböző életkorban és másmás perspektívából, de ugyanannak a nyomorúságos szobának a lakói voltak.
Ma már sokkal nagyobb lépésekben halad a romániai holokausztkutatás, mint 2000 előtt.
Évente, a nemzetközi Holokauszt-emléknaptól függetlenül, emlékeznek meg a romániai holokauszt áldozatairól, akik nemcsak a Transznisztriába deportáltakból állnak, hanem sok más
utat bejárt csoportból és egyénből is, olyanokból, akiket az ország belsejében értek atrocitások. Mindezek az irodalmi és művészi alkotások hozzájárulnak ahhoz, hogy ne csak a nyers
levéltári okirat, dokumentum révén ismerjük meg, ami 1940 és 1944 között történt a romániai zsidóssággal, de a lelki érzékiség hatóerejével betekintést nyerjünk azok szenvedésébe
is, akik egy életen át magukkal cipelték az átélt szörnyűségek terhét.13

13

Interjú Shoshana Naumannal Haifában, Izraelben 2004-ben

„

140

tiszatáj

GOLDMANN MÁRTA

„Babij Jar” a művészetekben
A GOLYÓK ÁLTAL ELKÖVETETT TÖMEGGYILKOSSÁGOK METAFORÁJA
A holokauszt rémtetteinek idáig legismertebb és legszélesebb körben tanított reprezentációja a
koncentrációs táborokban és gázkamrákban elpusztult milliók története, melyet talán legtömörebben „Auschwitz” szimbolizál. Kevésbé tartjuk számon és emlékezünk meg azonban azokról
a milliókról, akik 1941 és 1944 között, tehát a koncentrációs táborok és gázkamrák, azaz a
nagyméretű, iparosított népirtás előtt és azzal egy időben a szakirodalomban „Holocaust by
bullets”1, golyók által elkövetett tömeggyilkosságoknak nevezett népirtás során vesztették életüket a keleti fronton a németek által megszállt Lengyelországban és a volt Szovjetunió területén. Közel 2 millió embert, főleg zsidókat és romákat gyilkoltak meg a náci halálosztagok (az ún.
Einsatsgruppen) egységei a fenti területeken különleges kíméletlenséggel, faluról falura, városról városra járva, a helyi lakosság és milícia együttműködésével a zsidókat összegyűjtve, a településről csoportosan kivezényelve, ruházatuktól és értéktárgyaiktól megfosztva, golyók által,
nyilvános kivégzés során egy mélyedésbe, gödörbe lőve. Így pusztult el a kelet-európai zsidóság
közel fele, több ezer településen, nyomtalanul, feledésbe merülve.
Mindezidáig e kegyetlen gyilkosságoknak kevés fizikai nyoma maradt, a tetemek ezrével
fekszenek jelöletlen tömegsírokban, a legtöbb esetben emléktábla sem idézi fel az eseményeket. 2004-ben azonban rendkívüli áttörés történt, amikor is Patrick Desbois francia katolikus pap, aki életét a második világháború alatt Kelet-Európában meggyilkolt zsidók és romák kutatásának szenteli, megalapította a Yahad-In-Unum kutatócsoportot, mellyel azóta
több mint kétezer kivégzőhelyet járt be, több mint ötezer interjút készítve az egykori szemtanúkkal, akik gyerekként végignézték a szörnyű tömeggyilkosságokat. Segítségükkel, valamint a kétezres évek után hozzáférhetővé vált szovjet és német archívumok dokumentumaira támaszkodva megpróbálják meghatározni a tömegsírok pontos helyét és megteremteni a
méltó megemlékezés formáit.2 A szemtanúk valamennyien idős emberek, nyolcvan év fölött
járnak, így tulajdonképpen az utolsó órákban járunk, amikor a Yahad in Unum kutatócsoport
munkája révén még hozzájuthatunk ezekhez a rendkívül értékes információkhoz.
Mindezt azért említettem meg bevezetőmben, mert engem is e csoport kutatásai és előadásai késztettek arra, hogy elmélyedjek a témában, és arra következtetésre jutottam, hogy a
francia kutatócsoport nemrégiben elért eredményei, s a történelmi dokumentumok mellett a
művészet örökítette meg a holokauszt e korszakának rettenetes tapasztalatait a leghitelesebben. Olvasmányaim során megállapítottam, hogy a keleti fronton végbement tömeggyil-

	

1	

2

Például:	Father Patrick Desbois:	The	Holocaust	by	Bullets:	A	Priest's	Journey	to	Uncover	the	Truth	Be‐
hind	 the	 Murder	 of	 1.5	 Million	 Jews,	 English	 translation by Catherine Spencer, New York, Palgrave
Macmillan, 2008.
A csoport eddigi eredményeiről a www.yahadinunum.org weboldalon tájékozódhat az érdeklődő.

2018. július–augusztus

141

„

kosságok, hasonlóan a gázkamrák borzalmaihoz, melyeknek „Auschwitz” lett a metaforája,
szintén egy szimbolikus helyhez, a Kijev melletti Babij Jarhoz3 köthetőek.
Mi	is	történt	a	Babij	Jarban?	
Mint ismeretes Németország 1941. június 22-én támadta meg a Szovjetuniót, Kijevet szeptember 19-én foglalták el. Tiltakozásképpen szeptember 20. és 28-a között ellenálló csoportok felrobbantották a németek főbb katonai épületeit a városban. Megtorlásként a nácik hatalmas vérengzést vittek véghez, mindenekelőtt a zsidók közt, amely addig a keleti fronton a
legnagyobb népirtásnak minősült. A Kijev melletti Babij Jar árokba 2 nap leforgása alatt, Jom
Kipur zsidó ünnep estélyén, szeptember 29-30. között 33771 zsidót lőttek bele. Az áldozatok
nagy része főleg idős ember, nő és gyermek volt, hiszen a férfiak többsége a Vörös Hadseregben harcolt. Ezzel a népirtással a gyilkosságoknak nem lett vége; 1943-ig összesen kb. 150
ezer embert lőttek a Babij Jarba, a zsidók mellett politikai foglyokat, partizánokat és más
nemzetiségű csoportokat. A közelben a németek koncentrációs tábort „üzemeltettek”, ahol a
felszabadulás előtt a foglyokkal, az árokba lőtt rétegekben fekvő tetemeket elégettették.4
A Babij Jarban történt népirtás nagysága miatt, és mert az esemény viszonylag a háború korai szakaszában zajlott le, sokként érte a művészeket valamennyi művészeti ágban: a filmművészettől, a képzőművészeten és a zenén át az irodalomig. A Babij Jar élmény ihlette művészeti alkotások tekinthetőek a holokauszt első művészeti ábrázolásainak.
A Babij Jar tragédiája több évtizeden keresztül megjelent a különböző művészetekben.
A rendszerváltásig nagyjából két korszakot tudnék elkülöníteni, ami a szovjet művészetekben való megjelenítését illeti. Az első korszak 1941 és 1946 között, a második pedig 1961-től
a Szovjetunió felbomlásáig tartott. Az első korszakot nagyjából az jellemezte, hogy a művészek akkor még viszonylag szabadon és szókimondóan ábrázolták az ott történteket a különböző művészeti ágakban. Nyíltan vagy kevésbé kódoltan nevezték meg a zsidók által elszenvedett vérontásokat. 1944-46 között egy viszonylag liberális időszak volt, amiben az is közrejátszott, hogy a szovjet hadsereg a határon túl ekkor szabadította fel a koncentrációs táborokat.5 1947-től azonban a zsdanovi „antikozmopolita kampánnyal” kezdetét vette a kemény
megtorlás, amikor azokat, akik a témáról írtak „burzsoá nacionalistáknak” bélyegezték és üldözték. A zsidó áldozatok kérdése több szempontból is rendkívül érzékeny terület volt. A II.
világháború során közel 27 millió szovjet ember veszette életét, ebből körülbelül 3 millió
zsidó. A zsidó áldozatokról nem lehetett kiemelten beszélni, az emlékműveken és a hivatalos
megemlékezéseken a „békés szovjet állampolgárok meggyilkolása” kifejezéssel utaltak rájuk.
Sztálin attól tartott, hogy ezáltal megbomolhat a „szovjet egység”. A holokauszt, mint a zsidók
tragédiája, ezért nem is jelent meg a szovjetek háborús narratíváiban. Másrészt szintén kerülendő volt a nem zsidó lakosság, a helyi milícia, az ukrán nacionalisták bűnrészességének, a
nácikkal való kollaborálásának firtatása a tömeggyilkosságok végrehajtásában. A zsidókérdés
3

4

5

Babij Jar – Kijev északi szélén húzódó szakadékos szurdok, mérete kb. 150 méter hosszú, 30 méter
széles, 15 méter mély
Krausz Tamás: Antiszemitizmus‐holokauszt‐államszocializmus. Nemzeti Tankönyvkiadó, Budapest,
2004, 61.
Maxim G. Shrayer: Jewish‐Russian	Poets	Bearing	Witness	to	the	Soah,	1941‐46:	Textual	Evidence	and	
Preliminary	Discussions, Studies in Slavic Languages and Literatures, 2010, 72–73.

„

142

tiszatáj

a felszabadulás után sem oldódott tehát meg; az ’50-es években, Sztálin halála előtt nem sokkal zajlottak le a legvéresebb antiszemita perek. Többek között 1952. augusztus 12-én az ún.
Meggyilkolt költők éjszakáján a Zsidó Antifasiszta Bizottság 13 költő, író, művész tagját gyilkolták meg a Ljubjanka börtönben, Moszkvában6.
1961-ben Jevgenyij Jevtusenko ’Babij Jar’ című versével került újból a figyelem középpontjába az esemény, aki a hosszú hallgatást kérte számon, az emlékmű hiányát, az antiszemitizmust, mely miatt még Szálin halála után sem lehetett a zsidó áldozatokról megemlékezni. Részben a vers insprirálta Sosztakovics 13. szimfóniáját, melyet Moszkvában 1962 decemberében mutattak be nagy fenyegetések és botrányok közepette óriási sikert aratva.
A szimfónia első tétele Jevtusenko versének eszmeiségét fejezte ki a zene nyelvén. Szintén a
hatvanas években, 1966-ban a Junoszty című folyóiratban jelent meg Anatolij Kuznyecov
Babij	 Jar című dokumentumregénye is, Jevtusenkóhoz hasonló indíttatásból, melyet akkor
még csak cenzúrázva adtak ki a Szovjetunióban; a teljes szöveg csak Londonba kicsempészve
jelenhetett meg a 1970-es években7.
A két korszakban tehát Babij Jar másképp, más tartalommal jelenik meg a művészetekben. Az első korszakban, az 1940-es években a hangsúly a megdöbbenés, a sokk kifejeződése,
amely szinte a krónika, a megörökítés eszközeivel élve azt sugallja, hogy erről a borzalmas
tettről tudnia kell a világnak. A tragédia, a zsidók tömeges meggyilkolása hol explicit módon,
hol rejtettebb összefüggésben, kódolva jelenik meg. A második korszak üzenete elsősorban
az akkori szovjet rendszerben uralkodó antiszemitizmus ellen szól, a megemlékezést sürgeti,
a tények elhallgatásának tovább nem tűrése mellett.
A Babij Jar tragédiája tehát a legtöbb művészeti ágban kifejezést talált. Legismertebb talán az irodalmi ábrázolása, mely már az 1940-es években írott versekben feltűnt olyan költőktől, akik háborús tudósítók, katonák voltak, s mint ilyenek sok esetben nyíltabban és merészebben írhattak a zsidókat ért kegyetlenségekről, mint az újságírók. A legjelentősebbek
közülük Ilja Ehrenburg, Ilja Szelvinszkij, Pavel Antokolszkij, Lev Ozerov, Mikola Bazman versei. A költészet mellett kiemelkedik a Zsidó Antifasiszta Bizottság és az amerikai zsidó közösség együttműködésével keletkezett rendkívüli vállalkozás: az Ilja Ehrenburg és Vaszilij
Grossman által szerkesztett Fekete	könyv8 című dokumentumgyűjtemény, amely a túlélők és
szemtanúk visszaemlékezéseit gyűjtötte össze a német megszállás alatti atrocitásokról, a zsidók elleni erőszakról9.
Jelen írás azonban a kevésbé ismert művészeti megjelenésekkel, az első korszak film-,
képző- és zeneművészeti alkotásaival foglalkozik, a holokauszt legelső művészeti ábrázolásai
közül néhány jelentősebb alkotás bemutatásával.
6

7

8

9

Ld. 4. jegyzetben i.	m., 117. Illetve megemlíthetjük még az 1952. január 13-án elkezdődött antiszemita koncepciós pert, az ún. moszkvai orvospert, melynek során első körben a Kreml klinikáján dolgozó zsidó orvosokat végeztetett ki Sztálin, akiket a nyugati titkosszolgálatok kémjeinek tartott, és akiket a Joint bízott meg a vezető politikusok meggyilkolásával.
A. Anatoli Kuznetsov: Babi	 Yar:	 A	 Document	 in	 the	 Form	 of	 a	 Novel, Trans. David Floyd, New York,
Farrar, Straus and Giroux, 1970.
The	Black	Book:	The	Ruthless	Murder	of	Jews	by	German‐Fascist	Invaders	Throughout	the	Temporari‐
ly‐Occupied	Regions	of	the	Soviet	Union	and	in	the	German	Nazi	Death	Camps	established	on	occupied	
Polish	soil	during	the	War	1941–1945. Compiled and Edited by Vasily Grossman, Ilya Ehrenburg.
Az ebből készült válogatás magyarul Az	ismeretlen	fekete	könyv	–	Szemtanúk	vallomásai	a	szovjet	zsi‐
dók	tragédiájáról	– szerk. Krausz Tamás, Budapest, Pannonica Kiadó, 2005 – címmel jelent meg.

2018. július–augusztus

143

„

Babij	Jar	a	filmművészetben	
A holokauszt egyik legelső10 filmes megjelenése Mark Donszkoj Akiket	 nem	 lehet	 leigázni11
című 1945-ben készített műve. A film egyik különlegessége, hogy a tömeggyilkosságot ábrázoló jelenetet 4 évvel a tragikus esemény után a Babij Jar eredeti helyszínén veszik fel, ami
önmagában is megrázó és jelzi, hogy bár a történet alapvetően nem a holokausztról szól, a
zsidók tömeges kivégzése mégis fontos helyet kap a film egyik ikonikus jelenetében. Sajátos
vonás, hogy bár a gyilkossági jelenetben a zsidókat nem vetkőztetik le, mint ahogy ezt a legtöbb esetben megtették, az ábrázolás sokak számára évtizedekkel később annyira hitelesnek
tűnt, hogy előfordult, hogy dokumentumként használták fel.
Donszkoj filmjében tehát a holokauszt burkoltan, rejtetten jelenik meg. A drámai premisszában az ukrán munkások ellenállási mozgalma áll. A film főhőse Tarasz Latsenko, ukrán
munkás, aki ellenáll a városát elfoglaló német megszállóknak, akik arra utasítják, hogy állítson helyre egy elpusztított gyárat. A film másik főszereplője Áron Fishman, idős zsidó orvos,
aki Tarasz beteg unokájának ágyánál ül, amikor a Wermacht elfoglalja Kijevet. Más zsidó férfiakkal ellentétben, ő a városban marad, mert nem akarja elhagyni a betegeit. A filmben megjelennek mindazok az események, amelyek jellemzőek voltak a náci megszállás alatt: a gettósítás, a zsidók karszalagjának kötelező viselése, majd összegyűjtésük és a Babij Jarba vezénylésük. A zsidók összegyűjtésekor az utcai kavalkádban az arra sétáló Tarasz véletlenül megpillantja az idős zsidó orvost, aki a kezében unokájával hamarosan indul a halálmenettel a
vesztőhelyre. Az orvos Taraszra bízza a gyereket, aki magával viszi, majd rejtegeti és megmenti. A jelenetsor a zsidók tömeges árokba lövésével ér véget, ahol lassú képsorokban, szinte ikonná merevedve látjuk az áldozatokat utolsó evilági pillanataikban. Ezek a képsorok
Alekszandr Dovzsenko montázsait idézik: az ikonosztáz mozdulatlanságáig lelassított szenvedés képeit kölcsönözve az áldozatoknak. Előtte, az utcán végighajtott tömeg gyors vágásaiban Lev Kulesov és Szergej Eizenstein vágási technikáit ismerhetjük fel. Áron Fishman a kivégzése előtt egy kisfiút, mellesleg Mark Donszkoj saját hét éves kisfiát öleli magához, jelezvén, hogy az odesszai zsidó származású rendezőt mennyire személyesen is megérintette a
Babij Jar tragédiája.12 Sajnálatos módon az Áron Fishmant játszó Venyamin Zuskin, aki később a moszkvai jiddis színház igazgatója lett, a Meggyilkolt költők éjszakáján 1952-ben Sztálin koncepciós pereinek áldozataként halt meg.
Donszkoj filmjének fontos szerepe van a holokausztfilmek történetében, mert többek között már itt is megjelennek azok a fontos filmes motívumok, melyek később rendkívül jellemzőek lesznek másoknál is, például ilyen toposzok az elrejtett zsidó gyerek, a jó keresztény
ember, aki megmenti a zsidó gyermeket, a zsidók tragikus halálmenete, a farkaskutyával terelt emberek stb.

10

11
12

A filmtörténet első holokauszt filmjét egyébként a magyar származású André de Tóth készítette el
1944-ben Amerikában None	Shall	Escape címmel
Марк Донской / Mark Donszkoj: Непокорённые / Akiket	nem	lehet	leigázni (1945, játékfilm).
Olga Gershenson: A	Queen	Honoured.	A	King	and	a	Jester	Premiered, 2011.07.13. https://forward.com/
culture/139740/a-queen-honored-a-king-and-a-jester-premiered/ 2018.03.18.

„

144

tiszatáj

Jelenet	a	filmből	

Babij	Jar	a	képzőművészetben	
Félix Lemberszkij volt az a zsidó származású orosz festőművész, aki 1944 és 1952 között készített három festményből álló sorozatán először örökítette meg a Babij Jar tragédiáját. Az első két kép még a ’40-es években keletkezett, nem sokkal a tragédia után, ám a harmadik
festmény a sztálini éra legantiszemitább időszaka alatt, 1952-ben, tiltakozásul azért, mert a
szovjet rendszer nem volt hajlandó elismerni és megemlékezni a zsidó népet ért tragédiáról.
Lemberszkij Ukrajnában nevelkedett, majd a Kijevi Művészeti Akadémián kezdte művészeti tanulmányait, ahol többek között Malevics és Tatlin tanítványa volt. Amikor Németország megtámadta a Szovjetuniót, Lemberszkij a diplomamunkáján dolgozott a Leningrádi
Művészeti Akadémián. Az ukrajnai tömeggyilkosságok idején, melynek során a szülei is elpusztultak Bergyicsevben, Lemberszkij több mint ezer kilométerre, a Leningrádi Blokádban
harcolt. A szörnyű tragédia a távolból is arra késztette, hogy elsőként a képzőművészetben
megörökítse az addigi legvéresebb eseményt, a Babij Jar-i kivégzéseket.
Mindhárom kép kompozíciója hasonló, amennyiben a náci elkövetőket a háttérben, paszszívan, nem véres elkövetőként jelenítik meg, míg a középpontban a kompozíció aktív szereplői, a zsidó áldozatok helyezkednek el felöltözve. Mindhárom kép központi alakja az ég felé emeli az öklét.
Az első kettő és a harmadik kép között azonban lényeges különbségek mutatkoznak. Az
eső két kép expresszionista–realista stílusjegyeket hordoz dinamikus ecsetkezeléssel. A feszültséget az okozza, hogy a középen levő alakok „fogságban vannak”, tehetetlenek, mégis az
ecsetkezelés expresszív – ez teremti meg a kompozíció feszültségét. A szereplők kortalan, régies egyszerű ruhákat viselnek, ami az Exodust idézi, a jelenetet bibliai magasságokba emelve. A gyerekek és az asszonyok összekapaszkodnak félelmükben. Az ökölbe emelt kéz az első
két képen Istenhez való fohászkodást, átkozódást ábrázol, szinte számon kérve a zsidók tragédiáját. Az egyik képen a háttérben megjelenő füst is stilizáltan a világégést sugallja, a teljes
elveszettség érzését kelti.

2018. július–augusztus

145

„

Félix	Lemberszkij:	A	Kivégzés:	Babi	Yar‐sorozatból,	1944‐52	k.		

Velük szemben a harmadik kép inkább a szocialista realizmus stílusjegyeit hordozza.
A színek élénkebbek, a kép tónusa világosabb. A környezetben nem ismerjük fel a Babij Jar
természeti jelenségét, az árok megjelenítése elnagyolt. Az egész egy tavaszi tájkép érzetét
sugallja, zöld mező, nyírfák. A zsidó alakok korabeli, ’40-es és ’50-es évekbeli öltözékben vannak, a központi ég felé mutató alak-együttes pedig egy partizán szerelmespárt ábrázol, akiknek összetartozása és harcos-szimbolikus mozdulatuk a partizán ellenállást idézi. A férfialak
egyik karjával átöleli a harcos, dacos állásban elhelyezkedő nőt, a jobb öklével pedig nem az
ég felé, hanem a távozó nácik felé mutat – a donszkoji film világát megidézve. (Itt Vera Muhina jól ismert szobra juthat eszünkbe). Ezen a képen a náci elkövetők is jobban beazonosíthatóak, amennyiben jobban kivehető az egyenruhájuk.

Félix	Lemberszkij:	A	Kivégzés:	Babi	Yar‐sorozatból,	1952.	

„

146

tiszatáj

Babij	Jar	a	zenében	
A tragédia legismertebb zenei megjelenése Sosztakovics Babij Jar alcímet viselő 13. szimfóniája, melyet 1962-ben komponált Jevgenyij Jevtusenkó azonos című versének ihletésére, és
melynek első tételében Jevtusenkóval együtt a Szovjetunióban jelen levő antiszemitizmus ellen szólal fel, azért, hogy emlékezzenek meg a vérontások zsidó áldozatairól és állítsanak emlékművet a helyszínen.
Nem közvetlenül Babij Jar név alatt, de a náci vérontások emlékére a Sosztakoviccsal közeli barátságban álló lengyel zsidó, később szovjet zeneszerző Mieczyslaw Weinberg, már
1943-44-ben megírta Zsidó dalciklusait Schmuel Halkin jiddis nyelven írott verseire. Sosztakovics Babij Jar szimfóniájában és más műveiben is bizonyítottan felhasználta Weinberg dallamait.13
Kevésbé köztudott, hogy már az 1940-es években született zenemű, amely zenei emléket
állított a tragédiának, ez pedig Dimitríj Klebanov ukrán zeneszerző 1945-ben komponált
1. szimfóniája volt, mely a „Babij Jar mártírjainak emlékére” alcímet kapta. Sajnálatos módon
később sztálinista kritikusok a művet hazafiatlannak és a történelmi igazság eltorzításának
ítélték, melynek „szellemiségét áthatja a burzsoá nacionalizmus és kozmopolitizmus”.14 Így a
mű hosszú évtizedekre a kottatárakba száműzetett. Klebanov szerencsésen megúszta a Gulágot, de hosszú időre elhallgatásra volt ítélve.
Ami a zeneművet illeti, a szimfónia sem hangulatában, sem tematikájában nem tekinthető
programzenének, azaz nem a vérengzések hangulatát akarja felidézni naturalista módon
harsány, disszonáns, feltűnő hangzásokkal, sokkal inkább a mártíroknak állít emléket, mégpedig úgy, hogy életképeket idéz fel zenei utalásokkal. Sokszor inkább az az érzésünk, mintha
az élet idillibb, harmonikusabb, a tragédia előtti állapotát idézné fel. Így felismerhetünk zsidó
népzenei dallamokat, mahleri és beethoveni motívumokat. Azért tragikus hangok is megjelennek, leginkább a Scherzo tétel zakatolásában vagy a Gyászinduló tételben. A szimfónia
egyébként Beethoven 9. szimfóniájának tételrendjét követi: gyors tétel – scherzo – lassú tétel
– gyors tétel. Konkrétan idézi is a darabot! Az első tétel kezdete ugyanabban a hangnemben
(d-mollban) egyértelműen idézi Beethoven 9. szimfóniája 1. tételének kezdetét. A Scherzo tétel is egyértelmű utalás Beethoven szimfóniájának Scherzo tételére. A 3. tétel inkább Beethoven 3. szimfóniájának 2. lassú tételét idézi fel (Marcia funebre), emellett kísérteties a hasonlósága Mahler 5. szimfóniájának nyitó tételére is. (Utóbbi szintén egy gyászinduló, és zsidó
dallamokat használ fel benne.) Távolról felsejlik Chopin b-moll szonátájának gyászinduló tétele is. A 4. tételben Klebanov egy az egyben „újrajátssza” Beethoven 9. szimfóniája zárótételének kezdetét. A kezdés és a mélyvonósok recitativói egyértelműen visszautalnak Beethoven dramaturgiájára, ráadásul Klebanov is visszaidézi művének első 3 tételét, akárcsak Beethoven. A nagy különbség azonban az, hogy az „Örömóda” elmarad Klebanovnál. A német
(és egyetemes) zeneművészet ezen emblematikus darabjára való egyértelmű hivatkozás különösen elgondolkodtató a szimfónia alcíme miatt15.

13

14

15

Henny van der Groep: From	 Baby	 Yar	 to	 Baby	 Yar:	 Halkin,	 Weinberg	 and	 Shostakovich:	 Brothers	 in	
Arms, DSCH Journal, No. 29. July 2008. 27–41, főképp 31–32.
Benjamin Pinkus: The	 Soviet	 Government	 and	 the	 Jews 1948‐1967. Documented	 Study, Cambridge,
Cambridge UP, 1984, 175.
Horváth Barnabás zeneszerző, zeneelmélet tanár szóbeli közlése alapján

2018. július–augusztus

147

„

A Babij Jar a legtöbb művészetben megjelent és megjelenik ma is. A legismertebb talán az
irodalmi ábrázolása volt már az 1940-es évektől. E dolgozat ezért a tömeggyilkosságok kevéssé ismert reprezentációira igyekezett felhívni a figyelmet a társművészetekben, a film-,
képző- és zeneművészetben a korai időszakban, nem sokkal a tragédia megtörténte után.
A fenti művészeti alkotások keletkezésénél sok esetben nem lehet figyelmen kívül hagyni a
témakörben született irodalmi műveket. Különösen a zenében, ahol kiváltképp a korabeli
költők orosz, ukrán illetve jiddis nyelven írott verseik fontos ihlető forrásul szolgáltak a zeneművek létrejöttében.

IVÓ ÖREG PARASZT

„

148

tiszatáj

SZŐKE DÁVID SÁNDOR

„Világunk Hitler után”
A HOLOKAUSZT ES A HÁBORÚ UTÁNI ANGOL REGÉNY ETIKAI KÉRDÉSEI
Valóság	és	fikció	között	
A holokauszt a huszadik század egyik legnagyobb tragédiája volt, amely alapjaiban rengette
meg az emberségről, morálról és az európai civilizációról alkotott általános elképzelést.
A háború utáni angol és amerikai regényben a háború és a holokauszt traumája egyrészt egy
olyan fenyegető árnyként van jelen, amely megrendítő hatással bír a szereplők identitására
és egymáshoz fűződő kapcsolatrendszereire, másrészt a vészkorszakban átélt rettenet alkalmat adott a nyugati szerzők számára a hatalom, a szenvedés, a túlélés és az emlékezet fogalmainak újraértelmezésére. E művekhez gazdag háttéranyagot szolgáltattak a vészkorszakot követő koncepciós perek során születő naplójegyzetek, tanúvallomások és visszaemlékezések, valamint a nyugatra emigrált szerzők által főként németül, héberül és jiddis nyelven
megírt, a koncentrációs táborok borzalmait felidéző regények.1 E szerzők számára az írásnak
kettős feladata volt. Egyrészt az írás lehetőséget teremtett választ keresni a háború során elkövetett visszaélésekre és bűntettekre, s kiutat találni a háború okozta morális káoszból.
Másrészt számos szerző részére az írás egy olyan feladatként szolgált, amelynek értelmében
nem csupán hangot kellett adni a nácik által elhallgatott áldozatok számára, de gondoskodni
kellett arról is, hogy e hangok eljussanak az új generáció felé, számot vetve az antiszemitizmusból és intoleranciából fakadó gyűlölet következményeivel egy Hitler utáni világban.2
Az elmúlt hetven év során keletkezett műveket páratlan részletgazdagság, bonyolult
pszichológiai és filozófiai rendszer, újszerű és sokszor meghökkentő narratíva, valamint a valóság és a képzelet élénk ötvözete jellemzi. Ennek megfelelően az irodalmi befogadás szempontjából meglehetősen ellentmondásossá vált a holokauszt fiktív elbeszélésmódjáról való
értekezés. Holocaust	Fiction (2000) című tanulmányának előszavában Sue Vice a holokauszt1

2

Ez utóbbiak közé tartoznak Anna Seghers a háború kezdetekor írt A	hetedik	kereszt	(1939) című regénye, az Auschwitzot tűlélő Ka-tzetnik sokkoló regényei a táborokban zajló kínzásokról (Karu	lo	Pi‐
epel, 1961) és szexrabszolgaságról (House	of	Dolls, 1955), a Nobel-díjas Isaac Bashevis Singer Ellen‐
ségek	–	Love	Story	(1976) című poszt-holokauszt regénye, valamint H. G. Adler Panorama	(1968)	és
Der	unsichtbare	Wand	(1989) című munkái. 	
Metaphysics	 as	 a	 Guide	 to	 Morals	 (1992) című filozófiai munkájában Iris Murdoch a háború utáni
globális társadalom bölcs látleletét adja, amikor kijelenti: „Az ígért megváltás és a gyengéd sztoikus
béke elvesztése különösen beszél a mi Hitler utáni világunkhoz, ahol a hadviselés és zsarnokság a
kegyetlenség olyan fokát érték el, amelyet az előző generációk a barbár múltba vetettek volna viszsza.” („The loss of promised redemption and wise gentle stoical peace is something that speaks especially to our, Hitler and after age, when warfare and tyranny have achieved an intensity of crueltywhich previous generations might have consigned to the barbaric past.”) Iris Murdoch: Metaphy‐
sics	as	a	Guide	to	Morals,	London, Vintage, 2003, 120. Saját fordítás.

2018. július–augusztus

149

„

fikciókat botrányos műveknek nevezi, amelyek „kivétel nélkül ellentmondást idéznek elő,
egyenlő mértékben keltve undort és dicséretet,” s amelyek magukon hordják a paradoxont,
hogy „holokauszt-fikciókat írni egyenértékű a holokauszt fikciójának megteremtésével.”3 Tanulmányában Vice hat amerikai regény, Martin Amis Időnyíl,	 avagy	 a	 sérelem	 természete	
(1991), D. M Thomas A	 fehér	 hotel	 (1981), Jerzy Kosiński A	 festett	 madár	 (1965), Thomas
Keneally Schindler	 bárkája	 (1982), William Styron Sophie	 választ	 (1979) és Helen Darville
The	Hand	that	Signed	the	Paper	(1995) című művének elemzésén keresztül tárja fel a holokauszt fiktív reprezentációinak módozatait és határait, e műveket az idő és a tudat (Amis), a
dokumentarista fikció (Thomas), az autofikció (Kosiński), a tényregény (Keneally), a melodráma (Styron) és a történelmi polémia (Darvell) fogalmai mentén értelmezve. Vice művének érdeme, hogy Mihail Bahtyin társadalmi hangok sokféleségéről szóló elméletét alkalmazva a holokauszt-narratívákhoz intertextuális szövegekként közelít. Ennek értelmében, állítja Vice, a szövegekben rejlő jelentés nem pusztán indokolt szerzői szándékot, sokkal inkább a „diskurzusok összecsapását”4 foglalja magában. Következésképp Vice a holokausztszövegek erejét azok polifonikus olvasatában látja, amely által az olvasás során megrendül a
morális bizonyosság, a narrátori hang háttérbe helyeződik, és a holokausztra való reflexiók
alternatív értelmezéseire nyílik lehetőség. Amint az Vice tanulmányából kitűnik, a holokauszt
és a fikció a holokausztról való beszéd problémáját már eredendően magában foglalja. Ennek
értelmében a beszédaktus folyamán a múlt már önmagában a képzelőerő tárgyává válik, és
elmosódnak a határvonalak valóság és képzelet között. Így, ahogy azt 1997-es lipcsei köszönőbeszédében Kertész Imre is megjegyzi, a holokausztról való beszéd paradoxona, hogy
„csupán az esztétikai képzelet által alkothatunk képet a holokausztról, erről a mérhetetlen és
kifürkészhetetlen valóságról.”5
A holokauszt irodalmi reprezentációinak főbb kérdései tehát többek között, hogy mi módon lehet a holokausztról adekvát módon értekezni, ha a beszéd során mind a képzelet rabjai
vagyunk, s hogyan lehet számot adni arról, ami elmondhatatlan. Ennek folytán szót kell ejtenünk a holokauszt-oktatásban használt beszédaktus elemzéséről, amelynek értelmében nem
pusztán az osztálytermekben és a politikai megnyilvánulások során megfigyelt esetleges antiszemita megjegyzések lehetnek érdekesek a zsidókkal kapcsolatos társadalmi hozzáállás
kapcsán, hanem a holokauszt léttapasztalatának fiktívvé tétele a beszédaktus által. Az irodalom társadalmi funkciója mind egyéni, mind pedig kollektív szinten hatást gyakorolni az olvasóra, így az irodalmi beszéd mindig egy adott pozíció szerint formálódik, fogalmazódik újra vagy hallgat el egy adott ponton. Így a háború utáni angol regényekben a holokausztról való beszéd rendszerint a legváltozatosabb narratívák szerint rendeződik, a történelmi időt hol

3

4
5

Sue Vice: Holocaust	Fiction,	Oxon, Routledge, 2000), 1. Eredeti szöveg: „Holocaust fictions are scandalous: that is, they invariably provoke controversy by inspiring repulsion and appariasal in equal
measure. To judge by what many critics have to say, to write Holocaust fictions is tantamount to
making a fiction of the Holocaust.” Saját fordítás.
Uo.,	58. E. sz.: „… a clash of discourses…” Saját fordítás.
Kertész Imre: Dan	der	Preisträgers, in: Leipziger Buchpreis zu Europäischen Verständigung, hg. vom
Börsenverein des Deutschen Buchhandels, Frankfurt am Main. 1997. 39. Id.: Imre	Kertész	and	Holo‐
caust	Literature ed. Louise O. Vasvári és Steven Tötösy de Zepetnek, West Lafayette, Indiana, Purdue
University Press, 2005, 79.

„

150

tiszatáj

egy fordított kronológia (Martin Amis, Időnyíl), hol pedig narratív töredékek (Rachel Seiffert,
The	Dark	Room)	mentén szervezve újra.
Az angol és amerikai irodalmi művek ellentmondásos fogadtatása ugyanakkor annak a
kérdését is felvetette, hogy milyen szerzői pozíció jogosít fel a holokausztról mint középeurópai zsidó tapasztalatról való beszédre, hogy a narrátori hang mennyiben azonosítható a
szerzői hanggal, s hogy a szerzői életrajz mennyiben tekinthető elengedhetetlennek a holokauszt-narratívák olvasása során. Ahogy tanulmányában Vice megjegyzi, a holokausztról szóló művek recepciójában a szerzőiség joga annak alapján transzponálható magára a szerzőre,
hogy a szerzői életrajz mennyiben köthető a regényben ábrázolt léttapasztalathoz, következésképp a holokauszt-fikciók olvasata során „az életrajznak láthatóvá kell lennie.”6 Ez az angol és amerikai kultúrában nevelkedett nem zsidó származású szerzők esetében különösen
fontos probléma, hiszen kérdés, hogy mennyiben tudja a holokauszt léttapasztalatának autentikus leírását nyújtani egy olyan mű, amelynek szerzője a leírt eseményekhez sem közvetlenül, sem közvetetten nem kapcsolódik.
A holokausztot érintő angol regények vizsgálatánál ugyanakkor a beszéd és az olvasat
szempontjából további kérdések merülnek fel. Mind az olvasás, mind pedig a beszéd magában rejti a morális ítélet problémáját, annak kérdését, hogy a művek írása és olvasása során a
szerző és az olvasó milyen etikai álláspontot foglal el, s hogy az olvasás aktusa mennyiben
formálja a leírtakkal kapcsolatos erkölcsi ítéleteinket. E problémának legsúlyosabb pontja a
jó és a rossz etikai kérdése, amelynek értelmében az angol szerzők, többek között Iris Murdoch és Muriel Spark, a hitleri vérontást olyan morális perspektívából szemlélik, ahol átjárhatóvá válik a jó és a rossz között húzódó határvonal, s ahol „egyszerű emberek, akik a koncentrációs táborokban őrként dolgoztak, a gonoszt elvégzendő munkának […] kötelességüknek tekintették.”7 Murdoch és Spark a holokauszt morális kérdését ügyesen úgy építik bele a
regényvilágukba, hogy a holokausztot nem mint történelmi eseményt, sokkal inkább mint az
egyén morális életére kiható traumatikus léttapasztalatot örökítik meg.
Beszéd és olvasat dilemmája további kérdést, az ábrázolhatóság/ábrázolhatatlanság és az
elképzelhető/elképzelhetetlen kérdését vonja maga után. „The Ethical Limitations of Holocaust Literary Representation” (2005) című esszéjében Anna Richardson kijelenti, hogy a holokauszt-tagadás társadalmi és kulturális körülményeit tekintve „a holokauszt reprezentációja
nem pusztán erkölcsileg elfogadható, de szükséges is,”8 majd Thomas Trezisét idézi, amikor
azt mondja, hogy a bennünket szembesítő kérdés „nem az, hogy kell-e, hanem hogy miként
kellene ábrázolnunk”9 azt, ami megtörtént. Tanulmányában Richardson több példán keresztül szemlélteti a holokauszt irodalmi reprezentációjának lehetőségét és határait, felvetve a

6

7

8

9

Vice, i.	m.,	4. „’Authority’ appears to be conferred on a writer if they can be shown to have a connection with the events that they are describing; this obviously means that the writer’s biography must
be transparently available for all to know.” Saját fordítás.
Murdoch, i.	m.,	170. Id.: Frances White: Jackson’s	Dilemma	and The	Responsible	Life	of	Imagination =
Anne Rowe and Avril Horner: Iris	 Murdoch	 and	 Morality,	 Basingstoke, Palgrave, 2010, 13. Eredeti
szöveg: „… quite ordinary people who worked as guards in concentration camps: evil as a job to be
carried out […] evil as duty.” Saját fordítás.
Anna Richardson: The	Ethical	Limitations	of	Holocaust	Literary	Representation. Borders	and	Bounda‐
ries, Special Issue of eSharp 5 (Nyár 2005): 5.
Uo., 6.

2018. július–augusztus

151

„

kérdést, hogy meddig mehet el az ábrázolás, s kijelentve, hogy a holokauszt-reprezentációk
egyúttal magukban foglalják a holokauszt stilizációjának veszélyét.10 Esszéjét Richardson
Theodor Adorno elhíresült megjegyzésének értelmezésével indítja, amely szerint „Auschwitz
után verset írni barbárság”11, s megállapítja, hogy „Adorno elsősorban nem az írás aktusát,
hanem azt a művészi alkotás folyamatában megjelenő etika és esztétika között lappangó feszültséget támadja, amely a holokausztot előidéző társadalom kulturális értékeit ismétli
meg.”12 Vice Richardsonnál is tovább megy, amikor azt mondja, hogy Adorno számára elfogadhatatlan bármely, a holokauszt testi és lelki gyötrelmeiből esztétikai és olvasási élvezetet
nyerő alkotás, s Claude Lanzmann-t hozza fel példának, aki Shoah című dokumentumfilmjében tudatosan figyelmen kívül hagyja a múlt művészi rekonstruálását.13 A kérdés, hogy ábrázolható/átélhető-e, s ha igen, akkor miképpen értelmezhető a szenvedés a maga teljességében az írás és az olvasás aktusa folyamán, a háború utáni angol próza egy gócpontját alkotja.
Az önfeláldozó szenvedés, a hatalom és az áldozati létforma relatív volta képezi központi témáját Iris Murdoch The	 Flight	 from	 the	 Enchanter (1956) és A	 Fairly	 Honourable	 Defeat
(1971) című regényeinek, míg Ian McEwan Vágy	és vezeklésében (2001) a bűntudat, a trauma és a gyász fogalmai az írói képzelet és a valóság bonyolult összefonódásával keverednek.
Mindkét szerző esetében fontos megjegyezni, hogy regényeik jelentős része a háború utáni
angol irodalom irányvonalát követi, amelynek értelmében a traumatikus múlt felelevenítése
nem csupán a háború előtti világ melankolikus visszaidézésére, hanem a háború során elszenvedett erkölcsi krízis megjelenítésére is szolgál.
Múlt	és	jelen	között		
A holokauszttal és a háború utáni identitáskereséssel kapcsolatban érdemes számításba
vennünk, hogy az idő és a tér esztétikai és metafizikai problémája mindig is az angol irodalom egyik fő témájaként szolgált. Az idő- és térbeliség, valamint a traumatikus múlt mint a jelenbe vetülő sötét szellem adja Shakespeare Hamletjának egyik alapkonfliktusát. A darab első
felvonásának ötödik színében Hamlet így kiált fel: „Kizökkent az idő; – oh, kárhozat! / Hogy
én születtem helyre tolni azt.”14 További példákra találhatunk számos romantikus és viktoriánus szerzőnél, többek között Charlotte Brontë Jane	 Eyrében (1847), Emily Brontë Üvöltő	
szelekjében (1847), Bram Stoker Drakulájában (1897), valamint George Eliot Middlemarch	
(1871) és Thomas Hardy Lidércfény	(1895) című regényében. A trauma és a veszteség e művekben a korabeli társadalmi kérdések, így a nőkérdés, a házasság, a nemzet és a gyarmati
uralom problémáival vegyültek. Múlt és jelen szüntelen interakciója, egymásba kapaszkodó
hullámzása képezte a késő viktoriánus és a modernista angol regény fő problémáját. Az életrajz és a fikció kereszteződései figyelhetők meg Virginia Woolf naplóiban, Moments	of	Being
(1985) című memoárjában, Orlando (1928) és Flush (1933) című regényeiben, valamint Ro-

10
11

12
13
14

Uo.
Can	 One	 Live	 After	 Auschwitz?:	 A	 Philosophical	 Reader, ed. Theodor W. Adorno és Rolf Tiedemann,
1997, (Stanford University Press, Stanford, 2003), 34.	
Richardson, i.	m.,	1.
Vice, i.	m.,	5.
William Shakespeare: Hamlet,	dán	királyfi,	I. 5., Ford. Arany János, Budapest, Magyar Helikon, 1974,
37.

„

152

tiszatáj

ger Fryról írt monográfiájában (1940). A női életírás vezérzsánerként jelenik meg Woolfnál,
Vita Sackville-Westnél (Szent	 Johanna, Pepita, Family	 History, Heritage) és Lytton Strachey
királynő-monográfiáiban (Viktória	királynő, Elizabeth	és	Essex), és a szilárd alapokon nyugvó
XIX. századi patriarchális irodalmi diskurzust egy új formákkal kísérletező irodalmi tradíció
váltotta fel. E művek egy új generáció hangján szólaltak meg, amelyet megtépázott az I. világháború, és amely baljós tekintettel nézett szembe az egyre inkább erősödő nemzeti szocializmus fenyegető hatalmával.15 A múltfeldolgozás es a múlt traumatikus léttapasztalatának
számvetése tehát már ekkor hangsúlyossá válik az irodalmi színtéren.
A holokauszt es a második világháború traumája ennek megfelelően alkalmat adott a regenyírók számára a múlt és a trauma témájának kiszélesítésére, a regényeket meghatározó,
olykor nosztalgikus légkör megteremtésével. A harmincas évektől továbbá a nőírók példátlanul növekvő népszerűségre tettek szert mindkét nem olvasótáborában, s a férfiak háborús
kötelezettségei miatt az egyetemi oktatás és karrier is mind több nő számára vált lehetővé.
A háború alatt és után írt regényeket olykor éles pesszimizmus, politika-kritika és disztópia
hatja át (ezek közé tartoznak Graham Greene Hatalom	 és	 dicsőség, valamint George Orwell
Állatfarm és 1984 című regényei), azonban gyakoriak a háborús női memoárok (Monica Dickens One	Pair	of	Hands	és One	Pair	of	Feet	című művei) és a háború előtti évekre nosztalgikus humorral visszatekintő, a háború után identitáskeresést a nemi szerepek felcserélődésével értelmező regények (szintén Dickenstől a The	Happy	Prisoner	című regény). E művek közös tulajdonsága, hogy tér- és időkezelésüket tekintve áthidalhatatlan szakadék tátong a jelenkori lét és a múlt között, amely leginkább a szereplők közötti dinamikában sejlik fel.
A múlt traumája a negyvenes évek végétől mind az amerikai, mind pedig az angol irodalmi
művekben egyre komplexebb témákkal, motívumokkal és karakterjegyekkel ötvöződik. A
tradicionális emberideálon nyugvó szemléletet felváltja a hagyományos értékek és emberkép
általános megkérdőjelezése és a háború okozta talajtalanság rezignált életérzése. A két világ
ütközése figyelhető meg többek között Tennessee Williams A	vágy	villamosának (1948) Stanleyében és Blanche-ában, valamint az antihős karakterét reprezentálja Joe Keller tragikus
alakja Arthur Miller Édes	fiaim	(1947) című darabjában. A patriarchális családmodell radikális átrendeződését mutatják be továbbá Ivy Compton-Burnett Manservant	 and	 Maidservant
(1947) és The	Present	and	the	Past (1953) című regényei, egyúttal erkölcsi magyarázatot keresve a háború által kiváltott krízisre.
A háború utáni angol regény fő feladata volt értelmet adni a traumatikus múlt okozta morális zűrzavarnak. E korszaknak legfőbb ihletője a freudi pszichoanalízis, a francia egzisztencializmus és az elidegenedett hős ideája (Sartre és Camus művei), az istenkeresés és az egzisztencia problémája (Beckett Godotra	 várva), valamint a korabeli társadalmi és erkölcsi
normákkal szemben való dühös lázadás (ide sorolható John Osborne Dühöngő	 ifjúság című
darabja és Kingsley Amis Lucky	 Jim című regénye). Az ötvenes években alkotó szerzők
ugyanakkor a múltat nem egy nosztalgikus felidézés színtereként, sokkal inkább egy olyan
társadalmi hierarchia helyszíneként látták, amely csupán az úri osztály tagjai számára szolgálhatott kellemes vágyideálként, és amely nosztalgiából az alacsonyabb rétegek társadalmi
helyzetüknél fogva nem részesülhettek. Az ötvenes évek regényvilágát egy olyan politikai és
társadalomkritika jellemzi, amely irányvonalában inkább előre tekint, s amelyben a kultúra
15

Ezt jelzi többek között Virginia Woolf Felvonások	között	(1941) című utolsó regénye, ahol a hamleti
alapokon nyugvó színházi előadást időnként megszakítja az égen suhanó harci repülőgépek zaja.

2018. július–augusztus

153

„

peremén húzódó társadalmi csoportok és témák mind jobban előtérbe kerültek. E korszak
regénye éltette az egyént, aki számára lehetővé vált a társadalmi ranglétrán való felemelkedés, és aki e lehetőségéből adódóan kritikus képet tudott nyújtani a korabeli társadalmi gépezet működéséről.16
E korszakban vált továbbá fajsúlyossá a száműzetés, a perem és a középpont kereszteződései és különbségei, valamint a többségi társadalomba való beilleszkedés problémája, mely
témához a harmincas-negyvenes években Angliába emigrált közép-európai zsidóság kiváló
nyersanyagként szolgált. 1933-tól, a náci hatalom felemelkedésének kezdetétől, egészen
1948-ig több tízezer zsidó menekült a hitleri terror elől a védelmet jelentő Angliába és Amerikába. E, zömében német anyanyelvű menekültek jelentős része Londonban és Oxfordban
telepedett le. Egyesek az ENSZ Segélyezési és Újjáépítési Hivatalának, mások már kinn letelepedett rokonaik segítségével tudtak menedékhez és esetenként útlevélhez jutni, s megint
mások a koncentrációs táborok borzalmait túlélve, különféle menekülttáborokból jutottak
külföldre. Korunk menekültekkel kapcsolatos általános politikai attitűdjét kiválóan tükrözi a
korabeli angol társadalom közép-európai zsidósággal kapcsolatos rejtett antiszemitizmusa
és közönye. Ahogy arról British	Government	Policy	and	Jewish	Refugees	1933‐45 (1989) című
cikkében Louise London ír: „A zsidók befogadásának elutasítása leginkább nem a zsidók befogadásának nem-akarásaként, hanem a nemzet jólétének megőrzéséhez szükséges politikák
elkerülhetetlen következményeként alakult ki. Ilyen szempont volt Anglia emigránsokra irányuló szigorú ellenőrzése, különös tekintettel az idegen bevándorlókra és még inkább azokra, akik menekült létük miatt súlyosabb terhet jelentettek. A menekült problémát ezért folytonosan »humanitárius« problémaként becsülték alá. Továbbá, háború idején az ellenséges
idegennek számító menekültek biztonsági kockázatnak számítottak. Ugyanakkor a miniszterelnökök és a tisztviselők gyakran aggodalmukat fejezték ki azzal kapcsolatban, hogy zsidókat fogadjanak be Nagy-Britanniába, különösen azért, mert zsidók voltak. […] A zsidó menekültek különleges kényszerhelyzet miatt történő külön elvárásainak követeléseit rendre
elutasították. Nem elég, hogy a miniszterek és tisztviselők kevés erőfeszítést tettek a zsidók
segítésére, egy olyan elvet is kifejlesztettek, amely egy olyan indokkal ásta alá a zsidók igényeit és különleges helyzetét, amely szerint helytelen lenne bármely, a javukra szolgáló hátrányos megkülönböztetés. A brit politikai döntéshozók ugyanakkor szinte patologikusan álltak készen különbséget tenni a zsidók és mások között, ezzel indokolva, miért nem segítenek
nekik. A zsidókat a többi menekülthöz képest terhesebbnek és nemkívánatosabbnak nyilvánították mind egyénileg, mind az őket segítő politikai kockázatok tekintetében. Annak nehézsége, hogy számukra állandó menedékhelyet találjanak, olyan indokként lett felhasználva,
amely korlátozta az ideiglenes menedék nyújtására irányuló erőfeszítéseket. A brit politikai
elv az volt, hogy a zsidókat inkább kezeljék szövetséges állampolgárokként, mint zsidókként,
azon az alapon, hogy a fajvédelemmel szembeni engedmény a zsidókat a nemzetek feletti

16

Ezt jelzi többek között Iris Murdoch A	háló	alatt	(1954) című regényében szereplő drydeni epigráf
(„All, all of a piece throughout; /Thy chase had a beast in view; /Thy wars brought nothing about; /
Thy lovers were all untrue. / 'Tis well an old age is out /And time to begin a new.”), amely ugyanúgy
utal a háború utáni generáció identitáskeresésére, mint arra a közhangulatra, amely a jelenre összpontosítva kritikával illeti a korszak társadalmi és politikai rendszerét.

„

154

tiszatáj

identitással rendelkezőként kiválasztani. Mégis sok brit tisztviselő megkérdőjelezte a zsidók
hűségét, és még az Angliában született zsidókat sem tekintette brit állampolgárnak.”17
London megfigyelése több ponton is érdeklődésre tarthat számot. Egyrészt történelmi
keretbe ágyazottan jelenik meg a komparatív irodalomtudomány számára használatos kultúrák közöttiség problémája, a kisebbség és a többség határainak kérdése, és az a sajátos életérzés, amely a kisebbségi zsidó alkotók műveiben állandó jelenléttel bír, nevezetesen az „idegenség” érzete. Ez az érzet a háború alatt és után alkotó szerzőknél a száműzetés egyik keserű következményét hordozza magán, amelynek értelmében az egyén mindkét kulturális közeg számkivetettjévé válik, hiszen míg az egyikbe lehetetlen a visszatérés, a másik természetszerűleg idegen és elutasító. Ahogy Jeremy Adler Das	bittere	Brot	(2015) című művében írja:
„A száműzött két világban él. Emberként szenved a határon, alapvetően bizonytalan és két
külön kultúra nyomását bírja. Az utazó szabadon mozoghat. A kívülálló a kultúra alatt szenved. A száműzöttnek azonban a két kultúra között nincs igazi otthona. Folytonos egzisztenciális válságban szenved. Sehol sem érezheti magát otthon. Megosztott identitása van. Nem
csupán egy tömeg, hanem egy egész kultúra vonult száműzetésbe. […] Majdnem egy teljes
szellemi világ, amely a német felvilágosodástól a Weimari Köztársaságig fejlődött, kivándorolt.”18

17

18

Louise London: British	government	policy	and	Jewish	refugees	1933–45, Patterns of Prejudice, 23:4,
1989, 26–27. E. sz.: „More often than not, official reluctance to admit Jewish refugees was not formulated as unwillingness to admit Jews as such, but as the unavoidable consequence of policies which
were necessary to safeguard the well-being of the nation. One such consideration was Britain's need
for strict controls on immigrants, particularly alien immigrants and more particularly those who
were a heavier burden because they were refugees. The refugee problem was consistently downplayed as being merely 'humanitarian'. Moreover, in wartime, refugees who were enemy aliens were
also seen as a security risk. At the same time, government ministers and officials often expressed
anxieties about admitting Jews to Britain specifically because they were Jews. […] Demands for separate policies to help Jewish refugees because of their special predicament were strenuously rejected. Not only did ministers and officials make few special efforts to help Jews, they developed a principle of playing down the needs and particular position of Jews in discussing the refugee problem on
the grounds that it would be wrong to discriminate in their favour. At the same time British policymakers were almost pathologically ready to make distinctions between Jews and others in order to
justify not helping them. Jews were singled out as more burdensome and less desirable than other
refugees, both individually and in terms of the political risks entailed in helping them. The difficulties of finding them permanent havens were used as a reason for limiting efforts to provide even
temporary refuge. It was British policy to treat Jews as Allied nationals rather than as Jews, on the
basis that it was a concession to racialism to single out Jews as having a supranational identity. Yet
many British officials questioned the loyalty of Jews and did not regard them as true citizens even
when British-born.” Saját fordítás.
Jeremy Adler: Das	 bittere	 Brot:	 H.	 G.	 Adler,	 Elias	 Canetti	 und	 Franz	 Baermann	 Steiner	 im	 Londoner	
Exil,	Göttingen, Wallstein, 2015, 7. E.sz.: Der Exulant lebt in zwei Welten. Er leidet als Mensch an der
grenze, er ist grundsätzlich unsicher und erfährt den Druck zweier verschiedener Kulturen. Der Reisendekann sich frei bewegen. Der Außenseiter leidet jeweils an einer Kultur. Der Exulant steht aber
ohne eigentliche Heimat zwischen zwei Kulturen. Er lebt in einer andauernden existentiellen Krise.
Er kann sich nirgendwo zu Hause fühlen. Er hait eine gespaltene Identität. Nicht nur ein Volk ging
ins Exil, sondern eine ganze Kultur. […] Fast die ganze geistige Welt, die sich von der Aufklärung bis
zur Weimarer Republik in Deutschland entfaltet hatte, wanderte aus.

2018. július–augusztus

155

„

Az angol kultúra és a zsidó kisebbségi menekültek ellentmondásos viszonyát jelzi, hogy
míg sokan, többek között a fiatalabb emigránsok, képesek voltak az új társadalom követeléseihez és szabályaihoz idomulni, mások egészen ambivalens viszonyt tápláltak az angol kulturális elittel szemben. Ez utóbbi szerzők közé tartozik a magyar származású Arthur Koestler, aki bár rendkívüli hálával adózott Angliának a számára biztosított szabadság miatt, mégis
ellenséges érzülettel viseltetett a brit társadalom és kultúra provincializmusával szemben,
valamint Elias Canetti, aki angliai feljegyzéseiben kíméletlenül ostorozza az angol értelmiségi
körök korlátoltságát.19
A számkivetett alakja nyomatékos jelenléttel bír a háború utáni angol és amerikai irodalomban. Mind Evelyn Waugh háború utáni műveiben (különös tekintettel Waugh Sword	 of	
Honour	című háborús trilógiájára), mind Iris Murdoch regényeiben a számkivetett mint két
kultúra között őrlődő, identitását vesztett egyén a háború utáni modern ember képviselőjeként lép fel, aki sem a saját társadalmában, sem pedig a saját benső világában nem érzi otthon magát, ergo a háború utáni emberi természetre nyíló ablakként szolgál. E művekben a
látszólagos komikus felütést sokszor a klasszikus orosz szerzőkre emlékeztető realizmus ellenpontozza, amelyben maga a száműzetés az anyaföldből való elszakítást, a gyökértelenséget, ugyanakkor a kisebbségiek és többségiek közötti határok eltolódását és összemosódását
is magában foglalja. A kisebbségi írók továbbá alkalmat adtak a háború utáni szerzők számára a hatalom, a szenvedés, a vértanúság, valamint a jó és a rossz fogalmainak kiszélesítésére.
A kisebbségi sors kettőssége, a túlélés és a bűntudat, valamint a freudi transzferencia fogalmi
körei alkotják Murdoch The	Flight	from	the	Enchanter	című, Elias Canetti számára dedikált és
a hitleri vérontás elől bujdosó közép-európai menekültekkel benépesített regényét, amelynek egyik következtetése szerint a hitleri és bármilyen egyéb hatalmi forma egy olyan társadalmi folyamat eredménye, amely során a tömeg akaratlagosan hajtja végre egy felső hatalom rá szabott utasításait. Waugh Unconditional	Surrender	(1961) című regényében a kisebbségi lét a modern kori világ hiábavalóságát tükrözi, amelyben a zsidó túlélők és kitelepítettek
számára épített tábor szögesdrótja ékel határt kisebbség és többség, hatalom és szolgaság
közé. A fasiszta ideológia egy elvakult formája jut érvényre Muriel Spark Miss	Jean	Brodie	vi‐
rágzása (1961) című tanárnő-karakterében, akinek zsarnoki manipulációi egy egész iskolai
közösséget megrendítenek. E regények jellegzetessége, hogy esztétikai formát adnak annak
az erkölcsi válságnak, amelyet a liberális humanizmusba és az európai civilizációba vetett hit
elvesztése okozott, s mely a morálra vonatkozó kérdések felülvizsgálatát követelte meg.
Csend,	beszéd,	emlékezet,	számvetés	
Az ötvenes és hatvanas évek száműzött identitásra és a modernkori emberre összpontosító
regényei a trauma feldolgozásának egy olyan reflexív olvasatát nyújtják, amely új kifejezési
módokat tett lehetővé. E regények nem csupán azért jelentősek, mert a háború utáni világ
friss olvasatát adják, hanem azért is, mert alapot szolgáltattak a holokausztot mind inkább
központi témaként taglaló későbbi művek számára. Ugyanakkor e regények abban a tekin19

Ld. George Mikes: Arthur	Koestler:	The	Story	of	a	Friendship,	London, Andre Deutsch Ltd., 1983, Sidney A. Pearson: Arthur	Koestler,	Boston, Twayne Publishers, 1978, valamint Elias Canetti: Aufzeich‐
nungen	 1942‐1985:	 Die	 Provinz	 des	 Menschen	 /	 Das	 Geheimherz	 der	 Uhr,	 München, Carl Hanser,
1993) és Party	im	Blitz,	München, Carl Hanser, 2005.

„

156

tiszatáj

tetben is formabontónak tekinthetők, hogy az orosz realistáktól kölcsönzött polifonikus narratíva felszakítja a narrátor, az író, az olvasó és a szöveg fix fogalmait, egy olyan intertextuális olvasatot hozva létre ez által, amely a hatalmi formák és struktúrák reverzibilis formáiról
való olvasási módot tesz lehetővé. Ennek egyik legkitűnőbb példái C. S. Forrester a nürnbergi
per által ihletett The	Nightmare (1954) című kötetének rövid történetei, amelyek különböző
hangokon szólaltatják meg a náci hatalmat szolgáló SS-tiszteket, és amelyek az elsők között
adnak számot a lágerekben való atrocitásokról és ezek eltérő morális háttereiről.
A holokauszt posztmodern olvasata a későbbiekben több szerző (Sylvia Plath Daddy című
verse) és művész (Arnold Daghani holokauszt-festményei és rajzai) változatos értelmezéséhez vezetett, és ez az olvasat, mindamellett, hogy kivédte a plágium vagy a más forrásokra
való túlzott támaszkodás vádját, egyúttal a holokauszt problémakörének több szempontú
tárgyalását nyitotta meg. Ennek következtében a hetvenes évek végétől mind több szerzőnél
válik a holokauszt a regények morális légkörének lényeges elemévé. A trauma és a predesztináció képezi erkölcsi alapmotívumát Martin Amis már említett Az	idő	nyila című regényének. A pusztítást követő túlélés áll Anita Brookner Latecomers (1988) című regényének központjában, melynek egyik szereplője közvetlenül is megtapasztalja a gyerektranszport borzalmát. Rachel Seiffert emlékfragmentumokból építkező The	Dark	Room	című regénye a holokauszt három generációra való hatását vizsgálja, a sötét múlt okozta traumától a kegyelem
állapotáig. Az inkább önéletrajzi ihletésű regényeiről ismert Esther Freud Gaglow (1997) című regényében a vészkorszakot egy zsidó családtörténet keretei közé ágyazza, amelyben a
holokauszt a múlt és a jelen között álló rémálomszerű epizódként szerepel. E szerzők, bár
a zsidó kérdést műveikben tagadhatatlanul fontosnak tartják, irodalmi elődjeiktől eltérően a
holokausztot már nem elsősorban zsidó tragédiaként, sokkal inkább a huszadik századi emberiséget érintő egyetemes katasztrófaként ítélik meg.
A holokauszt iránti megnőtt érdeklődést jelzi, hogy a kilencvenes évektől mind több angol egyetem és könyvtár helyezett hangsúlyt a holokauszt-oktatás hatékonyabbá tételére, a
menekültek és túlélők hagyatékának archívumokban való megőrzésére, valamint a témával
kapcsolatos tanulmánykötetek publikálására. Ezek közé tartozik a Sussex Egyetem középeurópai zsidósággal foglalkozó központja, a londoni Wiener Library, valamint a Leeds Egyetem transznacionális holokausztemlékezet-központja. E központok törekvése a holokauszt
etikai kérdéseinek és tanulságának középiskolai osztályok számára való ismertetése és kérdések feltétele. Céljuk a nemzeti és vallási csoportok iránti szolidaritásra való nevelés, s egy
olyan tudásbázis kialakítása, amely által a holokauszt egy kérdéses korszakot jellemző történelmi eseményből a mai társadalmi színtéren a faji, nemi és vallási alapon való előítéletesség
és gyűlölet formájában mindmáig jelenlévő problémaként értelmeződik. Az új évezredben
tovább növekvő figyelmet jellemzi továbbá a közép-európai szerzők, többek között a holokauszt-túlélő H. G. Adler regényeinek, tanulmányainak és visszaemlékezéseinek angol fordítása, s a ma is működő Zsidó Menekültek Szervezetének (Association of Jewish Refugees) törekvése, hogy a holokauszt emlékezetét és üzenetét a következő generáció számára is elevenen tartsa. E törekvések számára a holokausztról való beszéd a kollektív emlékezet és a szolidaritás fenntartását szolgáló feladattá válik, amely mindazon túl, hogy felhívja a figyelmet a
holokauszt történelmi hatásaira és jelentőségére, további kérdések feltételére ad módot. Hasonló feladatot tűznek ki a kortárs szépírók holokauszt-regényei, többek között David Baddiel The	Secret	Purposes (2004) vagy Natasha Solomon Mr	Rosenblum’s	List (2014) című alko-

2018. július–augusztus

157

„

tásai, amelyek az elődök által megfogalmazott dilemmákat új diskurzusok mentén építik bele
regényvilágukba.
A holokauszt egy korszak lezárását es egy új korszak hajnalát jelentette. Az angolszász
kultúrában a bizonyosságokba, a liberális humanizmusba es az európai civilizációba vetett
hit megingását, és az ebből származó morális kérdések felmerülését idézte elő. A háború
utáni angol regények egy jelentős része ennek megfelelően a Hitler utáni világ erkölcsi dilemmáit és átértékelt viszonyrendszereit kívánta központi témájává tenni. Ennek során az
egyén morális életére és társadalmi viszonyaira vonatkozó kérdések mind fajsúlyosabbá váltak, és új értelmet nyertek a hatalom, a szenvedés, a túlélés, a trauma és az emlékezet dilemmái.

VARRÓ MACA PORTRÉJA

„

158

tiszatáj

KELEMEN ZOLTÁN

Második eljövetel
NÉMET TÖRTÉNELMI RECEPCIÓ TIMUR VERMES „ER	IST	WIEDER	DA” CÍMŰ
REGÉNYÉBEN
„A többit elintézi a történelem.
Vagy a nézettségi adatok.”1

2011. augusztus 30-án a kora délutáni órákban egy többé-kevésbé kihalt berlini grundon
Adolf Hitler felébred több mint 66 éves álmából. Mindez 2012-ben, a magyar származású
Timur Vermes által teremtett világban történik. Fikcióról van szó, csakhogy ez a fikció zavarba ejtően sok ponton mutat – nem tényszerű, sokkal inkább társadalmi-politikai – egyezést
azzal az Európai Unió kellős közepén található Német Szövetségi Köztársasággal, mely a valóság mindennapjaiban létezik. A központi kérdés persze: mit kezdenek egykori Führerükkel
az új évezred németei, akik politikai korrektségből, múltfeldolgozásból, alternatív történelemszemléletek közvetlen gyakorlásából immár az egész Uniónak adhatnának leckét.2 Saját
történelmüket egyre gyakrabban kezelik közös európai történelemként. Az olvasó számára
mégis elsősorban az válik világossá, hogy a 21. századi németek alig valamiben különböznek
például a lutheri reformáció idejének, vagy a rettenetes harmincéves háborút követő hosszú
időknek a németeitől. Alapvetően jámborok, ezzel együtt kíváncsiak, megvan bennük a hit
abban, hogy a világ az általuk elsajátított törvények szerint működik, legyenek ezek fizikai
vagy morális törvények, s nekik semmi egyéb dolguk nincs, mint ezeknek megfelelően viselkedni, például a politikai korrektség jegyében. A fönt említett hit következetes alkalmazásától csak egyetlen lapozásra áll Heinrich von Kleist Kohlhaas Mihályának tragédiája, vagy az a
tapasztalat, mely a 19. század kezdetétől katasztrófaként élte át a modernizmus radikális
megjelenését Közép- és Kelet-Európában.3 Az ’56-os emigráció leszármazottja, Vermes kö1
2

3

Timur Vermes: Nézd,	ki	van	itt, Ford. Nádori Lídia, Budapest, Libri Kiadó, 2013, 175.
Vajda Mihály így ír Kristallnacht című esszéjében erről: „Hogy őszinte legyek nagyon szégyelltem
magam, amikor a német származású amerikai zsidó, Daniel Goldhagen könyvét olvastam, mely azt
állítja: a tettesek egyszerű németek voltak. Nem, (…) a tettesek nem csak egyszerű németek voltak,
egyszerű emberek voltak. A nagy különbség pusztán az, hogy a németeket kivéve igen kevesen érzik
magukat felelősnek a történtekért; Európának mind a nyugati, mind a keleti felében. Csak a németeknek volt katarzisuk.” Vajda Mihály: Túl	 a	 filozófián, Budapest, Typotex, 2013, 108–109. Aleida
Assmann ugyanakkor arról ír, hogy csak az 1980-as években teremtődtek meg annak a példaértékű
emlékezetkultúrának a feltételei Németországban, amely csak az 1990-es évek elejére valósult meg.
Ezt az is nehezítette szerinte, hogy Németországnak kevésbé voltak olyan demokratikus hagyományai, mint például az Amerikai Egyesült Államoknak vagy Franciaországnak. Aleida Assmann: Rossz	
közérzet	az	emlékezetkultúrában.	Beavatkozás, Ford. Huszár Ágnes, Budapest, Múlt és Jövő, 2016, 78,
107–108.
Vajda Mihály: Mesék	Napnyugatról, Budapest, Gond-Cura Alapítvány – Palatinus Kiadó, 2003, 52–63.

2018. július–augusztus

159

„

vetkezetesen kitart művében a komédia és a szatíra mellett. A tragédia hiánya mégsem nevezhető megnyugtatónak, inkább fel nem oldott, mert fel nem oldható feszültséget keltő jelenség lesz, mint Kafka műveiben. A tragédia hiányzott Auschwitz borzalmaiból is, ahogy
Vajda Mihály írja Kertész Imre Sorstalansága kapcsán, amely szerinte éppen attól zseniális,
hogy belátja és beláttatja a tragédia hiányát, de ettől az ember sorsa, „létezésünk mélyszerkezete” alapvetően tragikus.4
Hitler egyes szám első személyben számol be feltámadásáról, mindennapjairól és főként
tapasztalatairól Németországban, melyek ezredfordulós gyorsasággal és kíméletlenséggel
rohanják le a diktátort, aki így nem ritkán az esendő kisember humoros pozíciójában találja
magát, s csak azért kerülheti el az olvasó a vele való azonosulást, mert monomániájába bezárva, minden meglepő fejleményt képes megmagyarázni nem csak másoknak, legfőképpen
saját magának. A Führer mindent összevetve úgy látja, hogy az elmúlt majdnem hét évtizedben kevés dolog változott Németországban.5 Vermes könyvének elolvasása után érdemes
visszatérni az első fejezethez, az Ébredés	Németországban-hoz, mert ekkor látható, hogy ez a
rész szerkezetileg annyira külön kezelhető a főszövegtől, mintha kétszer kezdődne el a regény. A rövid bevezető rész általános kép Németországról a Führer egyedi nézőpontjából.
A végső parancs nulla pontjához lépünk vissza, mely Németország és a német nép teljes megsemmisítését irányozta elő. Ezt nem sokkal később, a szövetségesek bevonulása után Németország nulladik órája követte, de immár a valós életben, egy olyan kezdet, melynek következményei azóta is érvényesek.6 Ehhez képest az ébredés perceiben azzal a felfoghatatlan
ténnyel kell szembesülnie Hitlernek, hogy Németország még létezik, s ez a tapasztalat közvetlen összefüggésbe kerül egy másik abszurd ténnyel: ő maga is létezik.7 Önnön küldetéstudatába vetett hite segíti, hogy másodpercek alatt feldolgozza az érthetetlen helyzetet: mivel a
hadseregnek és a népnek szerinte szüksége van rá, ő nem töprenghet hosszasan érdektelen
jelenségeken. Ugyanakkor neki is szüksége van a tömegekre, ahogy később mondja: „A Führer hegedűje (…) a nép. És a munkatársai.” Csakhogy kik is ezek a németek? Földényi F. László „Berlin	a	miénk…” című esszéjében aprólékos történelmi portrét alkot a német fővárosról,
s abból egy olyan nagyváros képe rajzolódik ki, amely már a 17. században multikulturális
volt, hugenották, szlávok, zsidók, majd újabban szerbek, törökök és olaszok gazdagították
sokféleségét.8 Az etnikai sokféleség, a transzkulturalitás és a transznacionalizmus akár meg
is kérdőjelezheti a csoportidentitást formáló alapító történeteket, mint például a holokauszt.
A jelenkori posztnemzeti identitás, vagy posztszuverén társadalmak, illetve ezek teoretikusai
kizárják az olyan nemzeti identifikáció túlélési lehetőségeit, mint például a holokauszt emlékezete, egy minimalista társadalmi szerződéssel szemben, melynek nincs szüksége normatív
múltszemléletek rögzítésére.9
Minden bizonnyal téved az az olvasó, aki úgy olvassa a művet, mint Hitler második, lassú
útját a hatalomhoz, mivel valójában már szinte a cselekmény kezdetén megragadja a hatalomnak a nyugati demokráciákban regnáló legújabb formáját, a tömegmédiát. Nem lassú
4
5
6
7
8
9

Vajda Mihály: Kedves	Amanda,	mondja,	lehetek	ma	komoly?	=	Túl	a	filozófián… i.	m.,	38.
Ld. 1. jegyzetben i.	m., 102.
Földényi F. László: Berlin	sűrűjében, Pozsony, Kalligram, 2006, 280.
Ld. 1. jegyzetben i.	m., 6–7.
Ld. 6. jegyzetben i.	m., 38–39.
Aleida Assmann, i.	m., 164–165.

„

160

tiszatáj

építkezésről van szó ebben az esetben, sokkal inkább olyan villámháborúról, mely sikeresebb, mint az előző volt. Megjegyzem, ezt a poént Timur Vermes többszörösen kihasználja: a
Führer egy török villámtisztítóban tisztíttatja ki benzinszagú egyenruháját, de a televíziós
cég neve is, amely foglalkoztatni fogja őt, Flashlight. Hitler többször szó szerint is párhuzamot von a háborús létmód, a lövészárok és a televíziós munka között. Különösen humorosra
sikeredik, mikor az Oktoberfesten a plasztikai sebészet beavatkozásait a harctéri sérülésekkel keveri össze. Másrészt nem lát lényeges különbséget a média és a ’20-as évek politizálása
között: „Csak az volt a különbség, hogy akkoriban egy pártot kaparintottam meg magamnak.
Most pedig egy televízió-műsort.” Az is rövidesen kiderül, hogy a párt, amelyet megkaparinthatna időközben teljesen alkalmatlanná vált arra, hogy a Führer használhassa. A regény
egyik tanulságos részlete Hitler és stábjának látogatása a Német Nemzeti Demokrata Párt
(Nationaldemokratische Partei Deutschlands) főhadiszállásán. Az első és erős érzés, mely elfogja Hitlert a látványtól, az a szégyen és a düh, melytől majdnem könnyekre fakad. Emlékszik mozgalmának „mártírjaira”, s miközben a „korcs utódokkal” hasonlítja őket össze, az
operatőr folyamatosan dolgozik, a kamera mindent felvesz. A látogatás során kiderül, hogy a
Führer számára oly fontos politikai felelősség teljes hiánya jellemzi a pártot. A közvéleménytől való félelmükben bármit képesek nyíltan megtagadni a nemzetiszocialista örökségből,
például a Mein	Kampfot. Rendkívül furcsa helyzet áll elő a pártirodában: Hitler nyílt, vakmerő
fellépésével, számonkérő magatartásával a saját utódpártjának politikai presztízsét rombolja
le: az ENSZ-ből való kilépést sürgeti, a nyilvános terrort hiányolja, nevetségessé teszi az ezredforduló minden német szélsőjobbos megmozdulását.10 A fejezet Hitlernek a pártház köré
sereglett újságírókhoz intézett szavaival zárul: „rendes német embernek itt semmi keresnivalója.” Ezzel megint ő lesz a konfliktus nyertese, hiszen egyértelmű, hogy szavait a média
nyilvánossága úgy értelmezi, hogy „youtube-hitler” elítéli a szélsőjobbos törekvések minden
formáját. Még akkor is végső soron nyertesként kerül ki ebből a helyzetből, ha később, a regény végén vélhetően ezért az akciójáért verik össze brutálisan német szélsőjobbosok az utcán, akik éppen azt kérik számon rajta, hogy létével megsérti bálványukat, azaz: saját magát.
Jelképértékű a feltámadás utáni első fontosabb helyszín, az újságos kioszk, mégpedig
egyszerre több szempontból is. A náci vezért itt éri a végső, kijózanító információs csapás,
mikor az aznapi dátumról értesül, jellemzően két gótbetűs tipográfiájú napilapból (Frankfurter Allgemeine Zeitung és Berliner Zeitung.) A humor eszközeivel ugyan,11 de már itt egyértelművé válik, hogy ez a világ (kezdetben legalábbis a regény fiktív világa) a média körül forog. A szereplők kizárólag a tömegmédia kontextusában tudják értelmezni a Führert, akinek
valójában csak a kezdetekben jelent ez kényelmetlenséget, gyorsan megtanulja, hogy hogyan
alkalmazza saját programját a megváltozott körülmények között.12 Felfigyel például a Bild
sikerére, melyet a tipográfiával hoz összefüggésbe. Vermes Hitlerének jellemző tulajdonsága,
hogy pontosan meglát egy fontos jelenséget, abból saját korábbi tapasztalatainak megfelelően téves (és többnyire nevetséges) következtetést von le, a végső konklúzió azonban minden
10
11

12

Vö. ezzel i.	m., 181–182.
Hitler tükröt (Der Spiegel) kér az újságárustól, aki egyrészt készségesen rámutat egy reklámtükörre,
mely valóban az említett laphoz tartozik, de nem mulasztja el megemlíteni, hogy a tükör a „Focus” felett van. Ld. 1. jegyzetben i.	m., 19.
„– Ez itt a MyTV-nek készül, ugye?
– Németországnak készül – javítottam ki.” Uo., 227.

2018. július–augusztus

161

„

esetben helytálló. A Bild esetében például a gyengén látók szolgálataként értelmezi a nagy,
színes tipográfiai elemeket, a gyenge értelmi igényűek kiszolgálása helyett, de a következtetés, hogy egy tömegmozgalomnak, vagy egy nagy volumenű vállalkozásnak valóban a széles
tömegeket kell megnyernie, helyes. Ezzel együtt a populizmus politikai korrektség mögé rejtőzését is leleplezi a bulvárban a mű:
„kézbe vettem a Bild című újságot és átlapoztam. Az orgánum a népharag és a rosszindulat kétségkívül vonzó elegyét kínálta. (…) Az irigység, a rosszindulat és az aljasság tökéletes szimfóniája.”

A politikai korrektség a ’68-asok nemzedéke (akik Martin Walser, Botho Strauß vagy Földényi F. László szerint is sikeresen ragadták meg a hatalmat, főleg a vasfüggöny összeomlása
után) értelmezésében „a mában megszerzett pozíciók védelmét szolgálja.”13 Vagyis nem az
áldozatok emléke őrzésének érdekektől mentessége jellemzi. A ’68-asok radikális múlttal
történő szembesülni akarása olyan retorikában fejeződött ki, amely az anyák és apák nemzedékével történő konfrontáció során inkább elmélyítette a kölcsönös megértést és megbecsülést, elfogadást akadályozó szakadékot, mintsem betemette volna.14 Ráadásul ez a számon
kérő magatartás általában a polgári demokratikus állam erőteljes kritikájával párosult, sőt a
kommunizmus iránti szimpátiával. Ez a stratégia olyan méreteket öltött a későbbiekben,
amely már kimerítette az áldozatokkal való közvetlen azonosulás mentén a történelemhamisítás és a zsidó mártírok áldozatának relativizálása cselekményeit, amennyiben a nemzedék
szószólói gyakorlatilag azonosították magukat az áldozatokkal, s így a holokauszt emlékezetét saját, aktuális politikai céljaik érdekében, eszközként használva sajátították ki. Rüdiger
Safranski szerint a politikai korrektség elfeledteti az emberekkel a gonosz folyamatos jelenlétét, s így újra sebezhetővé teszi őket. Különleges meghatározását adja a politikai korrektség
fogalmának Aleida Assmann. A közvélemény morális önkontrollját látja benne, inkább tabut
természetesen, mint cenzúrát. Társadalmi és nem politikai ellenőrzést ért rajta. Kérdés, hogy
a tabu nem olyan idejétmúlt-e az ezredfordulós európai civilizációban, mint a cenzúra? Pontosabban nem a tabu fogalmának relativizálásáról van-e itt szó? Ha vallási értelemben vett
használata talán okafogyott egy szekularizált társadalomban, a szociális értelmezés a politika
területére tereli a diskurzust. Ráadásul értelmezésének mindenkori jogát a retorika aktuális
használója sajátítja ki, így megszűnik az az elvont társadalmi normatíva, mely szükséges a
pártatlansághoz. A társadalmi ellenőrzés leválasztása a politikairól legalább ennyire aggályosnak tűnik, hiszen egyrészt mi más a politika, ha nem a társadalmi interakciók folyamatos
szervezője, kerete?
A kioszk tulajdonosa jó szándékú német, és nemcsak azért, mert önzetlenül segíti az ismeretlen, gyakorlatilag hajléktalan férfit, Hitlert, de még inkább azért, mert előítélet mentességével, liberális alapállásával, ugyanakkor társadalmi szabályokat követő magatartásával elsőként bizonyítja, hogy a németek milyen könnyű prédát jelentenek Hitler számára. Később
annak dacára, hogy a Führer eredeti egyenruhájában és kitüntetéseivel mutatkozik előtte,
nem hiszi, hogy ez törvényileg tilos vagy provokatív lenne, mert nem lát rajta horogkeresztet.
A horogkereszt később olyan szövegkörnyezetben bukkan fel, mely megfosztja jelképiségének a nácik számára olyan fontos pátoszától, úgy válik nevetségessé, hogy félelmetessége
közben nem tompul, arany karácsonyi csúcsdísz lesz belőle. A jelkép harmadik felbukkanása
13
14

Ld. 6. jegyzetben i.	m., 65–68.
Ld. 9. jegyzetben i.	m., 68–69.

„

162

tiszatáj

még frivolabb. Hitler az Oktoberfesten nem tud mit kezdeni egy nagyvilági nő kompromittáló
közeledésével, így azzal semlegesíti, hogy autogram adás örvén horogkeresztet rajzol filccel a
dekoltázsára, majd a véleménynyilvánítás szabadságának jogával vigasztalja az elkeseredett
végzet asszonyát.
Az újságárus azzal sem tud mit kezdeni, hogy a diktátor minden jel szerint önmagával
azonos. A feltámadott Hitler folyamatosan az önmaga által létrehozott fiktív történelmi nagyság és a külvilág értetlensége, pontosabban normalitása által válaszul adott köznevetség között egyensúlyoz, de a ripacsból könnyen válhat félt és tisztelt diktátor is. Wolfgang Kraus ír
Kultúra	 és	 hatalom című művében arról, hogy az ifjú Hitler számára mennyire fontosak és
később is tanulságosak voltak bécsi „tanulóévei.” Elsősorban a barokk hagyomány színpadiassága emelhető ki Kraus szerint. Bécsben a nélkülöző autodidakta festő gyakorlatilag a késő
császárkor hatalmas és lenyűgöző díszletei között járt-kelt minden hétköznap. Hans Makart
volt kedvenc festője, aki éppúgy szervezett és rendezett udvari festőként felvonulásokat, udvari szertartásokat, melyek a hatalom és az erő demonstrációi voltak, mint később például
Speer a harmadik birodalomban.15 Kraus megkockáztatja azt is, hogy az osztrák származású
tisztavérű árja zenei ízléséhez közelebb állt a bécsi operett álomvilága, mint Wagner zenedrámáinak germán titanizmusa,16 bár a végső győzelmet állítólag a Parsifal díszelőadásával
ünnepeltette volna.17 Kedvenc írója mindenesetre Karl May volt. Álomvilág jelent meg az
Albert Speer tervezte Reichsparteitagsgelände együttesében is, mely valamely sosemvolt
germán militarizmust és titanizmust jelenített meg, „ősi germán” tölgyekkel körítve, melyekre az őshonos nürnbergi fenyőket kicserélték.18 Így aztán meglepő lehet, de érthető, hogy a
’45 utáni erősen tendenciózus háborús filmek által sugallt náci kép, a komor, fekete ruhába
öltözött, mosolytalan fasisztákról közelében sem jár a valóságnak. Elég, ha Ludwig Dettman,
Adolf Reich, de legfőképpen Wolfgang Willrich dús koloritú festményeire, a boldogságot gicscsesen tükröző, illetve közvetítő képekre gondolunk. Maga a giccs a regény Führere számára
nem az a jelenség, melyről például Hermann Broch írt.19 Szerinte megvan az esélye arra,
hogy jelentős művészetté fejlődjék, bár nem fejti ki pontosan, hogy mit is ért ezen. Vermes
Hitlere értetlenül áll titkárnőjének gót stílusú öltözködése és sminkje előtt: „ez a sötét külső,
ez a halálos sápadtság minden kedvessége ellenére nem illett egy ilyen derűs, életigenlő
mozgalomhoz, mint a nemzetiszocializmus.” Ha ehhez még hozzávesszük azt, hogy Hitler
például az Entartete Kunst meghirdetésével mennyire hatásosan formálta a közvélemény
esztétikai ízlését, valamint azt, hogy tudatosan támaszkodott az értelmiség befolyására és befolyásolhatóságára, akkor nem meghökkentő az az ösztönös zsenialitás, mellyel Vermes regényében a tömegek befolyásolásának legújabb kori, minden eddiginél hatásosabb szuperfegyveréhez, a médiához nyúl. Maga a kultúra Földényi F. László szerint a 20. század elején
megérett arra a „műtétre” (Földényi szava), mely a szubjektum eltávolításával a nietzschei
„magát” helyezhette volna vissza jogaiba, de a totalitárius rendszerek, amelyek vállalkoztak
15

16
17
18
19

Wolfgang Kraus: Kultúra	és	hatalom.	 A	vágyak	átváltozása,	Ford. Révai Gábor, Szabó Veronika, Budapest, Európa Könyvkiadó, 1993, 62–63.
Megjegyzésre érdemes, hogy az operettszerzők jelentős része magyar zsidó volt.
Ld. 6. jegyzetben i.	m., 184.
Földényi F. László: A	birodalmi	szépség	bűvöletében.	Leni	Riefenstahl	és	Az	akarat	diadala,	i.	m., 211.
Hermann Broch: Hofmannsthal	és	kora.	Szecesszió	vagy	értékvesztés?,	Ford. Györffy Miklós, Budapest,
Helikon Kiadó, 1988, 52, 91, 202–203., 221.

2018. július–augusztus

163

„

erre a beavatkozásra, majdnem az egész kultúrát elpusztították, Nietzsche terra incognitájával, a „Magával” egyetemben. Nietzschét egyébként is tökéletesen félreértették „az erőszak
teoretikusai.” A filozófus nem az erőszakot dicsőítette a szelídséggel szemben az „úri morált”
tételezve, „hanem az önmaga tetteit és létét vállaló nemes alkatot a meghunyászkodóval
szemben.”20 Vajda Mihály rámutat, hogy a 20. század rémtetteinek elkövetői nem erkölcs
nélküli, „jón és rosszon túli,” „emberfölötti emberek” akartak lenni. Ők a reménytelen igazságtalanságban sínylődőket akarták győzelemre juttatni az általuk gonoszokként meghatározottak fölött.21 Az sem kétséges, hogy a szubjektum, az individuum, melyet a totális rendszerek felszámoltak, nem áldozat ebben az esetben, hanem „maga az újkori szubjektum az, aki a
civilizáció folyamatát úgy irányítja, hogy erőszak erőszakra halmozódjon. (…) Ez a[z] erőszak
az egész újkori fejlődés kötőszövete.”22 Pontosabban a felvilágosodás egyenlősítéséé, mely
nemcsak az emberiség azonos jogaira, de a kultúra homogenizációjára is vonatkoztatható.23
A nyugati civilizáció hétköznapjaira lefordítva mindez azt jelenti, hogy létezik ugyan a freudihoz hasonló „rossz közérzet a kultúrában,” igény is lenne ennek leküzdésére, de senki nem
tudja, mihez kellene kezdeni ebben a helyzetben. Így civilizációnk sérülékeny, és kiszolgáltatottá válhat egy olyan típusú ideológiának, amilyent Vermes Hitlere kínál. Aleida Assmann
Rossz	közérzet	az	emlékezetkultúrában című művéhez kapcsolódva valóban azt kell mondani,
hogy ez a rossz közérzet csupán hasonló lehet a freudihoz, mivel míg ott egy tudományos mítoszról volt szó, a zsidók elpusztítása egy tudományosan, történelmileg bizonyítottan bekövetkezett emberiség ellenes bűntett. Ugyanakkor Assmann úgy gondolja, hogy a rossz közérzet jelenlegi megjelenési formája egy önmagunk megértésére irányuló vita, mely a megvilágosodás egy formája, és van jövőképe. Természetesen ebben az építő értelemben vett rossz
közérzet csak abban az esetben érvényesülhet, ha képes világosan kifejezésre juttatni kérdéseit a széles tömegek, a „hallgató többség” (Assmann szava) számára, s nem utolsó sorban
érvényes öndefinícióval előállni. Ezzel szemben egy gyengén vagy egyáltalán nem argumentáló, magát megmutatni nem, vagy csak töredékesen képes véleményformáló kisebbség rossz
közérzete gyűlölködést szít a közösségen belül, s a társadalmi közösség bomlásához vezet.
A kultúra, melyet a Führer mélységesen megvet, végül beemeli a „youtube-hitlert” a saját
értelmezői környezetébe. A diktátor rosszindulatú kárörömmel figyeli, ahogy komoly elemzések születnek tevékenységéről. A helytelenül használt vagy értelmezett politikai korrektség hozhatja helyzetbe a legyengített közvéleményre vírusként támadó antidemokratikus retorikákat. A jelenkori európai uniós társadalmi nyilvánosságot tekintve egyszerre a legkönynyebben és a legnehezebben megérthető Hitler el- és befogadása Vermes Németországában.
Egyrészről a végletesen megengedő, tévesen értelmezett liberalizmus,24 mint valamely újragondolt weimarizmus az ok, másfelől a tény hihetetlensége: elképzelhetetlen, hogy a jelenlegi

20
21
22

23
24

Vajda Mihály: Ilisszosz‐parti	beszélgetések, Pécs, Jelenkor Kiadó, 2001, 77–78.
Ld. 3. jegyzetben i.	m., 114., 131–135.
Földényi F. László: Az	emlékezés	szobrai.	Egy	új	nyelv	kihívása	az	emlékműszobrászatban	=	Az	ész	ál‐
ma	33	esszé	2000–2007, Pozsony, Kalligram, 2008, 187–188.
Ld. 4. jegyzetben i.	m., 81–84.
Vajon hogyan értelmezhetjük a liberalizmust, ha figyelembe vesszük, hogy „liberális politika, mint
olyan nem, hanem mindig csak a politika liberális kritikája létezik”? Ld. 4. jegyzetben i.	m., 101.

„

164

tiszatáj

német-európai berendezkedésben újra felbukkanjon egy „Führer.”25 Vajda Mihály írja Meg‐
változtak‐e	a	németek? című esszéjében, hogy a ’90-es évek elején a németek féltek legjobban
a német egyesítéstől, s például Daniel Cohn-Bendit szélsőséges kijelentésektől sem tartóztatta meg magát a témával kapcsolatban.26 Vermes regényének aprólékosan kidolgozott részletei közül az egyik talán legfontosabb, mely a Führer és a televízió találkozását írja le, annyira
részletesen, amennyire csak lehetséges. A múlt századi történelem legfőbb alakítója először
ingtartónak véli a készüléket, innen jut el viszonylag rövid idő alatt ahhoz, hogy bár a jelenkori európai közvélemény és média-elméletírók szerint vett értelemben továbbra sem képes
felfogni a tömegkommunikáció jelentőségét, de arra igen is képes lesz, hogy saját gondolatmenetéhez és hatalmi törekvéseihez igazítva használja és kihasználja azt. Azt mindenesetre
érti (hiszen valószínűleg a feltalálói között volt ő is), hogy a tömegmédia nem a valós hírek
közlésére jött létre, és nem is azért, hogy hazudjon. Niklas Luhmann szerint a befogadó receptorainak folyamatos ingerlése a cél a piacgazdaság fogyasztói elképzeléseinek megfelelően,27 Hitler azonban inkább az elrejtés, eltitkolás, bizonyos parvenü értelemben a heideggeri
αληθεια hasznos ellentétének megfelelő módon értelmezi ezt a követelményt, az igazság elrejtéseként, s felveti a kérdést: „Itt és most nincs más, csak a halandzsarádió és a szakácstévé.
Miféle igazságot kell eltitkolni és ki elől?” Az elbeszélő ezzel a nyugati civilizáció egyik legfontosabb jelenségére kérdez rá: van még valami, ami valóban lényeges? Az αληθεια, mint a
Führer érdekének ellentéte, nem más, mint az eleven emlékezet, a μνημη kibomlása.28 Ez az
emlékezet a holokauszt folyamatos recepciója szempontjából elengedhetetlen, a Führer számára pedig legalább is kellemetlen. Jó példa a hírérték viszonylagosságára a híradók alatt folyamatosan futó szövegszalag, mely mára mindenütt megszokottá vált. Van még valami, amit
el kell rejteni, hogy aztán előbukkanhasson, mint eredeti megnyilvánulás? A Führernek rövidesen be kell látnia, hogy ilyesmiről szó sincs. De számára, aki oly hatásosan pellengérezte ki
az Entartete Kunstot, ennek nincs is jelentősége, legfeljebb Heidegger számára lehetne, ő
azonban már nem szól hozzá ehhez a kérdéshez. A luhmanni kategóriát, mint puszta szórakoztatást értelmezi egyszerűsítve Hitler – megfosztva ezzel a médiát az olyan eszközeitől,
melyek például a megbánás politikáját közvetíthetnék a befogadók felé29 –, s ebből azt a következtetést vonja le, hogy a társadalom helyzete válságosabb, mint a világháború utolsó
évében volt, hiszen éjjel-nappal a híg és felszínes szórakoztatás gyógyírjára van szüksége a
feledéshez. Az persze már inkább csak az olvasóban merül fel, kevésbé a Führerben, hogy mit
kellene elfeledni? Nem valószínű, hogy a heideggeri létet, az sem, hogy az erősen kétes dicsőségű múltat. A nyugtalanító érzés az az olvasóban, hogy talán az emberhez méltó létet, nem
mintha ez a legcsekélyebb mértékben érdekelné a feltámadott diktátort, vagy a tömegmédiát.

25

26
27

28
29

Jó példa erre, mikor a török bevándorló gyermekei Charlie Chaplinként azonosítják Hitlert, és autogramot kérnek tőle. Ld. 1. jegyzetben i.	m., 50–51.
Ld. 4. jegyzetben i.	m., 136–137.
Niklas Luhmann: A	tömegmédia	valósága, Ford. Berényi Gábor, Budapest, Alkalmazott Kommunikációtudományi Intézet – Gondolat Kiadó, 2008, 109.
Ld. 20. jegyzetben i.	m., 17.
„A megbánás rituáléjának keretei között megvalósuló megemlékezések egyszerre valóságosak és
megrendezettek, és ezzel kívül kerülnek a valóság igaz és hamis reprezentációjának kategorikus
megkülönböztetésén.” Ld. 9. jegyzetben i.	m., 218–219.

2018. július–augusztus

165

„

Földényi F. László számol be 1988-1989 között írt Berlini	naplójában arról, hogy a média
ugyanolyan kíméletlen kíváncsisággal fordul a katasztrófák, tragédiák túlélői és az áldozatok
rokonai, pontosabban azok fájdalma felé, ahogy az SS tisztek figyelték és élvezték a haláltusák látványát. A műsor nézője viszont önként szolgáltatja ki magát a látványnak, a semlegesség illúziójának, a televízió legnagyobb bűne így Földényi szerint az élet elárulása lesz, melyben, másodlagosan ugyan, de az áldozatokat sértő indiszkréció is bele foglaltatik. Az áldozatok emléke, a holokauszt emlékezete annak áruba bocsátásával is relativizálható, s ez talán
veszélyesebb, mint a puszta sértés. Amellett, hogy nem zárja ki egyértelműen az emlékezetkultúra mediális struktúráinak piacra vihetőségét,30 a föntivel ellentétes jelenségről számol
be Aleida Assmann az Unsere	Mütter,	unsere	Väter című háromrészes ZDF sorozat kapcsán.
A fiktív történet kapcsán még a kortárs szemtanúk közül is többen reagáltak úgy erre a német múlttal számot vető televíziós alkotásra, hogy pontosan úgy történt minden, ahogy a fikció mutatta.
Hogyan emlékezünk arra, amire emlékeznünk kell? Milyen identifikációs aktusokat teremtünk meg, illetve érzünk normatívnak? Hogyan beszéljen például a művészet az erőszakról, a totalitarianizmusról, a holokausztról? Aleida Assmann idézi Reinhart Koselleck radikális véleményét az egyéni emlékezet határairól és a kollektív emlékezet problematikusságáról,
de rámutat, hogy a kollektív emlékezet az egyénihez képest szintén létező, bár egy más, gondolati szinten valósul meg, ugyanakkor összefogja, keretbe kapcsolja az egyéni emlékezeteket. Földényi F. László Az	 emlékezés	szobrai	című tanulmányában Micha Ullmann és Rachel
Whiteread szobrai kapcsán írja, hogy ezek a műalkotások „Konkrét, egyedi borzalmak ecsetelése helyett magának az egyetemes erőszaknak a működését jelenítik meg.”31 Így elkerülik,
hogy az erőszak megjelenítésével maguk is erőszakos jelentést kapjanak, mivel utaláshálójuk
az egzisztenciális szabadságra, mint általában az erőszaknak a hiányára vonatkozik. Másrészt
az erőszakot közvetlenül elbeszélő alkotások mindig valamely adott történelmi, politikai
helyzetbe illeszkednek az értelmezés folyamán, azt a politikát szolgálják, nem egyetemes
emberi elveket, melyekkel egyébként bárki azonosulhatna. Az elmúltként rögzített múlt értelmét veszíti ebben a környezetben, de elveszíti a jelennel való kapcsolatát is. Innen már
csak egy lépés a terrort kivételként felfogni, ahelyett, hogy az emberi civilizáció, sőt a kultúra
szerves részeként őszintén szembe néznénk vele:
„minden múltbéli borzalmas ténynél fontosabb az, hogy belássuk: a borzalmakat olyasmi tette és teszi lehetővé, ami emberi természetünknek ma éppúgy állandó része, mint a múltban vagy a jövőben.
A valódi szabadságnak ez is előfeltétele. (…) A legtöbb emlékmű kapcsán (…) a néző nem a »szenvedésre« gondol, hanem arra, hogy »a szenvedésre kell gondolnia.« Arra pedig végképp nem gondol,
hogy adott esetben akár ő maga is képes lenne hasonló szenvedést előidézni.”32

Vajda Mihály Zygmunt Baumant idézve mutat rá, hogy a holokauszt nem valamely sötét
korszak műve volt, a modernség racionálisan kiépült társadalmai hozták létre, a civilizáció és
a kultúra olyan magas fokán, melyet a technológiai forradalom dacára, azóta sem haladott
meg jelentős mértékben az emberiség.33 Földényi rámutat, hogy a totalitárius rendszerek

30
31
32
33

I.	m., 270.
Ld. 22. jegyzetben i.	m., 179–180.
I.	m., 180–181. Vö. ezzel 4. jegyzet 105–106, és 9. jegyzet 272–273.
Ld. 3. jegyzetben i.	m., 117.

„

166

tiszatáj

után a hagyományos, keresztényi alapokon nyugvó, azonosulásra törekvő emlékmű művészet fordulópontra jutott, mivel éppen az azonosulás, az egyéni és a csoportos identitásképződés kérdőjeleződött meg. Ez azt követelné meg, hogy az ésszel felfoghatatlant fogjuk fel,
vagy érzelmek épüljenek ki olyan terepen, ahol az érzelmeknek semmi helyük nincsen. Talán
ezért is véli úgy Vajda Mihály, hogy bármennyire is fontosak például a holokauszt túlélők történetei, nincs tanulságuk.34 Józan ésszel éppúgy fölfoghatatlan a holokauszt, mint Hitler újbóli testet öltése a 21. századi Berlinben. Timur Vermes azzal, hogy berlini környezetbe helyezte történetét (milyen másik környezetbe helyezhette volna?), Goethe egy észrevételére is
utal:
„A démoni az, amit ésszel és értelemmel nem lehet feloldani. – Szívesen választ magának sötét korokat. Egy olyan tisztán prózai városban, amilyen például Berlin, aligha találna alkalmat, hogy megnyilvánuljon.”35

Nem Goethe tévedéséről van szó, hiszen ő éppen azzal mutatott rá hajszálpontosan a démonira, hogy elvétette az ésszel fölfoghatatlant. Ezt az értelmezhetetlent tudja felmutatni
Vermes. Földényi Kertész Imrét idézve úgy véli, hogy új nyelvet, új formát kell találni a szubjektum eltörlése utáni kor emlékező művészetének, mert a régi formák csupán olyan giccsek
létrehozására alkalmasak, mint a Schindler	listája. Ezzel pedig ismét a Nietzsche kapcsán is
említett problémához ér vissza a vizsgálódás: a személyiség egységének, a szubjektumnak az
illúziója lesz az a nem létező rejtekhely, ahová a 21. századi ember problémái elől elmenekül,36 bár valójában csak még kiszolgáltatottabbá teszi magát, mint a szemét becsukva összekucorodó gyermek, aki azt hiszi, ha ő nem lát, őt sem látják.
A zsidónak, mint jelölőnek a szerepe az elbeszélésben nem önmagában adott. Egy alkalommal például a regény Hitlere egy televíziós műsor kapcsán arról elmélkedik, hogy azért nem hihetőek szörnyűségei, mert nincs benne zsidó, akit vádolni lehetne értük. Pragmatizmusa itt is
megnyilvánul: azért nem találtak a 21. század elején zsidó bűnbakot a tévébe, mert „Himmler
legalább ezen a téren megbízhatóan dolgozott.”37 Kérlelhetetlen és következetes antiszemitizmusa szinte minden területen megnyilvánul. Egy politikai elemzésében például jelentős eredménynek tartja, hogy a német zsidóság lélekszáma az ezredfordulóra is csak az egykorinak tíz
százaléka, „állomány”-ként beszél róluk, nem, mint emberi lényekről, és üdvözli a tényt, hogy
Izrael államot a Közel-Keleten hozták létre, ahol szerinte az iszlám államok folyamatos fenyegetettségében létezik. Szatirikus, hogy a sportműsorok sivársága kapcsán Leni Riefenstahl hiánya
bántja. Az ezredforduló multikulturális Németországában eleinte nehezen igazodik ki, egy alkalommal például egy Özlem nevű tévéasszisztensnek akarja visszaadni „germán jövőjét.” Máskor
egy lombfúvóval dolgozó köztisztasági dolgozónak gratulál, mert értelmetlen, mégis lelkiismeretes alapossággal végzett munkája az SS-nek a holokauszt során tanúsított fegyelmére emlékezteti. Jellemző, hogy patkányirtáshoz hasonlítja a zsidók elpusztítását, s mikor a Bild önkéntelenül is saját múltjával szembesíti, reakciójában keveredik a politikus hatalmi retorikájának a
lényeget elmosó, s így a történteket megváltoztató védekezése az afeletti őszinte sajnálkozással,
34

35
36
37

Vajda Mihály: „Túl	akartuk	élni”	(Laurence	Rees:	Auschwitz.	A	nácik	és	a	„végső	megoldás”) Ld. 4. jegyzetben i.	m., 134.
Ld. 6. jegyzetben i.	m.,	141–142.
Ld. 22. jegyzetben i.	m.,	181–183.
Ld. 1. jegyzetben i.	m.,	67.

2018. július–augusztus

167

„

hogy az egykori haláltáborokban már nagyon nehéz működő krematóriumot találni, bár a közeli jövőben ezen lehet majd változtatni.
A televízió pusztán ugródeszka a regény Hitlerének, aki valójában a világhálón talál új
otthonra, s ez újfent el kell, hogy gondolkoztassa az olvasót az internet valós veszélyeiről, bár
a Führer kezdetben még a „world wide web” rövidítését is képtelen felfogni, ahogy eleinte a
mobiltelefon lényegét sem érti, s feladatát összekeveri az autómobiléval. A számítógépet és a
billentyűzetet a televízióval és az írógéppel téveszti össze, bár nem sokkal később „az emberiség történetének legcsodálatosabb vívmányát” tiszteli majd a komputerben. Mindez azonban nem akadályozza meg, hogy kikapcsolódásképpen aknakeresőt játsszon rajta. A fülhallgatóval zenét hallgató török gyerekek értelmi szintjéről lesújtó véleményt formál, de örül
neki, hogy ezzel a „technikai újítással” tudatlan rabszolgaságban tartják őket a németek, és a
kommunikációs képességeik is riasztóan alacsony szinten akadnak el. Csak akkor hökken
meg, mikor a német fiatalokon is viszontlátja ezt a „technikát.”
Neve állandó vicclehetőség, pontosabban az, hogy környezete nem tud mit kezdeni a név
és a külső, valamint a személyiség egyezésével. Ugyanakkor úgy is lehet értelmezni ezt a jelenséget, hogy a németeknek folyamatos identifikációs problémáik vannak Hitlerrel kapcsolatban, ami mélyebb értelmet is kap, ismerve a jelenkori német emlékezetkultúrát.38
„de maga úgy is néz ki. Szóval úgy, ahogy hívják.
Na és? Maga talán másképpen néz ki, mint ahogy hívják?”

Aleida Assmann rámutat a német közbeszédben ténylegesen meglévő „Hitler-feledésre”,
kellően árnyalja a problémát, de nem foglal állást. Hitlert nevetséges figurának tartani a jelenkori Németországban üdvözlendő e szerint az elképzelés szerint. Természetes folyamat
lenne valóban, és pusztán arról lenne szó, hogy a történelmi szemlélet, emlékezet fókuszpontja áthelyeződik egyik eseményről a másikra? Assmann inkább Vermes regényéhez hasonlóan arra hívja fel a figyelmet, hogy a német fiatalok körében a Führer popularizálódik,
sőt popkulturális márkává, árucikké válik. Egy alkalommal, amikor Jenny, egy naiv fiatal
hölgy a stúdióban megkérdezi, hogy hogyan hívja, Hitler szarkasztikus bizalmaskodással arra
biztatja, hogy szólítsa Wolf bácsinak, ami fenyegető párhuzamot teremt kettejük viszonya és
Piroska és a farkas meséje között.39 Egy más alkalommal nem eldönthető, hogy a papok haláltáborba zárása és az ateizmus erőszakos terjesztése között vonva párhuzamot, a tökéletes
őszinteség, vagy mélységes cinizmus szól belőle.
Mégis mi az oka annak, hogy televíziós színrelépése után szinte azonnal tömegek szegődnek rajongóiul vagy követőiül? Egy következmények nélküli világban a felelősségről beszél
„ez az én témám” – mondja, és bár kezdetben ügyetlenül fog hozzá, ezáltal azonban közönsége számára még humorosabb lesz. Másrészt a komolynak szánt kijelentéseit elsőként stand
up comedyként értelmező közönsége számára lassan, de biztosan kezd valóban fontossá válni a mondandója. Ha szándékosan viccel, azt komolyan veszik, például, amikor Schmul Rosenzweigként mutatkozik be.40 Az információ és annak értelmezése folyamatosan egy olyan
38
39

40

Vajda Mihály: Védekezés	az	emlékezés	ellen, Alföld, 2015/8. 59–69.
Ld. 1. jegyzetben i.	m.,	131. Jenny későbbi tréfálkozásai kapcsán Hitler majdani hatalomátvételét tervezve megjegyzi magában: „Ha az első letartóztatási hullám után sem hagyja abba, a második hullámba biztosan bekerül.” Uo.,	244.
„Tréfa volt! – kiabáltam. – Ja, értem. Ajjaj. Kár.” Uo.,	86.

„

168

tiszatáj

befogadói viszonyrendszerben oszcillál, mely kiváló terep lesz arra, hogy Hitler újszerű, ártatlannak tűnő csomagolásban árusítsa újra régi szellemi termékeit. Erre nagyon jó példa a
szinte gondolatritmus-szerűen visszatérő kijelentés: „a zsidótéma nem vicces.”41 Hitler számára azért nem az, mert rendkívül komolyan vette és veszi az Endlösungot, felelősnek érzi
magát a hatmillió zsidó haláláért, mi több büszke rá, beszédpartnereinek pedig a politikaitársadalmi korrektségnek és az emlékezetkultúrának-múltfeldolgozásnak való felszínes megfelelési kötelezettségeik miatt. Az emlékezetkultúra, ahogy Aleida Assmann bemutatja, jó
esetben nemcsak a társadalmilag megfelelő, őt megillető helyére teszi a múlt eseményeit, de
képes a közösségi identitás erősítésére, fejlesztésére is.
A politikai korrektség felelőtlen, kellően át nem gondolt gyakorlása könnyen vezethet az
igazság eltúlzásához – ahogy Földényi F. László írja Együtt	élni	a	felfoghatatlannal	című munkájában –, s ebből fakadhat, fakadt már mérték- és értékvesztés. Ugyanebben az esszéjében a német múltfeldolgozás árnyoldalait, hiányosságait is kimutatja a sikertörténet mögött: a németek,
míg megtanulták a holokauszt leckéjét, könyörtelen szándékossággal elfelejtették az ezt kiegészítő német történelmet. Például a német nép szenvedését a szövetségesek szőnyegbombázásai
idején, mely a német baloldal számára még mindig tabutéma, a szélsőjobb pedig ezt kihasználva revansizmusra használja. A zsidó mártírokra vonatkozó erkölcsi-történelmi követelményből
a Führer olyan szállóigét formál a regényben, mely fegyver lesz a kezében vitapartnereivel és
ellenfeleivel szemben. Egy politikus számára Vermes Hitlere szerint a felelősség az egyik legfontosabb kérdés és kötelesség. Kifejti, hogy a harmadik birodalomban történtekért vagy a Führer kell, hogy viselje a felelősséget, vagy azok, akik szabad és törvényes választások útján megválasztották, vagyis a német nép. A figyelmes olvasó számára azonban kiderül, hogy ő is korrumpálható volt, autókkal ingatlanokkal. Ezek a tények ráadásul éppen azokból a részletekből
derülnek ki, melyekben Hitler a 21. század korrupt politikusait ostorozza. A MyTV produkciós
stábjának nem fűződik személyes érdeke ahhoz, hogy a „zsidótéma nem vicces.” Nem az áldozatokkal való együttérzés, a rájuk való emlékezés, sem az a kétes büszkeség, mely Hitlert tölti el,
készteti őket ennek az erkölcsi normának a betartására, hanem a televíziós társaság sikeréhez
fűződő érdekük, mely egyszerre nyilvánul meg kapzsiságban, pozícióféltésben és gyávaságban.
Nevezhetjük mindezt nem-gondolkodásnak, csakhogy éppen ez a gondolattalanság az, ami kiszolgáltathatja és ki is szolgáltatja az amúgy jóhiszemű embert a gonosznak, nem azért, hogy
áldozattá váljon, hanem azért, hogy gonosz dolgokat tegyen, nem is kell parancsnak engedelmeskednie, elég az empátia hiánya, melyet Vajda Mihály így nevez: csak egyetlen nézőpontból
képes látni a világot. „A Harmadik Birodalomban a gonosz elveszítette azt a sajátosságát,
amelyről a legtöbb ember felismeri – a kísértés jegyét.” – írja Hannah Arendt Eichmann peréről
szóló könyvében,42 és a 21. század Hitlere ugyanezt a fegyvert használja Vermes regényében.
Megjegyzésre érdemes, hogy bármilyen heves vita, sőt gyakran elutasítottság kísérte és fogadta

41

42

„– Egy dologban viszont meg kell állapodnunk – szólt Bellini őnagysága, és hirtelen egész komoly
arccal rám nézett.
– Mégpedig?
– Hogy a zsidótéma nem vicces!
– Ebben abszolút mértékben igaza van – helyeseltem szinte megkönnyebbülten. Végre valaki, aki
tudja, miről beszélek.” Uo., 80., továbbá: 218., 237., 288.
Hannah Arendt: Eichmann	 Jeruzsálemben.	 Tudósítás	 a	 gonosz	 banalitásáról,	 Ford. Mesés Péter, Budapest, Osiris Kiadó, 2000, 173.

2018. július–augusztus

169

„

Arendt alapvető fontosságú művét, Assmann szerint az új emlékezetkultúra alapvetése az ő
négy pontos emlékezéskoncepcióján nyugszik.
Krömeier kisasszony nagymamájának személyében egy holocaust túlélő is megjelenik az
elbeszélésben, és majdnem sikerül lelepleznie Hitlert. Míg a közvélemény jelentős része azt
hiteti el magával, hogy a „youtube-hitler” azért mondja, amit mond, hogy mindez többet ne
fordulhasson elő, ahogy az emlékezetkultúrában ez már régtől fogva ismert, az idős zsidó
asszony tudja, hogy Hitler pontosan ugyanazt mondja, amit régen. Azt persze ő sem tudhatja,
hogy a két személy ugyanaz. Hitler reakciója is figyelemre méltó. Mikor megpillantja a nagymama családjáról készített utolsó fényképet, egy boldog kirándulásról, mely baljóslatú módon éppen a Wannsee partján készült, azt hiszi, hogy fajtiszta árjákról van szó, akik a háború
polgári áldozatai lettek. Krömeier kisasszony nem pusztán tévedéséről világosítja fel a Führert, de számon kérő hangnemben kikel a holokauszt ellen, egyedüliként a regényben. Vermes Hitlere azonban ezt a helyzetet is meg tudja oldani. Civil ruhában, személyesen látogatja
meg a holokauszt túlélőt és könnyekig meghatva eléri nála, hogy Krömeier kisasszony – aki a
történtek miatt fel akart mondani – továbbra is a személyi asszisztense maradjon. Ennél a
szomorú csalásnál fontosabb azonban, hogy közben megismerhetjük a diktátor igazi véleményét is a helyzetről, mely gúnyosan elítélő, magabiztosan lenéző az áldozatok és a túlélők
sorsával kapcsolatban. A gonosz banalitása mellett hatásának perverz volta jelenik meg ezeken a lapokon, ahogyan perverz misszió volt a német népnek a nácizmus általi megüdvözítési
kísérlete is, melyet Földényi szerint Hitler a Parsifal Grál-keresésével vont párhuzamba. Hatalomnak, halálnak és a véletlen megerőszakolásának az a nyomasztó elegye, alkotja azt a
„birodalmi hangulatot”, amelyet Földényi F. László is leírt, miután látogatást tett az 1936-os
olimpiai stadionban.
Többször is egyértelművé teszik Vermes regényében a németek, hogy történelemképükbe nem fér bele a Hitler-féle közvetlen konfrontáció, mégpedig pontosan azért, mert Hitler és
a holokauszt számukra nem történelem, hanem közösségi identitásképződésük folyamatos
jelen idejének elévülhetetlen része. Meglepő módon a neonácikkal is pontosan ez a helyzet,
így ők sem tudnak mit kezdeni egy feltámadott Führerrel, s ennek a maguk primitív módján
adnak kifejezést, előbb egy helyesírási hibáktól nem mentes fenyegető levélben, később török zsidónak bélyegezve a Führert, melynek önellentmondás voltára rámutatni egyedül a definícióval illetett alany képes, mivel eléggé intelligens hozzá. Bár Aleida Assmann a migrációs
társadalmat vizsgálva úgy látja, az ezredforduló Németországának új zsidói a törökök is lehetnének. Végül mindez a Hitler ellen irányuló nyílt erőszakban manifesztálódik, hiszen a
második eljövetel 21. századi követői számára oly hihetetlen, hogy egykori vezetőjük emlékének meggyalázását képesek csak látni benne. Hitler folyamatos aktualitását árnyaltan fejezi ki a regény, mikor az egyik tévés személyiség Hitler egykori kortársát, Sztálint egyértelműen történelmi szereplőként határozza meg, kinyilvánítva ezzel, hogy vele már nem kell
foglalkozni. Ez a reakció az elfojtása egy olyan problémának, melyre Aleida Assmann a berlini
fal leomlása kapcsán mutat rá. Mikor 1989-ben a fallal együtt a keleti blokk, az európai
kommunizmus is összeomlott, ez szerinte a modernitásba vetett hit és a jövőbe vetett remény elvesztését is jelentette. Csakhogy nem negatív értelemben. Európának tudomásul kellett vennie, hogy új emlékezetkultúra, új történelemszemlélet jön, illetve jött létre. „Először
történik meg, hogy nemcsak a saját hős háborús áldozatainkról emlékezünk meg gyászolva,
hanem saját bűntetteink áldozatai is belevonódnak az államok és új nemzedékek felelőssé-

„

170

tiszatáj

gének körébe.” – írja. Nemcsak a német emlékezetkultúra kiszélesedéséről, vagy megváltozásáról van szó, hanem az emlékezés konstruktív formáinak aktív átvételéről azokban az országokban, melyeknek erre addig nem volt lehetőségük, ugyanakkor ezek a frissen felszabadult országok joggal követelnek helyet saját bonyolult történelmi sorsuk értelmezésének a
közös Európában. A diktatúrák lezárása a tettesek azonosítása, az áldozatok társadalmi megbecsülése és a tanulságok levonása nélkül Assmann szerint nem valósulhat meg. A volt keleti
kommunista blokk országaiban ez a munka a legtöbb esetben egyrészt máig nem zárult le
megnyugtatóan, másrészt az Európai Unió tagjaiként ezeknek az országoknak szembesülniük
kellett azzal, hogy Európa nyugati fele nem szándékozik saját jóvoltából megadni az elismerést és a megbecsülést a kommunizmus áldozatainak. Míg ezek az országok az áldozat pozíciójából fogalmazták meg saját emlékezői stratégiáikat, addig a németek azt kutatták a Német Demokratikus Köztársaság kapcsán, hogy mennyiben tekinthető kollaboránsnak a német társadalom a kommunizmus bűneivel kapcsolatban, tehát inkább az önvizsgálatra helyezték a hangsúlyt, még akkor is, ha ez az igyekezet nem tekinthető teljes mértékben sikeresnek. Amellett, hogy Assmann Bernd Faulenbach meghatározását idézve megteremti a két
diktatúra áldozataira való emlékezés konzekvens útját, melynek során egyik sem relativizálódhat a másik előnyére, beszédes, hogy a kommunizmus kifejezés helyett következetesen a
sztálinizmust használja, mintha a kommunizmusnak, mint bűnös ideológiának a sztálini időkön kívül, vagy azokon túl nem lett volna hatása és felelőssége. Ha mindezt összevetjük azzal
a kettősséggel, amit Assmann a szenvedéstörténetek emlékezete kapcsán az áldozatok és az
elkövetők szempontjából tételez, akkor azzal a problémával kerülünk szembe, hogy újra kell
értelmezni a nyugati demokratikus társadalmaknak a kommunizmusra adott reakcióit a hidegháborús és az azt követő időszakban, és felelősséget kell tulajdonítani nekik. Assmann azt
látja, hogy az egykori keleti blokk országai jelenleg háttérbe szorítják saját nemzetiségeik, de
különösképpen a holokauszt szenvedéstörténetét saját áldozatszerepük hirdetésével szemben, s ezt fenyegetésként értelmezi. Bár egyes esetekben ez a veszély valóban fennáll, az
ilyen vélekedés ismét csak abba az irányba mutat, mely végső soron relativizálja KeletKözép-Európa szenvedését és a kommunizmus bűneit. Sandra Kalniete lett Gulag-túlélő, későbbi külügyminiszter fellépése például az Európai Unióban, mely arra irányult, hogy a
kommunizmus áldozatainak ugyanazt az emlékezeti státust biztosítsák, mint a holokauszt
áldozatainak, tabusértésnek számított, és nemzetközi felháborodást váltott ki. Azok a próbálkozások, melyek a két terror emlékezetének azonos szintre emelését szolgálják, rendre
elbuknak az uniós közvélekedések taburendszerén. Európa azonban többé már nem lehet elszigetelt nemzeti emlékezetek tárhelye. Ezek a nemzeti narratívák egyre inkább kommunikatív viszonyba kényszerülnek egymással, párbeszédszerű közös emlékezet alakul ki, ahol az
emlékezetek kapcsolódásának és nem összeütközésüknek a szerepe válik tényezővé. „Egy
egyesült Európának nem egységes, hanem összeegyeztethető európai történelemképre van
szüksége” – írja Assmann.
Németországnak azzal is számot kell vetnie 1989 után, hogy „a német ellenállás, a segítők
története, (…) vagy az elűzetésre és kitelepítésre való emlékezés” hogyan viszonyul a Német
Szövetségi Köztársaság alapító mítoszához a holokauszthoz, hiszen ez a mítosz megjelenésében és szerveződésében egyre inkább valamely társadalmi értelemben vett közösséget szervező vallási jelenségként értelmeződik Aleida Assmann számára. Valahogy úgy, ahogy férje,
Jan Assmann bontja ki emlékezettel kapcsolatos elméletét az ókori keleti magaskultúrák val-

2018. július–augusztus

171

„

lási hagyományát vizsgálva.43 Az ezredfordulóra ez az alapító mítosz túllépett a Szövetségi
Köztársaság határain, és jelenleg éppen a modern Európa alapító mítoszának helyét veszi át,
a francia forradalomét. Így a hőstől az áldozatig, a győzelemtől a traumáig, a politikai mítoszoktól az emberi jogokig jut el a megváltozott értékszemléletű Európa.44 Kérdéses azonban,
hogy mit értünk ehelyütt politikai mítoszokon és üdvözlendő-e azok lecserélése az emberi
jogok minimalizmusára, azzal szemben, hogy a politika, nem annyira mint mítosz, inkább
mint eleven közösségi életgyakorlat felelős egyénekké formálhatná a társadalom tagjait,
akiknek az emberi jogok mellett a szabad véleményformálás vitahelyzeteinek hétköznapi lehetőségeit is megadhatná? Assmann azt is kijelenti, hogy az Európai Unió valójában a második világháborúra adott válasz.
Mindezzel szorosan összefügg egy másik kérdés: milyen kép él a legtöbb ezredfordulós
német (és nagyrészt egyéb nyugati civilizációhoz tartozó ember) fejében a nácikról és a Führerről? Hitler asszisztense, Krömeier kisasszony humorosnak és egyúttal autentikusnak tartja, hogy a német köszöntéssel (karlendítéssel) üdvözölje Hitlert az irodában, ahogy azt is,
hogy igen emelt hangon beszél, mert a különböző, főleg hollywoodi filmekben szereplő nácik
mindig ordítoznak. Tehát a németek, legalábbis Vermes regényében valójában nem ismerik
múltjuknak azt a részét, melyet fontosnak tartanának emlékezetben tartani, hogy ne ismétlődhessen meg. Pedig éppen ez lett az egyik legfontosabb normatív követelmény az emlékezetkultúra kiépülése kapcsán, gyakorlatilag azon kevés elérendő cél közé tartozik, melyet a
bűnök elkövetésében immár ártatlan, de a tanulságok levonásában és tovább örökítésében
magukat érintettnek érző németek igazán fontosnak tartanak.
Politikai szempontból igen gondolatébresztő, sőt provokáló, hogy a Wikipédia (nevében
ősi germán eredetet vizionál a Führer) demokratikus és karitatívan ingyenes intézményét
minden skrupulus nélkül be tudja illeszteni a nemzetiszocializmus kollektivizmusába. Rövid,
de velős politikai elemzése a jelenkori német politika elé tart kíméletlen görbe tükröt, melyben azonban minden bürokratikus 21. századi rendszer magára ismerhet.45 Két mozzanatot
érdemes kiemelni ebből az eszmefuttatásból. Az első a Führernek a Zöldekhez fűződő viszonya, melyre számtalanszor visszatér még az elbeszélő a mű folyamán. Nem szabad elfelejteni,
hogy az emberiség történetében a máig legkövetkezetesebb és legszigorúbb környezetvédelmi törvényeket a náci Németországban hozták és fogadták el.46 Másrészt Hitler éppolyan
törékenynek és befolyásolhatónak látja a Zöldeket, mint a ’30-as évek SA-ját. A korrupt, felelőtlen, következetlen és gyakorta önellentmondásos politikai nyilvánosság pedig, mely azt
sugallja a kisembernek, hogy forduljon el legfontosabb jogának, a demokratikus alapokon álló parlamentáris politizálásnak a jogától és gyakorlatától, mely leginkább a szabad választásokban jelenik meg, örömmel tölti el: „a helyzetet az én szempontomból kiválónak találtam.”
Mikor később napi politikával, pontosabban konkrét társadalmi kérdésekkel szeretne foglalkozni, az egyik munkatársa meg is jegyzi, hogy „A politika úgy szar, ahogy van.” Hihetetlenül
43

44
45
46

Jan Assmann: A	kulturális	emlékezet.	Írás,	emlékezés	és	politikai	identitás	a	korai	magaskultúrákban,	
Budapest, Atlantisz Könyvkiadó, 1999., Jan Assmann: Mózes,	az	egyiptomi.	Egy	emléknyom	megfejté‐
se, Budapest, Osiris Kiadó, 2003, Jan Assmann: Uralom	és	üdvösség.	Politikai	teológia	az	ókori	Egyip‐
tomban,	Izraelben	és	Európában, Budapest, Atlantisz Könyvkiadó, 2008.
Ld. 9. jegyzetben i.	m., 206–208.
Ld. 20. jegyzetben i.	m.,	82., 3. jegyzetben i.	m., 114.
Luc Ferry: Új	rend:	Az	ökológia,	Ford. V. Tóth László, Budapest, Európa Könyvkiadó, 1994, 30.

„

172

tiszatáj

hangzik az emberiség történelmének egyik legbűnösebb alakítója szájából, de saját szempontjából igaz, hogy „Életemben soha semmi olyasmit nem tettem, ami miatt szégyellnem
kellene magam.” Nemcsak a MyTV egyik munkavállalója ábrándult ki a politikából, a nyugati
civilizáció az igény szintjén is folyamatosan távolodik attól, hogy társadalmi kérdéseit az
egyének felelős csoportban, egyenlő jogokkal és kötelességekkel vitassák, sőt oldják meg.
Vajda Mihály úgy látja, hogy Hannah Arendt, akit a 20. század legjelentősebb politikai gondolkodójának tart, végezetül nemcsak a politika kortárs értelmezhetőségének szükségességét illetően bizonytalanodott el, de meghatározása lehetőségét illetően is. Az okok talán ott
keresendőek, ahol a francia forradalom – ahogy Vajda Arendtet értelmezve írja – a szabadság, mint cél helyett a „nép boldogságát” választotta. A politikai szabadság, mely egyúttal a
politika szabadsága is, átadta a helyét a társadalmi szükségszerűségnek, a jólét sürgető parancsának, egyenes út nyílt a demagóg egyenlősdi, azaz a terror felé. Ha elfogadjuk Arendt kijelentését, hogy a forradalom ekkor megszűnt forradalom lenni, akkor azt is hozzátehetjük,
hogy egy rövid 18. századi kísérlet után a nyugati civilizációból eltűnt a politika. A szabadságból a politikai értelmezése helyett pusztán az emberi jogok maradtak.
Vermes regényében körvonalazódik az új Asztali	 beszélgetések	is, ráadásul valóban asztalnál, egy olcsó kifőzdében, ahol fiatal munkatársa arra biztatja Hitlert, hogy villanásnyi ötleteit könyv formában ossza meg a tömegekkel. Sawatzki, a produkciós iroda munkatársa
esetében fokozottan igaz lesz az, amit Hannah Arendt Eichmann kapcsán leírt: az ifjú Sawatzki nemcsak, hogy nem gonosz, de tele van pozitív tenni akarással, valóban használni
akar szűkebb közösségének, a valóság mégis az, amit Hitler meglát benne:
„a hangjáról felismertem: ez a férfi azokhoz hasonló, akik annak idején mindenhová követtek. A börtönbe is, a kancelláriára is, a bunkerba is.”

Később elindul az az átváltozás, melynek során Sawatzki lassan, de biztosan Hitler legmegbízhatóbb, elkötelezett és tehetséges hívévé válik, miközben a példás, erkölcsös állampolgár tulajdonságaiból semmit nem veszít. Vermes Hitlere egy vírushoz hasonló tökéletességgel használja a tömegmédiát saját céljaira, semmilyen következetlenséget nem talál abban, ahogy például a youtube demokratikus nyilvánosságát értelmezi: ha őt osztják meg rajta, az jogos, és illeszkedik a tömegek által elvárt ízléshez, az ezzel ellentétes jelenségek viszont a zsidók aljas mesterkedésének hiábavaló folyományai, mint például Chaplin A	diktátor
című filmjének megtekintései. Bár rendkívüli gyorsasággal sajátítja el a 21. század technológiáját, fő erőssége, fegyvere professzionális retorikai képessége marad. Stúdiófellépései kísértetiesen hasonlítanak a 20. század első felének híradóiból máig ismert beszédeire a hatalmas gyűléseken. Beszédeinek tipográfiája a könyvben hűen adja vissza a híradókból megszokott, jellegzetes stílusát, hangsúlyait, tömör, lényegre törő fogalmazását, melyet időnként
csattanószerű tanulságokkal, végkövetkeztetésekkel zárt le. Annak a beszédének az elhangzása után, melyben megsemmisítő csapást mér a Bildre, olyan viharos tapsot kap, mely az
Anschluss utáni ünneplést juttatja eszébe 1938-ból.
A zsidó, mint definíció nem azt jelenti többé Hitler számára, mint a 20. század első felében.
Felismeri, hogy gyakorta inkább szitokszóvá változott. Nem kell feltétlenül valóban zsidó vallásúnak, vagy zsidó családba tartozónak lennie: zsidó az, aki „nem rendes ember.” Az sem zavarja,
hogy egyszerre tartja zsidónak a globális tőkét és a még meglévő kommunista hatalmakat, akik
közül például Kínával mégis gyorsan megtalálja az összhangot az 1936-os és a 2008-as olimpia
kapcsán: egy igazán erős és sikeres diktatúra bármikor rákényszerítheti az akaratát a demokra-

2018. július–augusztus

173

„

tikus többségre. A zsidók legfőbb törekvése szerinte az, hogy növeljék és terjesszék a káoszt,
ráadásul ez még úgy is sikerülhet, ha nincsenek is zsidók: „Ez megint tipikusan zsidó, ráadásul
nyilvánvalóan zsidók nélkül is működő elv.” Az antiszemitizmus egyik lényegi pontja ragadható
meg itt, ahogy arról már volt szó: zsidók nélkül is működik, ekkor a zsidó mindannak a címkéje,
terminusa lesz, ami kerülendő, elítélendő, végső soron pusztítandó. Általában elmondható,
hogy egyedi logikájával minden ellentmondást, még a legszörnyűbbeket is tökéletesen el tud
simítani: a második világháború kirobbantásával például a „fenntartható fejlődést” szolgálta,
mert nélküle már legalább nyolcmilliárd ember élne a Földön.
Eleinte természetesen nem érti, hogy a fogyasztók miért választják önként az ideológiáját,
s miért nincs szükség a közvetlen erőszak gyakorlására, de nem sokkal később alkalmazkodik a megváltozott szabályrendszerhez, belátva, hogy az ezredforduló európai polgára valójában sokkal könnyebben befolyásolható és irányítható, mint a weimari köztársaság Németországa. Megfigyeli például, hogy nemcsak az utca embere, de még az érintett gyermekek
szülei sem tesznek semmit, nem is háborodnak fel az óvoda vagy az iskola mellett elszáguldó
autóforgalommal kapcsolatban, amely közvetlenül veszélyezteti a gyermekeket, akikre mindig szeretettel gondol a Führer. Riportműsort készít a jelenségről, majd ahogy a következtetést levonja, az újból azt példázza, hogy a regényíró hogyan teszi nevetségessé saját szavaival
a Führert:
„A félelem levegőjét éreztem ebben az állítólag szabad államban. A nép egyszerű asszonya nem mert
nyíltan beszélni a jelenlétemben, pedig	 egyszerű	 katonai	 egyenruhában	 léptem	 oda	 hozzá. Megrázó
volt.”47

Vajon ki tudna normálisan viselkedni és válaszolni egy olyan helyzetben, amikor Adolf
Hitler, a történelemből jól ismert egyenruhájában faggatja a városi közlekedés veszélyeiről?
A posztmodern kori demokratikus társadalmak vívmányai mind kiválóan alkalmasak arra, hogy segítségükkel a diktátor megragadhassa a hatalmat. Iskolapéldája ennek a sajtószabadság, mely ismét csak a politikai közélet morális csődjéről számol be, s ez könnyen az erős
kéz ígéretével kecsegtető Führer felé fordíthatja a tömegek szimpátiáját. Saját televízióműsorában igényeinek megfelelően elegyítheti a szórakoztatást a politikával, melyek együtt
kiváló lehetőségét adják annak, hogy megszégyenítse potenciális ellenfeleit, elsőként a Zöldek egyik politikusnőjét, Renate Künastot. Magában a műsorban furcsán és meghökkentően
keveredik a birodalmi nosztalgia és annak paródiája. Régi és jelenkori filmfelvételek másolódnak egymásra, valamint megjelenik a gyermekeket simogató vezér képe (csakhogy 2011ből!), mely a 20. század diktátorainak korában klisészerűvé és inkább félelmet keltővé, mint
megnyugtatóvá vált a néző számára. A főcímzene, mely a könyv címadója is egyúttal, létező
slágerre utal. Marion Maerz slágere volt 1965-ből az Er	ist	wieder	da. Ismerve Hitler eleve
meglévő környezetvédelmi érdeklődését, valamint a Zöldekkel kapcsolatos hatalmi terveit,
egyáltalán nem véletlen, hogy éppen rájuk esett első választása. Diktatórikus elveinek megfelelően, egy antiglobalista, önfenntartó Németország vízióját bontja ki a Zöldek energiapolitikájából, nevetségessé téve az atomenergiával kapcsolatos félelmeiket. A globalizmust, mint
az új évszázadi legfőbb ellenséget ismeri fel, természetesen szorosan összekapcsolva a nemzetközi zsidóság fondorlataival. Nem meglepő módon ugyanazt teszi, mint a ’20-as évek végén: egy létező problémára monomániás megoldást kínál, mely veszélyesebb és szörnyűbb,
47

Ld.1. jegyzetben i.	m., 171. Kiemelés tőlem K. Z.

„

174

tiszatáj

mint maga a probléma, s a valódi okok felfejtése helyett beéri bűnbakkereséssel. Hasonló
módon, megtámadása után sem a törvények védelmét keresi a demokratikus államrendben,
hanem arról álmodozik, hogy felgyújtatja az SS-szel a Német Nemzeti Demokrata Párt főhadiszállását. Az elbeszélés és a cselekmény szempontjából egyaránt figyelemre méltó, a jelenkori német közvélemény szempontjából is, hogy akkor válik „youtube-hitlerből” komoly közéleti tényezővé a politikai nyilvánosság és a pártok szemében, miután elszenvedi, hogy öszszeverik a szélsőjobbosok, vagyis, amikor áldozattá	válik. Elsőként éppen az a Renate Künast
hívja fel a kórházban, akivel olyan kíméletlenül elbánt a műsorában, és párttagságot ajánl
neki a Zöldeknél. Őt követi az FDP, az Állatvédelmi Párt és számtalan lőegylet, mozgalom, sőt
okkult társaságok, akik mind bejelentik igényüket a Führerre. Timur Vermes újfent görbe tükör elé állítja az egész kortárs német politikai palettát. Az SPD-ből Sigmar Gabriel hívja fel,
bár az nem derül ki, hogy pontosan miért, mert a beteg Hitler szinte alig hagyja szóhoz jutni.
A regény végén úgy tűnik, a történelem megismétli önmagát. Egy tekintélyes könyvkiadó
exkluzív szerződést ajánl a Führernek, s az alku, szinte fausti körülmények között köttetik
meg telefonon keresztül. A régi történet úgy tűnik, újra elkezdődik. A dolgozók, a kisemberek
ezúttal is könnyen megtalálják Hitlert, illetve ő találja meg velük könnyen a hangot. Az világossá válik, hogy a 21. század kizsákmányolt osztálya egyre inkább az adófizető középosztály
lesz, mert ők tartják el a jóléti államot.48 Így orvosok panaszkodnak neki az egészségügy nehéz helyzetéről.49 Egyszerre komikus és félelmetes, hogy éppen a talpig becsületes Sawatzki
(aki egyébként a regény végére feleségül veszi a zsidó származású Krömeier kisasszonyt, s a
Führerrel hármasban boldogan várják születendő gyermeküket), fejéből pattan ki az új párt
alapításának ötlete, mely a regény utolsó lapjain egy új, fenyegető kezdet ígéretét hordozza,
akárcsak a választási szlogen: „Nem volt azért minden olyan rossz.” Az önmagában is vészjósló kijelentés akár közvetlen utalás is lehetne Aleida Assmann azon észrevételére, mely szerint a tömegmédiában:
„Amiről nincs szó, az az, hogy Hitlert jónak találták. A németek többségének politikai meggyőződése,
az, hogy a nemzetiszocialista rezsimet helyeselték, a populáris kultúra történeteiben szinte soha
nem fordul elő.”50

Sawatzki választási jelmondata egy olyan kezdetet jelöl ki, mely visszavezethet az eszmefuttatás címéhez, mely Hitler feltámadását krisztusi kontextusba helyezi, s ez kétszeresen is
káromlásnak minősül. Először a hagyományos apokaliptikus értelemben. Másrészt Nietzsche
írja Az	Antikrisztus című művében, hogy a második eljövetel tana – melyet ő Pálnak tulajdonított – lerombolja a mártíriumot, s így a megváltás lehetőségét.51 A második eljövetel tehát
önmagában botrány, amely Nietzschénél a mártíromságot, Vermes könyvében pedig a mártírok emlékezetét törli el, de mindkét esetben megakadályozza, hogy az áldozatból valami az
eddigi emberi civilizációt és kultúrát meghaladó, valóban új, közös kezdet jöhessen létre.

48

49
50
51

Slavoj Žižek: Zűr	 a	 Paradicsomban.	 A	 történelem	 végétől	 a	 kapitalizmus	 végéig, Ford. Reich Vilmos,
Budapest, Európa Könyvkiadó, 2016, 274–275.
Ld. 1. jegyzetben i.	m., 339.
Ld. 9. jegyzetben i.	m., 59.
Friedrich Nietzsche: Az	Antikrisztus.	Átok	a	kereszténységre, Ford. Csejtei Dezső, Szeged, Ictus Kiadó
Bt., 1993, 59.

	mérlegen		

KUZDER RITA

Lidija Dimkovszka:
Tartalék élet

Napkút	Kiadó
Budapest,	2015
414	oldal,	3490	Ft

 

A magyar olvasó immár a második Európai Irodalmi díjas
makedón regényt tarthatja a kezében, ezt is Czinege-Panzova
Annamária kitűnő fordításában.
Lidija Dimkovszka egyike azoknak a tehetséges kortárs
makedón íróknak, akit korábban már a versesköteteiért is
több díjjal tüntettek ki. Ugyanakkor ezzel a regényével már
sikeres két kötetes íróként is bemutatkozott az olvasók számára.
A regény a fejénél összenőtt sziámi ikerlányok, Zlata és
Szrebra (a nevek jelentése arany és ezüst) történetét meséli
el. A testvérek a magány és a másság elfogadása mellett az
élet értelmét kutatják, de számos fizikai akadályba ütköznek
a családi és a társadalmi környezetükben.
Az elbeszélés 1984-ben kezdődik, Szkopjéban egy júniusi
délutánon, s 2012 augusztus 18-án fejeződik be ugyanazon a
helyszínen. A szereplők különbözőek, de ugyanazt a jósló játékot játsszák, ez a motívum foglalja keretbe a történetet, huszonnyolc év történetét, a felnőtté válást, a szenvedést, a szerelem és a harag megtapasztalását.
Érdekes párhuzam a történet és az írónő élete között,
hogy Lidija Dimkovszka 1971 augusztusában született Szkopjéban, és a főszereplők is ugyanott születtek 1972 augusztusában. Noha a történet nem életrajzi ihletésű, de a regény
háttértörténetét adó balkáni, makedón, még szűkebben szkopjei történelem, helyleírás, szociális jellemzés mind-mind nagyon hiteles forrásból származó információkra épül, szinte
azt érezzük, hogy ezeket mind a saját bőrén tapasztalhatta az
írónő. Azokban az olvasókban, akik ismerik a helyszínt és az
utóbbi harminc év balkáni történelmét, egyfajta nosztalgia
fog ébredni, míg azok számára, akik előtt mindez ismeretlen,
rengeteg új információt fog nyújtani a térségről.
Itt is feltűnik egy párhuzam az összenőtt ikerlányok és a
több államból álló Jugoszlávia között, a szétválasztó műtétre
akkor kerül sor, amikor Jugoszláviában kitör a délszláv háború. Ahogy az egyik lány nem éli túl a műtétet, úgy Jugo-

„

176

tiszatáj

szlávia sem, hiszen tagállamaira hullik szét.
A regény sűrű, tömör, már-már dokumentarista stílusban íródott. A szerkesztés formájára is vonatkozik ez a „sűrű” jellemző, hiszen még a párbeszédek sem oldják fel a szöveg tömörségét, mert folytatólagosan, mindössze idézőjelbe szedve különülnek el a szöveg többi
részétől.
A történet mesélője az egyik ikerlány, Zlata, aki egyes szám első személyben mondja el a
saját és testvére történetét. Az esemény 1984-től 2012-ig tartó időszakot fogja át, a helyszín
pedig Szkopje, London majd újra Szkopje. Noha az események folyamata ezt a sejtést kelti
bennünk, a regény mégsem önéletrajzi ihletésű. Több utalás is enged erre következtetni: például, amikor Zlata a következő kijelentést teszi: „Nem	lettem	író.	Most	sem	tudok	írni.	Az	írás	
magányos	 tett,	 én	 viszont	 még	 most	 is	 érzem	 a	 fejemnél	 Szrebra	 fejét	 is.	 S	 szégyellem,	 és	 ké‐
nyelmetlen	nekem,	és	nem	tudok	írni”… A regénynek ez a szála már személyesebb (a narráció
miatt), de mégsem érzelmes nyelvezetű, inkább távolságtartóan, tárgyilagosan elmesélt történet. Az olvasóban olyan érzést kelthet, mintha a főszereplőt nem is érintenék meg az érzelmek, bennünket, olvasókat sokkal inkább felkavarnak. Szokatlan történésekkel, pszichológiai elemzésekkel, a szerelem egyedi megközelítésével ábrázolja ezt az író.
Érdekes, ahogy Dimkovszka bemutatja a sziámi ikerlányok mindennapi nehézségeit is,
amelyekbe másképp talán nem is gondolunk bele. Például, amikor még picik a gyerekek s
egyikőjük már az állással próbálkozik, de a másik még csak kúszni akar. Vagy amikor a továbbtanulásról kell dönteniük, mindketten ugyanarra a szakra kénytelenek beiratkozni az
egyetemen, hiába teljesen más az érdeklődésük. S a nagy kérdés a lányok számára, a szerelem és a házasság megélése, mely a tragikus kimenetelű szétválasztó műtéthez vezetett…
Az elbeszélés egy személyes, politikai és történelmi regény arról az időről, amelyben
élünk, és azokról az emberekről, akikkel azonosulni tudunk.

2018. július–augusztus

177

„

POZSÁR ANETT

Egy lírai apokalipszis
TOTTH BENEDEK: AZ UTOLSÓ UTÁNI HÁBORÚ

Magvető	Könyvkiadó
Budapest,	2017
260	oldal,	3499	Ft

 

Totth Benedek új regényét olvasva egy kiválóan megírt
posztapokaliptikus vízióba cseppen a mindenkori befogadó.
Nagyon más ez a kötet, mint a 2014-ben megjelent Holtver‐
seny, s ez a differencia tetten érhető mind a szöveg tematikájában, mind pedig nyelvi megoldásaiban. Az a sokak által emlegetett érdem, miszerint Totth első kötete az elitirodalom és
a popkultúra amúgy is illékony határvonalát próbálja megszüntetni, az kétségkívül igaz most megjelent kötetére is.
„Abban az évben, amikor leköltöztünk a föld alá, annyi
szarság történt velem, hogy sokáig egyáltalán nem érdekelt,
mit tartogat a jövő.” A narráció első szám első személyű belső fokalizáció: egy kamasz fiú aspektusából követhetjük végig az eseményeket, aki már egy olyan világban nőtt fel, ahol
a megjelenített borzalmak szerves részei a mindennapoknak.
Ugyan a nyelvezet stilisztikai szempontból helyenként mintha hasonlítana a Holtverseny	 szabadszájú kamaszaira, ez a
hang azonban jóval kiforrottabb, és már nem detektálható
benne az a felfokozott provokatív jelleg, célja teljes mértékben a minél érzékletesebb reprezentáció. A háborúról viszont jóformán nem tudunk meg semmit – hiszen a fiú sem
tudja -, csupán azt, hogy az oroszok és amerikaiak is részt
vesznek benne és még jelenleg is tart. A regény tétje egyrészt
a disztópikus környezetre adott reflexió, másrészt pedig az
adaptálódás folyamata azokhoz a megváltozott életkörülményekhez, amelyekben „nincs már semmi emberi.”
Totth szövege kisebb fejezetekre tördelt, melyek címeket
is kaptak, de ezek a fragmentumok végeredményben mégis
egy egybefüggő, hömpölygő gondolatfolyamot artikulálnak,
melyet egyáltalán nem szakítanak meg párbeszédek. Hasonló
ez az elbeszéléstechnika Dragomán György A	fehér	király kötetéhez, amelyet egyértelműen fokoz az erősen korreláló tematika. A belső visszaemlékezések, illetve az az egynéhány
dialógus, melyek helyet kaptak a regényben mind vagy függő
beszédként vagy kurziválva jelennek meg. Nem tudjuk meg a
narrátor fiú nevét, de úgy tűnik, ebben a világban a név mint

„

178

tiszatáj

olyan már nem is igazán lényeges. A sok becenév között azonban feltűnik egy kultikus tartalmat markánsan magában hordozó név: Jimmy Hendricks, egy afro-amerikai deszantos katona, akinek merő kíváncsiságból a főszereplő megmenti az életét, s e véletlen folytán megmenekül az óvóhelyet ért bombázástól, ellentétben minden szerettével.
Mivel úgy tűnik, hogy csak ők ketten élték túl a folyamatos támadásokat, legalábbis ott, az
adott területen, túllendülnek a nyelvi és kulturális különbségeken. Az elbeszélő célja, ami tulajdonképpen képes életben tartani őt, hogy megtalálja az öccsét, Teót. Jimmy pedig, bár tudja, hogy a vállalkozás lehetetlen, útnak indul vele. Totth Benedek némileg szokatlan megoldást használ a nyelvi diverzitás szemléltetésére: egyes helyeken a fiú fordításait közli magyarul, de az esetek többségében egyszerűen beemeli a katona által elmondottakat a sűrű szövegbe: „It’s a catsized rat, very delicious.” A később megjelenő orosz katonák szavait pedig
már fonetikus átírásban olvashatjuk: a fiú azokat már nem érti, csupán idegen hangsorok a
számára.
Nem hagyható figyelmen kívül az a pszichoanalitikus vonulat sem, amely időről időre betüremkedik a regényvilágba. Habár akkor és ott a kisfiú ellenáll a legkülönfélébb ingereknek,
ezek rendre lecsapódnak (rém)álmok formájában. A narrátor sokszor nem tud, vagy egész
egyszerűen nem akar határvonalat húzni a reáliák és a fiktív emlékek, személyek közé, egyszerűen mindent tényként rögzít. Ez és az egyirányú kommunikáció a szövegnek némi naplóvagy útirajzszerű jelleget is kölcsönöz. A regény előrehaladtával pedig álmai már egyfajta
eszképista burokba vonják őt, s az utolsó oldalakon szinte lehetetlen eldönteni, mi a valóság
és mi álom. Az bizonyos, hogy a valaha létező társadalmi normák átalakulóban vannak, így
Totth regénye olyan dolgokat dokumentál, amelyek valójában sértik a nyugati civilizáció értékszemléletében fennálló kategóriákat. Ennek egyik legmarkánsabb példája a kamasz kvázibeavatása a testiség világába. A szeretett lány azonban már halott, de ez a jelenlegi környezetben nem tűnik áthidalhatatlan akadálynak az elbeszélő számára.
Totth Benedek regénye egy olyan alternatív világot tár elénk, ahol nincs remény a háborút megelőző társadalmi és intézményi viszonyok ismételt felállítására. Ez részben az életben
maradottak szegregáltságának tudható be, ezzel szoros összefüggésben pedig a tömegkommunikációs médiumok is megsemmisültek a (valószínűleg) globális méretű destrukció során.
Csupán néhány fénykép maradt, amelyek bizonyítanak bármilyen valaha létezőt.
A fent leírt fogás, a világégés ténye, Totth Benedek fordítói munkássága és a dominánsan
megjelenő gyermekalak egyszerre erős asszociációra késztet Cormac McCarthy Az	 út című
regényére – amely kötet azóta is az egyik legtöbbet hivatkozott és legjelentősebb darabja az
apokalipszist reprezentáló spekulatív fikció irodalmának. Tagadhatatlan a hasonlóság, már
csak az egyező tematika miatt is. Ebből adódóan pedig a posztapokaliptikus zsáner ugyanazon attribútumai is tetten érthetőek, amelyekkel (mondhatni) kötelező operálni egy ilyen
regényben. Ilyenek például a véges készletek és az ebből adódó folyamatos nélkülözés, a folyamatos vándorlás valamiféle vélt vagy valós pozitív változás reményében, az alapvető emberi magatartásformák és a valaha meglévő intézmények fokozatos felbomlása, amelynek
eredménye bizonyos esetekben a rezzenéstelen arccal elkövetett gyilkosság és a kannibalizmus.
A nihil azonban itt teljesen másként érhető tetten. Míg McCarthy megoldása a szintaxist
bontja meg, s a központozást elhagyva a nyers szavak között botladozunk, addig Az	 utolsó	

2018. július–augusztus

179

„

utáni	háború a műnem kereit némileg túlfeszítő líraiságot választja eszközeként a leírhatatlan leírására. És bátorkodom azt mondani, hogy mindkettő rendkívül működőképes.
„Mogorva voltam, mint a semmi ágán gubbasztó dögkeselyű” – az egész regény erősen
terhelt az ehhez hasonló költői képekkel, amelyek rendkívül különös ambivalens atmoszférát
teremtenek. A fiú szemében a magasból aláhulló bombák apró muslicákká, a sorozatlövést
kapott orosz katonák vonaglása és szanaszét repkedő húscafatok egy őrült kortársbalett előadássá válnak. Az elbeszélő ilyen módon lép párbeszédbe a háborúval, mintha ez lenne az
egyetlen legitim mód. Felismerve valamiféle fenségességet, a korábbi bináris oppozíciókban
gondolkodó világszemlélet lassan feloldódik a végtelen embertelenségben. Az viszont bizonyos, hogy a világvége megjelenítése bármilyen narratíva által ritkán volt eddig ilyen lírai.
Mintha maga a szerző apológiáját olvashatnánk a regény záró soraiban: „Nincsenek szavaim.
Csak a képek maradtak. Nincsenek szavak. Mindent elmondtam.”

SZOBABELSŐ

„

180

tiszatáj

BOLDOG ZOLTÁN
	

Machetével az anyaméhben
TOLVAJ ZOLTÁN: F ANTOMIKER

 

Amikor egy költő minden természettudományos ismeretét,
irodalmi műveltségét és a feltételezhetően átélt traumáit a
szóképek szolgálatába állítja, felkelti a gyanút, hogy a szépséggé formált tudáson és fájdalmon kívül szeretne-e valamit
érzékeltetni, van-e morális célja megszólalásának. Ezzel a
gyanakvással érdemes közelítenünk Tolvaj Zoltán Fantomi‐
ker című verseskötetéhez, amely az utóbbi évek költészetének egyik legnagyobb szóképdzsungelébe csalogat minket. S
ha csak ez lenne a kötet egyedüli érdeme, és elmaradna a
csattanó, a tanulság, a végkövetkeztetés, akkor is fontos alaposabban megvizsgálni ezt az első pillantásra a neoavantgárd párlatának tűnő, az elhamarkodott ítélet szerint a l’art
pour l’art szellemében fogant 102 oldalas lírakomplexumot.
Tolvaj Zoltán költészete azt a hatást kelti, mintha Kassák
Lajos szövetkezett volna Tóth Árpáddal, akik felosztották
PRAE.HU
egymást között a National Geographic, a Spektrum műsorkíBudapest,	2017
102	oldal,	2000	Ft nálatát, a vezető hírportálok ismeretterjesztő cikkeit, majd
ellátogattak volna egy egyetemi bölcsészkar filozófia szakára,
és végigolvasták volna a 20-21. századi magyar lírát. Ezek a
feltételezett hatások mind ott húzódnak a Fantomiker, Tolvaj
Zoltán harmadik verseskötete mögött, akinek líráját éppen
annyira címkézhetnénk az újérzékenység, újalanyiság szavakkal, mint az újtárgyiassággal. A lírai én olykor nyakig
benne van a versekben, célzottan önmagáról beszél, máskor
áttetsző lesz, háttérbe húzódik, megpróbál úgy beszélni izgalmas jelenségekről, hogy közben nem bocsátkozik önelemzésbe.
Legerősebb a fent felvillantottak közül a természettudományos vonal, amelyre a Fantomiker címében is rájátszik.
Egy-egy természettudományos jelenség azonban folyamatosan átalakul Tolvaj Zoltán kezei között, metaforává, allegóriává válik, és ezek segítségével sokszor az önismeret eszközévé. Ennek egyik jól sikerült példája a címadó vers, ahol a
szerző egy orvostudományi érdekességből indul ki, amely
szerint számos terhesség ikerterhességnek indul (kb. min-

2018. július–augusztus

181

„

den tízedik), de ezek jelentős része a fogantatást követő 10 napon belül megszűnik az egyik
megtermékenyített petesejt felszívódásával. A Fantomiker a következőképpen beszél erről a
folyamatról: „Az emberiség közel felének akadt / magzatkorában egy fantomikre, / aki a terhesség 12. hetében úgy / döntött, hogy zajlás nélkül földi / sorsát a vele ellentétes pólusú /
hasonmására bízza”. A felismert traumát a lírai én megpróbálja kollektívvé tenni, hiszen az
olvasó akár az emberiség azon feléhez is sorolhatja magát, akivel megtörtént ez az eset.
A tragikus hatást fokozza az a bizonytalanság, hogy a tudomány jelenlegi állása szerint nem
lehet megállapítani, kinek volt magzat korában egy ikertestvére. Azzal párhuzamosan, hogy a
vers a saját testvérünk halálát végignéző ember pozíciójába helyezett minket, elkezdi metaforizálni a fantomiker jelenséget (ezért is tűnik mellékesnek, hogy Tolvaj Zoltán a 12. hétre
teszi a fantomiker jelenséget, miközben ez még az embrió fejlődése előtti szakaszban, az
előbb említett kb. 10. napon lezárul).
A vers későbbi megállapítása szerint mindenkinek van egy fantomikre, amennyiben a
jobb és a bal agyféltekénk radikálisan különböző működését vesszük figyelembe a személyiségünk alakulása során: „A jobb arc jobbról félig látott, egyesülő fantomikre / az érzelmi
együtthatókról tanúskodik, / míg a bal arc balról félig látott, egyesülő fantomikre / a racionális kontroll vonásairól.” Így aztán már senki sem lesz kivétel, hiszen az összes embernek van
jobb és bal agyféltekéje, tehát a trauma univerzilás, akár az eredendő bűn. Az egyik „vadállati
logikát sugároz”, a másik, a „tudatos idegállapot / nyugalmat és bizakodást áraszt”. A lírai én
az előbbi idézetekben használt két igét (áraszt és sugároz) kezdetben betiltandónak, majd
revideálandónak tarja, így teszi személyessé, az önismeret eszközévé a problémát, amikor
kialakítja hozzá saját viszonyát.
A kötetben található versek egy része követi ezt a sémát: a lírai én felvet egy bulvárszenzációként is tálalható természettudományos problémát, azt a költészet eszközeivel, leggyakrabban a trópusok segítségével absztrahálja. Látható, hogy itt már gyakran elmarad az önelemzés. Ehhez a vonulathoz tartozik A	szív	hamvad	el, amely egy hamvasztóüzem működésébe nyújt bepillantást szakszerű tárgyilagossággal. Ennek során kiderül, hogy hamvasztásnál „az emberi testből a szív áll ellen a legtovább a gyorsított enyészetnek”. A lírai én megnyugtatja az olvasót, hogy „a szigorú előírások nem / hagyják jóvá, hogy emberi / származású korom szállingózzon / Csömör egén, ahol a gomolygó / seregélyek gömbölyded, fekete raja / ritkán veszi fel a szív alakját”. A folyamat során megjelenő szív először a madárrajhoz
kapcsolódik, majd a későbbiekben a Nemzeti	dalban kel új életre (absztraktból ismét konkréttá válik). Ez egyébként a kötet egyik többszörösen provokatív verse. Egyrészt, mert Petőfi
Sándor Nemzeti	 dala mellett kér magának helyet a címmel. Másrészt, mert a lírai én nézőpontja szerint a majáknak a szív kitépését magában foglaló és a durva testtorzításra épülő
szertartásai (pl. a gyerekek mesterségesen merőlegesen fejlődővé tett fogai) mellett eltörpülnek a mai plasztikai beavatkozások. A versbeszélő a jelen kor testképhez kötődő traumáit
egy sokkoló történelmi összehasonlítással relativizálja. A traumát egy másikkal próbálja felülírni, a megrázkódtatásra rálicitál egy újabb sokkal. Ez a Fantomiker	egyik fő hatásmechanizmusa.
Az egyidejű születést és halált a kötet végén található Szerelem	 tematizálja, amelynek
alapja a fenti néhány darabhoz hasonlóan egy tudományos szenzáció. Egy szokatlan mélytengeri halfajt mutat be a vers, amelynek nősténye összeolvad a hímmel, „kisvártat a hím szíve leáll”, és teste a „nőstény új végtagja” lesz. Ennek a különös egyesülésnek a hatása éppen a

„

182

tiszatáj

születés és a halál eldönthetetlensége miatt nem mondható traumatikusnak, és ezt a vers is
megfelelően érzékelteti: „Találkozáskor szorosan egymáshoz tapadnak, / összeolvadásuk
nem lírai, leginkább csak végleges”. Amennyiben egyhuzamban olvassuk a Fantomikert, akkor a záró vers számos dolgot megoldhat, feloldhat, megmagyarázhat számunkra. Például
tompíthatja az addigi traumákat, hiszen a fantomiker jelenség esetében is hasonló egyesülésről beszélhetünk, mint a Szerelemben: a kettő ikerből végül egy lesz. Egyes elméletek szerint
ráadásul az ikerpár egyik tagja azért pusztul el a méhben, hogy a másiknak nagyobb esélye
legyen a túlélésre. A kötet végi párhuzam más megvilágításba helyezi a címadó verset, sőt a
kötetnek a születés, a halál és a szerelem témájához kapcsolódó darabjait is. Az összes fogalom relativizálódik: a halállal nem ér véget az élet (ahogy a hím halé sem, aki a nősténnyel
egyesül), a születés tulajdonképpen maga az egyesülés, a szerelem pedig a hím halálához vezet.
Ez a záró vers menti meg a szerelem témát is kötetben: megindokolja a szerepét, és egy
mintát ad a férfi-nő viszony megértéséhez. A férfinak ezen séma alapján a nő mindig felszámolja az önállóságát, akár a nőstény hal a hímét. A férfi a nővel való egyesülés, tehát a szerelem érzésének elfogadásával feladja önmagát. Így más megvilágításba kerül a kötet eleji
Szertartásos	moll is, és záró képe összetalálkozik a Szerelem	következtetéseivel is: „legszívesebben beléd bújnék, / mint egy féreg a bőr alá, / belemeredve a zsír csendjébe”. Ezek alapján talán nem túl merész azt állítani, hogy a férfi szerep lefokozása történik meg a Fantomi‐
kerben, amelynek már a címe is a nőhöz, az anyához, a feminin oldalhoz kötődik.
Előfordul az is kötetben, amikor a lírai én a kollektív traumák helyett személyesnek tűnő
megrázkódtatásokat oszt meg az olvasóval. Azonban ehhez is szüksége van a sűrű szóképekre mint kapaszkodókra. A Botanikában például arra, hogy a mamára egy virágként tekintsen,
és így írja át őt a túlvilági télbe. A J.	A.	Live	megszólalója József Attila életének sajáttá formált
mozzanataiból építi fel önmagát, de a versbe beszüremkedik a nosztalgia, a VHS kazetták világa, a 80-as évek. A legtisztábban, allegóriák és költőelődök nélkül az Átrium beszél a széteső családról, az anyáról, aki menekülésre biztatja fiát az állandóan inni készülő apa elől.
Majd a Talajvízben újra megjelenik az apa, akivel fia a nagymama temetéséről egyezkedik:
„Mosolyogva közlik / a paramétereket, ezért mondom, / apám, inkább hamvaszd, adj melót /
az úristennek, porról-porra, szemenként / ragassza össze a nagyit a feltámadás / reggelén.”
Itt a groteszk nyújt fogódzót a korábban tárgyilagosan vizsgált halál személyessé formálásához. A kötet középpontjában nem feltétlenül ezek a darabok állnak, és néha úgy tűnnek,
mintha a Fantomikerben a család fogalma is szorosan összefonódna a halállal, mintha az ehhez kötődő emlékek felszívódtak volna az emlékezetben, akár elhalt iker a méhben.
Egyetlen dolgot tehet az olvasó, hogy ne a magzatkoráig visszamenőleg traumatizált emberként jöjjön ki a kötetből: alaposan végig kell rágnia magát rajta az utolsó betűig. Az útja
azonban olyan szóképrengetegen keresztül vezet, hogy csak értelmezői tudat legélesebb
machetéjével vághat neki a kalandnak. Ritkán találkozni olyan sűrű képekkel irodalmunkban,
mint amelyek Tolvaj Zoltán dzsungelében termettek. „Bent, mint / egy tengeri ingola körkörös fogazata, / olyan volt a hálószoba falára / felvázolt mandalád.” – olvashatjuk a Happy	
Dayben. Látvány tekintetében és időbeliségét figyelve is különleges a következő kép: „csönded / belém köt, mint az évezredek / alatt nyálkás sárkányfoggá nyúló / cseppkövek kötőhártyái.” A vegetariánus életmód ötletes metaforája a következő: „A turmixgép az új bog-

2018. július–augusztus

183

„

rács.” Az ezoterikus megközelítés pedig egy könnyed, anyagias hasonlattal köszön vissza:
„A hűtőm üresebb, mint a szívcsakrád.”
A fenti szóképekből is látható, hogy a Fantomiker humora néha megcsillan, de a ragyogás
gyakran a groteszk szolgálatába áll. Egyetlen erős kivétel ezek közül, szinte egy önálló minikomédia, irodalmi kabaré a kötetben a Nemes Nagy Ágnes és Pilinszky János konfliktusát
megjelenítő Bakelit. Ebben Nemes Nagy Ágnes arra kéri a Londonban kirabolt Pilinszkyt,
hogy adja vissza a kárpótlásként kapott adományt a jótékonykodóknak. A versbeli Pilinszky
önelégült, sértő választ ad a költőnőnek, aki a fikció szerint nem kevésbé provokatívan szólítja meg. Éppen ez, a két hiú költő sértett szócsatája teszi szórakoztatóvá a verssé tördelt
anekdotát, amely a kötet szintjén tovább erősíti a groteszk hatást.
A Fantomiker	 elég zárt, veszélyekkel és rejtélyekkel teli világ. Szívverése hol gyengébb,
hol erősebb. Nehéz belelátni, nehéz eligazodni benne. Olyan, akár egy anyaméh, amelyben ott
van a lírai én, mint egy felszívódott fantomiker, vagy mint egy magzat, akinek testvére már
eltűnt. Az olvasó pedig, ez az olykor bölcs, máskor türelmetlen nőgyógyász, ott áll az anyaméhen kívül, kezében az ultrahanggal és a machetével, és talán tisztában van vele, hogy rábíztak egy egész életet, így neki kell döntenie, hogyan segíti világra.

CSENDÉLET ALMÁKKAL ÉS TÖKKEL

„

184

tiszatáj

NAGY MÁRTA JÚLIA

Eleven ételek, halott tájak
MEZEI GÁBOR: NATÚR ÖNTVÉNY

Kalligram	Kiadó
Budapest,	2016
96	oldal,	2000	Ft

 

Mezei Gábor második kötete posztapokaliptikus versvilágba
vezet minket: torz szörnyek, horrorisztikus receptek, lepusztult, sivár tájak és belső terek. Az első ciklus címe – monst‐
rorum	 historia	 –	 utalás a 16. századi olasz természettudós,
Ulisse Aldrovandi azonos című művére, amely fiktív lények
leírását tartalmazza. A ciklus darabjai szorosan kapcsolódnak egymáshoz, nemcsak a címadások révén (a páros oldalakon per jellel elválasztott főnevek vagy melléknevek, a páratlan oldalakon a monstrum szó számozva – a számozás nem
folytatólagos), hanem a versek felépítése is megegyezik.
Mintegy csattanóként ismerjük fel a ciklus utolsó, fél/metszés	
című versében Noé bárkájának motívumát: „a hajópadlón feszült állatok. állatok / másznak szét félig. a feszültség / a félben szétcsúszik. ember nyúl / utánuk, egy-egy felet vesz fel /
mindből”. Ezt a párhuzamot erősíti a pár oldallal korábban
olvasható macska/lom című vers elején a szájában ágat tartó
galamb motívuma is (amely majd egy későbbi, nehéz	forgács	
című ciklus utolsó, belső	 forgás	 című versében visszatér).
A szörnyenumeráció és a bibliai történet egyes motívumainak torzított átvétele miatt nehéz elvonatkoztatni attól az olvasattól, hogy a ciklus az özönvíz történetének afféle groteszk átirata, burkoltan, de mégiscsak azt éreztetve, mintha
kár lett volna megkegyelmezni annak a pár élőlénynek is.
Ez a felütés határozza meg a kötet egészének alaphangulatát. Az egyes ciklusokon belül is szigorú rend uralkodik; a
minden	 tej című ciklus verseinek utolsó sorát ismétli a következő első sora, vagy ha nem is pontosan, legalább az utolsó sor motívumára utal, mintegy láncszeren összefűzve az
egyes darabokat; az éhségtől	haloványak	című ciklus darabjainak tematikai egységessége egyértelmű (receptek), de a
címadás szekvenciális jellege is ugyanolyan, mint az első ciklusban, ráadásul a páratlan oldalakon található versek címei
a hét napjai (a páros oldalakon viszont semmi, a tartalomjegyzékben a versek nyitósorai szerepelnek). A véges	 kötés	
verscímei jobbára építőanyagnevek, vagy az építkezéshez

2018. július–augusztus

185

„

használatos eszközök. A versek formailag is egységesek, nyelvük meglehetősen szikár: többnyire precíz és pontos (néha mikroszkopikus részletességűnek ható) leírások, kis kezdőbetűs, állító, sokszor hiányos mondatok, kevés szókép, semmi cifraság. Ennek köszönhetően
nagyon fegyelmezetten szerkesztett, átgondolt, erős koncepciójú, feszes kötetet kapunk, ennek azonban az a veszélye, hogy az egyes darabok nem állnak meg magukban, nem emelkedik közülük egyik-másik, beleszürkülnek egymásba az egyes szövegek – így persze egy feltűnően gyenge verset is nehezebb kiszúrni.
Az éhségtől	 haloványak ciklus verses receptjei viszont maradandóbb nyomot hagynak,
mint a kötet többi darabja: nemcsak a szokatlanabb tematika, hanem a leírások hátborzongató naturalisztikussága miatt is. A monstrum3	című vers végén „halkan, sósan sír” a lény, miközben fő a vízben, e ciklus péntek	című versében a forró vízbe dobott élő rák „kicsinyét levesben főve / megeszi elevenen”, de a véres bárányfej és a belezés sem hat kevésbé rémisztőnek. Paradox módon mintha a feldolgozás során kelnének életre (nem túl szellemes szójátékkal élve) az ételnek szánt állatok, szinte antropomorf vonásokat öltenek. Ezek előképe a
17.-18. században élt szerző, Zay Anna Herbáriuma, melyből egy idézet a Mezei-kötet első fülén olvasható. A barokk kori írónő könyvében a gyógynövényekkel történő orvoslás mellett
állatvérrel, sokszor eleven állatokkal végzett gyógymódokat is javasol, ennek ismeretében
pedig értelmezhetők úgy is a jelen kötet morbid receptjei, mintha a leölt állat tulajdonságait
venné fel a gyógyulni vágyó ember, vagy legalábbis elmosódnának az emberi és az állati lét
közti határvonalak. Az emberi perspektíva leginkább a nehéz	forgács	című ciklusban van jelen, de ott is sokszor a tájba, a térbe olvad bele a az E/2. személyben megszólított, névtelennemtelen figura, emberi sziluettje is csak a körülötte levő tárgyakból, az általa végzett cselekvésekből rajzolódik ki (tányérból evés, futni megy – nem fut, mert akkor állat is lehetne), a
fején gyökerek nőnek (élő	 szakáll), a fog belenő a fába (derékig	 só). A fentebb vázoltak a
poszthumán irányába viszik a kötet verseit, az ember nélküli, pusztuló világ képe pedig az
utolsó két ciklusban teljesedik ki, illetve válik egyértelművé: korhadás, rozsdásodás, rohadás,
korrodálódás képei sorakoznak, de mégsem a széthullás, hanem az egybeforrás felé mutatnak (erre a véges	 kötés	 cikluscím is utal): összeragadnak, csomósodnak, megfagynak, meg‐
kötnek	a tárgyak, a hegygerincet is forrasztják. Ezekben a versekben a fizikai-kémiai folyamatok és az emberi műveletek közti határ mosódik el, mintha egy mérnöki pontossággal felépített, ám lelketlen világot akarnának ábrázolni a szövegek. Így kézenfekvő volna a borítón is
látható halból, illetve a Zay Anna-idézetben szereplő halból a hal keresztény szimbolikáját is
belevonni a szövegek értelmezésébe, amit az első ciklus bibliai motívumai is erősítenek, de
ezt a párhuzamot már túlságosan erőltetettnek érzem.
Összességében véve gondosan felépített, hangulatában és formailag is egységes kötet ez,
amelynek kifejezett erénye a posztapokaliptikus víziók és a versbeszéd hideg közönye között
feszülő ellentmondás, és a képi világra is szépen rímel a versek nyelvezete. Talán éppen a
mérnöki precizitását sokalltam kicsit, melyet csodálunk, de könnyet így e pusztuló világért
nem ejtünk – bár elismerem, valószínűleg nem is az volt a cél.

„

186

tiszatáj

TÓTH TÜNDE

„Zenészként játszol, zenészként élsz, de a látszatok
füstje a szemedbe mar”
CSATÁRI BENCE – POÓS ZOLTÁN:
AZOK A RÉGI CSIBÉSZEK – PÁRBESZÉD
A ROCK AND ROLLRÓL

Jaffa	Kiadó
Budapest,	2016
288	oldal,	3150	Ft

 

Sokak számára talán szürkének, egysíkúnak tűnhet a Kádárkorszak zenei szférája, mások a nyilvánosság előtt lehetőségeket kapott együtteseket az államilag támogatott esztétikaiideológia kívánalmainak megfeleltethető (legalább gyanús)
közegnek tekinthetik – és bizonyára jelentős azoknak a köre
is, akik emlékezetében e téren a kulturális ellenzékiség tevékenysége mérvadó, amelynek vegytiszta szimbólumaiként a
nyilvánosság, a „siker” lehetőségeitől alanyi jogon megfosztottak (jelesül a beat-pop-rock legendák) élnek. Más-más
módon, de az ezzel az érával foglalkozó munkák mind rámutatnak arra, hogy a szocializmus alatti zenekultúra (és ezen
belül a magyar pop, beat, rock is) mindennél sokkal összetettebb, kiterjedtebb és izgalmasabb terület.
Csatári Bence történész, a Nemzeti Kulturális Emlékezet
Bizottsága Hivatalának tudományos kutatója és Poós Zoltán
író ezúttal a magyar könnyűzene tizenegy meghatározó alakjával készített interjút ad közre. A Cseh Tamás Program
Könnyűzenei Örökség Megőrzését Támogató Alprogram támogatásával megvalósult beszélgetéssorozat az Azok	 a	 régi	
csibészek	–	párbeszéd	a	rock	and	rollról címmel, a Jaffa Kiadó
gondozásában jelent meg.
Mára már sokféle munka jelent meg a szocializmus alatti
zenei élet ellenkulturális aspektusairól, a sajátos szubkultúra
által teremtett művészeti produktumok vizsgálatával, a jeles
képviselők élettörténetéről, a hatalmi jelenlét befolyásáról
(például Sükösd Mihály, Sebők János, Szőnyei Tamás, Havasréti József, Jávorszky Béla írásai, és jelen kiadás szerzőinek
korábbi kötetei (Táskarádió,	Az	ész	a	fontos,	nem	a	haj) stb.)
Rengeteg, a hatvanas-hetvenes években agyonjátszott

2018. július–augusztus

187

„

sláger népszerű ma is, az eddig kevésbé ismertek (Kex, a korai LGT, Syrius stb.) felé viszont
úgy tűnik, az elmúlt évtizedekben mutatkozik egyre nagyobb érdeklődés, ugyanakkor a beat-,
pop-, rockzene nemcsak műfaj szerint, de a lokális ifjúsági szubkultúra alapegységeként is
fontos, és ezért ezek a regiszterek éppúgy globális kultúrtörténeti, mint társadalomtudományi érdeklődésre is számot tarthatnak.
Mindebben persze közrejátszik az is, hogy a Kádár-éra alatt a fő intézményektől a lemezkiadó vállalaton át a koncertszervező irodákig a kinevezett vezetők rendszer-kompatibilis munkavégzése nagy erőfeszítéseket követelt a tűrt-tiltott zónába került énekesektől, zenekaroktól
az érvényesüléshez, ez a tény pedig így vagy úgy, de kihat a szerzemények utóéletére is.
Az érintettek visszaemlékezései mellett a politikai hatalom (KISZ KB kulturális osztálya,
az MSZMP KB agitációs-propaganda osztálya stb.), iratai, az állambiztonsági jelentések és a
jelen interjúkötet is arra ad(nak) alkalmat, hogy a kulturális közélet működési mechanizmusait is problematizáljuk, a hatalmi szintér és a lázongó ifjúság kapcsolatrendszerének, a sajátos engedékenységek, alkalmi kompromisszumok, barátságok és ellenségeskedések egészével. Beleértve a táncdalok, a kórusmozgalmak szerepét, majd a növekvő nyomást a beat-rock
műfajok szocialista esztétikai-ideológiai elvárásrendszernek való megfeleltethetővé tételére.
Ahogy az egyik szerző, Poós Zoltán mondja: „A rock and roll persze a szocializmus mézesmadzaga is volt, ezzel adták el az ifjúsági sajtót. Közben pedig a zenészek is élhettek a megnyíló
lehetőségekkel.”
A hatvanas évektől a nyolcvanas évek elejéig a magyar könnyűzene történetéről Balázs
Fecó és Horváth Attila, Boros Lajos és Trunkos András, Bródy János, Frenreisz Károly, Kóbor
János, Nagy Feró és Németh Alajos, Pataky Attila, Schuster Lóránt, Szörényi Levente, Török
Ádám és Zalatnay Sarolta beszélt. Az egyes interjúk időrendben kísérik végig az életpályákat,
de a kötetben nem kronologikusan követik egymást. A beszélgetések azonban így is kirajzolnak egy képet a beattől az újhullámig. A névsort persze számos jelentős figurával lehetne bővíteni, a szerzők szándéka szerint Somló Tamás is bekerült volna a megkérdezettek közé,
Hobo is – őt elfoglaltságai tartották vissza.
A hatvanas évektől a nyolcvanasokig a felső pártvezetés tilalmai és a sajátos elvárásokhoz kötött „felkarolásokig” számos történet járul hozzá „a szocialista embertípust veszélyeztető” zeneiség és szubkultúrák történetéhez: a hivatalos kultúrpolitika változó viszonyrendszerével – és ennek következtében „ellenkultúra” jelentésének módosulásaival együtt.
Az örök emlékezetű Neuroticban énekelte Pajor Tamás: „A rock'n'roll az nem egy tánc!” –
legalábbis, mielőtt rátévedt volna a műfaj damaszkuszi útjára, melynek következtében egy
személyben vált a provokatív botránykeltés, és a szuggesztív megvilágosodás szimbólumává.
Pajor értékrendje és valóságfelfogása nagyban köthető volt a transz, az alternatív valóságképzet szubkulturális és metafizikai megéléséhez, ezért pálfordulása ebben a tekintetben
nem annyira döbbenetes átalakulásnak, mint ugyanazon eredmény eléréséhez szükséges tudatállapot megváltoztatott módjának tűnik. Ebben viszont kiemelkedő szerep jut a politikaiideológiai nyomással szembeni szabadság-eszménynek, bármilyen formában is jelenjen meg
az. Persze a kötet nem (Pajor szavaival) az abszolút	nihilizmus	legpregnánsabb	képviselőivel
készült, inkább azokkal, akik valami olyant jelenítettek meg, mint amit Rolls Frakció is sugall:
„zenészként játszol, zenészként élsz, de a látszatok füstje a szemedbe mar, és feldönt”.
Jellemzően a beat, blues, rock and roll műfajokat az ellenkultúra (a szabadságvágy, fékezhetetlenség, engedetlenség, szubverzív hatóerő, kreativitás, egyéniség stb. konnotációival)

„

188

tiszatáj

legfontosabb megnyilvánulásaként szokás értelmezni, a pop-zene megítélése már nem ilyen
egyértelmű. A kulturális ellenállás és a kockázatvállalás mértéke sem elhanyagolható e tekintetben. Török Ádám például ebben a kötetben beszél arról, hogy az NDK-ban a kommunista
titkosrendőrség a popzene irányítását nemcsak adminisztratív úton végezte: többször gázoltak el zenészeket, akiknek a gyilkossági ügyében ők maguk indítottak nyomozást. (238.)
Napjainkból visszatekintve a beat-rock dalszövegek, még ha nem is tűnnek olyan drámaian felforgatóaknak, mégis, nem lehet eltekinteni a rendszer kultúrpolitikai attitűdjét bíráló
jellegüktől. Az esetenként direktebben (Kontroll Csoport: A	félelem	háza), vagy rejtettebben
(Rolls Frakció: Budapest	felett	az	ég	felhőtlen) megszólaló sajátos szabadság-jelnyelvet a közönség, illetve a figyelmes cenzor dekódolni tudta.
A Táncdal- és Sanzonbizottság, az Agitációs és Propaganda Osztály, valamint a kulturális
tárca ideológiai alapú szelekciójának tevékenységén túl, prózaibb cenzurális működési elvek
is közrejátszhattak. Erdős Péter, aki szocialista kultúrpolitika emblematikus alakjaként mély
nyomott hagyott a magyar zenei világban (lásd: CPG: Erdős	Péter) értelemszerűen feltűnik az
interjúkötetben. Schuster Lóránt például így emlékezik meg róla, illetve a cenzúra működéséről: „Erdős Péter azt állította, hogy mi nem adtunk le semmiféle felvételt. Akkor én dramaturgiailag jól megtervezve behívtam az egyik 130 kilós roadomat, aki egy aktatáskából kivette ezt a lemezgyári belső anyagot. Erdős meg hüledezett, hogy honnan van ez, és ki adta ezt
oda nekünk, de ekkor már késő volt, lelepleződött az MHV szemétsége, s ezután Erdős kénytelen volt kiadni a lemezünket. Amikor átadta a korongot, közölte velem, hogy még nagyon
sokat tud ártani, ha nem azt csináljuk, amit ő mond.” (193.)
A dalok előadóinak, szerzőinek (pl. Horváth Attila) megszólaltatása a magyarországi
könnyűzene közelmúltjának történetét, a hazai rockzene társadalomformáló szerepét, pályaképek alakulását mindenképp árnyalja, akár cáfol, akár alátámaszt egy-egy részletet. A gyakran olvasható, hallható klasszikus történetek (mint amilyen a Beatrice és a Hobo Blues Band
megyei szintű kitiltásai) mellett különösen sokatmondó egy-egy újabb árnyalat: most Nagy
Feró és Németh Lojzi révén kiderült, hogy 1981-es Hajógyári-sziget szuperkoncertjén a Dinamit a fellépés elutasításával fejezte ki szolidaritását a kitiltott Beatrice mellett.
Nem titok, hogy a Dinamit állami rock zenekarként nevesült el, illetve, hogy a P. Mobil
után ott folytatta pályafutását Vikidál Gyula (Bencsik Sándor és Cserháti István pedig a P.
Boxban). De, hogy Vikidál a jellemtelenség szinonimája lenne-e, mert – ahogy Schuster állítja
– miközben a P. Mobillal lemondta a műsort betegségre hivatkozva, addig a Dinamittal lemezt vett fel – az mégiscsak túlmutat az egyéni ellenszenv keretein és jóval átfogóbb kulturális-történeti kérdéseket feszeget politikai kontextusban. Nemrégiben ugyanis Schuster Lórántnak is jelent meg kötete Kaptafa	címmel, amelyre a szerző potenciális botrány-kiadványként tekint, szerinte ezért sem vállalták a nagykiadók a kiadást.
Az egyes személyes ellentéteket épp a Csatári-Poós kötethez hasonló interjúgyűjtemények tudják felszínre hozni: „nem vagyok ugyanis arról meggyőződve, hogy ez [Vikidál] saját
döntése volt, valószínűleg ez valamilyen nyomásra történt. Hallottuk azt is, hogy őt egészen
egyszerűen Schuster Lóránt kényszerítette vissza, de ezt nem tudom biztosan” – mondja
Horváth Attila a Balázs Fecó-konfliktus kapcsán. (24.)
Ezért sem lehet az interjúalanyokat eleget kérdezni (illetve nem lehet elég interjúalanyt
megkérdezni), hiszen mindig felszínre kerül valamilyen új adalék, szempont, vélemény – no-

2018. július–augusztus

189

„

ha a szereplők szívesen szólalnak meg, akár önéletrajzi kötetek formájában is (pl. Zalatnay
Sarolta is igen termékeny ezen a téren).
A könnyűzenei örökséghez ugyanakkor a szöveg-és hangzásvilágon túl számos (pl. vizuális) hatáskeltés is hozzátartozik. Nem utolsósorban például a formációk különféle performansz- és botrányigényű alakjainak fellépése (például Baksa-Soós János, Radics Béla vagy
Nagy Feró) akármilyen jelentős identifikációs különbségekkel, (a külvárosi proliság hangsúlyozásától az értelmiségi-attitűdön át a hobóságig) mégis az önkifejezés, az alkotás szabadságát mutatták fel.
A rendszerváltás időszakától kezdve már jelentek meg a könnyűzene és a politika kapcsolatával foglalkozó munkák: zenetörténetre, párttörténeti kontextusra, a zenészek magánéletére fókuszálók vegyesen. A lényeges csomó- és fordulópontokat azonban más-más eseményekhez kötik: az első beat zenekarok indulásához, az első magyar (botrányba fulladt)
beatfesztiválhoz, (1965), az 1967-es Ezek	a	fiatalok	című filmhez, és az ehhez készült nagylemezhez (Illés, Metro, Omega zenéivel), a Képzelt	 riport... premierjéhez, (1973), a „kis magyar Woodstock”, azaz a Diósgyőri Popfesztivál megrendezéséhez (1973), az első magyar
rockoperához, az István,	 a	 királyhoz, de akár a híres Fekete Bárányok-koncerthez, és még
folytathatnánk a sort.
A téma kimeríthetetlen. Ez az oldott hangvételű interjúkötet is értékes információkkal,
szempontokkal egészíti ki az eléggé ki nem beszélhető zene-, egyúttal kultúrtörténeti emlékezetet. Ehhez nagy segítséget nyújt a közreadott szemléletes fényképanyag, valamint a legfontosabb alakokat, zenekarokat röviden ismertető mini-lexikon, névmutató is. A fókuszban
mégis az egyes pályafutásokat meghatározó történetek állnak. Művelődéstörténeti és politikatörténeti szempontból pedig a könnyűzene egy-egy jellegzetes története is egy csepp a
szocialista éra tengerében.

„

190

tiszatáj

KISS SZEMÁN RÓBERT
	

Karel Čapek prózáinak
21. századi újraolvasási
lehetőségeiről
AGNIESZKA J ANIEC-NYITRAI: V LABYRINTU
MOŽNOSTÍ . D VANÁCT LITERÁRNĔVĔDNÝCH STUDIÍ
O PRÓZE K ARLA Č APKA (A LEHETŐSÉGEK
LABIRINTUSÁBAN . TIZENKÉT IRODALOMTUDOMÁNYI
TANULMÁNY K AREL Č APEK PRÓZÁJÁRÓL )
ELTE	BTK
Szláv	Filológiai	Tanszék
Budapest,	2016
379	oldal,	3499	Ft

 

Karel Čapek legjelentősebb prózai és drámai alkotásai a modern cseh kulturális kánon középpontjában helyezkedtek el,
és nyugodtan hozzátehetjük, az európai kulturális emlékezetben is fontos szerepet játszottak. Čapek műveinek kiiktathatatlanságából, a művésznek a kulturális hagyományban
betöltött, kivételesen előkelő pozíciójából fakadóan tehát
természetes volt mind a kommunista korszak tudományosságának igyekezete, mind pedig az 1989-es rendszerváltozás
utáni irodalomtudomány törekvése, hogy az új társadalmikulturális viszonyok között is kijelölje az író helyét. A kánonképzés/képződés természetére a nyugati szakirodalom (köztük Frank Kermode és Jan Gorak) már a múlt század második
felében rávilágított, majd hasonló viták zajlottak le a rendszerváltozás utáni két évtizedben valamennyi közép-európai
országban (lásd pl. H. Markiewicz vagy Szegedy-Maszák
munkáit). E vonatkozásban csupán a kánonképződés két
olyan általános jelenségét emelném ki, mégpedig a referencialitás és a temporalitás fogalmát, amelyek a jövőben is
meghatározzák a čapeki életmű helyét a cseh és az európai
kultúrában.
A szerzői intenció, amint azt Janiec-Nyitrai korábbi tanulmányai is jelezték (A	 megadás	 anatómiája/Anatomie	
vzdávání	se című 2016-os tanulmánya az első világháború látens megnyilvánulásáról a korai Čapek-elbeszélésekben,
vagy pedig az Egzisztenciális	 elemek	 Karel	 Čapek	 korai	 elbe‐
széléseiben/Existenciálni	prvky	v	rané	povídkové	tvorbĕ	Karla	
Čapka a szlovéniai Slavia	centralis című folyóiratban), a mo-

2018. július–augusztus

191

„

dern művészi paradigmarendszerébe tartozó író egyes műveinek posztmodern szempontú
újraolvasására irányul. Különösen fontos a szerző számára a kötet címében sugallt több nézőpontúság, amelyet leginkább a hermeneutikai megismerés labirintus-toposza fejez ki,
mindenekelőtt Čapek első két elbeszéléskötetének (Boží	 muka,	 Trapné	 povídky/Kínos	 törté‐
netek), valamint Hordubal /Hordubál című, kárpátaljai tematikájú regényének vizsgálatára
terjed ki (ez utóbbi térszerkezetének jellegzetességeivel foglalkozott már a Szakadékba	 zu‐
hanás/Pád	 do	 propasti című 2012-es értékes tanulmányában). Janiec-Nyitrai egyik legérdekesebb tudományos kísérlete, hogy a szóban forgó rövid prózákban és regényben föltárja e
művek mélyén megbúvó entrópiát, amely a modernizmus paradigmarendszerében ez idáig
többnyire csupán kiküszöbölendő, zavaró elemként volt értelmezhető. A modernista elbeszélés szövetében keletkezett hasadások, a modernben érzékelt testidegen jelenségek és motívumok azonban a posztmodern befogadói horizontján, amint arra Fried István a komparatisztika megújítása kapcsán rámutatott, másként is értelmezhetőek. A szerző szerint a korai
elbeszélések transzcendens, abszurd motívumai, jelenségei egyfajta személyes határhelyzetben formálódó, egzisztenciális kérdésfeltevésből következnek. Hasonló következtetésre jut a
Hordubál című regény Amerikából hazatért, helyét a modernizálódó Kárpátalján többé nem
lelő főhős esetében is, aki a mitikus, rurális életmód pusztulását olyan egzisztenciális határhelyzetként éli meg, amelyben az önfelszámolás egy sajátos módjaként áldozatává válik egy
gyilkosságnak. A regény posztkoloniális diskurzusba való helyezése ebben az értelemben autentikus és értő olvasatot eredményez, amely utat nyit a mű és szerzője számára a 21. századi kulturális kánonba való beilleszkedésre is.
A tanulmánykötet további értékes írásai az összehasonlító irodalomtudomány eszköztárát vonják be a kortárs Čapek-recepcióba. A lengyel anyanyelvű bohemista nemcsak Karel
Havlíček Borovský figuráját vagy Ivan Olbracht kárpátaljai tematikájú regényeit vonta be az
összehasonlító elemzésbe, hanem további értékes közép-európai nyelvekkel és kultúrákkal
is kontextualizálta az elemzett műveket. Ily módon Karel Čapek humora és humoreszkjei alkalmat szolgáltatnak arra, hogy a lehető legtermészetesebb módon a cseh író mellé helyezze
a két világháború közötti magyar humoros próza legnagyobb mesterét, Karinthy Frigyest.
A komparatista számára a közép-európai útirajzok arra adtak alkalmat, hogy Čapek művén
kívül bevonja a vizsgálatba Zbigniew Herbert és Márai Sándor útirajzait is. Ez az összehasonlító vizsgálat a kötet egyik legértékesebb tanulmányát eredményezte, amelyben a szerző az
utazó helyzetéből fakadó egzisztenciális magány jellegzetes művészi megnyilvánulási formáira hívja föl a figyelmet (a tanulmány első változata 2013-ban Krakkóban jelent meg Minden‐
kinek	 szüksége	 van	 egy	 kis	 sivatagra	 avagy	 a	 magány	 mint	 érték/Každý	 potřebuje	 trochu	
pouštĕ	aneb	samota	jako	hodnota címmel). Ez a magány, mint azt följebb láttuk, egyéb Čapekművek jellemző jegyének is tekinthető, és mint az életművön áthúzódó vezérfonál, fontos referenciális pontja a posztmodern irodalomtudományi vizsgálódásnak is. Ugyanakkor akadnak kevésbé sikerült komparatisztikai tanulmányok is a kötetben, amelyek hiányossága jórészt abból ered, hogy a szerző választotta elemzési szempontok külsődleges azonosságkeresésen alapulnak (a Havliček-tanulmány esetében életrajzi, Olbracht esetében tematikaihelyszíni azonosságokról van szó), ahelyett, hogy a modern komparatisztika vagy transzfer
követelményei szerint a vizsgálat a strukturális azonosságok és (még inkább) eltérések
rendszerszerű vizsgálatára koncentrált volna.

„

192

tiszatáj

Janiec-Nyitrai a varsói, brünni egyetem egykori hallgatójaként, valamint a budapesti bohemisztika képviselőjeként szervesen műveibe építi a közép-európai irodalomtudományi
reflexió eredményeit. Čapekkal kapcsolatos megállapításai természetesen alapulnak a témában jártas, elismert cseh, lengyel és magyar irodalomtörténészek munkáira. Tanulmánykötetében azt az utat választotta, amely elkerüli a modernizmus, és ezen belül a čapeki életmű
radikális kritikáját, esetleges dekonstrukcióját, és ezáltal nemet mond arra a törekvésre is,
hogy fölborítsa és átstrukturálja a modernizmus máig érvényben lévő kulturális kánonját.
Annak eldöntése, vajon a čapeki életmű Robert B. Pynsent által szorgalmazott kritikája (v. ö.
Slavia	 Pragensia XXXIII, Philologica 4-5, 187–201.) és az azon alapuló lehetséges jövőbeni
dekonstrukció, vagy a Janiec-Nyitrai által (is) választott módszer bizonyul-e termékenyebbnek a cseh irodalom- és kultúratudomány számára, nem ennek az írásnak a feladata. Annak a
hangsúlyozása azonban igen, hogy bármelyik utat választja is a kortárs irodalomtörténész, a
20. század első fele eszmetörténeti kontextusának ismerete, valamint annak hangsúlyos
megjelenítése bármiféle Čapek-recepcióban elengedhetetlenül fontos.
A tanulmánykötet záró részét Janiec-Nyitrai a čapeki művek történelmi korszakokon átívelő filmes adaptációi elemzésének szentelte. Ez az irodalmi-filmművészeti „crossover” valódi értelmiségi csemege, amelynek megállapításai azonban meglehetősen lehangolóak. A
čapeki művek filmvásznon való megjelenítése ugyanis Janiec-Nyitrai szerint szinte kivétel
nélkül magában hordozta a leegyszerűsítés veszélyét, amelynek következtében a nézőt megfosztották az eredeti művek több nézőpontúságából fakadó élvezettől.
A tanulmánykötet tehát egy hosszabb kutatási szakasz összegzésének tekinthető, amelyben a fiatal tudós kiváló nyelvi és interpretációs képességek birtokában megkísérelte a čapeki életmű néhány kulcsfontosságú darabjának újszerű olvasatát. A Čapek-monográfia felé az
eszmetörténeti kontextus kidolgozásán és a modern kritikai megközelítésén keresztül vezethet egy lehetséges út.

	művészet		

NÁTYI RÓBERT

Tündérmesék koloritja
ENDRE B ÉLA GYŰJTEMÉNYES KIÁLLÍTÁSA A TORNYAI JÁNOS MÚZEUMBAN
Annak ellenére, hogy Endre Bélát (1870–1928) az alföldi iskola egyik jeles képviselőjeként
tartják számon, közel ötven esztendeje, születésének centenáriumán rendezték meg a festő
utolsó összefoglaló tárlatát. Azóta a kisebb kiállításoktól eltekintve, Endre életművét jobbára
a felejtés fátyla borította be. A hódmezővásárhelyi Tornyai János Múzeum, a művész halálának kilencvenedik évfordulóján, hazai múzeumok és közgyűjtemények anyagából, illetve
magángyűjteményekből válogatva, nagyszabású emlékkiállításra vállalkozott, melynek egyik
nem titkolt célja a festő munkásságának újraértékelése, illetve rangjának és jelentőségének
megfelelően, a XX. százai magyar festészettörténetbe történő integrálása volt.
„Tornyainak ez a tehetséges tanítványa az, akitől mi tanulunk. Rudnay, Várady, Pásztor,
Kiss Lajos, Rubletzky, Tornyai unisono vallották és vallják, hogy Endre Bélának sokkal, nagyon sokkal többet köszönhetnek, mint az összes hazai és külföldi akadémiáknak és tudós
professzoroknak- mind együttvéve.”1
Tornyai Jánosnak, barátjáról Endre Béláról elhangzott elismerő sorai a nyilvánvaló elfogultság ellenére is lényeges észrevételeket közölnek a méltatlanul elfeledett festőről és a XX.
század elei alföldi művészeti mozgalmakban betöltött tényleges szerepéről. Endréről a korabeli visszaemlékezések halk szavú, visszahúzódó, európai műveltségű alkotóként vallanak.
Sokat tépelődő, munkáját és sajátmagát folyamatosan elemző alkata hajlamos volt a nagy elbizonytalanodásokra. A kortársak beszámolóit, reflexióit olvasva egyfajta pictor doctus képe
bontakozik ki előttünk. Az életében megjelent recenziók és a halála után napvilágot látott
méltatások, ugyan kiemelik a vásárhelyi festészet, illetve művészeti élet kapcsán kifejtett tevékenységét, úttörő szerepét, de mégis mindvégig Tornyai „árnyékában” maradt művészete.
Folyamatosan a kirobbanó erejű, őseredeti tehetség Tornyai festészetének visszfényében
igyekeztek elhelyezni oeuvre-jét. Ezt jelzi idézetünkben a „Tornyainak ez a tehetséges tanítványa” kezdetű sor is, amely Malonyai Dezső 1905-ös egyik recenziójában leírtakat parafrazeálja. Az Országos Magyar Képzőművészeti Társulat tavaszi kiállításán ugyanis a tekintélyes kritikus a művészt egyszerűen Tornyai követőjeként aposztrofálta.
Festészetére valahogy állandó jelzőként tapadt a tartózkodó, hallgatag, lírai festő toposza.
Képeit, illetve szerteágazó tevékenységének nyomait tanulmányozva, elmondhatjuk, ez korántsem jelenti a teljes igazságot. A világlátott, széleskörű műveltséggel rendelkező művész
valóban kitűnt pályatársai közül lírai, poétikus, érzékeny látásmódjával, de ez mellett igen is
létezett festészetének egy szimbolikus töltetű, drámai vonulata. A nagyközönség által legismertebb tájképfestészetén túl, jelentősek enteriőr képei, illetve csendéletei, melyek a múlt
századelő magyar festészetének fontos darabjai közé tartoznak. Elemezve ezeket e munká1

Tornyai, 1910. 43.  

„

194

tiszatáj

kat, több ponton lényegesen árnyalhatjuk azt a képet, amely az elmúlt évtizedekben a művészről rögzült. Ennek hiteléül, érdemes az egy generációval fiatalabb, Barcsay Jenőt (1900–
1988) idézni, aki tisztelete jeléül a következően nyilatkozott: „Ha alföldi festészetről beszélünk, három nagy festőre kell gondolnunk: Tornyai Jánosra, Koszta Józsefre és Endre Bélára.
Ők hárman alakították ki az alföldi piktúrát.”2
Endre Béla 1870. november 19-én a szegedi Fekete Házban született. Édesapja Endre
Andor a Körös–Tisza–Maros Ármenetesítő Társulat szakaszmérnökeként 1870-ban érkezett
Hódmezővásárhelyre. Édesanyja Mayer Kornélia a Fekete Házat (1857) építtető, vagyonos
Mayer Ferdinánd (1818–1903) szegedi vaskereskedőnek a lánya volt. Apja nyomdokait követve az ifjú beiratkozott a Budapesti egyetemre, ahol a következő két évben mérnöknek tanult, majd váratlan váltással, a festészeti tanulmányok mellett döntött.
A római Accademia di Raffaello Santi-n és a párizsi Julian Akadémián folytatott tanulmányai végeztével 1901-ben Vásárhelyen telepedett le, ahol Tornyai Jánossal (1869-1936) közös műteremben alkotva kezdte el életképeinek sorozatát. A gyűjteményes tárlat első szekciójában kaptak helyet azok a művek, melyek Munkácsy Mihály festészetének a hatásáról tanúskodnak. Olyan drámai, tragikus hangvételű festmények kerültek ki, ekkor ecsetje alól,
mint a nagyméretű Leszámolás (1093/4) vagy a Bölcső mellet című zsánerképek. Az Országos Magyar Képzőművészeti Társulat Téli kiállítására küldte el a Kurizálás című festményt,
amely tudatos letérést jelez a drámai hatású festészetről. Kétségtelen, hogy a novellisztikus
elem hangsúlyosabbá válik, mintha a korabeli divatáramlatokhoz közeledett volna ezzel a
munkájával. Ennek ellenére a korban közkedvelt népszínművek édeskés, szirupos illusztrálásán túlmutat a festmény. A legény tréfás, incselkedésének éles kontrasztjaként, a fiatal lány
meglehetős visszafogottságot tanúsít a szenvedélyes széptevővel szemben.
Az ekkori életképek közül elég keveset ismerünk, amelyeknél a drámai mondanivaló, illetve az elbeszélés helyét átveszi egyfajta néprajzi karakterű leíró jelleg. Festészetének korai
népszerűsítője, Bényi László tömören ezt így fogalmazta meg: „Művészete adatszolgáltatás,
kommentár nélkül.”3 Amint rátalált a keresett tematikákra és a saját környezetének megfelelő narratívák mentén dolgozott, stílusa is fokozatosan átalakult. Az akadémista gyakorlatot
egy oldottabb, magabiztosabb festői felfogás váltotta fel.
Az Ivó öreg paraszt pasztózus, határozott ecsetkezelése, a modell korsót emelő széles
mozdulata, a háttérben elhelyezett tárgyak elrendezése jelzik, hogy Tornyai festészete közvetlenül is hatott Endrére ebben a periódusban. Nagyjából egy időben készültek Tornyai kétségtelenül nagyvonalúbban megfestett, Hurkatöltés és Csizmahúzás című festményei. A szomorúságot tükröző arc, a magányosan iddogáló figura korai népéletképeinek tematikájához
kapcsolja a vásznat. Még egy Tornyai párhuzamot kell megemlítenünk e festmény kapcsán.
Tornyairól köztudott, hogy a Juss számtalan verziójának készítése közben – ez esetben is
Munkácsy nyomdokain haladva – szívesen fordult a fotográfia adta lehetőségekhez. Modellfotókat, sőt jelenetfotókat is használt több akkori művéhez. Endre Béláról is úgy tudjuk, hogy
alkalmazta ezt a módszert, például az Ivó öreg paraszt esetében.
A Varró öregasszony tulajdonképpen már előlegezi a későbbi enteriőrök tematikáját.
A sötét szobában az egyetlen fényforrás az asztalka közepén álló üvegburás petróleumlámpa

2
3

Barcsay, 2000. 62.
Bényi, 1951. 2.

2018. július–augusztus

195

„

halovány fénye, amely éppen, csak sejteni engedi a háttérben az üvegezett ajtó sziluettjét, a
falon elhelyezett óra, illetve a szoba bútorainak a körvonalait. A kép alapötlete valószínűleg,
Réti István 1894-ben készült Gyötrődés című festményére vezethető vissza.
1910 tavaszán a szentesi római katolikus Szent Anna templom falfestményeinek kivitelezésével bízták meg Endre Bélát. Mivel egyedül nem szeretett volna belevágni, egy ekkora volumenű, általa ismeretlen technikában elkészítendő munkába, ezért barátjának, Rudnay Gyulának (1878–1957) a segítségét kérte. Mindkettejük életében kirándulásnak, egyfajta szakmai kiruccanásnak számított a murális, monumentális területen történő kalandozás. Az alkotások nem maradtak fenn eredeti állapotukban, az elmúlt évszázadban többször átfestések,
illetve amatőr restaurálások is történtek rajtuk, melyek nehezítik az eredeti kompozíció értékelését. A Tornyai János Múzeum Helytörténeti Gyűjteményében fennmaradtak korabeli
fekete-fehér fotográfiák a freskókról, melyek nagyításai a kiállításon számot adnak a két festő
eredeti elképzeléséről.
A tárlat „kis magyar Fayence” elnevezésű részlege a festőnek, a Hódmezővásárhelyi Művészek Majolika és Agyagipari Telepében betöltött fontos szerepét emeli ki. Az Endre szobabelsőit megidéző, biedermeier ülőgarnitúrával, keretórával és vitrinnel berendezett, XIX.
századi polgári enteriőrben együtt jelenik meg a falakon a kisméretű tájképek több sorba
rendezett galériája – ahogyan azt a festményeken is láthatjuk – a művész és társainak színpompás majolika tárgyaival. Ezt az együttest egészítik ki, a több mint száz darab kis méretű,
színes akvarell edénytervek, melyek az írókázó asszonyoknak szolgálhattak mintaképül.
A század első éveitől kezdve a vásárhelyi művészek törekvéseinek homlokterében állt,
hogy a helyi fazekasipar hagyományos értékeit a modern európai iparművészet erőfeszítéseivel szinkronba állítva, újszerű kerámia művészetet hozzanak létre az alföldi városban. Az
Arts and Crafts mozgalom, illetőleg William Morris és John Ruskin eszmeisége termékeny talajra talált a XX. század eleji Vásárhelyen. A művészet minél szélesebb körű propagálása mellett, amely olcsó, művészi iparszerűen előállított magas minőségű, a népi hagyományokban
gyökerező használati tárgyakat jelentett, Endre Béla társadalmi célú, széles horizontú programja magától értetődően bontakozott ki.
1912-ben – több visszaemlékező egybehangzó véleménye szerint a festő ötlete alapján, illetve hatékony szervezése mellett létrehozták a Vásárhelyi Művészek Majolika és Agyagipari
Telepét. A művész kolónia tagjai, ha festőiskolát nem is tudtak megvalósítani, de az iparművészeti törekvések felkarolásával egyfajta hivatalos keret jött létre, amelyben nemcsak kreativitásuk bontakozhatott ki, de segítségével kiállításokat szerveztek, melyekkel eljuthattak a
közönséghez, illetve a sajtóhoz. Az 1912. február 5-én keletkezett társulási nyilatkozaton
Endre Béla, Tornyai János, Rubletzky Géza, Weisz Mihály, Kallós Ede, Smurák József és Pásztor János aláírását olvashatjuk.4 Később tőkével támogatták a vállalkozást Nemes Marcell
műgyűjtő és Lukács György is. 1913 tavaszától Endre Béla rábeszélésére Medgyessy Ferenc
is részt vállalt a tervezőmunkából.5
Endre Béla a tervezési és szervezési munkálatoknál is jelentős szerepet vállalt magára,
hiszen ő lett a telep művészeti vezetője. Az alapítást követően sorra készítette vázaterveit,
amelyek a szecessziós stílus adaptálásáról vallanak. Bartók, Kodály munkásságának analó-

4
5

Kajári, 1972. 8.
Nagy, 2012. 25.

„

196

tiszatáj

giájára inspirációt merített a népi tradícióból, de az edényformák, illetve az elkészült művek
jelzik, hogy végeredményben tervei eltávolodtak a népi hagyományoktól. Tüzetesen megnézve a bélyegnagyságú skicceket, kiderül, hogy felhasználta a népművészet motívumait, a
virág szimbolikát, az élénk színeket, a jellegzetes ornamentikát, de edényei egyértelműen
szecessziós stílusú iparművészeti tárgyak. A vázlatok, a különböző dekortervek, a népművészet ismert formái, típusai mellett, a francia, belga art noveau elegáns vonalvezetését követik.
Ezzel párhuzamosan a művész figyelme intenzíven fordult az ornamentika kérdései felé.
A szecessziós művészetben általánosan megfigyelhető érdeklődésén túl, kardinális szerepet
kapott a motívumok kutatása. Ráadásul a festő unokatestvérével, Ybl Ervin művészettörténésszel történő kapcsolata is alátámasztja ezt a megfigyelést, hiszen a fiatal tudós 1914-ben
publikálta doktori disszertációját, Az ornamentika címen.6
Endre az akvarelleken épp csak az edények körvonalát és nagyvonalakban a motívumot,
illetve egy-egy jellemző, lavírozott folttal a színeket rögzítette. Nemcsak e vázlatokkal segítette a telep munkáját, de ténylegesen a tárgyak előállításának folyamatában is részt vett.
1928-ig nagyrészt az ő hatása érzékelhető a gyár díszedényeinek formaalakításában, továbbá
a telep korai márkajegyét is ő tervezte.
Művészetének legismertebb és számát tekintve is leghangsúlyosabb részét tájképfestészete jelenti. Barátja Juhász Gyula, költő csalhatatlanul érezte meg a festőben az erőteljes
szimbolikus képekben gondolkodó, poétikus hajlamot. Endre a természet előtt átélt megindultságát sokszor irodalmias formában is szerette volna megörökíteni. Minden tájrészletben
észlelte a természetfelettit. Ebben méltó követője volt az előző félévszázad magyar tájfestői
közül Paál Lászlónak (1846–1879), illetve Mednyánszky Lászlónak (1852–1919).
1911-ben a következőképpen vallott erről, ars poeticának is beillős soraiban: „…Két hatalom állt egymással szemben mindig, a természet és a művész. A művész lelkén, intelligenciáján, temperamentumán, áhítatán szűrődött keresztül a természet képe, amelynek tárgyat,
ideát adott a maga hatalmával. Ezt a hatalomra jutást érezzük ma mindig erősebben a modern festészetben. A természet is, a festő is a maga lényegét adja egy-egy módozatában, a
természet egy múló hangulatot, a festő a megalkotott képet. Olyannak kell látni a művészt,
amilyen képet ád és ott kell keresni az ő gondolatát, lélekjátékát, pillanatnyi, vagy állandóbb
lángolását. Ott van a művész készsége, hazugság nélkül rajzában, színeiben, tónusaiban, valőrjében. Ezeknek az összessége vezet el bennünket abba a világba, amelyben a művész élt,
amikor művét megalkotta, azokhoz az álmokhoz, amelyeket velünk megoszt. Több beszél a
képen a művészről, mint a természetről, a betelt vágyakról, a művész varázsáról.”7
Az évek alatt kialakított festésmódszere abból állt, hogy egy ülésre, gyorsan, széles ecsetvonásokból – de még sem az impresszionista festészet megszokott metódusában – építette
fel képeit. Kivételes jelentőséggel bírt számára a természet, az időjárás jelenségeinek ábrázolása, ahol a hangulat, a pillanatnyi élmény rögzítése volt a legfőbb célkitűzés. Fantasztikus
gazdagságban, elképesztő változatosságban festette meg az alföld felett méltósággal vándorló fellegeket, a komor, csapadéktól terhes viharfelhőket, vagy a napsütésben szikrázó tiszta
kék égboltot.

6
7

Ybl Ervin: Az ornamentika. Singer és Wolfner, 1914.
Endre Béla: Művészetről és művészekről. In: Vásárhely és Vidéke, XXIX. évf. 1911. december 24. 154.

2018. július–augusztus

197

„

A XX. század első évtizedében a vásárhelyi úttörők: Tornyai, Rudnay és Endre több lényeges ponton különböztek azoktól az alföldet festő realista kortársaktól, akik mintegy kívülről közelítettek a tájhoz, mint motívumhoz, mintegy letapogatták annak felszínét és ezeket az élményeket örökítették meg vásznaikon. Az őket megelőző században az Alföldet dokumentáló alkotók, a tagadhatatlan allegorikus tartalmak ellenére is egyfajta leíró, lajstromozó, ábrázoló festészetet hoztak létre, így reflexióik inkább a romantikus külsőségeket, az
egzotikumot, a nemzeti karaktert igyekeztek megragadni képeiken.8
Endre tájfestészetének külön kiemelésre érdemes csoportja a Tisza ártereiről, Mártélyról
készült sorozata (Mártélyi Tisza-part). Gyermekkorában édesapja az ármentesítő mérnök
számtalanszor vitte magával fiát a Tisza töltésein különböző útjaira. Később, a festő és családja az év egy részét, kiváltképp a nyarakat Mártélyon, Rácz Pál gátőr házában töltötte. Az
ott született festményeken ugyanolyan kedvvel festette a méla, lustán hömpölygő folyó kanyarulatát, a két part dús ártéri erdőivel körítve, a fűzesek titokzatos mikrovilágát, a kiöntéseket, a holtágak zöld növényi köntösbe öltözött fenséges, pogány pompáját. Csakúgy, mint
pusztai festményei esetében váltogatta a fókuszokat. Sokszor nagyobb egységeket vett ecsetjére, míg más vásznakon éppen a környezet meghitt közelsége vonzotta.
A vízparti facsoportok, fűzesek, az ártér világa is többször megihlette (Nőalak erdőbelsőben, Erdőbelső). A természet katedrálisának ez a lírai, panteisztikus szemlélete elsősorban
Paál László hatásával vethető össze. A művésznél addig szokatlan nézőpontú festmények az
ártéri erdők belsejében, a homokos vízparton, közvetlenül a folyó partján készültek. A göcsörtös, girbegurba fák, sűrűn egymás mellett nőtt törzsei között láthatjuk az ég világoskék
szövetét felvillanni. A szemből érkező napfény hatására a lombkoronák közti dús televényeknek helyet adó tisztások haragos zöld színben pompáznak. Természet előtti megindultságát, közvetlen, spontán élményeit szövegszerűen, papírra is vetette. A következő sorok
hangulatfestő képességének jellemző példái:
„Ebéd után minden megszokásom ellenére alvás nélkül mentem a gátra. Hát látom ám,
hogy itt aztán van változás: láttam a megsárgult fűzfákat és a megkopaszodott nagy nyárfákat, csodálatos finomságokat, amelyeket nem láttam még soha megfestve… Valami történt
most a mennyországban, hogy ilyen napsugaras, drága szép ősz van a földön. Ilyen vidám is
tud lenni az ősz, és olyan jóságos, szerény, okos, mély… víz alatt áll a korhány, felcsillan a
tündöklése hozzám a sárga fűzfák közül, olyan ártatlanul fénylik, mintha kékszömű lányok
néznének onnan…”9
Pályájának nagyon sajátságos fejezetét jelentik a főleg személyes környezetét, saját otthonát szemléltető alkotások. Sőt a századelő magyar enteriőr festészeti példatárában is az elsők közé kívánkoznak ezek a munkák. A kortársak közül Rippl Rónai József (1861–1927) és
Fényes Adolf (1867–1945) festészetét állíthatjuk párhuzamba.
A paraszti enteriőr, a tisztaszoba az 1900-as évek elejétől az alföldi festészet repertoárjának lényeges részét képezte. Ennek a festői toposznak szimbólumteremtő képességénél fogva az alföldiek ikonográfiai rendszerében fontos szerep jutott. Tornyai, Endre Béla, Rudnay,
később Frank Frigyes számos vásznat áldozott a művészi kihívást jelentő téma feldolgozásának. Azt követően Szalay Ferenc (1931–2013), néhány mű erejéig Németh József (1928–

8
9

Nátyi, 2016. 16–17.
Szövegét közli: László, 1978. 258.

„

198

tiszatáj

1994), illetve Fejér Csaba (1936–2002) paraszti szobabelsőivel tudatosan kapcsolódtak ehhez a vonulathoz. Endre Béla lakásbelsői egy-két darabtól eltekintve saját, polgári otthonát
ábrázolták. Kétségtelen, hogy korai alkotói periódusában született néhány paraszti szobabelső is, de ezek párhuzamosan bontakoztak ki azzal a törekvésével, amellyel a helyi kultúra elemeit integrálta munkásságába (Szekfű csárda belseje, Paraszt szoba). A saját lakásának különböző helyiségeit prezentáló képeknek az egyik magyarázata az lehetett, hogy a világháború traumáját feldolgozni nehezen tudó, befelé forduló, a szerepléstől visszahúzódó alkotó valószínűleg saját szűk világának a „csigaházát” kezdte festeni. Ez jelentette számára azt a meghitt békeszigetet, amely a fegyverropogás borzalmait, a háborús nélkülözések embert próbáló,
fájdalmasan húsbavágó viszonyait enyhítette. A családi élet színtere, nála a művészet szentélye is, a falakon saját képeivel, a szobákban egy jómódú polgári lét rekvizítumaival.
A belső tereket ábrázoló képein elsősorban saját otthonának kedves tárgyait jelenítette
meg (Szobabelső, Szobabelső fiatal nőalakkal). A jómódú, kifinomult, világot járt polgár ízlése
környezetének, minden egyes darabján felismerhető. Az alkotásokon visszaköszön a biedermeier komód, rajta az empire kandalló órával, porcelán és kerámia tárgyakkal, a színes szőttessel vagy szőnyeggel letakart asztalon üde virágok pompáznak. A komóddal hasonló korú
kárpitozott ülőgarnitúra darabjait is visszatérő szereplőkként látjuk. A háttérben a falon a
legtöbb esetben kisképek, sűrű sorokba rendezett galériájával találkozunk. A festő mindenesetben lakhelyének csak egy jellemző részletét választotta ki. Ez általában egy lakályos sarok, valamelyik komód melletti részlet, mindenképpen az otthon védett terén belül is egy külön, intim világ.
A vásárhelyi festészetben ez a tematika az ábrázolások számából kiindulva egyértelműen
illeszkedett ahhoz a programhoz, amit a művészek a tárgykultúra fejlesztésében, a helyi művészeti és kézműves hagyományok felélesztésében, illetve megújításában vállaltak. Nem véletlen, hogy Endre enteriőrjein és csendéletein szinte állandóan felvonultatta a Majolika Telep termékeit, a helyi népművészet szokványos tárgyait, hímzéseit, szőtteseit. Ebben a környezetben alapvetően két féle képtípus született. Az egyiknél csak a belső tér jelenik meg
emberi jelenlét nélkül, a másiknál szerepel alak, viszont minden esetben csak egyetlen női figurát látunk, valószínűleg feleségét, a Cónak becézett Török Zsófiát, csendes, magányos tevékenységbe (hímzés, olvasás) felejtkezve.
A jelenlegi vásárhelyi kiállítás egyik lényeges tanulsága, hogy jóval fontosabb részét képezik művészi munkásságának csendéletei, mint azt korábban gondolták. Mindeddig a kutatás kevés figyelmet fordított ezekre a festményekre. Mivel nincsenek datálva, nem tudjuk,
hogy mikortól kezdve foglalkoztatta a festőt a téma. Annyit azonban megállapíthatunk, hogy
a tízes és húszas években készíthette e témakör zömét. A központi elem általában egy virágcsokor, amit kiegészítenek az asztalon elhelyezett különböző dekoratív kellékek. Előszeretettel helyezett el népi kerámia tárgyakat, lakásának, gyűjteményének megszokott, kedvelt darabjait. A Majolika Telep üde, színes, mázas kerámiáinak széles választéka is fölvonul, hímzett terítőkkel, néha gyümölcsökkel kiegészülve (Csendélet almákkal és tökkel). Ezek a tárgyak nemcsak öncélúan, primer dekorativitásukban szerepelnek, hanem szimbolikus tartalmuknál fogva is lényeges szerep jut nekik (Mezei csokor, Lila orgonás csendélet, Labdarózsák).
A Majolika Telep törekvéseinek a kapcsán, a népi tradíció és a modern iparművészeti
irányzatok szorosan fonódtak össze egy következetesen végvitt művészeti-esztétikai prog-

2018. július–augusztus

199

„

rammá. Endre Béla csendéletei szinte mindenesetben ennek a tendenciának programdarabjai. Ezzel természetesen nem állt egyedül a korszak magyar festészetében, hiszen több művész életművében megjelentek hasonló „stíluskereső” törekvések, így például Fényes Adolf
csendéletein is. A nemzeti, népi kultúra és a kortárs csendéletfestészet összekapcsolása esetében az előképek kapcsán érdemes megemlítenünk Csók István Tulipános láda (1910) című
festményét is, mint a modern hazai festői törekvések és a népművészeti formakincs, a nemzeti stílus integrációjának egyik úttörő darabját. A kortársak közül meg említhetjük a kezdetben Fényes hatás alatt dolgozó, a szolnoki, majd a kecskeméti művésztelepen alkotó Jávor Pál
(1880–1923) csendéleteit. Endrét korai csendéleteinél, a korszellem követésének megfelelően, a Cézanne-i festészet befolyásolta, ezeken a képeken leginkább a tárgyak anyagszerűsége
foglalkoztatta, úgy, hogy sikerült elkerülni a leltárszerűség, az egyszerű felsorolás kényes dilemmáját (Csendélet borosüveggel és zöld kancsóval).
A tárgyak különböző anyagi minőségének a technikai problémáit mindig virtuóz módon
oldotta meg, állandóan szem előtt tartva a térbeliség szabatos kifejezését, a plasztikai tartalmakat is. A tudatos kompozíció, az egységes kép elérésének célja ellenére, az egyes elemek
önmagukban is külön életet élnek, önálló entitással bírnak. A későbbiekben, a plein air készített tájképeinek hatására palettája kivilágosodott, ez a változás csendéletein is követhető.
Egyébként is, alapvetően színekkel fejezte ki mondanivalóját. Gyors, impulzív alkotásmódjából következően az ecset, széles folthatásaira hagyatkozott, a rajzot szinte teljesen száműzte
képeiről. Ybl Ervin megfigyelése alapján csendéleteinél ösztönösen csatlakozott a posztimpresszionisták festői irányzatához. Elbeszélése szerint a művész szeretett volna elmenni a
„vadulásig”, de végül is az utolsó pillanatban általában visszakozott. „Mindig megborzadok a
nagy rikoltáson, hencegésen”.10
A több mint százhúsz művet felsorakoztató vásárhelyi tárlat tanúsága szerint Endre Béla
nemcsak az alföldi festők élvonalához tartozó, sokoldalú, fontos művészetszervező tevékenységet folytató, sőt teoretikus munkásságot is kifejtő, művelt, a kollégáinak mindig önzetlenül
segítő alkotó volt, aki a Majolika Telep szervezésétől, múzeumalapításig, minden művészeti
ügyet fölkarolt. Hanem elévülhetetlen érdemei voltak abban is, hogy a modern európai és
magyarországi kortárs festészet irányzatainak eredményei rögzüljenek a vásárhelyi művészcsoport alkotóinak tevékenységében. Sajátos hangvételű, egyedi, szimbolikus festészete pedig joggal tarthat igényt arra, hogy végre elfoglalhassa méltó, megérdemelt helyét a XX. századi magyar művészetben.

IRODALOM
Tornyai János: Endre Béla. A Jövendő, 1910. 4. szám, március 15.
Ybl Ervin: Egy elfelejtett magyar festőművész. Szépművészet, 1940. 1. évf. 2. sz. 34-36.
Bényi László: Endre Béla emlékkiállítás. 1951. február 10-től– február 28-ig. Kiáll. kat. Budapest, Fényes
Adolf Terem, 1951.
Kajári Gyula (szerk.): Hódmezővásárhelyi majolikagyár 1912-1972. (Kiállítási katalógus). Tornyai János
Múzeum, Hódmezővásárhely, 1972.

10

Ybl, 1940. 34-36.

„

200

tiszatáj

László Gyula: „Az Alföld csendjében”. Endre Béla emlékkiállításának megnyitója, 1971. február 6. (MNG).
Uő: Művészetről, művészekről. Írások a képzőművészetről. Magvető Könyvkiadó, Budapest, 1978.
257-262.
Barcsay Jenő: Munkám, sorsom, emlékeim. Budapest, Magyar Képzőművészeti Főiskola, 2000.
Nagy Vera: A hódmezővásárhelyi majolikatelep. Múzeumi Műhely 7. Tornyai János Múzeum és Közművelődési Központ, Hódmezővásárhely, 2012.
Nátyi Róbert: A Csongrád Megyei Önkormányzat képzőművészeti gyűjteménye: Rejtett kincsek. Szeged,
Csongrád Megyei Önkormányzat, 2016.

ÖNARCKÉP

	Az	utolsó	oldalon		

SZÍV ERNŐ

Kis beszéd a szerszámokról
Ha van sors, továbbmegyek, bár most már erősen sántikálva, szóval, ha van valamiféle befolyásos fennebbvaló, akkor végül is csak szerszámok vagyunk. Épül valami.
Folyamatosan épül, emelkedik, fölhúzódik, alább omlik, épül. Ezt a valamit, Bábel,
Déva, vagy akár olcsó, nemzeti bérpalota, mivelünk építik, teveled meg énvelem, és
dehogyis fogjuk megpillantani a nagyságos végeredményt. Tisztább pillanataimban
arra gondolok, hogy egyáltalán nincsen végeredmény egyébként. Egyszer csak vége
lesz. Különösebb terv sincs. A szerszámok fene nagy kétségbeesésükben kitaláltak
valamit, egy olyan építményt, ahol aztán megáll az idő, nem romlik már semmi, és
nem lesz több kedves restauráció. Csak nem a mennyországról dobolgat, kamerád?
Hát, ja. Csak előbb finom zökkenéssel megáll a lassuló szív, és a csalános, mákvirágos kert végén fölemeli fejét a szamár. Istenem, hogy tud nézni egy szamár. De kész
van. A készt nézi, a félbemaradtat, a torzót. Minden helyetted él tovább, és lassan,
magabiztosan ledarál a felejtés. Na, tehát ha van sors, ha van valamiféle fennebbvaló, akkor szerszámok vagyunk, ki satupad, ki fúró, ki lapát, ki meg tűzhely. Én, azt
hiszem dobverő vagyok. Mert a hangszer is szerszám. És a kopogásból élek. Kopogtatok falat, van-e mögötte kincs, üreg, titkos kanyargás, múlt. A múltnak milyen a
hangja. A múlt üresen kong, vagy őrült zsibongás, aztán meg sípol, mint a fedél alól
szabaduló gőz. Kopogtattam eget is, égboltozatot, hát, gyerekek, nem mindig cseng.
Nem mindig bong. Többször megkopogtattam a csillagos éjszakát, mintha egy súlyos, megszurkált kendőt ütögetne az ember, nem is hang az, csak a fájdalmas semmi benti zakatolása. Verni a földet, amin jársz, eltévedsz, amire ráesel. Kopogtatok
mindenféle arcot, megfagyott vagy fortyogó lelket, a szívet ütöm, különben az viszszaüt. A másik szíve! Mekkorákat tud ütni rajtad! Aztán az is igaz, hogy nem mindig
ugyanabban a kézben vagyok. Nyilván. Más fog meg, mint akit szeretnék. Másféle,
hajaj, nagyon másféle ütemeket kezd el játszani velem. Másféle falakat, másféle kérgeket, másféle egeket kell megszólaltatnom. Nem olyanokat, amiket én szeretnék.
Nincsen ínyemre a dolog. Soha nem szeretnék nagy, hosszú falon, dölyfösen kopogni. Soha nem szeretnék ünnepi égboltot, és nem szeretném a magas hegyek csúcsát
zenéltetni. De van ilyen, tényleg, előfordul, és akkor mit tehetnék. Nekem van taktikám, stratégiám. Azt pedig, kiskalapács, fúró, gereblye, fűrész, ti is tudjátok. El lehet
érni, hogy elengedjen. Hogy ne veled építse a lázálmát, a birodalomnak nevezett
sertés telepét, a boldogságnak nevezett deszkás karámját. Egyszerűen csak föl kell
törni az ő nagyon büszke tenyerét. Vízhólyag, kérlek. Véraláfutás, kérlek. Lehet,
hogy eldob. Lehet, hogy haraggal, dühvel eltör. Lehet. De akkor se dolgoztál olyanon, ami végül mindenre ráomlik, ami az alázatos, gondos, jóravaló szerszámok történetében jó volt.

