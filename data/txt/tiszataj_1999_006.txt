tiszatáj
1999. ÁPRILIS * 53. ÉVF.

OSZTRÁK
TÖRTÉNETEK

Uzsef Attila Tudományegyetem
*«#yar Irodalomtörténeti 'fttrvsrckck
Könyvtara
tn32 Sacged, Hgyattan u. I—6t

tiszatáj
IRODALMI FOLYÓIRAT

Főszerkesztő:
OLASZ SÁNDOR
A szerkesztőség tagjai:

ANNUS GÁBOR
(művészeti szerkesztő)

HAJÓS JÓZSEFNÉ
(szerkesztőségi titkár)

HÁSZ RÓBERT
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Dr. Kékes Tiborné.
Szerkesztőség^ 6741 Szeged, Rákóczi tér 1. Tel. és fax: (62) 425-670. Levélcím: 6701 Szeged, Pf. 149.
Terjeszti a HÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LIII. ÉVFOLYAM, 6. SZÁM
1999. JÚNIUS
ROBERT STEINLE: Generációk irodalma (Úton az osztrák irodalom felé) Kovács Edit fordítása .................
JOSEF WINKLER: Anyanyelv (Részletek); A keserű narancsok temetője (Részletek) Kurdi Imre fordításai
LÁNYI DÁNIEL: A Kereszt jegyében (Josef Winklerről)
WERNER KOFLER: Találgatások az Éj királynőjéről;
Őrültek, szemtanúk – krónika (Adamik Lajos fordítása) .......................................................................
KIRÁLY EDIT: Ököl-balett (Portré Werner Koflerről)
CHRISTOPH RANSMAYR: A jég és a sötétség rettenetei
(Részletek) ...............................................................
BOMBITZ ATTILA: Az el(ő)tűnés művészete (Poétikus
és teorétikus bekezdések Christoph Ransmayr
könyveihez) .............................................................
MICHAEL DONHAUSER: Livia avagy Az utazás (Részlet) Fenyves Miklós fordítása .....................................
FENYVES MIKLÓS: Búcsúzás (Donhauser Edgarja és
Liviája) .....................................................................
KULCSÁR-SZABÓ ZOLTÁN: Kommentár helyett „hymen”? (A metatextualitás felszámolása Christoph
Ransmayr Die letzte Welt c. művében) ..................
SZABÓ ERZSÉBET: „Mormon 2 várakozik a mandulafa
alatt” (Josef Haslinger: Operabál) ............................
DERÉKY PÁL: Erich, Sara és Simón ...............................
KOVÁCS EDIT: A regény Csipkerózsika-álma (Robert
Schneider Álomnak fivére című könyvéről) ...........

4
11
14

19
29
34

46
52
58

66
85
90
95

HORVÁTH MÁRTA: Veszendő kultúra (Antonio Fian
Schratt című regényéről) ......................................... 101
JÁSZ ATTILA: a melankólia topográfiája (napló helyett:
séták és olvasáspróbák bécsben) .............................. 105
Szerkesztői asztal ........................................... a belső borítón

ILLUSZTRÁCIÓ
KOVÁCS MELINDA képei a 3., 10., 65., 84., 104.
és a 108. oldalon.
E számunkat BOMBITZ ATTILA szerkesztette.

KOVÁCS MELINDA: BÉCSI MESÉK
(Részlet a sorozatból)

4

tiszatáj

ROBERT STEINLE

Generációk irodalma
ÚTON AZ OSZTRÁK IRODALOM FELÉ
Every generation has the option
to change the rules in their
gambling halls called literature.

Az a fáradhatatlanság és vehemencia, amellyel az Ausztriában születő irodalom
„osztrák irodalom”-ként emeltetik ki a német (nyelv)terület terméséből – mintha ezen
elnevezés nélkül nem is létezne – beárnyékol minden arra irányuló próbálkozást, hogy
semleges kritériumokat alkalmazva beszéljünk az osztrák (nyelv)terület szerzőiről és
szövegeiről. Ha azonban az irodalomról folyó beszéd és írás tudományos tevékenységként akarja értelmezni magát, és főleg, ha nem akar folyton önellentmondásba
keveredni, akkor nem engedheti meg magának, hogy érdeklődését konkrét szövegek
helyett a legitimációs kényszer irányítsa. Egyértelmű, hogy létezik osztrák irodalom,
csak nem mindig a vágyott formában, s ezért aztán egy része gyorsan ki is hullik a szerencsétlen módon egymás kezére játszó irodalomkritika és germanisztika nagylyukú
szitájából. Ennek az összejátszásnak többek között az az eredménye, hogy az osztrák
kultúrsajtó ama újra meg újra előszeretettel emlegetett tézisét, mely szerint a német
kiadók anélkül kebelezik be az osztrák irodalmi termést, hogy mint olyat kifejezetten
megneveznék, germanistáink is mind a mai napig panaszos hangon ismételgették és így
minden további nélkül általánosan elfogadott nézetté tették.
Ezt látszik tetézni az a német kiadói politikával kapcsolatban emlegetett bosszantó,
hajánál fogva előrángatott Anschluss-párhuzam, amelyet az irodalomtudós Klaus Zeyringer domborított ki. Igaz, hogy az osztrák irodalom modern korszakába vezető útja
német kiadókon keresztül vezetett, erre azonban csak az osztrákok érdektelensége miatt kerülhetett sor. A hatvanas évektől kezdve jó két évtizeden át az osztrák irodalom
dominált a német könyvpiacon, a nyolcvanas évek közepetáján azonban újra helyreálltak az országok nagyságának megfelelő arányok. Mivel Ausztria az utólag egyre
jelentősebbnek számító irodalmi múltat nem akarta feladni, az a kívánság szegődött az
előbb említett szemrehányás mellé, hogy az ország legalább esztétikai értelemben továbbra is igényt tarthasson a felségjogra, ha már Németországnak gazdasági szempontból összehasonlíthatatlanul nagyobb szerep jutott az irodalomban. Figyelemre méltó
az a szimpátia, amelyben a Zeyringer korszakmodellje szerinti második generáció részesül, az a generáció, amely „osztrák avantgárd” néven már nemzetközi hírnévre tett
szert, mielőtt saját hazájában is kitüntetésre méltónak találtatott (s itt még akkor is
inkább számított botránynak, mint elismerésre méltó teljesítménynek). Ez a szimpátia
azonban, azáltal, hogy Ausztriára irányítja a figyelmet, mert a németországi kultúrsajtó igenis különbséget tett nemzeti hovatartozás szerint, elfeledtet egy másik igazságtalanságot, méghozzá a Németországban és Svájcban is hasonlóan meglevő avantgárd
generáció szinte teljes elhanyagolását. Ilyenformán az „experimentális irodalom” már-

1999. június

5

kanevet az osztrák Ernst Jandl nyakába akasztották, miközben a Németországból származó Helmut Heißenbüttelre vagy Max Bensére saját hazájukban alig, Ausztriában
pedig gyakorlatilag egyáltalán nem figyeltek fel. Az előbbi példából kiindulva egy differenciáltabb szemléletmód kialakítását is segítené, ha további tények feltárásával megteremtenénk annak a lehetőségét, hogy a nemzeti önstilizálás kényszerzubbonyát lefejtsük magunkról és az elhamarkodott, később sem megkérdőjelezett általánosításokat
helyretegyük. Az említett szerzők egymáshoz való kapcsolatának elemzése hozzájárulhatna ehhez.
A gyakran feltett kérdés, hogy van-e osztrák irodalom, arra a képzetre enged következtetni, hogy az irodalom csakis a mindenkori nyelvi rendszerből mint konstitutív kulturális ismertetőjegyből keletkezik. Ez a képzet eleve elzár minden irodalmon
belüli heterogén megmozdulást és kizár minden korfüggő mozgatóerőt. Az ilyen feltételezés szerint végső soron egy nyelvnemzeti fejlődéstörténetnek kellene kirajzolódnia. Az irodalmat így definiálni azt jelentené: végül is megfosztani specifikusan irodalmi jellegétől. Ausztriának abból a különleges helyzetéből fakadóan, hogy része egy
közös német nyelvterületnek és attól számottevő nyelvi jellemzők alapján szinte nem
választható el, gyakran egyéb megkülönböztető kritériumok után kutatnak, ami az
osztrák irodalom „lényegének” keresésében éri el tetőpontját. Ezt aztán szükségszerűen egyfajta pozitívan értelmezett provinciális magatartásban vélik megtalálni. A kiválasztás ilyenkor alkalmazott elveit, megintcsak nyelvrendszerbeli különbségek hiányában, szemmel láthatóan az eltérő szóhasználatra építik, vagy arra, amit az „apolitikus-eszképisztikus” jelző kinyilatkoztatásával Ulrich Greiner mint ismertetőjegyet
rendelt hozzá az osztrák irodalomhoz. Két példán lehetne ezt jól demonstrálni, melyek ívet vonnak a késő 50-es és a 90-es évek között. Ennek az ívnek egyes szakaszait
kitölteni sokat ígérő, még elvégzésre váró munka lenne. Az egyik példa H. C. Artmann (*1921) 1958-ban megjelent med ana schwoazzn dintn című kötetével aratott áttörő ausztriai sikere, a másik Franzobel (*1967) nem kevésbé meglepő eredménye, az
1995-ben megjelent, Bachmann-díjjal kitüntetett Krautflut, amelyet hozzá hasonló szövegek egész sora követett. Bármennyire is különbözzön egymástól a két szerző írásmódja, a dialektus felhasználása, a dialektusban történő írás formába öntése összeköti
őket. Artmannt, aki a később Wiener Gruppe-nak emlegetett csoport aktív tagjaként
a közös felolvasóesteken már korábban is irodalmi tevékenységet folytatott, csak attól
kezdve tartották számon úgy, mint a dialektust 1945 után szalonképessé tevő költőt,
miután a kritika és az olvasóközönség ebben egy bizonyos hagyomány folytatását
vélte felfedezni, méghozzá a 30-as évek honköltészetének hagyományát. A siker után
Artmann ki is vált a csoportból. Ez a sorsa Franzobelnek is, szövegeiből éppen azokat
válogatják ki, amelyekből az úgynevezett osztrák jegyek kiemelhetők és mint a honi
irodalom jellemző vonásai mutathatók fel. Hogy ennek a gyakorlatnak hagyománya
van, az abból is látszik, hogy az irodalomtudományt hosszú ideig foglalkoztatta a kérdés: vajon benyújthatja-e igényét az osztrák irodalom Kafka és a Prágai Kör egyéb íróinak birtoklására illetve ezen szerzők tevékenysége mennyiben egyeztethető össze a nagy
osztrákok közé sorolt Grillparzer, Stifter, Raimund és Nestroy munkásságával. Kafkát
már nem lehetett figyelmen kívül hagyni; más sorsra jutottak viszont olyan Ausztriában született szerzők, mint Walter Serner vagy Raoul Hausmann, mivel a dadaizmus
recepciója ebben az országban jószerével elmaradt. Ez indítja Reinhard Priessnitzet
ama kérdés feltevésére, hogy vajon nem mindig is inkább az osztrák vonások történetét írták-e ahelyett, hogy az Ausztriában születő irodalom történetén dolgoztak volna.

6

tiszatáj

A Franzobel által tudatosan felhasznált kliséket így aztán nem is annyira megdolgozott nyersanyagnak, mint inkább ezen klisék továbbírásának olvassák. Közben
a médiumokban erősen funkcionalizált figyelem irányul a sajátosan osztrák jegyekre,
s ez az egyéb olvasatokat marginális jelentőségűvé fokozza le. Olyan előzetes beállítódást generál, amelyen szinte lehetetlen áttörni, mint ahogy azt Artmann akkori sajtóreakcióin is jól le lehet mérni. Az osztrák irodalmat ezáltal valami lényegében megfogható dologként konstruálják meg, miközben szerencsésebb lenne amúgy sem vitatható önállóságát egyedi politikai és szociális fejlődésének összefüggésében vizsgálni. Az
„osztrák” irodalom „németről” való leválasztásának újra és újra beinduló, mindkét
oldalról táplált mechanizmusa mindenekelőtt ahhoz vezetett, hogy előszeretettel reprodukáltak tipikus jellemvonásokat és ezáltal olyan leegyszerűsítéseket, amelyek felülvizsgálata csak tétova léptekkel halad előre. Ez a mostoha állapot szorosan összefonódik az osztrák kritikusok németekkel szembeni versenyképtelenségével. Bármily paradoxnak tűnik is, az osztrák kritikusok e szembeötlő egyenlőtlenség miatt éppen ezeket
a könnyelműen elhintett értékítéleteket vették át, mivel önmaguk leválasztásának
feltételeit ismerték fel bennük. S erre szükségük van saját szerepük megerősítésében,
létjogosultságuk igazolásában. Mivel az irodalomkritikus autoritásként lép szerző és
olvasó közé, s akarja is, hogy ekként lássák, csak utólagosan teremthet kapcsolatot
e két fél között és elsősorban természetesen saját maga és az olvasó között közvetít. És
ebből arra következtet, hogy amennyiben helyet akar magának csinálni a kritika piacán, az osztrák irodalmat mint konkurenciára alkalmas ellenképet kell megalkotnia.
Mindebből könnyen belátható az a következtetés, hogy az ilyen konkurenciatörekvések az osztrák irodalom igen szűk kánonját eredményezik. Amennyiben az ember
hivatásszerűen foglalkozik az irodalommal, nem becsülheti le eme kánonteremtő szerepét, mint ahogy azt gyakran könnyelműen teszik „a jó irodalom mindig utat tör
magának”-féle mondatokkal. Az irodalmi élet cerberusait az írók részéről gyakran éri
az előregyártott képletekkel való operálás, azaz az általános felületesség vádja. Úgy
tűnik, főleg sémákat fejlesztenek ki, nem pedig a kritikát művelik, amit Antonio Fian
Die Büchermacher című minidrámája ábrázolt elgondolkodtató módon. Ráadásul ez
a fajta kritika nyilvánvalóan a könnyebben hozzáférhető dolgokra, úgy értem, azon
kiadók szerzőinek szövegeire irányítja a figyelmét, amelyek ismertebbek és amelyekkel az idők folyamán kapcsolatok szövődhetnek. Ez ugyanakkor olyan fényben láttatja a recenzióírót, mintha a nagy kiadók szolgálatába szegődött volna. Robert Schneider, akinek Schlafes Bruder című sikerkönyve húsznál is több nagy kiadótól kapott
elutasító választ, mielőtt egyáltalán megjelenhetett, jól mutatja a bebocsáttatás nehézségeit. Néha még maguk az irodalmi kiadók is gépiessé válnak rutinjukban. Ezt a tényt
Franz Josef Czernin és Ferdinand Schmatz írók leplezték le 1987-ben egy úgynevezett
irodalomszociológiai kísérletben. Sikerrel járt ugyanis az a próbálkozásuk, hogy a salzburgi Residenz Verlagnál elhelyezzék a kiadó lektorainak szájaíze szerinti, sebtiben papírra vetett verseiket, mire egy kis linzi kiadónál megjelentették erről szóló leleplező
kötetüket, Die Reise. In achtzig flachen Hunden in die ganz tiefe Grube címmel.
Mivel az adott kereteket túllépné, nem térek ki részletesebben a kánonteremtés
egyéb problémáira, amelyekről W. Schmidt-Dengler és K. Zeyringer más összefüggésben „Vorüberlegungen zu einer Literaturgeschichte Österreichs” címmel már nyilatkozott. Meg kell azonban említeni, hogy az irodalom osztrákká való stilizálásában főleg
német kiadók játszottak nem elhanyagolható szerepet, hiszen érdekükben állt az „osztrák irodalom mítoszát” kihasználni. Ez egyre erősebben kihatott magukra a szerzőkre

1999. június

7

is. Az egyben jó recepciókészséggel rendelkező írók kihasználják a számukra nem ismeretlen elvárásokat és megpróbálnak ezekhez igazodni is. Az ország méretéhez képest
a német szomszéd kiadóinak számításaiban még mindig említésre méltó tételt jelent az
Ausztriából származó irodalom, ha a 70-es és 80-as évek szárnyalását már nem is éri el.
Nehezebb lett az irodalomtörténet-írás céljait szem előtt tartva feldolgozni az osztrák irodalmat, írta 1990-ben Walter Weiss salzburgi germanista, mivel azt a 80-as évektől kezdve, a 60-as és 70-es évektől eltérően, már nem lehet olyan könnyen felosztani
csoportokra és tendenciákra. Ehelyett a létrejött pluralitás maga lehetne az osztrák
irodalom tulajdonképpeni ismertetőjegye. Még ha van is értelme az olyan mesterséges
elrendezési kísérleteknek, mint amilyen az ún. harmadik generáció e kötetben megjelenő vázlatos (és ennyiben elnagyolt) megközelítése, akkor is igaz, hogy legkésőbb
a 80-as évek végétől kezdve már nem várhatunk túl sokat az ilyen besorolásoktól.
Weiss azon megállapítása, hogy az időközben beállt pluralitás már nem redukálható,
nem csak akkor állja meg a helyét, ha tekintetünket kizárólag az irodalmi produktumokra és azok szerzőire függesztjük, hanem akkor is, ha a szerzők íráshoz kapcsolódó
magatartását, önértelmezését vizsgáljuk. Irodalmi jelenlétük által, amely időben egyértelműen túllép egy generáció határain és a szinkrontengelyen is sokszínűséget mutat
(vegyük például Handkét), szétfeszítik egy-egy esztétikai vagy generációs modell kereteit. Mivel az előbb már említett harmadik generációról részletesen szó lesz majd tematikus összeállításunk írásaiban, ezért ezen a helyen szándékosan inkább nagyobb összefüggésekbe próbáljuk beleágyazni. Az első generációt itt úgy említjük, mint amely
konzervatív kontinuitásokat írt tovább a restauráció és az újjáépítés szolgálatában és az
új, kritikus hangokat egy darabig nem engedte szóhoz jutni, ahogy azt Karl Müller Das
lange Leben der Antimoderne – Zäsuren ohne Folgen című munkájában meggyőzően
elemezte. Az Ausztriában elismert írógeneráció műveire külföldön alig figyeltek fel.
A következő generációt már semmi nem akadályozhatta meg abban, hogy általános elismertségre tegyen szert. Először nemzetközi sikert arattak a német kiadók által nyújtott publikációs lehetőségek révén, majd a 60-as évektől Ausztriában is egyre jelentősebb szerepet játszottak és – többé-kevésbé kényszerűségből – állami elismerésekben
is részesültek. Irodalmi beállítódásukat tekintve általánosan és átmenetileg haladónak
mondták őket. Bármennyire is egyesítette őket kezdetben ez a jelző, később valóságos
szakadékok nyíltak egyes képviselőik között abban a kérdésben, hogy milyennek is
kellene lennie egy kritikus irodalomnak. Miközben egyesek abban hittek, hogy egy újfajta realizmussal tudják a társadalomra a legmegfelelőbb hatást gyakorolni, addig az
experimentális irodalom képviselői úgy gondolkodtak, hogy a nyelvre mint hatalmi
eszközre való reflektálással a társadalmon is inkább tudnak változtatni. A realista „tábor” (és ez a politikai zsargonból átvett fogalom találóan írja le a korra jellemző „ellenséges táborok” szemléletet) olyan nevekkel kapcsolódott össze, mint Michael Scharang, Gernot Wolfgruber vagy Franz Innerhofer, míg a kísérletező ellentáborból a ma
éppannyira ismert Peter Handke, Alfred Kolleritsch és Barbara Frischmuth arattak
sikert. Nem annyira magukon a szerzőkön múlott, hogy ezt az éles szétválasztást ilyen
mértékben túlzásba vitték, hanem sokkal inkább azon, hogy a publicisztika a konfliktusokat felkapta és egy olyan időpontban élezte ki és szilárdította meg őket, amikor az
osztrák irodalom haladó erői a vitát már rég az együttes cselekvésnek rendelték alá.
A közös nevezőt abban találták meg, hogy mindannyian szembenálltak az Ernst Jandl
által legfeljebb helyi nagyságoknak nevezett konzervatív írókkal, akik az osztrák PENklubban gyülekeztek. A Grazer Autorenversammlung (GAV-Grazi Írógyűlés) 1973-as

8

tiszatáj

megalapításával Jandl vezénylete alatt esztétikai és intézményi ellensúlyt teremtettek,
ugyanakkor megakadályozták az innovatív irodalmi bázis megosztását. Merthogy az
osztrák PEN-klub részéről történtek próbálkozások néhány fiatalabb író bevonására,
azzal a nem titkolt szándékkal, hogy ugyanakkor kizárják köreikből az avantgárdnak
azt a fajta folytatását, amelyet a Wiener Gruppe alkotói: Friedrich Achleitner, H. C.
Artmann, Konrad Bayer, Gerhard Rühm és Oswald Wiener képviseltek. A továbbiakban azért sikerült kitörni az elavult és merev szerveződési formákból, mert az alkotás
anyagi feltételeire élesebben reflektáló írókkal a többiek is szolidaritást vállaltak. Ez
a szolidaritás a minden szerzőt összefogó 1. Osztrák Írókongresszus 1981-es megrendezésében nyert kifejezést, ahol szakszervezeti platform alakult a szerzői érdekek érvényesítésére.
A dualista szembeállítást olyan, a köztudatba már beférkőzött szóhasználatra alapozták az „elkötelezett” vagy „autonóm”, „politikus” vagy „avantgárd” fogalompárok
segítségével, amelyet a kultúrsajtóban bizonyára jól lehetett hasznosítani, de amely
nemigen változtatott az esztétikai viták valódi állásán. Egyébként is inkább beszélhetünk az irányzatok átfedéséről, mint szembenállásáról. Ez a „vidéki indulás” közös
tapasztalatainak és a személyes találkozásoknak az eredménye volt. A későbbiekben
„realistákká” fejlődött írók közül például sokan olyan szövegekkel indították a pályájukat, amelyeket egyértelműen nyelvi kísérletezésnek lehet tekinteni. Ennek a második generációnak, amelynek Németországban általában csak az avantgárd irodalomként hírnevet szerzett részét ismerték (Peter Handke, Thomas Bernhard, Alfred Kolleritsch stb.), fontos kísérői voltak az irodalmi folyóiratok. 1960-ban Grazban alapította
meg A. Kolleritsch a manuskripte nevű folyóiratot, amely egyre inkább az új, experimentális írásmódok felé fordult. 1969-ben alakult, többek között Gustav Ernst jóvoltából, a Wespennest, amely a „Használható szövegek folyóirata” alcímet viselte. Így
hozta létre mindkét irányzat, persze megtartva az átfedésekről mondottakat, a maga
szócsövét, amelynek kortárs szerzőktől publikált szövegeiben hol jobban, hol kevésbé
nyilvánultak meg bizonyos törekvések. Ezek a folyóiratok az irodalmi élet nagy tekintéllyel bíró orgánumaivá váltak és hihetetlenül nagy szerepet játszottak irodalmi
karrierek kialakulásában.
A nyolcvanas évek elejétől a második generáció már egészen jól berendezkedett az
általa kiharcolt viszonyok között, olyannyira, hogy a taglétszáma alapján a PEN-nél is
nagyobb Grazer Autorenversammlung-nak nemsokára azt a szemrehányást kellett
hallgatnia, hogy csupán önmagát hatalmi pozíciókba juttató egyesületként működik.
És valóban: egyre több tagja tartozott az állami irodalmi díjak kitüntetettjei közé, ami
a különböző zsűrik tagjainak kiválasztásakor is számított. A Grazi Írógyűlés azonban,
miután tulajdonképpeni feladatát, az avantgárd elismertetését elvégezte, az osztrák
írók általános gyűjtőhelyévé vált, és bár mint intézmény nagyobb jelentőségre tett
szert, egyúttal elvesztette dinamizmusát. Mégha meglepően gyakran fel is bukkan
fiatal írók biográfiájában a GAV-tagság, ennek már nem túl sok köze van irodalmi
ellentétekhez vagy besorolhatósághoz. Inkább azt lehet megállapítani, hogy az idősebb, második generációs tagok számára az egykori megosztottság meghaladottnak
vagy megengedhetetlennek tűnik. A fiatal szerzők részéről a tagság csak belépőt jelent
az irodalmi életbe. Ez az írógeneráció, amelyhez a kötetben is szereplő Josef Winkler,
Christoph Ransmayr, Joseph Haslinger és még sokan mások tartoznak, már egészen
más előjellel dolgozik. Egyrészt az avantgárd kvázi elismerésének következményeként
esztétikai értelemben nincs semmi új, amit ki kellene harcolniuk, másrészt a „Második

1999. június

9

Köztársaság” alapítása után a társadalom szerveződése egy hosszabb ideje tartó kontinuitás értelmében lezárult, a politikai elittel való, mégha konfliktusokkal is teli érintkezés, mely még megvolt Elfriede Jelineknél, Peter Handkénél, Thomas Bernhardnál,
mára már felszámolódott. Ráadásul sehol sincsenek a generációváltásokra egyébként
jellemző leváltási harcok, amit egyébként szociológiai értelemben a társadalom állapotára is rá lehet vetíteni. Így két irodalmi generáció megrázkódtatásmentes együttélésének képe rajzolódik ki. Ez a konfliktusmentesség annyiban befolyásolja a létrejött
vagy létrejövő szövegeket, hogy különböző, akár experimentális, akár realista eljárásokkal keletkezett szövegelemek is szabadon beágyazódnak, anélkül, hogy valamilyen
ideológiát szolgálnának vagy egyedüli érvényességüket akarnák állítani.
Ez az egymásmellettiség egy dologban nagyon különbözik az előzményektől: abban, ahogy az új irodalomra figyelnek a német nyelvterületen. Míg az elismert avantgárd szerzők, a Zeyringer szerinti második generáció tagjai, német kiadók által nyújtott publikációs lehetőségeken keresztül alapozták meg ausztriai pozíciójukat, addig az
osztrák irodalom harmadik generációjáról Németországban alig vesznek tudomást.
Ennek valószínűleg az az oka, hogy az Ausztria-kép megalkotásában és annak értékesítésében egykor fontos szerepet játszó specifikumok megszűntek létezni.
Mivel az osztrák kiadói paletta, szűkössége miatt, ezt a hiányt nem pótolhatta,
a hagyományos kiadóknál elfogadhatatlan szövegek elhelyezésének új formái jelentek
meg a 80-as évek Ausztriájában. A korábban előszeretettel tehetségkovácsnak nevezett
irodalmi folyóiratok (a két említett mellett az 1966-ban alapított legalább olyan jelentős Literatur und Kritik és a protokolle) utódai a lehetőségek beszűkülése miatt már nem
működhettek a német kiadókhoz vezető közbülső állomásként, ezért (bizonyos) kiadói feladatokat magukra vállalva kisebb sorozatkiadványokkal és füzetpublikációkkal
segítették szerzőiket. Ezek terjesztése és ismertsége persze nem volt éppen széleskörű,
de talán éppen ez járult hozzá a 80-as évek közepétől egy új, független irodalmi öntudat kialakulásához, amelyet a németországi kritika nem akadályozott, sőt, észre sem
vett. Az így kialakult új feltételek között rendezkedtek be, olyan újonnan alapított kiskiadók társaságában, mint a Droschl Grazban, a Ritter Klagenfurtban vagy a még kisebb edition gegensätze és az edition selene. Ez a harmadik generáció – amelyből az olvasónak itt bemutatott szerzők csak azt a szeletet képviselik, mely már számos publikációval dicsekedhet és így már a generáción belül is kánonná vált – a németországi kritikától elhanyagolva új, mozgékonyabb struktúrákat teremtett magának. Ha számításba
vesszük a sok magányos harcost, mint amilyen például Hansjörg Zauner a Büro für Visuelle Poesie-val, a Das fröhliche Wohnzimmer elnevezésű kiadót a köré csoportosuló
Bécsi Írókörrel, vagy a Perspektive nevű irodalmi csoportot, amely az általa kiadott
kortárs irodalmi folyóirat mellett háromszerkesztőséges (Graz/Salzburg/Berlin) koncepciójával a kizárólagos Ausztria-vonatkozás meghaladásának példáját adja, akkor az
elődök még mindig erőteljes jelenlétét is beleszámítva olyan összkép alakul ki, amely
heterogénebb már nem is lehetne. Az írásmódok sokfélesége azonban e kiválasztott
szeletből, a „harmadik generáció” már kanonizált szövegeiből is kiérződik. Nagyobb,
koncentráltabb irányzatok jelenlétét ebben a pillanatban még nem lehet megállapítani.

KOVÁCS EDIT fordítása

KOVÁCS MELINDA: BÉCSI MESÉK
(Részlet a sorozatból)

1999. június

11

JOSEF WINKLER

Anyanyelv
(RÉSZLETEK)
Fölvettem a piros ministránsruhát, úgy mentem ki a hóesésbe, a falufeszület vízszintes
rúdján végig, mellemhez szorítva az ostyákat, melyeket a plébános ottfelejtett a parókián, a Mari nevű cseléd pedig rám bízott, hogy vigyem át őket a plébános után a sekrestyébe. Pontosan tudtam, hogy Krisztus urunk legszentségesebb teste az, amivel
a falufeszület vízszintes rúdján végigmegyek. Megálltam az iskolával szemben, a legnagyobb kereszt előtt, és jobb kezemmel, melyben Krisztus testét szorongattam volt,
keresztet vetettem homlokomra, számra és mellkasomra. Még az iskolában, a hittanórán mesélt a plébános egy fiatal papról, akit két férfi föltartóztatott Stockenboi közelében, mikor át akart menni a templomba a patak hídján. A fiatal pap bőr tárcát viselt
a szíve fölött, benne bádogskatulyát, teli nagyméretű ostyákkal. A két férfi leszúrta, de
a pap olyan erősen szorította szívéhez a szentséget, hogy a rablók még a halott kezéből
sem bírták kitépni a Krisztus embervértől iszamós testét rejtő skatulyát. [...] A plébános dolgozószobája teli volt aggatva maga festette szentképekkel. Az íróasztalon elefántcsont feszület állt. Mikor a plébános befejezte a barátainak meg a püspöknek írott
leveleit, kitöltötte a születési és halotti anyakönyvi kivonatokat, az elefántcsont Krisztus lefejelte a papírlapot, hogy töviskoszorújával megpecsételje az iratokat. A számtalan maga festette szentképet könyvjelzőméretben sokszorosíttatta, és a húsvéti gyónás
alkalmával még a gyóntatószékben a hívők kezébe nyomta őket emlékeztető gyanánt.
Ezek a szentképek szolgáltak könyvjelzőül az imakönyvekben. Olykor előfordult,
hogy egyeseket a plébános szentképeivel kezükben fektettek a koporsóba. Nem egyszer láttam, ahogy valaki a plébános szentképét a sír földjébe szúrta. A föld egy idő
után kikezdte a szentkép alját. Télen mindennap ott ácsorogtam az Aichholzer Fricivel a templom hideg csarnokában. Melegedtünk, és melegítettük a bort. A plébános
fülkét vágatott a falba az oltár mellett, a fülkében rezsó állt. Ott melegítettük a bort.
Melegen vittem neki Krisztus vérét az oltárhoz.
Mikor második osztályos voltam a kereskedelmi iskolában, és nagyszüleim parasztházának kihalt szobájában vertem tanyát, tükröt szögeltem az északi falra és kitártam
az ablakot. Ha asztalomnál dolgozva fölnéztem, a tükörben láttam, mi történik a szomszéd udvaron. Láttam a tükörben, ahogy az apa a traktor üléséről kissé fölemelkedve
áthajolt a motorháztető fölött, és jobbra-balra tekingetve próbálta megállapítani, vajon
szabad-e az út. Szívem hevesebben vert, ha láttam ebben a tükörben, hogy egy-egy
lány ült a kocsihíd korlátján, átvetett lábbal, hogy hüvelyéhez nyomódott a sima farúd. Láttam, ahogy egyre erősebben nyomta magát a rúdhoz, láttam tekintetében
a nyugtalanságot, ahogy megremegett, ha ajtó nyílt valahol. Láttam ebben a tükörben,
ahogy egy ló hátsó lábára ágaskodva körbetáncolta a kancát, ahogy vörös, gyermekkar
hosszúságú farka behatolt a nőstény hüvelyébe, aztán újra kicsúszott belőle, a ló
mellső lábai pedig lehuppantak a földre, majd ismét magasba emelt mellső lábakkal

12

tiszatáj

ismét becserkészte a kancát. Gyerekek és kutyák szaladtak széjjel, mikor a magva elfolyt. Közeledő és távolodó autókat láttam ebben a tükörben, biciklijükre pattanó
lányokat, szőrös hüvelyüket és telt combjukat láttam egy-egy pillanatra, ahogy lábukat
emelték. Fölálltam az ablaktól, hogy jobban lássam, ahogy egy parasztlány meztelen
seggét a bőrnyeregbe nyomva átkerekezik a falufeszület nyílegyenes rúdjának magasra
ívelő mellkasán. Elképzeltem, ahogy a lány verítékezni kezd, ahogy a drótszamár (így
neveztük a kerékpárt) bőrnyergéhez nyomja hüvelyét, ahogy végighajt a földutakon,
el a rozs-, az árpa- meg a búzaföldek mellett egy napraforgótábla felé. Ebben a tükörben néztem a szomszédban zajló disznóölést, néztem, ahogy a lányok teknőszám
hordták a vért a házba vagy az istállóba, néztem, ahogy az Engelmaier Siegfried meg az
Engelmaier Hansi nevetve fülön fogtak egy disznófejet, ahogy a kutya a vérszagtól
megbolondulva csörgette a láncát, ó igen, hogy örültek volna ezek a testvéri szadisták,
ha valaki fölrakta volna a disznófejet az Engelmaier Kriszta fejére álarcnak. Az én
bátyáim soha nem ütötték meg a húgunkat, most pedig végig kellett néznem, ahogy az
Engelmaier Siegfried fölpofozta és szöges bakancsával seggbe rúgta az Engelmaier
Krisztát. Ott álltam ezzel a szánalmas és a falu száz szemében teljesen mihaszna tehenészlánnyal a patakparti fenyvesben, lehúztam lábáról a mocskos harisnyát meg az
elnyűtt cipőt. A vízesés mögött, a fehér Mária-szobor közelében préseltük egymáshoz
meztelen testünk. Jóllehet a lány csak tizenöt vagy tizenhat éves lehetett akkor, olyan
keze volt, mint egy öregembernek, kérges és agyondolgozott. Kezének repedéseiből
még ma is kiolvasható a megerőszakolt gyerekkor és ifjúság. Az Engelmaier Siegfried
meg az Engelmaier Hansi két fülénél fogva fölkapták a vérző disznófejet, és átvitték az
udvaron. Apjuk épp kiontotta a disznó beleit. Mint a tűzhányóból a láva, bugyogott
ki a belsőség, bele a talicskába.

A keserû narancsok temetõje
(RÉSZLETEK)
Az olasz napilap részletes beszámolója csak azon a ponton vált érdekessé, ahol egy szemtanú elmesélte a szerkesztőnek, hogy az elsőáldozó gyertya még a halálos balesetet szenvedett lány kezében kettétört és leesett az aszfaltra. A felső részére húzott, tányér
alakú papírgallér megakadályozta, hogy továbbguruljon. Még fél óra sem telt el azóta,
hogy Jézus menyasszonya rövid élete során első ízben bekebelezte Krisztus testét,
most pedig ott hevert az aszfalton vérfoltos elsőáldozó ruhájában, testében a még meg
sem emésztett ostya, a töviskoszorú vízjelszerű nyomatával.
Giulianóban, nem messze Nápolytól, ahol 1988 júniusában több mint tízezer fős tömeg gyűlt össze a Madonna tiszteletére rendezett ünnepségen, hogy kövesse a Szűz
Mária szobrát, melyet tízökrös szekér szállított, egypár suhanc tréfából kiáltozni kezdett: Földrengés! Földrengés! Míg emberek százai tülekedtek a Via Ligantéra, a városközpont felé vezető utcára, és ugyanazzal a figyelmeztető kiáltással ajkukon, hisztérikusan összevissza rohangálva igyekeztek elhagyni a környéket, a tömeg kiáltozása és
rohangálása megrémítette a tíz ökröt is, melyek épp akkor kanyarodtak be a Béke-

1999. június

13

madonna szekerével a Via Ligantéra a városközpont felé. A megbokrosodott ökrök
vágtázni kezdtek a Madonnával a szűk utcán, és sok embert elsodortak. A menekülő
tömeg földre taszított egy Maria de Rosa nevű nyolcéves lánykát. A kislány sírva kiáltozott segítségért, mígnem a tíz ökör legázolta, a Madonnát szállító szekér pedig áthajtott a testén. A hozzátartozók kétségbeesetten keresték a lánykát az üvöltő tömegben,
mígnem ott találták vérében a földön. Az iszonyatosan összeroncsolódott testtel a giulianói kórházba rohantak. Az ünnepség hagyományos fénypontjára, a Volo dell’angelora már nem került sor, mert az angyal röpte angyali átokká változott. Egy angyalnak
öltözött lánykának kellett volna drótkötélen függve átrepülnie a tér fölött. A szerencsétlenül járt gyermek apja, aki épp építőanyagot szállított Szicíliába, a rádióból tudta
meg, hogy emberek százai gázoltak át leánya vérző holttestén, mielőtt a rokonok karjukba vehették és kórházba vitték a húscafatokat. Ó, Jézus Krisztus, aki a legszebb vagy
az emberek között! Te angyalok öröme és glóriája, ki ne gyönyörködnék a Te szépségedben?
Ó, Jézus, mily szép vagy Te és nemes, szebb, mint az angyalok, liliomnál fehérebb, rózsánál
pirosabb, fénylőbb, mint a Nap. A Te szépségedet csodálja minden teremtett lélek. És örömmel szemlélnek Téged maguk a szent angyalok is.
A Piazza Chigin, ahol néhány órája utcai tüntetés zajlott, egy fiatalember Raffael Madonna sulla Seggioláját rajzolta színes krétával az aszfaltra. Évtizedeken át ez a szentkép lógott fejünk felett a gyerekszobában. Gyerekkoromban sokszor előfordult, hogy
letérdeltem előtte az ágyban, és olyan hangosan mondtam el az Én Istenem, jó Istenem-et, hogy hálószobája falán keresztül anyám is hallotta imádkozásomat, miközben
befűtött a kályhába vagy kikaparta a piszkafával a hamut. Másnap reggel aztán azt
mondta az öcsémnek: a Sepi minden este elmondja lefekvés előtt az Én Istenem, jó
Istenem, lecsukódik már a szemem-et, te meg nem! Ahogy ott álltam a színes krétajézus előtt a Piazza de Chigin, elszorult a torkom. Reménykedtem és egyszersmind
féltem is, hogy kihányom a fiú magját, mely pár órával azelőtt a Piazzale Firdusi babérsövénye mögött áradt szét a nyelvemen.
Klaus Hafner, vallására nézve katolikus, evangélikusan házasodott. Mikor katolikus
vallású apja meghalt, a pulsnitzi katolikus temetőben akarta eltemettetni, de mivel az
elhunyt fia evangélikusan házasodott, a festegető lelkipásztor megtagadta a katolikus
szülőktől, hogy a pulsnitzi katolikus temető megszentelt földjében leljenek végső
nyughelyet. A blitzbergeni evangélikus temetőben helyezték örök nyugalomra őket.
Evangélikus pap adta meg nekik a végtisztességet. Később Klaus Hafnert is a blitzbergeni evangélikus temetőbe temették a szülei mellé, Roman nevű, tizenhat éves fia
sírjába. A férfi a Dráva partján, a pulsnitzi ligetben szenvedett halálos kipufogógázmérgezést. A fia megelőzte, pár évvel az apja előtt akasztotta föl magát köszvényes
nagybátyja, Otmar Hafner szénapajtájában, borjúkötéllel, persze.

KURDI IMRE fordításai

14

tiszatáj

LÁNYI DÁNIEL

A Kereszt jegyében
JOSEF WINKLERRÕL
Nestbeschmutzer, fészek-összepiszkító, fészekgyalázó. Ezt a kedveskedő megjegyzést használja az osztrák bulvársajtó uszító cikkeiben előszeretettel azokra a szerzőkre,
akik kritikai éllel írnak hazájukról. E fogadtatás azonban mintha inkább inspirálólag
hatna, így egy-egy ilyen Verreiß (kritikus általi ízekre czinczáltatás) után hamarosan
újabb hasonló művek jelennek meg, a populista kritika ágyúi ismét felsorakoznak, és
így tovább. E játéknak Ausztriában nagy hagyománya van és úgy tűnik, a két oldal
militáns beállítottságában hasonul is egymáshoz, azzal a jelentős különbséggel, hogy
a bértollnokok megmaradnak az alpáriság keretein belül, a fészekgyalázók köréből pedig gyakran nagy irodalom születik.
A Heimat (haza és otthon) kritikája persze csak a XIX. század közepén Stifter
nagyformátumú műveiben megelőlegezett, majd Rosegger és Waggerl kismesterek által
megrajzolt Heimat-apoteózis hátterében érthető igazán. E konzervatív, jellegzetesen
modernizáció ellenes irány, melyben a degenerált városi ember áll szemben az érintetlen természetben felnövő egészséges, tiszta erkölcsű társával, a XX. században végképp
elvesztette utópikus funkcióját és egyrészt a filléres füzetregényeknek, vége nélküli
szappanoperáknak (hegyi doktor; hegyi klinika; hegyi legelő; mindenféle Heidi-variánsok) kölcsönözte az alaptoposzát, másrészt pedig a nemzetiszocializmus eszméinek is
egyik megelőlegezője volt. Ennek a hagyománynak feszül neki azután a század ötvenes
éveitől lassan kialakuló negatív Heimat-irodalom, mely gyakran szociografikus pontossággal rombolja szét az osztrák önazonosság bálványait, betekintést adva a látszólag
egészséges közösségek életének emberi, szociális és érzelmi nyomorúságába.
A témából azonban még nem születik nagy irodalom. Josef Winkler sem azért tekinthető a kortárs osztrák irodalom egyik legjelentősebb személyiségének, mert írásaiban egy kis falu életében, illetve a nagy közösség tükréül szolgáló családban mutatja fel
a patriarchális rend megnyomorító, mindenfajta mássággal szemben a végletekig intoleráns voltát. Nagy íróvá e téma feldolgozásának mikéntje teszi. Témaválasztása néha
pontos és szikár, máskor meg elviselhetetlenül dagályos, megint máskor az avantgárd
hagyományait követő, meghökkentően eredeti nyelvhasználattal párosul; ez illeszti be
műveit a Hans Lebert, Thomas Bernhard és Elfriede Jelinek (hogy csak a legjelentősebbeket említsem) nevével fémjelezhető, a szociális kritikát nagyszerű nyelvi teljesítménnyel elegyítő irodalom hagyományába.
Josef Winkler 1953-ban született Ausztria déli, Szlovéniával és Olaszországgal határos tartományában, Karintiában. Az irodalmi köztudatba az 1979-ben megjelent Menschenkind (Emberfia) című regényével robbant be, melyet 1980-ban követett az Ackermann aus Kärnten (A karintiai földműves) és 1982-ben a Muttersprache (Anyanyelv)
című könyve. (E három regény azután Das wilde Kärnten [Vad Karintia] címmel trilógiaként is megjelent.) A trilógia minden darabjának színhelye egy Paternionhoz közel
fekvő Kamering nevű falu, Winkler szülőfaluja.

1999. június

15

Látszólag autobiografikus, vallomásos próza ez, ugyanakkor Winkler dokumentaristának álcázott látása a valóság(nak nevezett valami) egyetlen partikuláris szeletét
mutatja fel csupán. Regényei így csak látszólag illeszkednek be a társadalomkritikai élű
negatív Heimat-irodalom (mondjuk Innerhofer, vagy Gruber által képviselt) hagyományába: a nevek, a helyszín az események és a társadalmi viszonyok itt az egyes szám
első személyű elbeszélő személyiségfejlődése és nem valami általános társadalomkritika
szempontjai szerint érdekesek. Monstruózus, gyakran az olvashatatlanság határait
súroló regényeit épp radikálisan személyes és torzított látása teszi nagyszerűvé és hitelessé is egyben. Ebből a személyességből ered ugyanakkor az olvasó irritációja is, hiszen bármennyire is érdekel egy kitalált figura lelkivilága, bármennyire is szívesen
lesem meg titkait, ugyanez indiszkrécióként hat, ha egy valós személlyel teszem.
Winkler monotematikus író: akármerre jár is a világban, akármilyen tapasztalatokat is szerez, mindent ugyanazon traumatikus őstapasztalat szerint fogad be. A zárt,
konzervatív, a mássággal szemben bizalmatlan és türelmetlen, bigottan katolikus szociális környezet, az ezt mikrovilágként leképező család megnyomorító hatása és két
kamaszkori barátjának közös öngyilkossága adja ennek az írásnak a kiváltó okát és
mindent meghatározó tematikus alapját: Winkler műveinek elbeszélője a gyermekkori
traumák keresztjét cipeli. A kereszt ugyanakkor a winkleri prózauniverzum legmeghatározóbb topográfiai, szimbolikus és megértési alakzata is egyben: a trilógiában
a cselekmény helyszíne, a későbbi regényekben pedig az írás traumatikus középpontja
a kereszt formában épült falu: Falunk földrajzi anatómiáját egy feszülethez hasonlíthatnám. A jobbról és balról házakkal szegélyezett főutca felső részéből két kéz nyúlik ki, melyre
mint a rózsafüzér gyöngyei házak simulnak. Egészen balra a kifeszített kézen az egyik ház
szívverése fennakad. A halott fiú anyjának szobája vörösre van tapétázva. A jobboldali kéz
utolsó házán egy vörös borjúkötél jelenti a szöget, mely a feszület jobb karját rögzíti. A feszület fejét a parókia és a szénapajta adja, melyben a két tizenhét éves fiú megölte magát.
A falufeszület lábánál áll a temető és a templom. Középen, a vízszintes és a függőleges rudak
találkozásánál van a feszület szíve, regényem csomópontja, szülőházam. A művek ugyanakkor a kereszt-szimbólum bűvöletében élnek, a katolikus kereszténység tanításait,
hittételeit és szakrális eseményeit járva körül, a radikális kritika és az infantilis affirmáció között ingadozva. A trilógia második kötete eközben a kereszttel, mint megfogható, megszámlálható (de akár felaprítható) tárggyal foglalkozik és taxatív felsorolást
ad a faluban található keresztekről (pl.: 16 ház, 35 állat, 3 gyerek, nyolc feszület). A németül még hasonhangzású test-korpusz, kereszt-feszület (Körper-Korpus, Kreuz-Kruzifix) egybejátszásával pedig a regények az evilági dolgok transzcendens jelentésére is folyamatosan rákérdeznek.
A regények tematikus monotóniáját ugyanakkor nagyban oldja az elbeszélésmód
változatossága. A sok száz oldalas regényekben rendre ugyanaz a traumatizáló alaphelyzet modulálódik: apa, anya és gyermek egymáshoz való viszonya, az egyház tanításai és egy, magát az isteni teremtésben „hibaként” megélő, másságára fokozatosan
rátaláló ember képzelődései, vágyai és félelmei adják e gyakran repetitív módon építkező tablókép meghatározó elemeit. Látszólag kamaraszínpadon fut e „paraszti szomorújáték”, melyben a legtöbb történés vagy tízszer meséltetik el, Winkler hallatlanul
változatos narratív és retorikai stratégiája azonban mégis olvashatóvá teszi (és, hogy
a trilógia metaforájánál maradjunk) világszínpadra helyezi az eseményeket.
Winkler gazdagon válogat a legkülönfélébb elbeszélői módozatok között: az elbeszélő személye gyakran egy sor alakváltozáson megy keresztül (például, amikor

16

tiszatáj

egyetlen bekezdés alatt az addigi elbeszélő apja folytatja minden cezúra nélkül a narrációt, majd egy egyes szám harmadik személyű elbeszélő beszél az odáig egyes szám első
személyű elbeszélőről, azután pedig az elbeszélő (imaginárius) fiának hangját halljuk,
majd ismét a „megszokott” első személyű elbeszélő veszi át a szót), sokszor pedig teljességgel megállapíthatatlan, hogy az elbeszélő, vagy egy figura hangját, esetleg egy tudatfolyamot hallunk-e, sőt maga a narráció is el-eltűnik gyakran: a regények ilyenkor
mintha valóban színdarabbá válnának.
De a (korai) regények nem követnek semmifajta kauzalitást, vagy kronológiát sem.
A mélylélektani és társadalomkritikai oknyomozás során az elbeszélés traumatikus
pontokra emlékezik, majd ehhez újabb emlékek és történetek kapcsolódnak. Sokszor
azonban egy emlékfoszlány valamely szava válik a következő oldalakon egy asszociációsor központi elemévé. A formai változatosságon túl e csapongó rend is hozzájárul
ahhoz, hogy száz oldalakon keresztül is elviselhető (ha nem is mindig maradéktalanul
élvezhető) legyen a témák monotóniája.
Winkler könyvei minden beazonosítható konkrétum ellenére sem tekinthetők mimetikus irodalomnak. Az életvilág történései Winkler nagy Sprachmaschine-jéba (Nyelvgépébe/Beszédgépébe) kerülve elvesztik a realitáshoz való kapcsolatukat és nyelvi létükben ragadhatók már meg csupán. E gazdag nyelvi kísérletező lelemény teszi különlegessé (és esetenként különlegesen nehezen befogadhatóvá) Winkler műveit.
Külön említést érdemel az a retorikai stratégia, melyet Winkler követ: elbeszélője
a kereszténység szimbólumaival szembesülve hol annak transzcendens feléről nem vesz
tudomást, hol pedig transzcendens felükről beszél, miközben a szimbólum konkrét,
evilági tárgyát mutatja meg.: Egy oltár előtt egy kutya hátulról egy papra támadt, aki az
átváltozás során két kezével az ostyát tartotta magasba, és a Legszentségesebb után kapott.
A pap, aki első ijedtségében arra gondolt, hogy a Sátán változott kutyává és most tőle akarja
megszerezni Krisztus testét, hogy a pokolban tüzes keresztre feszítse azt, egy imát mormolva
és az ostyát magához szorítva ide-oda hemperedett a templom padlóján, nehogy a kutya, aki
pedig csak játszani akart, mancsával hozzáérhessen. A megütközött hívők körbe fogták
a papot, Krisztus elmorzsálódott testét és a kutyát, majd a dög vonítva és erősen vérző fejjel
kifutott a templomkapun a Piazzára, ahol egy kútnál nyüszítve nyalogatta a pofáját. Máskor meg – akárha ördög bújt volna belé – egy metaforát vesz konkrét értelemben és
azt kérdezi, vajon a húsos levelű virágok hússal élnek-e. Winkler mindkét esetben
a nyelvhasználat alapjául szolgáló retorikai megegyezést mondja fel, ami a jelentés radikális megkérdőjelezésén túl világunk ismert dolgait meghökkentően új nézőpontból
világítja meg.
Az írás és a nyelv a karintiai trilógiában a mélylélektani értelmezések sorát megengedő, mindent meghatározó, traumatizáló gyermekkori környezettől való szabadulás eszközeként is megjelenik: A mechanikus írógép billentyűzetére tekintettem, melyet
apámtól kaptam, amikor elkezdtem a kereskedelmi iskolát [...] az írógép leütésről leütésre,
sorról sorra, oldalról oldalra, könyvről könyvre, a szabadságba vezető utat, a szülőktől való
búcsúzást mutatta meg nekem. Nemcsak az irodalomban akarom helyrehozni, amit ellenünk, gyerekek ellen elkövettek, hanem a valóságban, mégha egy más országban, egy más
földrészen is, de magamon akarom kiigazítani a hibát.
A trilógiára következő könyvek közül kettőben (Friedhof der bitteren Orangen –
A keserű narancsok temetője 1990; Domra. Am Ufer des Ganges – Domra. A Ganges
partján 1996) az elbeszélő földrajzilag ugyan elhagyja szülőfaluját, a Vad Karintia toposzai azonban továbbra is kísértenek.

1999. június

17

A keserű narancsok temetője, Winkler talán legprovokatívabb műve, nagyjából három részre osztható: a középső részben, mely mintegy a könyv felét teszi ki, az egyes
szám első személyű elbeszélő olaszországi tartózkodásáról ír. A trilógiában írásprogramja a felnövést és a leszakadást célozta meg, ebben a regényében már a másságában
magáratalált, homoszexualitását exchibicionistán vállaló, libidójának reménytelenül
kiszolgáltatott elbeszélő áll előttünk; a homoszexuális aktusokat azonban már egy
távolságot nyert, szenvtelen hang írja le megrendítő őszinteséggel és pontos nyelvhasználattal. Nem könnyű elolvasni ezeket a részleteket, melyekről a leírás tárgya
ellenére egyetlen pillanatig sem gondolhatni, hogy pornográfok, vagy akárcsak (homo)erotikusok volnának. A leírás nyelve ugyanis nem esik a fülletegség csapdájába, az eksztatikus élvezet ábrázolásakor is képes úgy tárgyszerű maradni, hogy mégsem hazudtolja meg írása tárgyát. De nemcsak a nyelv kiérlelt pontossága akadályozza meg, hogy
a részletezően leírt pornográf jelenetek gerjedelmet, vagy undort keltsenek, hanem az
is, ahogyan a homoszexualitás eseményei mély egzisztenciális tükrözéssel a rettenet,
a halálfélelem és az öngyűlölet közegében jelennek meg: Hányszor szabadított meg már
a halálfélelemtől egy fiú meztelen öle, főként, ha magját éreztem fogam között, vagy hogyha
ondója, mint béka lábán az úszóhártya, ragacsos pókhálóvá száradt az ujjaim között. Sokszor még azon az éjjelen, vagy másnap reggel, mire a fiú eltűnt, ismét lerohant a halálfélelem. Ha megütött valamelyik, egyszerűen csak letöröltem a vért. Nem köszöntem meg a sebet, de számat panasz sem hagyta el. A kést is kihúztam volna a hasamból, csak hogy újra
visszadöfjem és elnézést kértem volna tőle, hogy gyilkosságát öngyilkosságba fordítottam át.
Winkler szabálytalanságának szépségei részint a mássá való emancipálódás, az atyai
rend levetkőzésének fegyvertényei, ugyanakkor beágyazódnak a trilógiában roppant
erővel megrajzolt infantilis-traumatikus világlátásba is, mely a test külsejével és belsejével, valamint az abba való behatolás kérdéseivel birkózik reménytelenül. A római
utcákon szerzett élményeit leíró dokumentarista részek így egyrészt a szociálisan elesett, a társadalom margójára szorított emberek iránti empátiájáról tanúskodnak, másrészt a test feloldhatatlannak tűnő misztériumának feszülnek. E csendéletszerűen megrajzolt plasztikus képek a korábbi művek traumatikus konstellációit tükrözik vissza:
a flaneur szerepében megjelenő elbeszélő például gyakran a városi piacon sétál, ahol
magnetizált döbbenettel figyeli a kibelezett állatokat. Az olvasó értetlenségét itt például egy korábbi regényből vett idézet oldhatja fel, melyben a kasztrációs szorongás az
állatok levágásában talál magának beazonosítható képet: Az az ezernyi kosár fa, melyet
már felcipeltem. Az üres, fonott fáskosárral mindig a fészerbe menni, majd a telirakott
nehéz kosarat a házba cipelni és közben folyvást a hasábot figyelni. Anyám néha a hasáb
élével vágta fejbe a tyúkot mely nyomban összecsuklott, a kést pedig a gallérjába döfte és úgy
dúlt benne, mint az ő ölében apám.
A római szakaszt keretbe foglalja a regény első és harmadik része, melyben egy
egyes szám harmadik személyű, semleges narrátor rövid anekdotákat mesél el. Ezeknek majd mindegyike Kleist hommage-ként a Chilei földrengés (és kevésbé szembeötlően sok más Kleist mű) alaphelyzetét variálja: egy katolikus egyház által celebrált
ünnepen valami szerencsétlenség történik, melynek során a megidézett transzcendencia pusztító oldaláról mutatkozik meg, az ünnep véres szerencsétlenségbe fordul, denn
der Flug des Engels war zum Fluch des Engels geworden (mert az angyal röpte angyali
átokká változott). A Flug (röpte) és Fluch (átka) közötti áthallás éppúgy Kleistet
(Penthesilea azon képtelenségét, hogy Küsse és Bisse, csók és marcangolás között különbséget tegyen) idézi, mint az anekdotaforma, vagy a szövegek feszült, a szabályos

18

tiszatáj

német grammatikára fittyet hányó duktusa. A regény anekdotái a katolikus kereszténység mélyén megbúvó, a test ellen irányuló gyilkos indulatokat mutatják föl. Winkler prózája azonban még a sátáni ellenpólus retorikai megteremtésével sem képes leválni
a létrejöttét meghatározó ős-toposzokról: a kereszttől, úgy tűnik, nincs szabadulása.
Legutolsó regényében (Wenn es soweit ist; Ha eljön az ideje, 1998) ismét szülőfaluja
történetét járja körül. Az egyes szám első személyű elbeszélő szerepjátékait, a műnemi
variációkat és a retorikai elértéseket itt azonban egy távolságot nyert, harmadik személyű narrátor egynemű, higgadt beszéde váltja fel. A regény, mely szerintem Winkler
eddigi legjelentősebb műve, hallatlan pontossággal alkalmazza a korábbi motívumokat,
az (emberi) dögtemető gondnokának mitikus alakja és a narrációban rendre ismétlődő
szövegrészek azonban a személyes megnyomorítottságot a halál rituális apoteózisába
oldják, lezárva és egyben „meg is emelve” így Winkler „vad” alkotói korszakának művészetét. Egy nagy író nagy regénye ez, melynek megírásával nemcsak a narráció, de
a szerző is hazatért: Josef Winkler feleségével és gyermekeivel egy karintiai faluban
lakik.

1999. június

19

WERNER KOFLER

Találgatások az Éj királynõjérõl
A két láger barakkjai a tárnabejáratok mellett, a hegység innenső és túlsó oldalán
találhatók a régi hágó mentén. A majdani alagút északi kapujánál lévő láger kisebb,
mint a déli kapunál épült. A déli lágerben helyezték el a parancsnokság irodáit, a déli
láger parancsnoka elöljárója az északi láger parancsnokának; ezt a voltaképpeni lágerparancsnokot Winklernek hívják, és rettegik szigorúságáért. A posta, élelmiszer és
egyéb utánpótlás, de az új foglyok is a völgyből érkeznek egy vasútvonal végpontján
át; a helység neve Neumarktl. Az őrök a parasztoknál szappant és matracot cserélnek
pálinkára. Kutyáikkal éjszakánként foglyokat kergetnek a lágerhatáron túlra, hogy
aztán menekülés közben, hátulról agyonlőjék őket.
*
A Varázsfuvola prágai színpadra vitelében – lehet vagy ötven éve – sikertelen kísérlete után, hogy a Nap-szentélybe behatoljon, és – így az Operakalauz – mennydörgés
és villám által az örök sötétségbe vettessen, az Éj királynője övéivel együtt eltűnt a sülylyesztőben. – Ugyanezen opera boroszlói rendezésében úgy tűnt el, a műsorfüzet tájékoztatása szerint tűz és füst közepette a kárhozatra bízatván, az Éj királynője, hogy
nyomában Monostatosszal és a három dámával kitámolygott a jobb oldali kulisszák
mögé. – A kor egyik salzburgi Varázsfuvola-fesztiválelőadásában úgy oldották meg az
Éj királynőjének távozását, hogy miután, így a műsorfüzet, a gondviselés meggátolta
aljas szándékában – csak halkan, halkan/halkan/halkan –, hogy az Ízisz-templomba
behatoljon, s az örök sötétségbe száműzte, úgymond villámtól sújtva összeesett a színpadon, és ott várta ki moccanás nélkül a színváltást. – Aachenban is játszották az idő tájt
a Varázsfuvolát; ott egyszerűen törölték az Éj királynője és kísérete megsemmisülésének megjelenítését. – Egy regensburgi Varázsfuvolában az Éj királynője egy lépcsőn át
próbált meg a Nap-templomba hatolni; Sarastro által mennydörgéssel és villámmal
fogadtatván, és a műsorfüzet szerint az Orkusz által elnyeletvén az Éj királynője
hanyattzuhant a semmibe, azaz a halomba rakott matracokra és párnákra. – A Varázsfuvola grazi ÖrazEr-előadásában végül Éj királynője és szerecsen elvakíttatván – a szellemi-férfi elv diadala a chtonikus-női felett, lehetett hallani a bevezető előadásban – jobbra,
a három dáma balra tántorgott ki a színpad mögé, hogy, színváltás, helyet adjon
a fényes párnak a Nap-szentély ragyogásában.
*
Mikor az Éj királynője a prágai Varázsfuvolában egy este – miután mennydörgés és
villám által az örök sötétségbe vettetvén, eltűnt a süllyesztőben, majd a színpad mögött kimászott belőle – rövid időre föl akarta keresni öltözőjét, ott már három férfi
várta utcai öltözetben és olyan ábrázattal, mint akik parancsolhatnak ebben a helyiségben. Valaki megrágalmazhatta az énekesnőt, mert bár semmi rosszat nem tett, a férfiak letartóztatták, úgyhogy már a záró apoteózis után – az egész színház egyetlen

20

tiszatáj

Nappá változik át – sem mutatkozhatott a színpadon. Már az öltözőben sor került az
első kihallgatásra; az urak által emelt vád államellenes tevékenységről szólt: a szopranista, szerepet kapván a kiváló zeneköltő és párttag, Fidelio F. Finke egyik német kantátájában, tanúk előtt ismételten mértéktelenül megvető és gyűlölködő hangnemben
nyilatkozott annak művéről; így a Fidelio F. Finke művésznevet kiforgatta és már
csak Fidelio Molyfingnak emlegette, Ó drága hon, Csehország című kórusművét, a Csehország felszabadítására írt himnuszt olymód húzta le a sárba, hogy – álnok kultúrbolsevista célzattal – az értelmetlen föld a tenger partján hozzátétellel toldotta meg a címet;
nyilatkozatával pedig, miszerint el fog jönni a nap, mikor a prágai várra kitűzött birodalmi zászló már csak foszlány lesz a szélviharban, végképp föladta jogait és hozzátartozását a népközösséghez.
Az Éj boroszlói királynőjét, anélkül hogy a színpadon vagy kívüle bármi rosszat
tett volna, egy vasárnap délutáni előadás alatt – miközben tűz és füst közepette a kárhozatra bízatván a kulisszák mögé támolygott – őrizetbe vették a Titkos Államrendőrség ott várakozó hivatalnokai; a civilruhások már az Éj királynőjének utolsó fellépése
előtt – miközben Taminót még a borzalmak kapujához kísérték, hogy nekivágjon útjának tűzön-vízen át – szétoszlottak a színházban. Az Éj királynőjét a díszletraktárba
vitték, ahol szembesítették az ügyelő által előadott váddal, miszerint több ízben csúfot
űzött a Varázsfuvola nemzetiszocialista-vizionárius tartalmából, nevezetesen Sarastro
fényalakjából; Sarastrót szerinte két r-el és két s-el, tehát Sarrasstrónak kellene írni,
hogy világossá váljanak az Arrest, sőt, angolul – angolul!: Ass, vagy franciául – franciául! –: Assassin képzettársítások; s hogy, ami még súlyosabb, azt mondta, rég elveszítették a háborút, vagyis véderőbomlasztást és ellenségpártolást űzött.
Mikor az Éj királynője a salzburgi fesztiválelőadáson – egy díszpáholyból magasrangú tartományi és birodalmi funkcionáriusok követték a bemutatót – utolsó jelenése
után, melyben a gondviselés által örök sötétségbe száműzetvén és mintegy villámtól
sújtva a színpadra alélt, távozni akart a színházból, ebben csak autogramot kérő operarajongók gátolták rövid időre. Másnap reggel azonban váratlan és goromba látogatók
lepték meg szállodai szobájában. Rendőrtisztviselők azzal a kérdéssel kezdték kihallgatását, hol és kivel töltötte a premier utáni éjszakát ő, az énekesnő. Mivel a ’szállodai
szobájában egyedül’ és ’az uraknak ehhez aligha van bármi közük is’ válaszok nem elégítették ki a pribékeket, ellenkezőleg, egyre fenyegetőbb magatartásra indították őket,
az énekesnő kijelentette, az éjszakát szállodai szobájában töltötte a birodalom egyik
magasrangú személyiségével, aki előző este, tisztelete jeléül, virággal jelent meg öltözőjében, s akihez védelemért fog folyamodni, ha az urak nem hagyják el azon nyomban
szobáját. A Titkosakat ez nem rendítette meg és nem távoztak, ellenkezőleg, közölték,
hogy éppen ama magasrangú személyiség védelmében folytatják eljárásukat. Förtelmes
ármányról értesültek ugyanis: ő, az Éj királynője öltözőjében egy jelenés előtt szája elé
tartott kézzel és nagy, megvető hahota közepette számolt be színpadi lányának, Paminának a Bormann birodalmi vezetővel töltött éjszakáról, de nemcsak ez, habár elég
súlyos már ez is, nem, mindehhez még olyan állításra vetemedett, amely legenyhébb
esetben is kételyeket támaszt épelméjűsége iránt, hogy tudniillik, az ember nem is meri
hangosan elismételni, Bormann birodalmi vezető zsidó, ugyanis – körül van metélve,
Bormann, körülmetélve!, üvöltötte a főszónok egyszeriben lángvörös fejjel, ezért még
súlyosan meg fog fizetni az énekesnő, az elborulás királynője, ha ilyeneket terjeszt!
Nos, a maszkmester résen volt, kifülelt, hallott mindent, és haladéktalanul tájékoztatta
a hatóságot.

1999. június

21

Aachenben egy téli este, nemsokkal a Varázsfuvola-előadás vége előtt a következő,
diszkréten megrendezett és jóformán észre sem vett közjátékra került sor. Mialatt az
Éj királynője még koloratúráriáját gurgulázta a színpadon – „A bosszú vágya lázadozva zaklat” –, bőrkabátos urak kutatták át az énekesnő első emeleti öltözőjét, ami –
a második karmester bizalmas célzása szerint – a színigazgató és az állami karmester
jóváhagyásával történt. Az énekesnő magánlakását már egy órával korábban, mikor
a színpadon épp Sarastro hívta össze a Nap-templom papjait, feldúlták a hivatalnokok.
A zárófüggöny után, miközben lassan legördült a vasfüggöny – azzal a váddal, hogy
hamis igazolványokkal tett szert tagságára a Birodalmi Zenei Kamarában és a Német
Népközösségben – letartóztatták az énekesnőt és elhurcolták.
A regensburgi városi színházban egy imádóként kikosarazott, sértett büszkeségében elégtételen töprengő korrepetitor lett az Éj királynője ottani énekesnőjének végzetévé. Udvarlása közben – mely mindinkább a magányos énekesnő titkos és féltékeny
megfigyelésébe csapott át – a korrepetitor olyan észrevételeket tett, melyek azt sejtették, hogy valami gyanús az obszervált kedves lakása körül, ki is emiatt tagadja meg
tőle oly makacsul az éjszaka áhított gyümölcseit. Egy éjjel csakugyan megfigyelt egy
férfit, aki sietve, a folyosón villanyt sem gyújtva távozott a házból, és az ott várakozó
teherautóba szállt, amely gyorsan elhajtott vele; ezzel egyidejűleg az énekesnő lakásában, mintha elhúzták volna, megmozdult a függöny az egyik ablak mögött. A Titkos
Államrendőrséghez nemsokkal ezután telefonon előadott, névtelen bejelentés futott be
az énekesnőre vonatkozólag. Egy este, mialatt az Éj királynője éppen az „Ó, csak ne
félj, én jó fiam” kezdetű áriát énekelte a színpadon, a titkosrendőrség kikérdezte az
énekesnő lakótársait; mialatt az Éj királynője fölfelé osont a templom oldalkapujához
vezető lépcsőn, hogy mennydörgés és villám által fogadtatván s az Orkusz által elnyeletvén hanyattzuhanjon a semmibe, azaz a fölhalmozott matracokra és párnákra,
a kikérdezés eredménye által rendkívül kielégített hivatalnokok – főleg egy Coldewey
nevű fogorvos és SS-szakaszvezető látta el őket becses útmutatásokkal – már úton
voltak a színházba. Az Éj királynőjét akkor vették őrizetbe egy körözött államellenség
és népkártevő szökésének segítéséért, amikor a színészbejárón át távozni akart az épületből. A korrepetitor, akinek figyelmeztetéseit azzal a megjegyzéssel hessegette el
a szopranista, miszerint megmentőjeként csak háláját akarja kicsikarni, vagy egyszerűen
csak fontossá akarja tenni magát, erre föl bezáratta magát a színházba, s a zsinórpadlás
legmagasabb pontjáról a színpadra vetette magát, ahol még az éjszaka belehalt sérüléseibe.
A grazi Örömben-az-Erő-Közösség Varázsfuvolájában egy énekes-házaspár alakította az Éj királynőjét és Monostatost, a szerecsent. Mikor a pár egy este mintegy elvakíttatván – a szellemi-férfi elv diadala a chtonikus-női felett – a színpad hátterébe
tántorgott, az asszony meglepetésére és a férj iszonyatára egyenesen a stájer, testi kiterjedésükben hatalmas állam- és erkölcsrendészek kezeibe támolyogtak, kik letartóztatottá nyilvánították őket, Monostatost fajgyalázás, az Éj királynőjét lehetséges cinkosság miatt. A kolosszusok főszónoka bizonyítékul a Monostatos énekeséhez címzett,
a színház egyik besúgója által elfogott – valaki elárulhatta a szerecsent – levelet húzott
elő: a méltóságos asszonynak valóban nincs fogalma arról, miszerint a szerecsenfőnök
úr olyan szó szerint veszi néger- és árulószerepét, hogy már nem képes különbséget
tenni színpad és valóság között, és – zsák megleli a foltját – egy cigánynővel bujálkodik, bujálkodott, hogy pontosak legyünk, mert ennek most vége, hacsak az uraság
nem utazik el az ő igazi Éjkirálynőjéhez, ahogy a cigánykurvát egy levélben nevezte,

22

tiszatáj

a lackenbachi lágerbe; igaz, hogy nevezett szervre ott, a, hahota, cigánypicsára más, magasabb, nevetés, célokhoz lesz szükség…; a nőt csakugyan a dél-amerikai tarkalevéllel –
Caladium Seguinum –, egy válogatott orvosi stáb és a Farmakológiai Intézet által közösen végzendő sterilizációs kísérletekre, s ha ezek nem sikerülnének, Röntgen-sugarakkal folytatandó kísérletekre szemelték ki. – Az Éj királynőjének énekese, akit kevésbé
háborított fel az állítólagos házasságtörés, mint a vádaskodások undorítóan stájeres,
erőszakos módja, végül felkereshette öltözőjét; Monostatost azonban első kihallgatásra
a színház pincéjébe vitték, ahol Müller és Aurich hivatalnokok a legsúlyosabban bántalmazták.
*
Az Éj prágai királynőjét, miután eltűnt a süllyesztőben – mennydörgés és villám,
örök sötétség –, majd nemsokkal ezután civilruhás férfiak vették őrizetbe és hallgatták
ki öltözőjében, limuzinnal a Hotel Eden-beli főhadiszállásra vitték, ott cellába zárták,
majd néhány napig egy bizonyos Groß doktorra bízták, aki az elmebetegség, egy idegbaj nyomait vizsgálta rajta. Az énekesnőt egy reggel – hogy, mint állították, ideggyógyintézetbe, egy bizonyos cholmi elmegyógyintézetbe szállítsák át – egy csak hanyagul
mentőkocsinak álcázott elgázosító autóba vonszolták; ebben az úgynevezett S-kocsiban érte, útján a kék homályba, a halál.
A boroszlói Varázsfuvola Éjkirálynőjét – tűz és füst, kárhozat – egy vasárnap délutáni előadáson letartóztatták s a díszletraktárban első kihallgatásnak vetették alá,
majd ismét szabadlábra helyezték, hogy néhány órával később lakásán – a hanyatthomlok menekülés előkészületei közben rajtaütve – újfent letartóztassák, a volt büntetőfogházba szállítsák, majd ugyanott véderőbomlasztásért és az ellenség pártolásáért
kivégezzék.
Salzburgban a fesztivál-Varázsfuvola utolsó előadása utáni délelőttön – örök sötétség, száműzetés – három civilruhás rohanta le hotelszobájában az Éj királynőjét, heves
szóváltás után őrizetbe vette, a feltűnést kerülendő egy kocsibejárón át elvezette, és
a Titkos Államrendőrség főhadiszállására, a Szent Péter kolostorba vitte. A következő
kihallgatásokon hol mint kimondhatatlan szörnyűséget, hol – dühösen taglalt részletek közepette – mint összeesküvést tárgyalták a bűntettet, melynek cinkosait és mozgatóit az énekesnő, ha kedves az élete, nyomban kiadja. Az aggódó művészkollégák
érdeklődését félreérthetetlen fenyegetésekkel hárították. Hogy az Éj salzburgi királynőjével a továbbiakban mi történt, csak sejteni lehet; tény, hogy az énekesnő távoli
rokonai úgy félévvel később hivatalos értesítést kaptak, miszerint az énekesnő úton
Theresienstadt felé tüdőgyulladásban elhalálozott.
Az Éj aacheni királynőjének nyoma, akit azzal a váddal, hogy döntő tagságokat
csalt ki magának, a színházvezetés jóváhagyásával még a vasfüggöny legördülése közben letartóztattak és ismeretlen helyre hurcoltak, ennek az énekesnőnek a nyoma
a színészbejárónál vész el; az egyik találgatás szerint a natzweileri lágerben pusztult el,
egy másik feltételezés szerint sikerült Casablancán át Dél-Amerikába menekülnie.
A regensburgi Varázsfuvola Éjkirálynőjét – lépcső a semmibe – egy meghallgatás
reménye nélkül szerelmes korrepetitor feljelentésére, államellenség szökéséhez nyújtott segítség gyanújával letartóztatták és börtönbe szállították. A hajnalba nyúló, a népkártevő tartózkodási helyére vonatkozó kihallgatások alatt az énekesnő kihasználta
a faggatózó hivatalnok apró figyelmetlenségét, és anélkül hogy egyetlen részletet elárult volna, az iroda egyik ablakán át a halálba vetette magát.

1999. június

23

Az Éj királynőjének énekesnője, aki férjével, Monostatos énekesével együtt a grazi
Örömben-az-Erő-Varázsfuvola előadásán – a szellemi-férfi elv győzelme a chtonikusnői felett – stájer állam- és erkölcsrendészek kezébe esett, felügyelet mellett – miközben még mindig szerecsennek sminkelt férjét, ami további rosszmájú viccelődésre adott
okot, Müller és Aurich hivatalnokok a pincében a legsúlyosabb bántalmazás közepette
kihallgatták az úgynevezett fajgyalázás, egy cigánynővel! elkövetett fajgyalázás vádjával kapcsolatosan, lackenbachi láger, sterilizálás, tarkalevél – felkereshette öltözőjét,
hogy ruhát cseréljen. Később sem tartóztatták le, igaz, hogy férjét, Monostatost, akinek elszállítását valamelyik lágerbe grázi színházi körökben szerfelett helyeselték, soha
nem látta viszont. Az énekesnő erre idegösszeroppanást kapott, többé sem operaszínpadra nem léphetett, sem egyetlen koloratúrát nem tudott kiénekelni; attól fogva dalénekesként, javarészt a két stájer dalköltő, Hugo Wolf és Joseph Marx dalaival kereste
kenyerét. – Férjét, a grazi Monostatost a főlágerből, ahová szállították, valamivel később egy ma már elfeledett, akkor hírhedett külső lágerbe, a birodalom déli peremére
vezényelték alagútépítéshez. Ott egy éjszaka a lágerkerítésen kívül – mint állították,
szökési kísérlet közben – agyonlőtték. A meggyilkoltnál egy papirost találtak a következő feljegyzéssel:
A két láger barakkjai a tárnabejáratok mellett, a hegység innenső és túlsó oldalán
találhatók a régi hágó mentén. A majdani alagút északi kapujánál lévő láger kisebb,
mint a déli kapunál épült. A déli lágerben helyezték el a parancsnokság irodáit, a déli
láger parancsnoka elöljárója az északi láger parancsnokának; ezt a voltaképpeni lágerparancsnokot Winklernek hívják, és rettegik szigorúságáért. A posta, élelmiszer és
egyéb utánpótlás, de az új foglyok is a völgyből érkeznek egy vasútvonal végpontján
át; a helység neve Neumarktl. Az őrök a parasztoknál szappant és matracot cserélnek
pálinkára. Kutyáikkal éjszakánként foglyokat kergetnek a lágerhatáron túlra, hogy
aztán menekülés közben, hátulról agyonlőjék őket. És lehet, hogy mégis kibírnám,
csak azt az egyet tudnám: mi történt vele, az Éj királynőjével?

Õrültek, szemtanúk – krónika
ÖSZTÖN
Július 23-ika hétfői nap; az Aschaffenburg melletti Mömbris körzeti takarékpénztárában, e különösen korszerű biztonsági technikával felszerelt pénzintézetben egy a szokásos napok közül. A pénztárteremben már nem kasszában őrzik a pénzt, hanem egy
automata kasszatrezorban: a számítógéppel vezérelt berendezés nagyobb kifizetések
után átmenetileg blokkol minden pénzkivétet – az esetleges bankrablónak túl sokáig
ahhoz, hogy a blokád feloldását kivárja. A pénztáros nyitás előtt ezen a július 23-án is
feltölti az automata kasszatrezort a szükséges pénzmennyiséggel; nagyobb pénzkészletek a pincebeli trezorhelyiségben találhatók, melynek kulcsát a fiókvezető állandóan
magánál hordja. Az irodák és a takarékpénztár telefonközpontja az első emeleten,
a pénztárterem felett helyezkednek el; támadás esetén tehát adva van a telefonos riasztás lehetősége is. E köztudottan jó biztonsági fölszereltség ellenére azon a hétfő délelőttön, tíz óra harmincöt perc körül egy kék overallos férfi lép be határozottan a bank
épületébe.

24

tiszatáj

Nagyjából ugyanebben az időpontban egy aschaffenburgi rendőrnyomozó szolgálati kocsijával a Frankfurt-Würzburg autópálya becsatlakozása felé tart. A nyomozó
a régi hahnenkammi versenypályát követi, és éppen az egykori járási iskolaotthon mellett halad el, amikor a központ általános körözést ad le rádión.
A helyszínen, Mömbrisben egy tanárnő és egy porzi fiatalember szemtanúja lesz,
amint a feltűnő kék overallt viselő férfi eltűnik a takarékpénztárban. A tanárnő Ford
Fiestájával egy közeli benzinkúthoz tart, és elhaladtában azon tanakodik, vajon a délies kinézetű férfi nem egy új benzinkutas-e; a porzi fiatalember, aki egy szemközti
parkpadon ül, már egy hete rendszeresen a bank közelében tartózkodik, hogy kikémlelje a pénzszállítmányok mikéntjét. És van még valami, amit a kék overallos férfi nem
tudhat, amikor belép a bankba: mint később kiderül, a pénztárteremben néhány nappal korábban már filmre vették az illetőt. Zimmermann banktisztviselőnek, aki akkor
bekapcsolta a riasztókamerát, azért tűnt fel gyanúsnak a férfi, mert – aznap még öltönyben – túlságosan is egy közönséges bankügyfél látszatát akarta kelteni – beváltott
egy csekély összegről szóló csekket, lapozgatott a kirakott prospektusokban, s közben
egyszer-kétszer körülnézett. Bankhivatalnokként, emlékezik majd később Zimmermann, ösztön fejlődik ki az emberben az iránt, hogy milyen ügyféllel van dolga.
Ám ez az óvintézkedés sem akadályozhatja meg, hogy a kék overallos férfi eme július 23-ika délelőttjén, az óra 10.35-öt mutat, hirtelen a pénztárteremben teremjen. Ez
idő tájt csak néhány ügyfél tartózkodik Mömbris körzeti takarékpénztárában. A férfi
határozott léptekkel a fiókvezetőhöz megy, iratokat és garanciákat vesz elő és kölcsönért folyamodik, melynek elhúzódó, egyre drasztikusabban követelt visszafizetése
évekkel később csakugyan fegyveres bankrablásra fogja indítani, melyért aztán menekülés közben az életével fizet.

HIÁBA
Július 22-én este Zimmerer polgárvédelmi szakértő visszatér Bécsbe üdülő- és adatgyűjtő útjáról. Mikor a „polgári védelem apostolaként” ismertté vált nyugdíjas másnap
délelőtt felkeresi különbejáratú atombunkerét, mely, ha igaz, szükség esetén kétszáz
bejelentett személynek kínál férőhelyet, kishíján gutaütést kap az elképedéstől: távollétében ismeretlen személyek feltörték a páncélajtókat, tönkretették a generátorokat és
adóvevőket, és elpusztították az éléstárat; a lekvárosüvegek összetörve, a befőtt kiöntve, a párnák felhasogatva, a sörösüvegek ripityára zúzva.
Akár egy bombatámadás után, így az elképedt Zimmerer egy újságtudósítóhoz, ha
éppen most, mikor mindent tönkretettek, jön egy támadás, akkor hiába volt tizennégy
év munkája!

SOHA NEM KÉSÕ
Ugyanezen a hétfőn a Conan, a barbár című film főszereplője, egy azelőtt világhírű
modellatléta a fővárosban tartózkodik. A szereplő tiszteletére az amerikai nagykövet
pezsgős reggelire invitálta a hazai filmgyártás, a gazdaság, a sport és a sajtó néhány
prominens képviselőjét. Ám abban a pillanatban, amikor az amerikai nagykövet pohárköszöntőbe fogna a díszvendégre, valami nem várt történik: valami, amit az elszörnyedt vendégek később mint valami teljesen érthetetlent, mint a hirtelen elmezavar,

1999. június

25

sőt téboly rohamát ecsetelik. A főszereplő hirtelen a nagykövet mögé ugrik, olyan
fogással, amelyből nincs szabadulás, átkulcsolja nyakát, és azzal fenyegeti a rémülettől
dermedt jelenlévőket, hogy nyakát szegi, ha nem hallgatják meg őt, a szereplőt.
A múlt éjjel, nyögi ki a kolosszus, jelenése volt; megjelent neki Lenin és Jézus, és vezeklésül az Egyesült Államok zsoldjában töltött haszontalan életéért a következőt rendelte
neki. Azzal a góliát két gyógyszernek látszó kapszulát vesz elő zakója zsebéből, szájába
dugja, átharapja és egy korty pezsgővel a nagykövet poharából, melyet az még mindig
a kezében tart, legurítja őket a torkán. Az óriás megremeg, meginog és végül a nagykövetet magával rántva, hatalmas puffanással holtan rogyik össze.

BÛNÜGYI REGÉNY
Déltájban egy negyven év körüli, szakállas férfi lép egy belvárosi konszern egyik
emeletére. A nagy irodaépületben egyebek között a Mobil Oil és a Stinnes ágazati
igazgatósága székel, harmadik emeletén pedig a Jungbunzlauer AG és különböző bányászati társaságok elnökségei, egy magánbank, valamint egy kiadó találtak helyet,
mely úgymond irodalmilag értékes bűnügyi regényekre szakosodott. – A kb. 11.40-kor
belépő férfit a recepción tartózkodó testőrök és nyomozók korábbi látogatásaiból a kiadó szerzőjeként ismerik. Nem új rajta a vélhetően könyvekkel vagy kéziratokkal teli,
„Profit Kauf – Ihr täglicher Einkauf mit Profit” feliratú nejlonszatyor sem; a biztonsági
őrök később nem emlékeznek semmi rendkívülire, ami konkrét szándékra engedett
volna következtetni. A férfi köszön, végigmegy egy folyosón és eltűnik a kiadó helyiségeiben.
A szerző egy évvel korábban nem utolsó sorban azért fogadta el a kiadó ajánlatát,
hogy bűnügyi regényt írjon, mert azt előlegek és egyéb ígéretek meg csábítások kísérték. Ámde a könyv megjelenése után, nyilatkozzák majd később a kiadó alkalmazottai, a szerző mind több haraggal telt el a könyvnek a kiadó által megvalósított kivitele,
a fogyatékos reklám, az „idióta” kiadói intézkedések és az összességében silány honorálás miatt. (Egy kollégájának New Yorkban, így a szerző, százezreket fizettek pusztán
egy német kiadás jogaiért, miközben tőle morzsákért csaltak ki egy főművet, csak hogy
aztán hagyják eltűnni a süllyesztőben; a szerző, vallják majd egybehangzóan a kiadó
alkalmazottai, mindinkább becsapva érezte magát.) A recepción tartózkodó biztonsági
őrök, akik mellett a szerző néhány perccel később – mintha csak elhozott vagy leadott
volna valamit – immár visszafelé a lifthez újra elhalad, mindebből mit sem sejthetnek,
hiszen fő figyelmük a bank és személy szerint a konszerntulaj védelmének szól, aki
a lehető legvisszavonultabban, minden feltűnés nélkül – a nagynyilvánosság jóformán
azt se tudja, hogyan néz ki – bonyolítja ügyleteit.
Percekkel 14 óra után a szerző másodszor is megjelenik a konszern kiadói emeletén. Kezében ezúttal is ott a „Profit-Kauf” feliratú nejlonszatyor, melynek tartalma
iránt végzetes módon senki sem érdeklődik; a férfi akadály nélkül kilép a liftből, és,
miután barátságosan üdvözlik, elhalad a detektívek mellett; az urak akkor sem fognak
gyanút, amikor a szerző nem viszonozza köszönésüket, és a szokottnál sietősebben
fordul be a kiadóhoz vezető folyosóra. Aztán rohamos gyorsasággal követik egymást
az események. Utólag egymásnak ellentmondó beszámolók születnek a történtekről,
ám minden érintett egyhangúlag fogja vallani, miszerint a szerző hirtelen azt kiáltotta,
most majd mind átélhetnek egy bűnügyi regényt; ekkor azonban már senki semmit
nem tehetett meg nem történtté.

26

tiszatáj
NEUMÜNSTERBEN

Neumünsterben ugyanezen a július 23-án egy fiatalasszony kora délután elhatározza magát. Z.-né egy gázszerelőhöz ment hozzá, aki balesetből kifolyólag betegállományban van; a házaspár két kisgyermeke egy napközi otthonos óvodában tölti a hétköznapokat. Z.-né azon a hétfőn közli férjével, hogy kivételesen már fél háromkor el
akarja hozni a gyerekeket az óvodából, hogy aztán meglátogassa velük egy barátnőjét.
Az asszony 14.15 körül távozik a lakásból, és elindul a nem egész két kilométerre lévő
óvodába; az út a Mühlenstraßén át vezet.
A Mühlenstraßén lakik Karl Zimmermann postai alkalmazott is. Zimmermann
14.40-kor éppen beszáll autójába, mikor az utca szemközti oldalán, egy falatozó előtt
észreveszi a számára látásból ismerős fiatal nőt, aki egy számára ismeretlen férfival
beszélget. Hannelore Zimmermann gyógyszertárosnő nemsokkal később hajt végig
a Mühlenstraßén. Z.-nét – akit szórványos vásárlásaiból ismer a gyógyszertárból – ő is
látja, amint ott áll az idegen férfival a falatozó előtt és, így a benyomása, hevesen vitatkozik. – Az óvoda mindössze háromszáz méterre van a falatozótól. Ezt a szakaszt azonban, mely a gyógyszertár előtt is elhalad, a fiatalasszony már nem teszi meg; váratlanul
eltűnik. – Z. úrnál 17 óra tájban csöng a telefon. Az óvoda vezetője, Zimmermann-né
az anya holléte iránt érdeklődik a meglepett férjtől. Ekkor Z. úr hívja fel felesége ama
bizonyos barátnőjét, Kirstin Zimmermannt, és azt a különös felvilágosítást kapja, miszerint felesége éppen most köszönt el a gyerekekkel, és úton van hazafelé. Z. hallgat
az óvónő telefonhívásáról, és maga hajtat taxin az óvodába, ahol a gyerekek csakugyan
még mindig hazavitelükre várnak. Az asszonynak azonban továbbra sincs nyoma.
K. P. Zimmermann hatósági alkalmazott ugyanazon a délutánon, juhászkutyája kíséretében kerékpártúrára indul a Hamburg-Neumünster vasútvonaltól délre fekvő
rétekre. Útja során egy férfit lát, aki bizonyos távolságra tőle egy látszólag élettelen
alakot vonszol a legelőn. Zimmermann nemsokkal ezután egy ezüst színű, a mezei
úton hagyott Subaru mellett halad el kerékpárján. Mivel az alkalmazott utol akarja
érni előreloholt kutyáját, megfigyeléseinek – vallja majd utólag – nem tulajdonít további jelentőséget. Következő vasárnap aztán Zimmermann alkalmazott újabb furcsa
felfedezést fog tenni. A kutyatenyésztők egyesületének gyakorlata közben, a vasúti töltés túloldalán – a kutyák a nyomkeresést gyakorolják – Zimmermann egy véres fogsorra bukkan a fűben; egy pillanatra ugyan kapcsolatba hozza korábbi megfigyelésével,
ám mert kezdődik a nyomkeresés, e borzasztó leletet is nyomban újra elfelejti.
Július 23-án este Z. úr bejelenti felesége eltűnését. Az eltűnt Z.-né barátnője emlékezni fog, hogy az asszony héba-hóba találkozgatott egy hamburgi kamionsofőrrel,
akiről azonban csak annyit tud, hogy szőke és elvált. Játszadozó gyerekek két héttel
később a Hamburg-Neumünster vasútvonaltól délre, egy vizesárokban meg fogják
találni a fiatal nő tetemét, mint majd megállapítják, fojtogatás nyomaival és súlyos
sérülésekkel a fején. Egyszer tértél le Neumünsterben a Mühlenstraßéról, és mindörökre késő lett.

BEVÁSÁRLÓKÖZPONTBAN
Ugyanezen VII. 23-ika késő délutánján különös vevőt figyelnek meg egy városszéli
bevásárlóközpontban. A férfi először alig különbözik a többi vásárlótól, attól eltekintve, hogy bevásárlókocsiját úgy telerakta mirelitáruval, dobozos italokkal és rág-

1999. június

27

csálnivalóval, nevezetesen nagydobozos Oetker-féle sajtos és fűszeres chipsszel, mint aki
mindent ajándékba kapna, és – a kocsit tolva – több ízben vigyázat!-ot kell kiabálnia,
egyik-másik termék ugyanis már-már leborul. Járgányát azonban sikerül a gondolák
sorai közt incidensek nélkül elmanővereznie egy pénztárig, ahol annak rendje szerint
mindent kirak a futószalagra, fizet és visszarakodik a bevásárlókocsiba. Aztán az áruház előtti parkolóba tolja a kocsit, igaz, hogy nem az autók valamelyikéhez, hanem
a szemeteskukákhoz. Néhány fogyasztó határtalan ámulatára, akik az eset tanúivá válnak, a férfi nekilát, hogy az imént vásárolt áruféleségeket eltüntesse a kukákban, miközben egy ki tudja, honnan előkapott bot segítségével ügyel rá, hogy a sértetlen termékek elkeveredjenek a hulladékkal. Alig rakodta, ürítette ki ilymód bevásárlókocsiját, újfent behatol a bevásárlóközpontba – a szemtanúk döbbenetére és hangosan
kinyilvánított fölháborodására, de közbeléphetnek-e?, az illető kifizette az árut és
egyébként sem tesz zavarodott vagy züllött benyomást.
A férfi ezúttal két rekesz eldobható üveges Colát rakodik a kocsiba, aztán újra nagy
tömeg rágcsát, Oetker-féle sajtos és fűszeres chipset, úgy látszik, ez a kedvence. Most
egy másik pénztárnál áll be a sorba, bevallja az árut, fizet és újra telerakott bevásárlókocsiját az áruház elé tolja, először egy használtüveg-konténerhez. Ott lendületesen
egyik sértetlen, teli italpalackot a másik után hajigálja a tartályba, míg csak hangos
csattanással valamennyi el nem tűnik. A többi úgynevezett élelmiszerrel végül a be- és
kijáratok előtt foglal állást, és hozzákezd – szempillantás alatt a bámészkodók gyűrűje
gyűlt köréje – a termékek megsemmisítéséhez: a csomagokat sorra az aszfaltra ejti, és
csattanás-durranás közepette ott helyben széttapossa az Oetker-féle chipseket, mind
a sajtosat, mind a fűszereset. Kezeinek és lábainak serény és energikus munkáját sűrű
kiáltásokkal kíséri, melyek messziről vásári kikiáltóra emlékeztetnek, aki egy új konyhakészüléket vagy egy új játékot mutat be; Cash and Carry, kiabálja, cash, carry and
destroy, látják – egyszerűen és gyorsan – cash, carry and destroy! A kérdésekre, hogy
mit művel és miért, a férfi azt feleli, fogyaszt. A feltűnés, melyet a különös vásárló kelt,
nem marad rejtve egy házidetektív előtt sem, aki értesíti a járőrt. A rendőrök szétoszlatják a csődületet és közrendháborításért őrizetbe veszik az illetőt. Hamarosan ki
fog derülni, hogy a férfi, egy részleges gondnokság alá helyezett, azelőtt első osztályú
marketingszakember – aki immár fogyasztásfilozófusként nevezi meg foglalkozását –
már tévékészülékeket és videóberendezéseket is tört össze rögtön megvételük után.
Ő a tett filozófusa, jelenti ki a meghökkent közegeknek, ő cselekvésfilozófus.

NAPZÁRTA
E szöveg szerzője Bécs-Landstraße-i lakásán tölti július 23. estéjét; ágyán heverve
kefelevonatok olvasásával foglalatoskodik, amikor 22 óra 30 tájban csöng a telefon.
A szerző csak hosszabb kicsöngés után megy a készülékhez, a hívó félhez – mert egy
bizonyos témát nem kíván telefonon megtárgyalni – rövid és nyers, és 23 órára találkozót beszél meg a lakásától csupán néhány utcára lévő, Schwarzes Café nevezetű
helyiségbe. E lepusztult, rosszhírű intézményt rendőri körökben anarchoid személyek
és személyiségek találkahelyeként ismerik; az ott megfigyelt vendégek, olvasható az
államrendőrség egyik aktájának kivonatában, többségileg ellenségesen viszonyulnak
a fegyveres államtekintélyhez, s – anélkül, hogy már szigorú értelemben vett forradalmi sejtekről beszélhetnénk – a fennálló rend bukását kívánják.

28

tiszatáj

A szerző néhány perccel a telefonhívás után távozik a házból, s eközben még látja
a ház egyik, sétájáról visszatérő lakója. A Schwarzes Café nevezetű lokálba azonban már
nem érkezik meg a szerző; úton odafelé nyoma vész – bármily rövid is ez az út, a férfit
egyszerre mintha a föld nyelte volna el. Egy fiatalasszony később emlékezetébe fogja
idézni megfigyelését, melyet e késő estén a civiljárőr rajtaütésének vél: egy mellékutca
gyéren megvilágított szakaszán két férfi hirtelen feltartóztat egy járókelőt, rövid szóváltás után berángatja egy limuzinba, és sietve elhajt. Egy másik utcában viszont egy
nyugdíjas látta úgymond az ablakából, amint egy fiatalabb férfit 23 óra körül – a nyílt
utcán! – leszólított a vele szembejövő, feltűnően csinos és merészen öltözött nőszemély, majd hirtelen egy kapualjba tuszkolta. Úgy egy óra múlva – a nyugdíjas kíváncsiságból ilyen sokáig várt az ablaknál – újra előjött a szépség, ezúttal azonban egyedül,
és folytatta útját. A későbbi, az illető házban, pincéjében, sőt hátsó udvarán is folytatott kutatások eredmény nélkül fognak zárulni; csak annyi bizonyos, hogy a szerző
azóta az este óta eltűntnek számít. A nyomozás ráadásul rendkívül nehézkesen alakul,
mivel a nevet és a személyleírást érthető módon a legszigorúbb titoktartásnak vetik
alá; ugyanakkor eltűnése után is több helyen látják a szerzőt, így például a frankfurti
Hauptwache aluljárójának gyorséttermében – ahol egy rádiószerkesztő minden kétséget kizáróan felismeri –, vagy Wetzlar közelében, egy autópályamenti restiben, ahol
egy pincérnő sört és vodkát szolgál fel neki. Felismerik egy Amszterdamba tartó
gyorsvonaton, és felismerik a berlini metróban. Legvégül egy kokain-nagykereskedő és
rendőrspicli, aki Bogotában Zimmermann fedőnév alatt üzemelteti „A Harmadik
Birodalomhoz” címzett vendéglőjét, egyenesen olyan bizalmas információt ad le, miszerint az eltűnt Kolumbiában bujkál; ám ez a nyom is a semmibe vész. Másfelől egyre
súlyosabb kételyek támadnak a szerző tényleges eltűnése iránt. És valóban: még ugyanazon az éjszakán, 0 óra 05-kor, időközben július 24-e, kedd lett, a szerző lakásán újfent
csörög a telefon, és – miután elbóbiskolt saját irományainak olvasmánya fölött – kizökkenti a személye után folytatott nyomozásból. Réveteg tanakodás közben, hogy
akkor ő most egy figyelmetlen olvasó, vagy pedig egy unalmas szerző-e, csak abban a pillanatban ér a telefonhoz, amikor a csörgés abbaszakad.

ADAMIK LAJOS fordítása

1999. június

29

KIRÁLY EDIT

Ököl-balett
PORTRÉ WERNER KOFLERRÕL
Werner Kofler az osztrák irodalom egyik fenegyereke. A pontosság kedvéért hozzátenném: Werner Kofler idestova több mint húsz éve fenegyerek, sőt, egyre inkább
az, miközben körülötte – s e körülmény itt korántsem mellékes – az irodalmi élet
színterei jócskán csöndesedtek. A hagyománytagadó avantgard (neoavantgard) gesztusok kora (a korok sora!) rég lejárt. Az új avantgardisták, ha vannak ilyenek, a régiek
kanonizálásával foglalatoskodnak. A Bernhard halála után Ausztria első számú nestbeschmutzerévé avanzsált Elfriede Jelinek duzzogásait pedig immár a kulturális tévécsatornák (és a salzburgi ünnepi játékok) hangolják haragvássá vagy egyszerűen giccsé,
mikor hogy. A nagy csattanások helyébe kis zúgolódások és profin megcsinált botrányprodukciók léptek.
Werner Kofler mintha egy üres színpadon ágálna. Hiszen mi tilos akkor, amikor
anything goes? Amikor mindenfajta kizárólagosság, így a radikális szerep maga is avítt?
Az ágálás produkció lett, a bunyó balett. A játék, a mégoly avantgard tradícióval
űzött játék is, magát a tradíciót értelmezi újra. S kérdés, alkalmas-e még az ily módon
önmagábaforduló avantgard bármiféle kritika megfogalmazására.
Werner Kofler szövegei, amikor valamely radikális nyelvi gesztust egy revükoreográfia elemévé stilizálnak, átértelmeznek egy avantgard hagyományt. A radikalitás e műveknek nem kritikai célja, hanem az irodalmi mű stilizációs elve. A stilizáció persze kiterjed a mű egész intézményes megjelenítésére.
Elsősorban is itt van maga a szerző. Itt és ezúttal a magányos hős szerepfoszlányaiból és Bernhard-idézetekből összefoltozott szerző-dizájn. A kiadók és művek által
megkonstruált személy afféle verbális gyorstüzelő, nyelvi akrobata. Míg a művek legföljebb filmgeggek szilánkjaival szolgálnak: a pofonokat osztó kéz, az elfúló futamokban haragvó erőteljes hang, a folyamatosan fotografáló szem, addig A vadonból: két
töredék1 című kötet belső borítóján található szerzői portrén nagy fehér vadásznak
öltözve ismerheti föl az irodalmi üzem botrányfelelősét a nyájas olvasó.
Az életrajzi adatok ehhez képest szikárak.
Werner Kofler 1947-ben született Karintiában. Szülővárosa a „cívis” Villach és nem
Klagenfurt, az egyetemi város. A tanárképzőt Klagenfurtban végzi, majd négy év után
abbahagyja, ezt követően utazások illetve különféle foglalkozások váltogatják egymást.
1968 óta szabadfoglalkozású író. Bécsben él. 1975-ben megjelent Guggile című könyvével keltett először nagy feltűnést. Különféle díjakat és ösztöndíjakat nyert.2 Egy 1991-

1
2

Werner Kofler, Aus der Wildnis: zwei Fragmente, Berlin (Wagenbach), 1980.
Theodor-Körner-Preis, 1976. Förderungspreis des Österreichischen Staatspreises, 1978. Förderungspreis der Stadt Wien, 1980. Österreichischer Würdigungspreis für Literatur, 1990.
Großer Preis der Stadt Wien, 1991. stb.

30

tiszatáj

ben rossz hír költéséért ellene indított pert (egy irodalomtudós szakvéleményének segítségével) a művészi szabadság elvének elismertetésével megnyert.3
Persze a kevés életrajzi ok is bőségesen elég, hogy a Kofler-művek a harag egyre nagyobb orgiáit ünnepeljék. A verbális kicsapongások azonban mindig meghatározott
rendet követnek.
Másodsorban ott van tehát maga a harag retorikája. Werner Kofler ez esetben egy
jeles osztrák irodalmi hagyományra támaszkodhat.4 Írott haragvásaiban megtalálható
az ágálás teátrális megjelenítésének teljes kelléktára, a bernhardi monológus kizárólagos beszédformája, a túlzás alakzatai, sőt az inkább Jelinekre emlékeztető elferdített
idézetek is. Természetesen nem hiányozhat a repertoárból a Kronen-Zeitung5 és ezen
belül is az ún. Staberl6 publicisztika be-idézése, valamint a kollégák elintézése sem7.
Csakhogy míg az osztrák irodalom nagy megbotránkoztatói többnyire a kollektív
mítoszok illetve az ezeket begyakorló nyelvezetek ellen ágáltak, addig Werner Kofler
írásaiban a haragvás a szabály.
Így lesz a Kofler-szöveg a beszédaktus-elmélet látványos irodalmi megjelenítése,
nem malaszt, hanem tettlegesség. Ha a szerzői én kést vesz a kezébe, az írás metsz.8 Ha
pofoz, akkor az „váratlanul kemény kézjegy”-ként íródik be egy ártatlan tollnok ábrázatába.9
E kézjegy változatos felhasználásait jól illusztrálja a műfaji meghatározásokként is
olvasható alcímek sora: bosszúaktusok, szövegrepeszek, gaz-tettek. Akinek be lehet
húzni, annak a Kofler-szöveg amúgy istenigazából behúz.
A sérelmi iratolás nem (csak) politikai ellenfeleket érint, hanem fordítót, lektort is.
A „Hogyan kevertem le Roberto Cazzolának várat- és indokolatlanul három pofont”10 című elegyes gyűjtemény például valóságos bosszúhadjárat különböző pálya- és
munkatársak ellen. Így: a túlérett Menasse föláldozása egy képzeletbeli Otto Nitzsch
orgián. Vagy: egy kiadói lektor fölpofozása Triest főterén – minden ok nélkül és ráadásul háromszor.
Az erőteljes akcionizmus láttán talán nem meglepő, hogy Kofler egyik kedvenc
műfaja a krimi. A „Vienna School of Crime” sorozatban megjelent Konkurrencia címet
3

4

5
6

7

8
9

10

A per mondataiból és egy lakásába történt betörés kárlistájából könyv íródott. Vö. Werner
Kofler, Üble Nachrede – Furcht und Unruhe, Hamburg (Rowohlt), 1997.
Azoknak, akik a szociológiai magyarázatokat kedvelik: A botrány egyes nézetek szerint
Ausztriában, ebben a nyílt konfliktusokat olyan látványosan kerülő országban az irodalmi
megnyilvánulás kitüntetett eszköze. A legfontosabb idevágó irodalom: Robert Menasse, Die
sozialpartnerschaftliche Ästhetik, Wien (Sonderzahl), 1990.
Az átlag osztrák háztartás elengedhetetlen kelléke, erősen populista sajtótermék.
Staberl a Neue Kronenzeitung jegyzetírója, jegyzetei alapján össze lehetne állítani az osztrák
irodalom piciny torztükrét.
Thomas Bernhard Holzfällen című könyve e műfaj (értsd: kollégák és egykori jótevők kicsinálásának és leszólásának) klasszikus darabja.
Vö. Werner Kofler, Herbst, Freiheit. Ein Nachtstück, Hamburg (Rowohlt), 1994. 117k.
„Wie Gerhard Kofler es mir gleichtun und Roberto Cazzola in Triest drei Ohrfeigen
versetzen wollte”, in: W.K., Wie ich Roberto Cazzola in Triest plötzlich und grundlos drei
Ohrfeigen versetzte. Versprengte Texte, Wien 1994. 101. o.
Wie ich Roberto Cazzola in Triest plötzlich und grundlos drei Ohrfeigen versetzte. Versprengte
Texte, Wien (Wespennest Verlag), 1994.

1999. június

31

viselő bűnügyi regényén túl írt több más krimiadaptációt is.11 Csakhogy a tett itt és
ezúttal lényegében nyelvi művelet, nyelvöltögetés.
Ugyanis Kofler Konkurrencia12 című bűnügyi regényében nincs bűnügy, legfeljebb
bűnügyi tervek, elgondolások és aggodalmak vannak, melyek két szereplő szempontjából veszik számba egy lehetséges krimi eszköztárát, az elengedhetetlen krimiszerepeket valamint a lehetséges tettekhez tartozó lehetséges nyomokat és indokokat.
A tettes illetve az áldozat szerepköre lényegében aszerint definiálható, hogy ki találja
el, mi van. Két verzió vetélkedik egymással, melyet férj és feleség egymás kinyírására
eszelnek ki. A tettes és az áldozat (bármelyikük legyen is az) nem bűnüggyel, hanem
a nyomok és motívumok két lehetséges olvasatával szolgálnak, s hűen a posztmodern
esztétika szelleméhez, az olvasást illetve az értelmezést avatják alkotó (azaz itt: gyilkos)
tetté. A „szerző” afféle fölösleges emberként vendégszerepel. Annak eldöntésére azonban, hogy melyik változat győzött, nincs alkalmas eszköz az olvasó kezében. Az egymásbavegyülő valóságdarabkák, reklámversikék és szimulációk nem teremtenek egyetlen, a szerzői autoritással megerősített kitüntetett világot, csak verziókat. E verziók pedig úgy kapcsolódnak össze mint tükörvilágok, amelyek két végükről különféleképp
olvashatók.
Az idézetek és verziók esztétikájának betetőzése és egyben tökéletes technikai
megvalósulása végül Kofler 1996-ban megjelent Dopo Bernhard13 című kötete. Az öszszevissza vagy 30 oldalas pamflet Luigi Reitani olasz germanista Kofler-fordítását „idézi
agyon”. Az írás egyik végéről német, másikról olasz változatban olvasható. S minthogy tárgya maga a ferdítés, anyagát pedig Reitani állítólagos lejterjakabjai képzik,
ezért olyasmit visz véghez, ami irodalmi műnek még nem igen sikerült: nevezetesen
hogy itt fordítás és eredeti egyformán ferde, legalábbis elvben. Leginkább persze
a Thomas Bernhard utáni nemzedékre utaló olasz cím teszi kérdésessé, melyik változat
is az eredeti. Van-e eredeti egyáltalán? Vagy az eredeti is csak visszafordítás? A műfaji
meghatározása szerint „gaz-tett”-nek minősülő írás, melynek rövid tartalmát az alcím
következőképp ismerteti: „Hogyan tanítottam meg a Bariba valósi Reitani fordítót
a Mordschein és a Mondschein közötti különbségre”14, zenei elvekre alapozza a képzést.15
Előbb fenyeget: „szétmorzsolom Önt” (17. o.), azután beváltja: „Reitani fülét cibáltam” (18. o.), végül: „azzal egyik kezemmel a Bariba valósi Reitani fordító garbójának
nyakát ragadtam meg, a másikkal pedig föltéptem az ablakot, hogy ezt a Reitanit
egyetlen széles mozdulattal kihajítsam a kertbe...” (30. o.)
Az egyszerű, ámde csattanós „argumentáció”: a szétmorzsolás, fülcibálás, kihajítás
és a pofon frappánsan képezi le a Kofler szövegek működési elvét, azt ahogy a művészi
tárggyal szemben előtérbe kerül a művészi tárgyat létrehozó gesztus, az írás íródása,
a kép kimetsződése.

11

12
13

14

15

Lásd Konkurrenz, 1984. „Verdeckte Selbstbeobachtung”, in: W.K. Hotel Mordschein, 1989.
Der Hirt auf dem Felsen, 1991. stb.
Konkurrenz. Roman, Wien-Berlin (Medusa Verlag), 1984.
Werner Kofler, Dopo Bernhard. Wie ich dem Übersetzer Reitani aus Bari den Unterschied
zwischen Mordschein und Mondschein beigebracht habe, Köln (poodle press), 1996.
Kábé úgy lehetne visszaadni, hogy coltfény illetve holdfény. A „Mordschein” a gyilkosság és
fény szavakból gyártott alkalmi összetétel.
Dopo Bernhard 13k.

32

tiszatáj

A nyelv ezekben az írásokban nem leír, hanem működik. Rövid nyelvi futamokat
alkot, amelyek minimálszövegeket variálnak egy experimentális grammatika segítségével. Ezen belül a három legfontosabb kofleri eljárásmód a felsorolás, a (médiális) transzformáció és a permutáció.
A felsorolás technikájára épül például Kofler 1975-ben megjelent első kötete.
A Guggile: vom Bravsein und vom Schweinigeln (Babóka: a jóviseletről meg a malackodásról) gyerekkori emlékeket ad közre egy „vidéki anyaggyűjtemény” formájában.16
Ez a könyv nem nevelési regény, hanem a nevelődés nyelvi feltérképezése.
Guggile ugyanis gyerekkori becenév, a Wernerré válás előtti kor elnevezése, Guggile az asszociációk szintjén annyit tesz mint: „a konyhánk este, sötétedés után (nyár
van) nyitott balkonajtó, a fehérre mázolt konyhai kredenc, rajta hamutartó, utánanyúlok, amikor apám fölemel; továbbá egy épp elfújt gyufa jellegzetes szaga.” (35.o.) Ilyen
és ehhez hasonló szómagyarázatok füzéreként jelenik meg a gyerekkori világ: a nyelvi
és tisztálkodási szabályok, Villach úgyis mint nevek és hozzájuk kapcsolódó emlékek
gyűjteménye. Nevek és áruk egymáshozrendeléseként megformálódik az „üzleti világ”: „apám világa” – „klein & lang, kaspar & poltnig, simon & garfunkel, vecellio ernyők, tosoni kalapok, fleischhacker órák, richter virág, scharf elektromosság”. (15. o.)
A szöveg példaszerűen mutatja, miként lesz az életrajzi számvetés princípiuma:
a leltár, és miként rajzolódik be a személyesség a nyelvi különbségtételek vonalhálójába.
Ugyancsak egy egyszerű formai szabály, nevezetesen egy transzformáció révén értelmeződik át Kofler műveiben egy másik nagyhagyományú elbeszélői motívum: a hegy.
A hegy mint irodalmi táj diadalútja az osztrák (ill. német nyelvű) irodalomban az
ún. heimatromannal17 vette kezdetét a 19. század második felében. Ez a szülőföld-irodalom, amelynek lényegében egyik alműfaja a hegy-regény, jelentések komplexumát
rendeli a tájhoz. Ezekben a regényekben a hegy egyszerre jelenti a kapitalizmustól és
a modernizálódástól érintetlen természetet és valamiféle az emberi közösség számára
csak vágyként létező transzcendens bizonyosságot.
Kofler természetátértelmező munkája persze nem az első a kronológiai sorban.
E század hatvanas éveiben Hans Lebert regényeiben a hegy tetemektől bűzlő kísértettájként vált az elvarratlan fasiszta félmúlt szimbolikus terepévé,18 és egymást követő
irodalmi generációk archeológiai munkálatai révén mindinkább a gyalázat archívumának szerepét tölti be a háború utáni osztrák irodalomban.
Ezt az irodalmi tájat aktualizálja két Kofler-kötet a kilencvenes évek fordulóján, az
1988-ban megjelent Az íróasztalnál. Alpesi mondák, útiképek, bosszúk,19 majd az 1991ben megjelent Pásztor a sziklán20. Kofler itt irodalmi műfajokat alakít át információs
kódokká, ideológiákat szimulációs eljárásokká, irodalmi toposzokat, így a hegyet például, színpadi kellékekké: a sziklából egy autark természetvallás pulpitusa lesz, a hegy
belsejét a nemzet múzeumának rendezi be: a kiállításon nemzeti lázálmok történelmi
rétegei „láthatók”.
16

17
18

19
20

Guggile: vom Bravsein und vom Schweinigeln. Eine Materialsammlung aus der Provinz, Berlin
(Wagenbach), 1975. 2. kiadás: Wien (Edition Falter), 1991.
Szószerint: a szülőföldről szóló regény
Mindenekelőtt Hans Lebert Die Wolfshaut és Elfriede Jelinek Die Kinder der Toten című
regényében.
Am Schreibtisch. Alpensagen, Reisebilder, Racheakte, Hamburg (Rowohlt), 1988.
Der Hirt auf dem Felsen. Ein Prosastück, Hamburg (Rowohlt), 1991.

1999. június

33

A hegy korábbi jelentésrétegeit felülírják az ún. F-párt jobboldali és a zöldek természetvédő szólamai. A Pásztor a sziklán kötet a hegy és különféle ideológiák diribdarabjaiból állít össze újabb és újabb szólamkombinációkat s váltogatja azok „adásait”.
Míg az egyik csúcsról egy vándor a gépkocsimentes világ utópiáját harsogja, addig
a mélyből néhai nemzeti mozgalmak indulói szólnak. E szólamok összehangzásának,
különféle elvakultságok kavarodásának terméke egyfelől hóvihar, másfelől adáshiba.
A Kofler-szöveg felbont, darabokra vág és egymásra másolja az összeférhetetlent.
A szöveg metaforája itt nem a szövet vagy a szövedék, amelynek mintázata különféle
megfejtésekre ad alkalmat, hanem az egymásbarendezésnek egy úgymond technikai
módja: a perforáció: „minden kép a kézben perforálja a fejben a hangot” hangzik
a kommentár az Ősz, szabadság. Éjszakai darab21 című kötetben egy fotó kapcsán.
A perforáció voltaképp a médium betüremkedése az üzenetbe. A folyamatosság helyett a diszkontinuus, egymást zavaró, kioltó jelzések halmaza: az egymás mellé másolt
üzenetdarabok egymásbarendeződése és egymás ellen működtetése.
Végül sötétség és világosság, fikció és „valóság” rendjét permutálja a „Találgatások
az Éj királynőjéről”22 című rövid szöveg, amely itt és ezúttal egy (illetve több) színpadi
előadást elemez az ismétlés és variálás segítségével. Az 1989-ben megjelent rövidke írás
a Varázsfuvola egyik részletét, az Éj királynőjének eltűnését rehabilitálja a harmadik
birodalom másodrendű színpadain. A jelenet kellőszámú ismétlése továbbá egy lágertörténet rámásolása révén az éjszaka eltűnéséről és a világosság győzelméről szóló
alapmese nem a felvilágosodás mítoszát mondja el többé, hanem egy ideologikus rémmesét.
Az előadás középpontjába az operai varázseszköz helyett a színpadi süllyesztőgépezet kerül. A műbeli művészet így nem varázslat (nem is mákony), hanem valódi
termelő erő. E szövegben például hullákat termelő. Színpad és süllyesztőgép – afféle jól
működtethető masinériaként – leképezi a szimulációk valóságtermelését – ideológia és
valóság egymásbaváltódását.
S ez Kofler kétségkívül erős és kritikus állítása.

21
22

Herbst, Freiheit. Ein Nachtstück
„Mutmassungen über die Königin der Nacht”, in:W. K., Hotel Mordschein. Drei Prosastücke,
1989.

34

tiszatáj

CHRISTOPH RANSMAYR

A jég és a sötétség rettenetei
(RÉSZLETEK)*
Mindenek előtt
Mivé lettek kalandjaink, melyek jeges hágókon, dűnéken keresztül, gyakran országutak mentén vezettek? Mangrove-erdőkön, füves sztyeppéken, szeles pusztaságokon és gleccsereken, óceánokon keltünk át, a felhőkön is túl, mind egyre távolibb,
belső és külső célok felé. Nem elégedtünk meg azzal, hogy kalandjainkat csupán megéljük, hanem képeslapokon és levelekben, mindenekelőtt azonban kuszán illusztrált
riportokban és tudósításokban a nyilvánosság elé is tártuk őket, titkon azt az illúziót
keltve, hogy még a legtávolabbi, a legmesszibb vidékek is szórakozóhelyekhez, csillogó vidámparkokhoz hasonlóan mindannyiunk számára elérhetők; azt az illúziót
keltve, hogy a világ, közlekedési eszközeink gyors fejlődése következtében, mind kisebb lett, az egyenlítő mentén vagy a sarkokhoz utazni pedig csak pénz és repülő-csatlakozások kérdése. Mekkora tévedés! Repülőútjaink ugyanis az utazás idejét szinte
abszurd mértékben rövidítették le, de a távolságok továbbra is iszonyatosak maradtak.
Ne felejtsük el, hogy a légvonal tényleg csak vonal, és nem út; mi pedig, fiziognómiai
szempontból, gyalogosok és futók vagyunk.

A VILÁGBÓL ELTÛNNI
Josef Mazzini gyakran utazott egyedül és sokat gyalogolt. Jártában a világ nem kisebb, hanem egyre nagyobb lett, oly nagy, hogy végül eltűnt benne.
Egy harminckétéves utazónak, Mazzininek,
1981-ben nyoma veszett a sarkvidéki télben,
a Spitzbergák gleccservidékén. Egyszerű haláleset
volt, kétségtelen. Még egy az eltűntek sorában,
semmi különös. Ha azonban valaki úgy tűnik el,
hogy nem marad utána semmi elégethető, elsüllyeszthető vagy elhantolható, akkor elsőként
*
A fordítás itt közölt részletei a szegedi Osztrák
Irodalom és Kultúra Tanszék műfordító szemináriumán készültek Bak Rita, Bombitz Attila, Dékány
Zoltán Ferenc, Foltán Gyöngyi, Géró Balázs, Halmai
Erika, Hebling Eszter, Karsai István, Mohácsi Ildikó,
Sabine Reuter és Tooth Margit Renáta koprodukciójában. A jelenlegi (végső) változat Bombitz Attila és
Karsai István munkája.

1999. június

35

azokban a történetekben kell fokozatosan és végérvényesen eltűnnie, amelyeket eltűnése után kezdenek mesélni róla. Túl még senki nem élte az ilyen elbeszéléseket.
Gyakran éreztem félelmetesnek a tényt, hogy minden történet kezdete és vége,
melyet elég sokáig követünk, elvész egyszer az idő tágasságában – és mert soha nem
lehet elmondani mindent, amit el kellene mondani, és mert egy évszázadnak elegendőnek kell lennie, hogy egy sorsra magyarázatot találjunk, kezdem a tengernél, és azt
mondom: az adriai tengerparton történt, 1872 márciusának egy fényes és szeles napján.
A sirályok talán akkoriban is kecses papírsárkányokként lebegtek a rakpart fölött
a szélben, és az ég kékjén az évszak szeszélyétől szétszaggatott felhőfront fehér foszlányai úsztak – nem tudom. Fennmaradt azonban, hogy e napon Carl Weyprecht, a cs.
és kir. osztrák-magyar haditengerészet egyik sorhajóhadnagya beszédet tartott annak
a városnak a révkapitánysága előtt, melyet az olaszok Fiuménak, horvát lakói pedig
Rijekának neveznek. Tengerészek és vegyes kikötői közönség előtt beszélt a legtávolibb észak fenyegetéseiről.
Sokáig úgy képzeltem, hogy Weyprecht hosszas beszéde közben hirtelen tavaszi
zápor támadt; zápor, melynek lágy morajában néhány őt hallgató matróz eltűnhetett,
kerülve a gyanút, hogy azért távoztak, mert megriadtak a képektől, melyeket a hajóhadnagy eléjük idézett. Weyprecht egy távoli világot írt le, ahol nyáron a hideg nap
hónapokig kering a hajós körül anélkül, hogy egyszer is lemenne; ősszel pedig sötétedni kezd, végül a sarki éjszaka több hónapos sötétje és kimondhatatlan hideg ereszkedik a vidékre. Weyprecht egy hajó végtelen elhagyatottságáról beszélt; egy hajóéról,
mely a zajló jégbe fagyva sodródik egy még felderítetlen tengeren – kiszolgáltatva az
áramlatok önkényének és a jégnyomásnak, mely többtonnás jégpáncélokat repeszt meg
és jégtömböket halmoz egymásra, toronymagasan! Olyan erő ez, mely gyakran még az
acéllal megerősített szkúnereket és fregattokat is törékeny hajómodellekként roppantja
össze. Az Északi-sark tengerén a jéggé dermedt hullámverés recsegésére, ropogására az
utazóból, aki eljut e vidékre, néha a legrejtettebb félelmek is előtörhetnek, és neki
mégis gyakran évekig ebben a világban, a zajló jég falai közé zárva kell élnie – saját
erejét leszámítva minden vigasz híján.
És ekkor Weyprecht beszéde meglepő fordulatot vett, mely másképp világított meg
minden rettenetet, mindenesetre néhány matrózt megigézhetett annyira, hogy utána
a révkapitányságon a sorhajóhadnagy elé álltak:
A sarki utazás vigasztalan egyhangúsága, a vég nélküli éjszaka halálos unalma, a kegyetlen hideg, ezek azok a sokféleképpen forgatott címszavak, melyekkel a civilizáció a szegény sarkkutatón sajnálkozék. Sajnálni azonban csak azt lehet, ki nem tudja védni magát
az elhagyott élvek emlékképitől, és ki kegyetlen sorsát síratva csak számlálja a még eljövendő
napokat, mikor is elérkezik a hazatérés órája. Az ilyen jobban teszi, ha nyugton marad
honában, és meleg kandallója mellett adja át magát az ismeretlen, talán képzelettúlozta
szenvelgések kellemetes borzongásának. Kit a természet mozdulása és működése érdekel, annak nem lehet oly ádáz a hideg, hogy elviselhetővé ne legyen, és a végtelen éjszakák sem oly
hosszúak, hogy egyszer véget ne érnének. Az unalmat csak az ismeri, ki magában hordozza,
és az, ki képtelen elfoglaltságot találni, mi megóvná szellemét, hogy önmarcangolva saját
nyomorúságát szülje meg.
A bremenhaveni Teklenborg és Beurmann hajógyárban irányítása alatt egy hajó
épült – zárta beszédét Weyprecht –, a Tegetthoff Admirális, egy háromárbocos, 220 tonnás szkúner, segédgőzgéppel és a jég ellen minden védelemmel ellátva. Még júniusban
kifut a Tegetthoff Admirális, az Északi-fok irányába indul, majd onnan egyre csak

36

tiszatáj

északnak vitorlázik, az orosz Novaja Zemlja szigetcsoporttól észak-keletre, a felderítetlen tenger felé. Aki tehát a jelenlévő tengerészek közül egészséges, nem fél a Jegestengertől, és kész minden megszokottat két és fél esztendőre maga mögött hagyni, az
jelentkezzék a révkapitányságon, hogy részt kíván venni a cs. és kir. osztrák-magyar
északi-sarki expedícióban. Weyprecht maga lesz a parancsnok a Tegetthoff Admirálison;
a szárazföldön azonban társa, Julius Payer főhadnagy irányít.
Mialatt a dolgok az Adrián fáradságos munkával beindultak, megegyeztek a tengerészek bérében és fölkészültek a búcsúra; Bécsben egy arisztokrata Sarkkutató Bizottság, élén a kalandokba szerelmes Hans Wilczek gróffal, gondoskodott az expedíció
finanszírozásáról, Julius Payer főhadnagy pedig leveleket írt Dél-Tirolba.
Kedves Haller!
Örömmel tölt el, hogy végre megtaláltalak, és hogy oly gyorsan válaszoltál.
Két és fél éves utazást szándékozom tenni egy hideg vidékre, hol emberek nem élnek,
ellenben jegesmedvék igen, és hol a nap hónapokig szakadatlan ragyog, aztán pedig újabb
hónapokra eltűnik.
Ugyanis egy északi-sarki expedícióra készülök.
1. Bármily levonás nélkül fizetem utad Sankt Leonhardtól Bremerhavenig, hol is hajóra
szállunk.
2. Május végén kezdődne a szolgálatod, ekkorra Bécsbe kellene érkezned.
3. Két és fél évet maradnál mellettem.
4. Teljes egészében én gondoskodom ruházatodról, fegyvereidről és élelmezésedről, a különteljesítményekért járó praemiumokon kívül pedig mintegy 1000 guldent kapsz papírpénzben, miből egy részt már induláskor kézhez kaphatsz.
Kérlek Haller, keress még egy második hegymászót is – megbízható ember legyen, könynyen alkalmazkodó, dolgos, kedvét és kitartását soha el ne veszítse, még ha a nélkülözések oly
nagyok is lesznek; legyen jó vadász, járandósága ugyanaz, mint ami Téged illet. Visszatértünkkor ajándékul még egy míves, hátultöltős és kétcsövű Lefaucheux-vadászfegyvert is kapsz.
Írj rögvest és feltétlen keress még egy második embert, kiért kezeskedel, hogy mindenben
megfelel.
Hidegnek és veszélyeknek leszünk kitéve – elrémiszt-e?
Én már két ilyen utat is szerencsésen végigcsináltam, és mire én képes vagyok, azt Te is
véghezviszed.
Barátod Payer

AZ ELTÛNT SZEMÉLYI ADATOK
Josef Mazzini, a bécsi származású kárpitos Kaspar Mazzini és felesége, Lucia aszszony, trieszti miniatúrafestőnő fiaként az 1948-as év Triesztjében jött világra. A születése utáni első napokban a kárpitos házában tetőfokára hágott egy több hetes vita:
a német Josef név váltotta ki, amit az anya lelkes olaszként hiába próbált megakadályozni. A kárpitos azonban, aki már akkoriban szenvedett a szeme miatt, és a romló
látás éveiben mind elviselhetetlenebbé vált, most is elutasított minden ellenérvet és
kérést. Josef Mazzinit szülei oly alapossággal nevelték saját anyanyelvükön ama lakásban, melyet csak egy tolóajtó választott el apja műhelyétől, hogy a jobb jövőre hivatott
örökös hamarosan nem csupán az apai elvárásoknak, de minden előírásnak hátat fordított. Különc lett.

1999. június

37

Az anya – született Scarpa – első elbeszéléseiben a világ lapozgatható album volt.
Lucia Mazzini fiát folyton csillapítani próbálta. Sokat mesélt. A délutáni órákban
a jelen sokszor nem volt egyéb, mint munkazaj, mely szabálytalan időközökben átszűrődött a tolóajtón; a konyhaasztalnál azonban a múlt mindenhatónak és festőinek
tűnt. Az elbeszélések szerint a Scarpák között sok volt a tengerész, kormányosok,
kapitányok! Lorenzo például, aki a világot tizenhétszer hajózta körbe, míg aztán Port
Saidban agyonverték, vagy Antonio, a dédnagybácsi, Antonio Scarpa!, aki egy osztrák
expedícióval, mely valójában szinte kizárólag olasz matrózokból állt, egészen az
Északi-sarkig vitorlázott, és ott felfedezett egy jég és fekete kövek alkotta hegységet,
egy ragyogó országot, ahol a nap sohasem ment le. De a teljes egészében jégkristályokkal borított hajó befagyott, és Antonio végül a dermedt tengeren át gyalog tért vissza
a vadonból. Sokat szenvedhetett közben. Amikor az anya Antonio Scarpa gyötrelmes
útjáról mesélt, a jégen át vezető útról, néha összecsapta kezét, és furcsa szemeket meresztett. Itália hatalmas volt. Itália mindenütt jelen volt. És Lucia, aki már nem lelte
kedvét a bécsi kárpitosban, ezzel vigasztalta önmagát és fiát. Mazzini diákkorában
hősökkel barátkozott. Megismerkedett az avellinoi szép generális, Umberto Nobile sorsával is, akinek a miniatúrafestő-nő bizonyára jónéhány álmát szentelte. Nobile 1926
májusában Roald Amundsennel, a Déli-sark meghódítójával, Lincoln Ellsworth amerikai milliomossal és további tizenkét légiutassal együtt, a Spitzbergákról indulva egy
léghajóval átrepülte az Északi-sarkot, majd sértetlenül és aranysújtásos díszegyenruhát
öltve Alaszkában landolt. És két évvel később Lucia fehérruhás és zászlócskát lengető
kislányként jelen! volt, amikor Nobilét Milánóban második sarki repülése alkalmából
búcsúztatták. Micsoda ünnep! Még a Duce is ott volt. Ez az áprilisi nap azonban
hosszúra nyúlt, és elmúlt anélkül, hogy Nobile léghajója, az Italia Milánó egébe emelkedett volna. Késő éjszakáig maradt kikötve a hajó, a tömeg lassacskán szétszéledt,
mikor végre mégis, ijesztőn és tompán csillogva, a hatalmas, szivaralakú Italia finoman
kicsúszott kötelékei közül, és felszállt a sötétségbe. Lucia kitartott addig az egyetlen,
csodálatos pillanatig, lábujjhegyen ágaskodva nyújtotta az éjszakába papírzászlócskáját,
és lelkesedésében fehér öklébe harapott. Ebből a kalandból azonban Lucia hőse teljesen átváltozva tért vissza, hajótöröttként, a miniatúrafestő-nő pedig csak nagy fáradsággal tudta őt a közvéleménnyel szemben régi pompájában megőrizni. Ez volt a szerencsétlenség, melyet Josef Mazzini a kárpitos házában hallott. És annak ellenére, hogy az
Italia zuhanása akkor már távolinak tűnt, a halottak régen halottak voltak, a túlélő
hősöket majdhogynem elfelejtették, a második világháború pedig a sarkvidék és minden más hely kalandját nevetséges hazárdjátékként törölte el – mégiscsak ez volt az
első szerencsétlenség Mazzini életében, ami megérintette és rossz álmokat okozott
neki. Mert az Italia-expedíció pusztulásáról szóló történetekből kezdte Mazzini első alkalommal megérteni, hogy valóban létezik olyasmi: halottnak lenni. És ez megrémítette. Micsoda tenger lehetett az, amelyiken hősök toprongyosokká, kapitányok emberevőkké, léghajók pedig jeges cafatokká változtak?
Úgy vélem, Mazzini akkoriban (tizenkét éves volt, vagy fiatalabb?) kezdte egy képpé
összerakni a sarkvidékről alkotott első, bizonytalan elképzeléseit borzalmak hideg, vakítóan fényes világának képévé, melynek rémisztő ürességében egyszerűen minden lehetséges volt, és amiről a kárpitos házában csak titokban és kissé régimódian mert álmodozni.
Nem volt szép kép. Viszont annyira erőteljes, hogy későbbi éveiben is elkísérte.
A kárpitos nem szívesen hallgatta a történeteket, melyeket felesége az örökösnek
mesélt. Lucia hőseit dühösen idiótáknak, Nobilét olykor fasisztának nevezte, és mégis
hagyta, hogy évekig a műhely tolóajtajára tűzve maradjon egy képeslapnagyságú fény-

38

tiszatáj

kép, mely a generálist a spitzbergákbeli Ny Alesundban léghajójának horgonya előtt
ábrázolta. Mikor a képet végül levették, az ajtón világos téglalap maradt, mely egy
másik világra nyílt, miközben Josef Mazzini már régesrég Bécsben volt. Trieszttől vett
búcsújával lezártnak tekintette azt a kilátástalan vitát, melyet családjában a jövőjéről
folytattak, és nem hagyta magát meggyőzni az egyre ritkábbá váló látogatások során
sem arról, hogy az örökösnek szánt helyet újra betöltse. Hogy Mazzini Bécsbe utazott,
ahhoz apja makacs menekülési képzete is hozzájárulhatott, aki rosszabb napjain elátkozta Triesztet, és folyton arról beszélt, hogy visszatér szülővárosába, vonzhatta őt
azonban az a kicsi, elfeledett rokonság is, akiknek gyümölcskereskedésük volt a bécsi
Thalia utcában, és akik az olasz unokaöccsüket érkezése után félszívvel támogatták –
akárhogy is, Mazzini Bécsben volt, és eltekintve komolyabb utaktól, nem állt szándékában Triesztbe visszatérni, de máshová se menni. Idetelepedtem, mondta feltehetően
apja szavajárásával.
Mazzini egy kőfaragómester özvegyének házában bérelt szobát, alkalmanként egy
szállítmányozási cégnél sofőrködött, ahol a rokonság egyik barátja dolgozott könyvelőként, emellett később távol-keleti porcelán-, jade- és elefántcsont-régiségeket szerzett
be, melyeket feketén adott tovább, és rengeteget olvasott. A kőfaragó özvegye egy otromba kötőgép mellett üldögélve töltötte napjait, a legkülönösebb gyapjúruhadarabokat kínálgatta albérlőjének, és gyakran órákig bámulta az ablakból férje eladatlan sírköveit, melyek még mindig a ház hátsó udvarán hevertek. A köveken moha nőtt.
Josef Mazzinivel Anna Koreth könyvkereskedő lakásán ismerkedtem meg, aki a szibériai Jeges-tenger partvidékén élő szamojéd törzsről írt néprajzi munkájával akadémiai körökbe jutott, boltja pedig néptörténeti és útleíró irodalomra specializálódott.
A bécsi Rauhenstein utcai tágas és sötét lakásban a könyvkereskedő-nő időnként vacsorát adott jobb vevőinek. Ezeken az estéken sok szó esett kéziratokról és ritkaságokról, és közben olcsó, olasz importbort ittak. A Rauhenstein utcában a leghihetetlenebb
részleteket lehetett megtudni különböző művek létrejöttéről, megjelenési évekről,
egyes könyvek kiállításáról és kötéséről, de azokról szinte semmit, akik ezeket a könyveket olvasták. Mazzini, akit Anna Koreth korábban az ő Josefjeként vezetett be az esti
társaságba, kivétel volt. Sokat beszélt magáról. Mindezt olyan udvarias német nyelven,
amin érezhető volt az emigráció hatása. Így Mazzini, amikor a Rauhenstein utcában
még újnak számított, olyan szavakat használt, mint mozgóképszínház, távbeszélő, vagy
mivégett, nemeslelkű, ilyeténképp.
Akcentus nélküli szavait akkoriban tévesen hatásvadásznak hittem – főként mert
amiről beszélt, az Anna Koreth körében különösnek és hóbortosnak tűnt. Mazzini azt
állította, hogy bizonyos értelemben újraformálja a múltat. Történeteket, cselekménysorokat és eseményeket talál ki, feljegyzi őket, és végül megvizsgálja, hogy a távoli
vagy a közeli múltban léteztek-e valaha fantáziaalakjainak valós elődei vagy megfelelői.
Ez alapjában véve nem más, folytatta Mazzini, mint a jövőregény írójának módszere,
csak éppen az idő irányának megfordításával. Így megvan az az előnye, hogy elképzeléseinek igazságát történeti kutatásokkal ellenőrizheti. Játék a valósággal. Ő mégis
abból indul ki, hogy bármit is fantáziál, annak valamikor már meg kellett történnie.
„Aha”, fordultak a Rauhenstein utcában az olaszhoz, aki túl nagyra kötött pulóverében
terpeszkedett az asztalnál és vörösbort vedelt, „aha, nagyon érdekes, ismerősen hangzik”, de egy elképzelt történet, mely egyszer már valóban megtörtént, semmiben sem
különbözik az utólagos elmondástól; senki sem értékelné az efféle fantáziát, mindenki azt
hinné, hogy puszta tényközlésről van szó. Nincs jelentősége, vágott vissza akkor Mazzini, neki már az a személyes és titkos bizonyosság is elég, hogy kitalálta a valóságot.

1999. június

39

Úgy gondolom, Anna Koreth, aki majdnem egy fejjel magasabb volt Josefjénél,
érte el végül, hogy a kitaláló feladja gondolatjátékainak személyességét és titkosságát,
és történeteit a nyilvánosság elé tárja. (Időnként meg is jelentek néhány folyóiratban,
melyeket Koreth könyvesboltjában lehetett kapni, és amelyek a jelent képviselték
a történeti művek sűrű sorai közt.) Mazzini továbbra is besegített a szállítmányozási
cégnél, továbbra is ellátta szobrocskákkal a régiségekre vágyó polgárságot, és olyan
történeteket írt, melyek színtereit a térképen többnyire csak közelítőleg lehetett megtalálni. Távoli vizeken halászhajókat süllyesztett el, ázsiai messzeségekben bozóttüzeket idézett elő, vagy szemtanúként Akárhol menekültkaravánjairól és harcairól tudósított. A tény és a fantázia közti határ mindvégig láthatatlan maradt.
„A szórakozni vágyónak különben is minden mindegy”, írhatta később Mazzini
jeges-tengeri naplóinak egyikébe, melyet aztán Kjetil Fyrand óceanográfus küldött el
Anna Korethnek Longyearbyenből, a spitzbergákbeli bányavárosból. „Ez is csak az az
elfojtott kitörési vágy, mely munka után álmodozásra késztet dzsungeltúrákról, karavánokról és villódzó jégmezőkről. Ahová mi magunk nem jutunk el, helyetteseinket
küldjük – tudósítókat, akik aztán elmesélik, mi történt. De többnyire nem az történt.
És akár Pompeji pusztulásáról, akár a rizsföldeken most dúló háborúkról tudósítanak
– a kaland kaland marad. Különben sem kavar fel már semmi. Fel sem világosítanak.
Nem hat ránk senki, csak szórakoztatnak...”
Minél nagyszerűbbnek tűnt akkoriban Mazzininek az elképzelés, hogy agyszüleményeit tényleg visszakeresheti a valóságban, annál többször helyezte elbeszéléseinek
színtereit lakatlan, kopár vidékekre és északi pusztaságokba. Mert egy üres világban
játszódó, kitalált dráma sokkalta valószínűbb és elgondolhatóbb, mint egy trópusi kaland, melynek kitalálásakor a sokszínű természet hatásával és egy idegen kultúra rítusaival kell számolni. Mazzini így fantáziájának teremtményeit egyre északabbra űzte,
egészen odáig, ahol már eszkimók sem éltek a messzi sarkvidék sodródó jégvilágába.
A kitaláló úgy érezte, megtalálta a kapcsolatot gyermekkora dermesztő jégképeivel; csak
később derült ki, hogy ez volt a véghez való kapcsolódás is. Mert Mazzini eltűnésének
előjátéka akkor kezdődött, amikor Koreth könyvesboltjának antikvár darabjai között
felfedezte egy jeges-tengeri utazás több mint száz éves leírását, mely oly drámai, oly bizarr, a vége pedig oly valószínűtlen volt, amint az csak a képzeletben létezhet: Julius Ritter von Payer beszámolóját olvasta a cs. és kir. osztrák–magyar északi-sarki expedícióról,
megjelent Bécsben, 1876-ban, Alfred Hölder udvari és egyetemi könyvkereskedőnél.
Josef Mazzini el volt ragadtatva. Több mint két évet töltött az expedíció a sarkvidék jégvilágában, és 1873 egy napfényes augusztusi napján az Északi Jeges-tengeren
a 79. szélességi foktól északra felfedezett egy eddig még ismeretlen szigetcsoportot –
közel hatvan, őskőzetből álló szigetet; szinte az egész hatalmas gleccsertakaró alá temetve, bazalthegység, tizenkilencezer élettelen négyzetkilométer. Az év négy hónapján nem kelt fel a nap a szigetvilág fölött, és decembertől januárig olyan tökéletes sötétség uralkodott, hogy a levegő hőmérséklete hetven fokkal süllyedt a Celsius-skála
nulla pontja alá. Julius Payer és Carl Weyprecht, az expedíció parancsnokai ezt a rettenetes földet távoli uralkodójuk tiszteletére Ferenc József-földnek keresztelték, és ezzel
eltüntették a Régi világ térképének egyik utolsó fehér foltját.
Josef Mazzini lelkesedésének okát, amit az expedícióról szóló tudósítás váltott ki
benne, nem tudom másképp elképzelni, mint hogy Payer feljegyzéseiben bizonyítékára
lelt az általa kitalált kalandok egyikének. Azonban csak annyi bizonyos, hogy Mazzini
ekkoriban kezdte szinte fanatikus buzgalommal rekonstruálni a felfedezőút kusza
történetét. Bejárta a levéltárakat. (Az Osztrák Hadügyi Levéltár Tengerészeti részlegé-

40

tiszatáj

ben őrizték a Tegetthoff Admirális elnyűtt hajónaplóját, Weyprecht és Payer leveleit és
jegyzeteit, a Nemzeti Könyvtár térképgyűjteményében pedig Otto Krisch, az expedíció gépészének naplóját és a passeiertali vadász, Johann Haller monoton, szótlan feljegyzéseit...) Mintha az az örvény, mely már Mazzini korai fantáziaalakjait is a messzi
északra vitte, most őt is felkapta és magával ragadta volna. Mazzini idejétmúlt valóságot kergetett. Kereséséhez minden levéltár túl szűk és túl kicsi volt. Mazzini a Jegestengerre utazott. A Payer-Weyprecht expedíció krónikáját a valóság színfalai előtt celebrálta – az úszó jégmezők feletti ibolyakék égnek ugyanolyannak kellett lennie, mint
amely alatt egy évszázaddal korábban a Tegetthoff Admirális legénysége kétségbeesett.
Mazzini gleccsereken kelt át. Mazzini eltűnt.
Én nem tartoztam a barátai közé. Sőt, e kistermetű, csaknem törékeny ember
iránt, aki még egy délibábot is fanatikus elszántsággal követett volna, néha azt a különös ellenszenvet éreztem, amit csak olyasvalaki iránt érzünk, aki túlságosan közel
került, vagy hasonló hozzánk. Akaratlanul is beléptem az életébe – futó ismeretség.
Tulajdonképpen csak akkor figyeltem fel Mazzinire, mikor eltűnt a jégben. Mert létezését rejtélyes és nyomasztó eltűnése visszamenőleg olymértékben átjárta, hogy lassanként mindaz, amit tett és amivel foglalkozott, rejtélyessé és nyomasztóvá vált. Eleinte nem volt sokkal több egy gondolatjátéknál, hogy eltűnésének körülményeit valamiféle magyarázattá próbáljam összerakni. De minden utalásból újabb nyitott kérdés
adódott, egyik lépést önkéntelenül is követte a másik, életrajzi részleteket, adatokat és
neveket hoztam összefüggésbe egymással, akárcsak egy keresztrejtvényben. Mazzini
eset lett számomra. Végül még azokat a sarktörténeti kutatásokat is folytattam, melyeket oly elszántan hajszolt, és egyre jobban belemélyedtem a munkájába, miközben
elhanyagoltam a sajátomat. Mazzini Spitzbergákon írt feljegyzései és naplói, melyeket
Anna Koreth adott át, végül annyira közel kerültek hozzám, hogy még a legkuszább
részleteket is könnyedén és emlékezetből idéztem. Mondatok, képek és jelentéktelen
töredékek sem mentek többé ki a fejemből. Még ha akartam, akkor sem tudtam volna
elfelejteni őket. Kirakatokban tükröződő gomolyfelhők töredező gleccserekké, városi
parkok hófoltjai úszó jégmezőkké változtak. Az északi Jeges-tenger az ablakom előtt
volt. Bizonyára Mazzinivel is hasonlóképpen történt. Még mindig kényelmetlen és
terhes számomra annak a márciusi napnak az emléke, amikor úton egy földrajzi
könyvtár felé hirtelen ráébredtem, hogy már régen valaki másnak a világában élek; azt
a szégyenteljes és nevetséges felfedezést tettem, hogy bizonyos értelemben elfoglaltam
Mazzini helyét, hiszen az ő munkáját végeztem, az ő fantáziáiban mozogtam, oly
kényszerűséggel, mint egy táblajáték figurája.
Azon a napon késő éjszakáig egyenletesen és szakadatlanul esett. A hosszúkás víztócsák mindannyiszor habzón zárultak össze a kocsisorok mögött, melyek a jelzőlámpa ritmusára haladtak át rajtuk. Az eső a régi, megfeketedett havat üveges latyakká
változtatta. Hideg volt. Mazzini halott volt. Halottnak kellett lennie.

BÚCSÚZÁSOK KRÓNIKÁJA AVAGY A VALÓSÁG OSZTHATÓ
1868-ban az Ortler-Alpok feltérképezésekor a hegyekben felvert sátramhoz újságlap jutott el Koldewey német előexpedíciójának hírével. A kíséretemet alkotó pásztoroknak és
vadászoknak esténként a tűznél előadást tartottam az Északi-sarkról, csodálattal eltelve,
hogy miképp létezhetnek azon emberek, akik másoknál sokkalta inkább képesek a hideg és
a sötétség retteneteinek viselésére. Akkoriban még nem sejtettem, hogy már egy évvel később

1999. június

41

magam is egy Északi-sarki expedíció résztvevője leszek. Haller, aki annak idején egyike volt
vadászaimnak, éppily kevéssé hihette, hogy harmadik utazásomra majd elkísér. (Julius Payer)
Hol kezdődött a búcsúzás? És mikor? Oly sok helyszíne volt – a bécsi Westbahnhof peronja, Geestemünde zsilipkapuja, a norvég Tromsö kikötője; és egy évszázaddal
később az Airport, majd ismét egy kikötőhíd.
A Tegetthoff Admirális öt matróza hagyta hátra családját; vajon a nekik tett ígéreteket ismételték-e a búcsúnál? Földeket fedezünk fel. Vajon a visszatérés utáni jólétről és
a bérről beszéltek-e, mely nagyobb volt mint más hajón? Ezerkétszáz gulden ezüstben,
felszerelés és ingyen koszt két és fél évre, talán háromra is, talán – de nem, ez biztos nem
történhet meg – örökre. Akik otthon maradtak sem tudhattak többet, mint hogy ott,
ahová fiaik, fivéreik, apáik utaztak, minden egészen más és hideg, hogy még senki nem
járt arra, és hogy sokáig távol lesznek; tovább, mint máskor.
1872 Úrnapján – csütörtök volt, május 31-e –, az osztrák–magyar északi-sarki expedíció szánhúzó kutyáival először indult útnak. Felszálltak a Bremerhavenbe tartó vonatra, mely füstfelhőbe burkolózva, miről nem maradt feljegyzés, 18 óra 30 perckor elhagyta a bécsi Westbahnhofot. Nem volt nagy búcsúzkodás. Két napon át suhant a táj
a fülkeablakok előtt, szaladt vissza, ahonnan jöttek. Morva-Trübau, Budweis, Prága,
Drezda, Magdeburg, Braunschweig, Hannover, Bréma – az érintett állomásokon néha
küldöttségek fejezték ki legjobb kívánságaikat, kezek emelkedtek a magasba, ujjongás
azonban nem volt.
Kimondatlanul is érzi mindenki, hogy felelősségteljes időnek nézünk elébe; mindenkinek jogában áll ma még azt reményleni, amit szeretne, mert senki nem láthat a jövőbe. Egy
érzés azonban mindannyiunkat éltet: a tudat, hogy tudományos célokért küzdve szülőföldünk hírnevét gyarapítjuk, és hogy odahaza minden lépésünket szívszorítva figyelik. (Julius
Payer)
A matrózok új ruháikban a fülkeablakoknál állva vagy üléseiken hátradőlve, térdük közt pálinkásüveg; a vadászok, Haller és Klotz, mindketten még passeiertali viseletben – hímzett lódenzeke, széleskarimájú kalap és térdigérő szarvasbőrnadrág (Payer
az induláskor vadászait saját viseletükben kívánta látni) – mit jelenthetett e férfiaknak
a tudomány és a haza hírneve ezerkétszáz ezüstguldennel szemben? Ezerkétszáz gulden ezüstben, hozzá prémium és egy új föld! Még a vonatban ülnek és négy különböző
nyelv dialektusán ismerkednek egymással; a hajó hivatalos nyelve az olasz lesz. De már
közelednek ama naphoz, melyen a szívós tiroli Alexander Klotz a Ferenc József-föld
havába süpped; ruhái foszlányokban, lábai elfagytak, kimerülten tör fel belőle egy
elnyújtott zokogás, és bíztatás, vigasz többé nem jut hozzá el. És egy másik nap Otto
Krischt, a huszonkilenc éves gépészt az Antonio Vecerina ácsolta koporsóban viszik át
a jégen az új föld szirtjei alá, ahol bazaltoszlopok közt kövekkel fedik el. Leírhatatlan
magányosság uralkodik e havas hegyek fölött..., írja majd naplójába Julius Payer, Ha
a parti jeget nem emelgeti nyögve és recsegve az apály és dagály, ha a szél nem fúj sóhajtozva
a kőrepedések közé, halálos csönd uralkodik az áttetsző táj fölött. Ismerjük már az erdő,
a sivatag, sőt az éjszakába burkolózott város ünnepélyes némaságát is. De micsoda csönd
honol e táj és hideg gleccserhegyei fölött, melyek a feltáratlan, ködös messzeségekbe vesznek,
mintha létük örök időkre titok maradna... Az ember magányosan haldoklik az Északisarkon, lidércfényként huny ki, az együgyű matróz siratóasszonnyá lesz, az eltávozottat
pedig jég- és kősír várja...

42

tiszatáj

A vonaton zajló társalgásokban mindez még csak közeledő, komoly és fehér meszszeség; és ha jeges-tengeri útjuk során felfedeznének egy szigetet, akkor az biztosan
gyönyörű föld lenne, csendes és nyugalmas.
Völgyeiket akkor még legelőkkel díszesnek hittük, hol rénszarvasok élnek, melyek háborítatlanul élvezik szabadságukat, távol minden ellenségtől. (Julius Payer)
A fülkeablakok előtti világ egyre idegenebb lesz. De zöld marad. Komlóföldek,
nyárfasorok, legelők, szalmatetős téglaházak. Itt nyár kezdődik.
Június 2-án érkezett Bremenhavenbe az expedíció legénysége, és még aznap este átvonultak Geestemünde rakpartján. És egyszercsak a Tegetthoff Admirális előtt álltak,
egyesek szinte hódolattal, míg mások szorongva. Micsoda hajó! És milyen új rajta
minden. Oldalára nem rakódtak algák és kagylók, sem sóréteg; lakk, kátrány és nyersfa
szagot árasztott. A vízvonal alatt vaslemezekkel megerősítve és a Stabilimento Tecnico
Triestino nevű gyár százlóerős teljesítményű segédgőzgépével felszerelve e szkúner
akár szélcsendben is áthatol a zajló jégen; a hamburgi Richers élelmezési vállalat és a lübecki Carstens húskonzervgyár által szállított élelmiszer ezer napra, a százharminc
tonna szén pedig ezerkétszáz órányi, gőzzel megtett útra lesz elegendő; ezerkétszáz óra
függetlenség a vitorlaszéltől. De milyen hosszú lesz az út a sarki tengeren át és mekkora egy jéghegy? A Tegetthoff Admirális 32 méter hosszú és 7,3 méter széles volt. Mit
ér három árbocrúd és száz lóerő akkora jégtáblákkal szemben, melyekre akár palotákat is lehetne építeni? Szűken voltak a hajón; szűkek a tisztek kajütjei, nyomasztóak
a matrózok hálófülkéi a legénységi részlegben. A tiszti étkezdét gravírozott, arab mondás díszítette: In Niz Beguzared – Egyszer ez is elmúlik.
Az utolsó előkészületekkel tíz nap telik el. A révkapitányságon lemondó nyilatkozatot tesznek. A cs. és kir. északi-sarki expedíció hajótörése esetén semmiféle mentő- és
kutatóexpedíciót nem igényel. Vagy saját erőből térnek vissza, vagy soha többé. A dokumentum a tisztek aláírását tartalmazza, legelsőként Carl Weyprecht elegánsan és
egyenletesen jobbra dőlő, szálkás kézjegyét és Julius Payer nagy komolyságtól csaknem kisfiúsnak tűnő kézírását. A matrózok aláírása közül egyre sem emlékszem. Kereszteknek is kellett ott lenniük. Írni és olvasni nem mindegyikőjük tudott.
1872 június 13-ának kora reggelén, nyárias melegben, a Tegetthoff Admirálist egy
városi gőzös vontatja Geestemünde zsilipjein át, majd lefelé a Weseren. Ismét fák és
legelők. Aztán Weyprecht vitorlát bontat. Feltárul előttük a tenger. Először látják meg
a tiroli vadászok a tengert.
Zavartalanul láttuk a teremtés minden varázsát megifjúhodni és kihúnyni, a föld mind
jobban elmerült mögöttünk; estefelé eltűnt a német part a szemünk elől... Jó kedv tölti el
a társaságot; esténként könnyű szellő viszi tova az olaszok vidám énekét, vagy a dalmátok
ludrójának egyenletes ritmusa idézi fel napsütötte hazájukat, melyet hamarost ellenkezőjével kell felcserélniük, mely még fantáziájuk előtt is titok. (Julius Payer)
Helgoland előtt már senki nem énekel. A Tegetthoff Admirális a part menti vizek
zátonyait épp hogy elkerüli. Az idő rosszra fordul. Bukóhullámok, eső, hideg; ez még
nem az a hideg. A tiroli Haller jelentősen tengeribeteg, írja naplójába Krisch, a gépész.
Így megy ez két hétig. Aztán kiemelkednek a hullámokból a norvég sziklák; kékesszürkén, mint a hullámtörés. A szél gyengül.

1999. június

43

Egy meglehetősen viharos út után 1872 július 2kán Tromsö előtt horgonyoztunk le, hol
a szigonyos Elling Carlsen is hajóra szállt, hatvanéves és különleges Jeges-tengeri gyakorlattal bír, és a Spitzbergák körülvitorlázásával hírnevet szerzett. (Gustav Brosch)
Viharos időjárás tartóztatott fel minket a Lofoddeneknél, így csak július 3kán értük el
Tromsőt. (Julius Payer)
Július 4kén éjjel 11 órakor érkezés Tromsőbe. Tűz kioltva, horgonyzás tromsöi tengerszorosban. (Otto Krisch)
Július másodikán, harmadikán, negyedikén: hogy hogyan keletkezhettek ellentmondások az érkezés napjának dátumozásában, az különösebb nehézség nélkül rekonstruálható. Feltételezni lehet többek között az éjféli nap hatását, mely a napok és
éjszakák közti különbséget elmosta; az is kétségtelen, hogy a magas hullámzásban az
egyéni időszámításból egy-két nap elveszhetett, vagy hogy egyikük az öbölbe hajózás
órájáról, másikuk a kikötőhídra lépésről beszélt. Az érkezés objektív dátumát további
csalhatatlan bizonyítékok is őrzik, de ezeket nem említem. Mert egy nap valós csak
annak az embernek a tudatában lehet, aki azt át is élte. Tehát így mondom: az expedíció 1872 július másodikán, harmadikán, negyedikén elérte Tromsöt. A valóság osztható. (A Tegetthoff fedélzetének kis társaságában annyira különböznek az alárendeltek
feljegyzései a parancsnokokétól, hogy néha úgy tűnt, a fülkékben és a kajütökben nem
is ugyanannak, hanem több, egymástól egészen idegen expedíciónak a krónikáját írják.
Mindegyikük egy másik jégből tudósított.)
Tromsö. Hűvös van itt és a déli nyár csupán emlék. Néha leszáll a köd. Ismét búcsúzni készülnek, mind közül ez a legkomolyabb, kiegészítik felszereléseiket és élelmiszerkészletüket, vaslemezeket, acélt és tőkehalat vásárolnak egy teljesen fából épült
városban. Weyprecht norvég búvárokkal léket tömet; az elmúlt hetek során túl sok
víz került a Tegetthoffba. A sorhajóhadnagy hiába várja, hogy a rozmárvadászok visszatérjenek északi vadászterületükről; kénytelen lesz a zajló jég határának ezévi alakulásáról szóló hírek nélkül kifutni. A lakott világban töltött utolsó napokban a Tegetthoff
matrózai szerényen egy életvitelt gyakorolnak, mely a vadonból történő szerencsés
visszatérésük esetén a szalonokban várja őket – egy élet ünneplésekkel, meghívásokkal,
szokatlan társalgásokkal és nagyrabecsüléssel; Andreas Aagaard, a tromsöi osztrák
konzul vacsorára hívja őket; mások is követik példáját. Életükben eddig egyetlen tengeri út sem szerzett a matrózoknak annyi csodálatot mint a puszta szándék, hogy az
Északi-sarkra vitorláznak. Az Északi-sark így bizonyára vonzóbb, jelentősebb mint
Amerika és India partjai, melyeket néhányuk már látott is. Csak hónapokkal később,
a jég és a sarki éjszaka sötétjének mélyében világosítja fel Julius Payer az utolsó tudatlanokat is:
20–30 fokkal a Null-pont alatt (Réaumur) elültettetett a természet fiaiba a bölcsesség
magva. Csakhogy ezen klíma nem kedvezett növekedésének. Fájdalmas csalódással vették
tudomásul az „Északi-sarkok” helyzetét és jelentéktelenségét, hogy az nem föld, nem meghódítandó birodalom, semmi más, mint egymást egy pontban metsző vonalak, melyekből
a valóságban semmi sem látható!
Megpróbáltam elképzelni, mit érezhet egy tudatlan matróz, aki egy jégbefagyott
hajón sodródva, a jég és a sötétség minden rettenetével körülvéve, hirtelen felismeri,
hogy célja még csak nem is látható, értéktelen pont csupán, semmi. De csak a próbál-

44

tiszatáj

kozás maradt; ezt a fájdalmas csalódást nem tudtam átérezni. Most még Tromsöben
vannak és a konzul fogadására rendbe szedik magukat.
Július 6kán vacsorára híva Agart úrhoz; maradunk éjjel 12 óráig, a nap már nem megy
le, ragyogó napfényben érünk a fedélzetre. 7kén vacsorára híva tromsői Kanonok úrhoz,
szép villájába, a magasan Tromsö fölé emelkedő erdőbe; éjjel 12 órakor vissza a fedélzetre.
Július 8kán lappok látogatása gunyhóikban, a Kilpis-Jaure hegy lábainál élnek számtalan rénszarvascsordáikkal. Minden gunyhóban egy nemzetség él és 3–500 darab rénszarvast
birtokolnak. A jurtában, mi kívülről földdel fedett és belülről rénszarvas-prémmel bélelt,
egy láncon főzésre való üst lóg. Az emberek rénszarvas-prémbe öltöznek; iskolai ismereteik
nincsenek, legtöbbje pogány és Jubinálban vagy Aikában hisznek. Rajtuk kívül még számtalan rénszarvasterelő kutya él a gunyhókban, külön kutyafajta!; magunk is vettünk egyet
2 és fél tallérért, amelyiket felvittünk a fedélzetre; a Pekel nevet kapta, lappul „ördög”, kit
később a matrózok Pekelinóra kereszteltek át. (Otto Krisch)
Weyprecht nem különösen kedveli a kutyákat. Payer rendkívül elégedett; hat újfundlandi és két lappföldi kutyával úgy érzi, újra együtt van minden egy szánfogathoz,
amivel, mint két évvel korábban Grönland keleti partjainál, átkelhet a jégen. De
a kutyák vadságukat a tiroli vadászok ütlegei alatt sem fogják elveszíteni: A fedélzet
alatt voltak olyan helyek, ahol csupán barátaik lehettek biztosak abban, hogy őket a kutyák
nem tépik szét. (Julius Payer)
A szárazföldi parancsnok vadászaival megmássza a Tromsö körüli sziklákat, és
a magaslati helyeken barométerének pontosságát ellenőrzi. Július 10-én egy csúcson
állnak, melyet Dilkoa, lapp vezezőjük Sallas Uoivinek nevez. Alattuk fjordok, hasadozott sziklavidék és a tenger.
Szélcsendben, a hegy csúcsáról hatalmas fekete füstoszlopot láttunk mintegy 1500 lábnyira függőlegesen felszállni – Tromsö északi vége lángokban állt. (Julius Payer)
A horgonyzó Tegetthoff fedélzetéről ezt másképp látják: Július 10kén az északkeleti
városrészben tűz ütött ki, melyben több lakóépület és pajta vált hamuvá; a legénység nagy
részét egy tűzoltófelszereléssel ellátott csónakkal a partra küldték. 2 és fél órás megfeszített
munkával a tüzet sikerült elfojtani, a tűzoltóság parancsnoka köszönetét mondta a segítségnyújtásért Weyprecht Hadnagy úrnak...
Július 11kén megtekintettem a várost; nem sok látnivaló volt benne, valamennyi ház,
még a két templomuk is, miként a koncertszalon, hol épp egy hárfaművész játszott, fából
készült.
Július 12kén a gőzös érkezése; a postával 3 levelet kaptam, éspedig Antontól, Apámtól és
Theodortól; a később érkezett levelek már nem értek el, mert nem várhattuk be a következő
gőzöst. Délután 5 órakor gőzfürdőbe megyek, azután pedig a „Nielsen” hotelbe, rendelt
vacsorámat elkölteni.
13kán reggel 9 órakor a katolikus templomban misét mondtak értünk; azután imbisz
a Tisztelendő úrnál; majd összes pénzemen, mim még volt, fél akónyi bort és 40 üveg sört
vettem. Holnap elhagyjuk Tromsőt, hát utolsó filléremtől is megszabadulva a fedélzetre
tértem. A Jeges-tengeren úgyse lesz szükségünk pénzre, annál inkább lesz olykor-olykor egy
jó korty borra. Este 10 órakor tűz meggyújtva. (Otto Krisch)
Éjfélkor a Tegetthoff Admirális útrakész. Elling Carlsen jégmester és szigonyos csak
most mászik fel a kötélhágcsón; ő az egyetlen a fedélzeten, aki nem tartozik engedel-

1999. június

45

mességgel az osztrák császárnak. Kezében hatalmas, rozmárölő lándzsa, vállára vetve
egy jegesmedve bundájából készült kabát; így lép a legénységi részlegbe. Milyen öreg
már! Az itteni matrózok, még parancsnokaik is, fiai lehetnének. Carlsen kicsiny csomagjának legbecsesebb darabja az elkövetkezendő ünnepnapokra szánt fehér paróka és
az Olaf-rend, melyet a Spitzbergák körülhajózásáért adományoztak neki. Lándzsájával
hány rozmárt ejtett eddig el? Nem tudja már. Aztán megvirrad. 1872. július 14-e van,
vasárnap.
Vasárnap reggel hagytuk el Európa északi részének csendes, kicsi fővárosát. A hamburgi
postagőzös éppen most futott be a kikötőbe, utasai hosszasan bíztattak minket, majd a Qualés Gröt-szoros szűk útján és a Sandö és Rysö szirtjei mentén kifutottunk a nyílt tengerre.
Carlsen kapitány volt a révkalauzunk. Ahogy magunk mögött hagytuk a szirteket, köd
szállt le, mely beburkolta Fuglö hatalmas sziklatornyát. A gépházban kioltották a tüzet,
a vitorlákat felvonták. Július 15kén a gleccserekkel teli norvég partok mentén észak felé hajóztunk, július 16kán pedig a kék messzeségben megpillantottuk Európa északi fokát...
Utunk vágyott célja az észak-keleti átjáró megtalálása; ténylegesen viszont a Novaja
Zemljától észak-keletre fekvő tengerrészek és földek felkutatása. (Julius Payer)
Elképzelem egy tengerszoros sötét vizét, amint a Tegetthoff Admirális mögött újra
kisimul. A füstcsík, melyet Krisch gépész írt Tromsö egére, még a kikötő fölött lebeg,
miközben a hamburgi postagőzös utasai partra szállnak. Szélcsendes a reggel. A Hotel
Nielsenben reggelit készítenek; a Tegetthoff a nap témája. Mit is mondott, hová hajóznak? Japánba? A sarkon át? A postazsákban levelek érkeztek a legénységnek; Otto
Krisch gépésznek mindjárt kettő is. Megőrzik számára.
Aztán Josef Mazzinit látom, aki a kőfaragó özvegyének házában padlóra szórt felszerelésének darabjait, mint múzeumi tárgyakat, naphosszat kerülgeti, és néha kétség
fogja el, vajon megvédi-e majd őt a jégtől – a tollal bélelt ruha, a vászoncsizma, a hálózsák; egy bebábozódás összes kelléke. Kint július van és hőség. Ő pedig lépcsőzetes
katapultálását készíti elő a nyárból a hidegbe – Koppenhága, Oslo, Tromsö és Longyearbyen repülőút; Longyearbyentől pedig hajóval észak-keletnek a Jeges-tengerre,
onnan is tovább a Ferenc József-föld partjáig, és ha lehetne, még azon is túl, a Beringszorosig és Yokohomába.
„Őrült vagy”, mondja Anna Koreth. És mégis tudja, hogy Mazzini komolyan gondolja. Látom, amint Anna lakásában azon igyekszik, hogy érthetővé tegye útját
a Spitzbergákra; az esti társaság is magyarázatot vár tőle; nem komolyan, csak úgy.
(Mert az olasz nem egyszerűen azt mondja, hogy a Spitzbergákra; a gleccsermászás is
minden további nélkül tekinthető spleennek – de egy rég elsüllyedt jeges-tengeri vitorlás útját követni? Ugyan már, ki az, aki csupán azért megy a sarkvidékre, hogy elképzelje, mi volt, mi lehetett ott?)
A vendégek ülnek az asztalnál, még mindig ott ülnek, Mazzini azonban már egyedül van Annával; amit mond, neki mondja. Aztán mégsem tudnak egymásra figyelni,
és mégis egész estén át beszélnek; mindegyikük egy másik jégből.

46

tiszatáj

BOMBITZ ATTILA

Az el(õ)tûnés mûvészete
POÉTIKUS ÉS TEORÉTIKUS BEKEZDÉSEK CHRISTOPH RANSMAYR KÖNYVEIHEZ
Ransmayrt a mondataiért becsülöm nagyra. Önmagukért vannak, mintha a próza ellenében íródtak volna, és ami meglepő, költészeti pontossággal illeszkednek egymáshoz. A mondatoknak ez az
a szubsztanciája, amely számomra az irodalomból
azt hozza elő, ami irodalom lehet: kvintesszenciát,
mely túllép minden retorikán, melyet mintha a földből ástak volna elő, papírhoz hasonlóan kézzel merítettek, betűként öntöttek ólomba, mintha tényleg
léteznének. Ez az írás egyetlen tisztes módja; nem
mértéktelen, mértékes.
Raoul Schrott

Christoph Ransmayr (1954) a mai osztrák irodalomnak vitathatatlanul az egyik
legnagyobb világteremtője. Írásművészetével az ’európai regény’ történetének azon
integratív fejezetét hivatott betölteni, amelyben a posztmodern modellek már ’klasszicizálódott’, ’megszelídített’ beszédmódként jelennek meg. Elbeszélő technikájában
a túlhajszolt és teóriával terhelt metanarráció a ’mágikus realizmus’ mértékletes beoltásával olvasmányos fabulává változik, a nyelv képi gazdagsága pedig megszünteti próza
és vers elkülöníthetőségét. Regényeit olvasva gyakran merül fel az olvasói kérdés,
vajon nem programatikus költészet teremtődik-e bennük. Ransmayr nyelvi és világkitaláló programjának poétikai újdonsága abban a diszjunktivitásban keresendő, amely
az ’európai regény’ hagyománya és a ’posztmodern állapot’ tapasztalata közt átmenetet keresve az átmenetiségben találja meg a beszédmódnak és a rajta keresztül áttűnő
történetnek megfelelő struktúrát. Mindenkori anyagának nyelvvé változtatásában
megélt, át- és kigondolt korszakproblémák jutnak kifejezésre, amelyek felelős diskurzust nyitnak az európai maradék kultúra omlásának és ugyanazon omlástörténet
világegészekben megvalósuló, tehát az egészre érvényes elbeszélhetősége között. Az
elbeszélés módjának feltalálásában, a nyelvnek és a nyelven keresztül a világnak a kitalálásában, a világ történeteinek elbeszélésében, messze meghaladva a már bevált és
ismételt technikák újrakódolhatóságát, Ransmayr betölti a világnak azokat a még fel
nem térképezett, valóságosan fehér foltjait, amelyek eladdig – tudatos és újrakódolható
poétika, egyáltalán: érvényes dichtungteremtő erő hiányában – elbeszéletlenül maradtak. Christoph Ransmayr kitalált világai, legyenek azok a világ bármely végén: Bordj
Moktar oázisában, a Ferenc József-földön, Tomiban, Moorban vagy Surabayában,
a valóság azon alvilágjárásából teremtődnek meg, amely a legitim világtörténet röpke
elmozdulását, deformálódását képezi le sajátosan ismétlődő törvényszerűségében, és
amely így kísértetiesen lehetséges, poétikai világtörténeteket eredményez a mindenkor
fennálló, valós világgal szemben. A világok közti reláció szándékosan metamorfizált,

1999. június

47

nem az eltérések és az azonosságok hangsúlyozása miatt, hanem hogy a kapcsolódási
relációk láttatásával a saját, autonóm világ általános, etikailag dehumanizált meghatározottsága figyelmeztessen a vakságban szenvedő, valós világ hiányaira. A világnak
e (láthatatlan) hiányát két évtized alatt öt, egymásra olvasható és egymást olvastató
Ransmayr-kötet töltötte be: 1982-ben a Ragyogó pusztulás (Strahlender Untergang),
1984-ben A jég és a sötétség rettenetei (Die Schrecken des Eises und der Finsternis), 1988ban Az utolsó világ (Die letzte Welt), 1995-ben a Morbus Kitahara és 1997-ben az Út
Surabayába (Der Weg nach Surabaya).
Az első könyv, a Ragyogó pusztulás, négy felvonásban közvetíti az Új Tudomány
víztelenítő projektjét, amely a civilizáció súlya alatt vergődő, természetes ént kívánja
el(ő)tüntetni. Bordj Moktar oázis közelében hetven négyzetkilométer területű, alumíniumfallal körülkerített terráriumot építenek tudományos célzattal, ahová minden
védelem és megfigyelés nélkül vállalkozó szellemű, el(ő)tűnni vágyó embereket tesznek ki a nap természetes sugárzásának. A pusztulás elmélete az Új Tudomány értelmezésében arról szól, hogy az én minden tudományos siker ellenére is csak hosszabbítani
tudja létezésének idejét, mely nem más, mint a pusztulás folyamatának lassítása, az én
tökéletes megsemmisítése, és ezzel éppen a létezés természetességének mond ellent. Az
Új Tudomány teremtett körülmények között biztosítja a pusztulás, az eltűnés egyetlen lehetséges módozatát, melyben a gyors kiszáradás, a tulajdonképpeni elveszés vezeti vissza az embert a kezdetek kezdetéhez, a nap átváltoztató, egyszerre megteremtő
és elpusztító funkciójának felismeréséhez. A semmiből teremtődött nap nevelte a semmiből az embert, a nap is veheti el a leggyorsabban mindenét, a megterhelt tudatot,
hogy az utolsó pillanatokban kimondhatóvá és jelentőségteljessé váljék az igazi, eredeti
én. Mert kezdetben volt a nap és a véget is a nap jelenti. A tökéletes eltűnés projektje
így teremti meg az elveszett én előtűnését. Ransmayr négy szövegváltozata – egy
teherautósofőr ’tudósítása’ az eseményekről, egy projektvezető akadémikusok előtti
beszéde a pusztulás elméletéről és a világ urának globális történetéről, egy használati
útmutató a terrárium elkészítéséről és végezetül egy kísérleti személy monológja a ragyogó pusztulásról – egzisztenciálisan megsemmisítő koordináták közé helyezi a világ
énközpontú történetének képét. Innen olvasva Ransmayr többi történetét nem csupán
világainak véghelyzetére kaphatunk programatikus választ, de figuráinak ismétlődő
el(ő)tűnési kísérleteire, mi több, az először és utoljára szabadversformába tördelt prózamondatok itt látható lényegiségére is. Különösen pedig arra, hogyan lehet poétikailag kitalálni azt a világot, amelyben a sivatagok sivatagából csak egy ugrás a zajló jég világa.
Tulajdonképpen csak akkor figyeltem fel Mazzinire, mikor eltűnt a jégben. Mert létezését rejtélyes és nyomasztó eltűnése visszamenőleg olymértékben átjárta, hogy lassanként
mindaz, amit tett és amivel foglalkozott, rejtélyessé és nyomasztóvá vált. Eleinte nem volt
sokkal több egy gondolatjátéknál, hogy eltűnésének körülményeit valamiféle magyarázattá
próbáljam összerakni. De minden utalásból újabb nyitott kérdés adódott, egyik lépést önkéntelenül is követte a másik, életrajzi részleteket, adatokat és neveket hoztam összefüggésbe
egymással, akárcsak egy keresztrejtvényben. Mazzini eset lett számomra. Végül még azokat
a sarktörténeti kutatásokat is folytattam, melyeket oly elszántan hajszolt, és egyre jobban
belemélyedtem a munkájába, miközben elhanyagoltam a sajátomat. Mazzini Spitzbergákon írt feljegyzései és naplói, melyeket Anna Koreth adott át, végül annyira közel kerültek
hozzám, hogy még a legkuszább részleteket is könnyedén és emlékezetből idéztem. Mondatok, képek és jelentéktelen töredékek sem mentek többé ki a fejemből. Még ha akartam,
akkor sem tudtam volna elfelejteni őket. Kirakatokban tükröződő gomolyfelhők töredező

48

tiszatáj

gleccserekké, városi parkok hófoltjai úszó jégmezőkké változtak. Az északi Jeges-tenger az
ablakom előtt volt. Bizonyára Mazzinivel is hasonlóképpen történt. Még mindig kényelmetlen és terhes számomra annak a márciusi napnak az emléke, amikor úton egy földrajzi
könyvtár felé hirtelen ráébredtem, hogy már régen valaki másnak a világában élek; azt
a szégyenteljes és nevetséges felfedezést tettem, hogy bizonyos értelemben elfoglaltam Mazzini
helyét, hiszen az ő munkáját végeztem, az ő fantáziáiban mozogtam, oly kényszerűséggel,
mint egy táblajáték figurája.
A jég és a sötétség rettenetei olyan kalandregény, amely valós történet és ugyanazon
valós történet fiktív, kitalált változata közt nyit dialógust, arra a kérdésre keresve választ, hogy vajon az eredeti, megtörtént történet dokumentálása: a feljegyzések, és
azok újraolvasása révén visszaadható-e a valószerűség valósága, és eközben mennyiben
marad az egyes elkülönülő nézőpontok összessége koherens a valóság feljegyzésével
szemben. Josef Mazzini gondolatjátéka olyan történeteket állít elő, amelyek valószerűségi, megtörténési mértékük szerint ellenőrizhetők. Arra a kérdésre, hogy Mazzini
számos, a valósághoz igen közel álló, kitalált története közül az 1872–74-es osztrákmagyar északi-sarki expedíció történetét olvasta-e, vagy maga találta-e ki, és utólag
találta-e meg kitalált történetének megvalósulását az expedíció többszörösen dokumentált történetében, a regény történetrekonstruáló elbeszélője, aki nem csupán az
expedíció hiteles történetét omlasztja össze, de elveszejti a történetíró Mazzini nyomait is, nem ad választ. Mazzini utánaindul a XX. század végén egy XIX. század végi
történetnek, az út végén, a világ végén azonban nyoma vész: Mazzini eltűnik, kioltódik a regény referenciális (külső) világából, mert megtalálja a maga és története helyét
a kitaláltan valós (belső) világban. A felismerés rejtett pillanatában belép a csupán számára megnyílt világképbe, és neve azok közé a nevek közé kerül, amelyek viselői részt
vettek a kezdet kezdetétől a világ végéig tartó expedícióban. A regény elbeszélője
a Mazzini-hagyatékot a benne szereplő összes történettel együtt írja újra, ami egyszerre
jelöli Mazzini útkövetését, feljegyzéseinek olvasását és az önreflexív elbeszélést. Az
expedíció ’hiteles’ története e beszédmód poétikája szerint Carl Weyprechtnek és
Julius Payernek, az expedíció két vezetőjének (és még néhány további résztvevő) feljegyzéseiből bontakozik ki, amelyek ugyanannak a történetnek többnézőpontú elbeszélését tartalmazzák. Az elbeszélői kérdés arra keres választ, vajon hányan hányféleképpen tudósítanak – a dokumentumok egymásra írása/egymásra vetítése következtében – ugyanakkor, ugyanarról. Mazzini metamorfizációja, a kikristályosodott
(jég)világ belső képe a valóságnak ama fehér foltjában születik meg, amelyet az expedíció egyik matrózának véletlenül és valóságos ottfelejtése tölt ki: Mazzini a megfelelő
helyen és időben, a kristályosodás pillanatában az ottfelejtett matróz helyébe változik.
A múltbeli történet lineáris kibontakozására ráomlik Mazzini nézőpontjának jelene.
Amit azonban az olvasó jelenként olvas, az már a múlt, éppen úgy, ahogyan az elbeszélő nézőpontjából Mazzini jelene is múlt: az olvasás mindenkori aktusa örök jelenébe helyezi a regény összes, én-nézőpontú, Mazzini-nézőpontú, Payer/Weyprecht- és
a többiek-nézőpontú, valóságot osztó történetét. A tér e gondolatjátékban azáltal íródik újjá, hogy az elbeszélő, a könyv végső értelmét és egészét megteremtve, helyesebben a könyvhöz tartozó összes történet, az egész elbeszélésének igényétől vezéreltetve,
az északi-sarki expedíciót nemcsak horizontális, de vertikális irányultságában is elbeszéli, mégpedig az összes, az északi-sarki felfedező utakra vonatkozó történet, adat,
metszet lexikonszerű közbeékelésével. És az elbeszélő maga is útrakel a jégvilág felé.

1999. június

49

Tizenhét napot kellett kibírnia Cottának a Trivia fedélzetén. Amikor egy áprilisi reggelen végre elhagyta a szkúnert, és a bukóhullámoktól tisztára mosott mólóról szemügyre
vette Tomi falait, a meredek part moha lepte falait, olyannyira imbolygott, hogy két nevető
tengerész támogatta és segítette le a kikötőmesteri épület előtt heverő elnyűtt kötélkupacra.
Ott feküdt a hal- és kátrányszagban, és megkísérelte lecsillapítani a bensejében még mindig
háborgó tengert. A mólón penészlepte narancsok görögtek a Trivia rakományából – emlékek Itália kertjeiből. Hideg volt: naptalan reggel. A Fekete-tenger lomhán gördült Tomi
szirtfoka felé, megtört a zátonyokon, vagy messze hangzón csattant a sziklafalakhoz, melyek meredeken emelkedtek ki a vízből. Némelyik öbölben a bukóhullámok törmelékkel
és madárpiszokkal borított jégtáblákat dobtak partra. Cotta csak hevert, bámészkodott, és
a kezét sem mozdította, amikor egy girhes öszvér a kabátját kezdte rágcsálni. Amikor belsejében a tenger hullámról hullámra lecsillapodott, elaludt. Hát megérkezett.
A jég és a sötétség retteneteinek metamorfikus világmodellje, gondolatjátéka bár alapos modifikációban, de újraolvasható Az utolsó világban: a ransmayri elbeszélés ugyan
nem konkrét kristályosodási folyamatában mutatkozik itt meg, mert a jég és a sötétség
rettenete átváltozik a vas és a sötétség rettenetévé. Ransmayri egészben gondolkodva:
a nyitányt és a finist egyszerre jelentő ragyogó pusztulást követte a jégkronotoposz, majd
ezt váltja fel Az utolsó világ vaskorszaka. Az utolsó világ – az alapmodell átírásában –,
egy már előzőleg, mások által megtett útnak a megismétléséről szól: Naso, a száműzött
költő útját ismétli meg a Rómából Tomiba, a világ másik végére érkező Cotta.
Mazzini, aki olyan történeteket talált ki, amelyek valamilyen módon megtalálhatók
valós formájukban a világegészben, most Tomiban, a vasvárosban Naso helyében tűnik
el újra. Mert Naso, Mazzini gondolatjátékához hasonlóan kitalálta a világ történetét,
amiért azután Rómából el is kellett tűnnie; Naso végigmondta ezt a világ-történetet
a maga Metamorphosesában, majd belépett a történetegészbe, mint egy képbe, és most
Cottán a sor, hogy egyszerre olvasóként és szerzőként, a már kitalált világban, amelyet
a számára is elbeszélt Naso, amelyben az ő helyét is elbeszélte Naso, feltalálja a számára és általa kitalált világ képét. Hiszen ahogy a Metamorphoses tartalmazza a világ
egész történetét, úgy lesz az utolsó világ: Tomi, Cotta, a Római Birodalom, az Idő és
a Tér, a világtörténelem, szerző és olvasó mindenkori utolsó világává. Cotta Nasót keresi
és a rejtelmes Metamorphosest, és miközben keres, nem talál, mert ahol keres, az maga a
valóságosan-kitaláltan létező mű, az utolsó világ ontológiáját, az önmaga létezését
elbeszélő Metamorphoses. Ennek a fokozatos felismerésnek a történetét éli meg újrakódolt, mítikus átváltozásában a kottaolvasó Cotta, Cottával pedig az őt, Nasót, Tomit, Rómát, az Időt és a Teret a maga átváltozásában (utolsó) szerzőként megélő
(utolsó) olvasó. Ransmayr metamorfizált téridejének középpontjában Cotta a történelem menetének külső idejét önmaga belső idejeként éli meg, amely a kezdetektől,
a Régi Világtól a mindenkori világ utolsó stádiumának megfelelő pillanatig, a mindenkori jelenig, az Utolsó Világig felöleli az egész világ összes történetét. E belsővé tett
időben az individuum, felismerve szerepét, lényegét, kiléphet a külső világ egzisztenciális rettenetéből, a létezés szétesettségéből, a külső időből, és átváltozva átléphet
a belső és külső világ kristályos egészének kapuján, amin túl már nem csupán fikció és
valóság határa szüntethető meg, de egymásba transzponálható szerző és olvasó világteremtő funkciója is. Hogy Cotta utolsó, kétszótagú kiáltása, amely a regény utolsó
lapjain jelölő nélkül az utolsó átváltozást, önmaga és a világ átváltozását szimbolizálja,
rendelkezik-e referenciával, megválaszolható kérdés. A Tomi mögött, az utolsó fejezetben előtűnő Olymposz irányába vezet Naso, a szerző útja – erre a szerzői útra indul

50

tiszatáj

Cotta, az olvasó, és változik át Nasóvá, szerzővé, és változtatja át a Metamorphoses
tizenöt könyvét, az eredeti műontológiának megfelelően, Az utolsó világ tizenöt,
képpé átváltoztatott pythagoreuszi számának mítikus történetévé. Éppen úgy lép Az
utolsó világ a Metamorphoses helyébe, ahogyan A jég és a sötétség rettenetei kioltja a világból Jókai Mór Egész az Északi Pólusig, avagy mi történt a Tegetthoffal című regényét,
mely a Ferenc József-földön hagyott Galiba nevű matróz mulatságos kalandjaival
Mazzini történetét ’utólagozza’, vagy ahogy a Morbus Kitahara ’morbid’ világtörténete
felülírja Salman Rushdie poétikai történetgenezisét; Ransmayr Beringje és Rushdie
Szalímja egyaránt az éjfél gyermeke: mindkettőjük a békekötés illetve a függetlennéválás
pillanatában születnek, és e véletlen egybeesés folytán bilincselődnek – különböző
értelmezői horizonton – a történelemhez.
Két halott feküdt feketén a brazíliai januárban. A tűz, amely napok óta cikázott a sziget
fái között és üszkös csapásokat vágott a vadonba, megszabadította a tetemeket a virágzó
liánok szövevényétől, és a ruhát is leperzselte sebeikről: két férfi egy sziklafal árnyékában.
Néhány méterre egymástól, páfránycsonkok között feküdtek embertelenné torzult pózban.
A piros kötél, amely összekötötte őket, maga is üszöggé sorvadt. A tűz végigfutott a halottakon, kioltotta szemük fényét és arcuk vonásait, pattogva továbbállt, önnön hevének örvényében még egyszer visszatért és táncot járt a szétomló alakokon, mígnem egy felhőszakadás
a kidőlt quaresmeira-fák fakószürke hamvai közé terelte a lángot, majd végül minden izzást a törzsek nedves szívébe szorított vissza. Így történt, hogy a harmadik tetem nem hamvadt el. A férfiak maradványaitól távol, légzőgyökerek és himbálózó sarjak között egy nő
feküdt. Karcsú testét csőrök szabdalták, lőn szépséges madarak martaléka, lőn szétrágott
labirintusa bogaraknak, lárváknak és legyeknek, melyek ott másztak, rajzottak és viaskodtak a tetemnyi táplálék körül: gyászszalag selymesen csillogó szárnyakból-páncélból; ünnep.
A Morbus Kitahara kőkorszakát Ransmayr merész képzettársításokkal, az európai
történelem és kultúra, a hagyomány alapos felforgatásával találta ki. A történetegész
hátterét egy világméretű háború alkotja, amely állandóságánál fogva relativizálja a világ
helyzetét, benne az individuális létezés és az emberi kapcsolatok maradék lehetőségét.
Világok összeütközése tematizálódik a regényben: győztesek a legyőzöttekkel, a természet a techno-társadalommal, az archaikus hagyomány a multimédiával alkotnak
erőteljes oppozíciót. És az oppozíciók Ransmayr metamorfikus beszédmódjában, legyenek bármilyen élesen különbözőek, észrevétlenül csúsznak egymásba. A béke és
a háború közt megszűnik az éles elválasztóvonal, ahogy múlt és jövő közt sem ragadható meg a jelen. A kezdet a végbe fordul, és a vég maga a kezdet, ahogyan az idő megszokott ritmusában hol a múlt nyer erőteret, hol a jövő képe, és amiről azt gondolhatni: jövő, az csupán a még borzalmasabb múlt maradványa. Ahogyan a regényvilágban megszűnik az idő, úgy változik át a tér is: a helyszínek, hiába az elmozdulás, egymásra íródnak. A nevek archaikuma, a hagyomány kioltása, a technika pusztítása és az
új kultúra térnyerése az átmenet pillanatát végtelen spirállá alakítja. A világ e rétegzettségében az individuális létezésnek nincsen esélye: a regény lokális világát meghatározó
hagyomány lassú felszámolódása (’Európa’-kép) és a világot globálisan átíró kultúra
térnyerése (’Amerika’-kép) közti átmenetiségben, a hatások és ellenhatások össztüzében kizárólag az átmenetiséget felismerő, a határokat átlépni tudó egzisztenciára nem
omlik rá a világ egésze. A Morbus Kitahara azt a világtörténetet deformálja, amelyben
milliókat pusztítottak el koncentrációs táborokban, és amelynek harcterein ugyancsak
milliók pusztultak el: a győztesek úgy döntenek, hogy méltó elégtételt vesznek a háborút kirobbantó bűnösökön, és világukat az időben hatalmi és katonai erővel vissza-

1999. június

51

fordítják: vissza a kőkorszakba. A regény három főszereplője: Ambras, Bering és Lily
a Morbus Kitahara világegészére érvényes, lassú elsötétülési folyamatnak, a dehumanizálódott történelemnek a foglyai. A jelent lehetetlenné teszi a hatalmi mozgató erő, és
nem marad más számukra, csak a múlt néhány pillanata vagy a jövő elérhetetlen vágya: És amikor felismerik a múlt vágyott, vagy a jövő végső pusztulásának pillanatát,
helyüket az előrekódolt történetben, Ransmayr előző figuráihoz, Mazzinihez és elbeszélőjéhez, Nasóhoz és Cottához hasonlóan, ők is kilépnek, kioltódnak a világból,
a mindenkori kitalált, utolsó világok történetéből.
Arról persze, hogy maga Ransmayr is kísérletet tett a Spitzbergák meghódítására,
hogy ő volt az, akinek megbízásból kellett volna átváltoztatnia Ovidius művét, hogy
ő szenvedett szemének fekete foltjaitól, tényleg a róla szóló történetek mesélnek. És
mégis, történeteihez fellelhetők azok a kisprózák, amelyek a világ megtapasztalható
valóságainak nem fehér foltjaiként járultak a fiktív világkitalálásokhoz. Csakhogy az
elbeszélés ransmayri egész és oszthatatlan voltából következik, hogy a regényírások
közt készült tudósítások, leírások, elbeszélések és poétikai írások ugyanazon a metamorfikus nyelven szólnak. Az Út Surabayába koncepciózus egészét tekintve, ha Ransmayr riportjaiban Kaprun őrült és halálos építkezéséről, az osztrák idillbe vetett fogoly- és kényszermunka-táborokról, Európa utolsó császárnőjének születésnapi köszöntéséről vagy az észak-frízek mindennapi életéről beszél, kisprózájában pedig
Knosszosz labirintusába, Przemyśl aranykorába, Kelet-Jáva útjain rohanó teherautók
platójára vagy az indiai romváros, Fatehpur kihunyt ragyogásába vezeti az olvasót,
megtehetné, hogy megkülönböztesse egymástól a valóságtudósító és a világkitaláló
nyelvét. Az elbeszélésen kívül azonban semmi nem rendelkezhet az egész tulajdonságával. Így miközben a valóság – betölthetetlen fehér foltjai következtében – a végtelenségig osztható, addig a ransmayri írásművészetben maga az elválaszthatatlan és oszthatatlan elbeszélés változik egész világgá.
... És az elbeszélő, aki történetében embereket, házakat vagy behavazott falut változtatott át nyelvvé, a hangzavarban most maga is átváltozik egy sokrétű történet figurájává,
amit boldogulásáról vagy boldogtalanságáról kezdenek mesélni. Történetek, melyeknek
irányát és végét ő már nem határozhatja meg. Neki nincs már több mondanivalója. Mit
tegyen? Maradjon csendben és figyeljen? Minden kísérlete, hogy folytassa történetét, megóvva a legrosszabbtól, legalább annyira kimerítő lenne mint reménytelen: amit elmesélt,
amit leírt, sehol másutt nem lehet világosabb és egyértelműbb, mint a történet belsejében.
Mit tehet? Elfordulhat újra és újra, és szótlanul távozhat. De hová? Először nyílt vidéken át,
még mindig védtelenül, de a visszamaradók számára már egyre parányibbá és jelentéktelenebbé lesz. Onnan is tovább, mindig tovább, mígnem egyszer, egy dübörgő város szélén
vagy magasan fent a hegyekben, vagy egy lankás, fátlan domboldalon felismerhetővé válik
egy új történet belsejébe vezető út, egy hófedte, vagy nyáriasan poros, szögesdróttal vagy
virágos rekettyéssel szegélyezett út, amelyen az elbeszélő újra megtalálhatja alakját, és végül
visszatérhet a világ közepébe.
Folytatása következik.

52

tiszatáj

MICHAEL DONHAUSER

Livia avagy Az utazás
(RÉSZLET)
Egy falu után megálltunk egy benzinkútnál, belülről felnyitottam a tankot, és kiszálltunk, a kutas egy téglabódé felől közeledett a kutakhoz, sárga kezeslábast viselt,
szőke hajfürtjei össze-vissza álltak, nagyjából annyi idős volt, mint én, első ránézésre
gyűlöltük egymást, super, kérdezte, és unottan méregetett, oui plein, mondtam, és
megkérdeztem, van-e itt mosdó, derriere, mondta, lecsavarta a tanksapkát, Livia aztán
a poros aszfalton és a kúttal határos rét füvén át a bódé mögé került. A kutas leemelte
a kútról a csövet, bedugta a csapot a tankba, kezeslábasa fakó volt, és olajtól maszatos,
fel-alá ténferegtem a Volkswagen mellett, a nap melegen terült el az aszfalton, és
a faluszéli házakat néztem, a falaikat, az ormaikat, a tetejüket, mintha megkövültek
volna a cserjék és a szinte pusztává fakult rét felett, aztán megint a kutast, ő már szemügyre vett addigra, nézett kérdőleg, mi van itt néznivaló, ugyanúgy néztem vissza én
is, aztán a bódé irányába pillantottam, jön-e már Livia, vagy éppen újra sarkon fordultam. A benzinkút és az út között elvadult virágágyás volt, kékes bükköny burjánzott
rajta, és töredezett szegély vette körül, végigsétáltam az ágyás mellett, néztem a fűcsomókat a repedésekben, aztán újra a falut, ismét az ellenkező irányba mentem, a benzinkút előtti térségen túl egy pár autóroncs állt, a rozsdás és odvas karosszériák mintha
lebegtek volna a cserjék között, Livia jött aztán visszafelé a bódé mögül, táskáját
a vállán lógatta, és ahogy elnéztem őt, a járását, elmosolyodtam, van-e hátul papír, kérdeztem tőle. Aztán megkerültem a bódét, át a poron és a füvön keresztül, ciripelés
hallatszott és vakított a fény, résnyire nyitva állt a deszkaajtó, beléptem rajta, az ajtó
horgát a félfába vert fülbe akasztottam, ráálltam a csésze barázdált talplapjaira, a talplapok közti lyuk felett apró legyek köröztek, a nadrágom leengedtem a térdem alá, és
lekuporodtam, tekintetem fölfelé kúszott az ajtón, a deszkákat fehér festék borította,
és karcolások és jelek lepték, farkak és keblek, szívek, szavak. Követtem egy legyet,
amint súlytalan mozgással felfelé sétált az ajtó fehérjén és egy firkán, járta az útját
ügyet sem vetve a firkára, aztán mintha tétovázott volna, és felröppent, Livia az autóban ült, és a kutast már nem láttam, sivárság szaglott a levegőben, hőség, benzin és
por, fizetett-e, kérdeztem Liviától, és még egyszer a téglabódé felé néztem, beszálltam,
és behúztam az ajtót, beindítottam a motort, és vártam, néztem, ahogy a benzinmérő
mutatója túlfordul a skálán, elindultunk. Rákanyarodtunk az útra, és a gázpedálra
léptem, felbőgött a motor, sebességet váltottam, és nevettem, Livia mosolygott, cigarettára gyújtott, az oldalsó ablakokon át a huzat kivitte a füstöt, az út felett fehérlett
a hőség, fehérlett a szőlőhegy sorai között és a bokorsávok mentén, undorító volt ez
a benzinkutas, mondtam talán, és hogy vannak fickók, akik gyűlölnek, ahogy én is őket,
már első ránézésre, Livia csak hallgatott, cigarettázott, vagy elmondta, hogy a kutas
megkérdezte őt, elmenne-e vele a bódéba, tétovázni kezdtem. Visszafordulok, gondoltam, és láttam magamat és a kutast, ahogy verekszünk az aszfalton, egymás arcát
a porba nyomjuk, egymás heréibe taposunk, vagy láttam őt felém tartani egy emelőrúd-

1999. június

53

dal, s magamat a svájcibicskámmal, láttam a kifakult kezeslábasát, a szalmasápadt mezőt, és ahogyan a fűbe fúrtam a kést, lassabban hajtottam, vagy megkérdeztem Liviát,
mit mondott erre ő, láttam, ahogy bemegy a bódéba, ahogy a kutas odabent letépi róla
a farmert, a fehér combjait, semmit sem mondott, hallottam szólni Liviát, leálltam az
út szélén. Ciripelés hallatszott, szállt a por, mi van, kérdezte Livia, és én tétováztam,
visszafordulok, mondtam azután, s Livia csak nézett bizonytalanul, cigarettázott, vagy
kihajította a cigarettát, ne csináljak hülyeséget, mondta, kortyoltam a vízből, rácsavartam a kupakot, és visszatettem az üveget Livia lábaihoz, aztán folytattuk az utat, meggyújtana-e egy cigarettát, kérdeztem egy idő múlva Liviától, és ő meggyújtott egy cigarettát, odanyújtotta, autóztunk Bordeaux felé, és olyan volt, mintha kilométerről kilométerre a kutas kezére adnám Liviát. A szélvédő irányába lélegeztem ki a füstöt,
szinte fújtam, kihúztam a hamutartót, jobban tette volna a fickó, ha inkább lemossa az
üveget, szóltam egyszer, és levertem a hamut, a szélvédő, teli szétnyomódott rovarok
pettyeivel, vakított, aztán Livia kihajtogatta a térképet, és én viszontláttam a kéket,
Livia hüvelykujját a tenger világoskékjén, de haszontalanul, nem tudott megbékíteni,
vissza kellett volna fordulnom, gondoltam, Sainte-Fôy-la-Grande-ban lekanyarodtunk
a D 672-esre, később megálltunk egy földútnál. Elővettük elemózsiánkat a kék nejlonzacskóból, és a paradicsomot a papírzacskóra tettük, megmostam őket, a Volkswagen
tetején mindegyiket négybe vágtam a svájcibicskámmal, s törtünk a kenyérből, darabokba vágtuk a sajtot, majd enni kezdtünk, Livia a jobb oldali ülésre telepedett, oldalvást a nyitott ajtóba, én odadőltem mellette a kocsi oldalához, rágcsáltam, és a szántóföldeket néztem, a ringó kalászokat, a tovafutó utat, vagy megint kortyoltam a vízből,
egy porteknőben néhány veréb fürdőzött. Elnéztem őket, kezemben a műanyagpalackkal a verebekre mutattam, nézd, mondtam Liviának, s a verebek henteregtek,
csapkodtak a teknőben, és szállt a por, olyan volt ez a kép, mint egy univerzum, önmagában mozgott, menetszél, huzat s bólogató fűszálak képében olykor megérintette
egy-egy elhaladó autó, és Livia csak nézett, némán nevetett, és nevetése mintha tükrözte volna a verebek csapkodását, odaadtam neki a műanyagpalackot, vagy visszatettem a kocsi tetejére.
Egyszer elhagyott házat pillantottunk meg egy domboldalon, homályos ablakai
voltak, és benőtt út vezetett fel hozzá egy fasor mentén, visszafordultunk az országúton és felhajtottunk, zörgött és kapart a lábaink alatt, ahogy a magas fű és a fák sarjai
súrolták a kocsi alját, félúton megálltam, behúztam a kéziféket, és kiszálltunk, becsaptuk a kocsiajtókat, két kurta csattanás a ciripelő csendben, biztos nem lakik itt már
senki, mondtam, megtettük a maradék utat a fák alatt, alig mozdultak a levelek. A ház
előtti térségre jutottunk, fű nőtte be és kamilla, a ház egyemeletes volt, halványpiros
fecskefarkú cserép borította, kékesre vakolva a falak és betámasztva az ajtó, kék volt és
viharvert, óvatosan befelé toltam, csúszott a kőpadlón, mintha sikoltott volna, folyosó
tárult fel előttünk, beléptünk, nyitott és kiakasztott ajtókon át a szobákból fény hullott a folyosóra, árnyas melegtől illatozott, meleg korhadástól, évek óta tartó bomlástól, az egyik szobában téglaszilánkok hevertek a kőpadlón, és malter, törmelék, be
volt szakadva a födém, a folyosóról csigalépcső vezetett az emeletre. A kőfokok oszlopot képeztek forgóikkal, elcsúszva egymáson egymásra feküdtek, beljebb hatoltunk
a házba, egészen az utolsó két ajtóig, az egyiknek be volt zúzva az üvege, s mögötte
a konyhában már csak a falikút maradt, a másik szobában ágy állt, finom, oldalrészein
ívelt, egyébként szögletes vasállvány rácsot alkotó magas rudakkal, a matrac fel volt

54

tiszatáj

hasítva, az ágy mellett egy falmélyedésben két kőlap szolgált polc gyanánt, felette
körte nélküli lámpa lógott, fehér zománcernyő ferdén a falra akasztva. Két ablakon át
a délutáni nap visszfénye áradt el a padlón, és ütközött a falaknak, az ágynak, sárgás
falak voltak és fehérre meszelt famennyezet, a gerendákat korhadásbarna foltok lepték,
néztem a szobát, a ferdeséget és az illesztéseket, mintha egy életet látnék, az éjszakákat,
a lépéseket mezítláb, a suttogásokat és a sikolyokat, a halkságot, az ablakok s az ágy
alatti árnyakat, a nedvességet, a szürkeséget, a foltokat, hallottam Livia lépéseit, tétováztam, álltam a szobában, és csak néztem, egy vágy szobája volt e hely. Visszamentem az előtérbe, Livia fölfelé lépdelt a csigalépcsőn, mit gondol, vajon kibírja a lépcső,
kérdeztem, és láttam a mokaszinját a két fok közti résben, csak kibírja, hallottam
szólni Liviát, majd fentről a lépteit, utánamentem, és közben az oszlopot vagy a fokokat figyeltem, odafent rózsamintás tapéta borította a falat, a tapéta darabokban leszakadt vagy megsárgult, majdnem barna volt, és kékes a szélein, az árnyékban és ott,
ahol azelőtt bútordarab, komód vagy szekrény takarta el. Láttuk az átmeneteket,
a tépett széleket, a rózsácskákat és a szürke vakolatot, körbejártuk a szobákat, vagy
végigmentünk a gerendákon, ahol be volt szakadva a padló, gerendáról gerendára léptünk, két szobában a szabadba nyílt egy-egy ajtó, a délutáni fény ott függött a sűrű
pókhálóban ajtó és ajtótok között, vagy két világos paralelogrammaként terült el
a téglákon, az ablakdeszkán por és rovarok páncélja, kinéztünk, a fasávok és a cserjék
között mezőre, szántóra láttunk, csillogtak, mindent tompított a por. Tompította
a lépteink visszhangját és a szavainkét, egyszer biztosan szép ház volt ez, mondta Livia,
vagy aztán egymást követve lementünk a lépcsőn, és vissza az folyosón át, mintha
valami hirtelen kifelé hajtott volna, behúztam az ajtót, szinte sikoltott megint, odakint
még egyszer visszafordultunk, napfényben állt a ház, s láttam az egyik szabadba nyíló
ajtót a bejárat felett, erkély nélkül, láttam magunkat állni, mintha a fenti ajtóból néznék le magunkra, kísérteties is valahogy, egy ilyen elhagyott ház, mondtam Liviának.
Lefelé mentünk, vissza a Volkswagenhez, a magas fűben szinte suhogtak a lépteink,
botladoztunk, aztán beszálltunk, mentünk tovább, és Livia újra a helységek nevét
olvasta, az útjelzőkön, a térképen, olykor egy-egy nevet helyesen olvasott, vagy éppen
nevettem, ha csaknem olaszul ejtette ki valamelyiket, aztán újra rágyújtott, és a hamut
az oldalablaknál verte le, volt valami önfeledt ebben, ahogy így maga elé nézett, hunyorgott és dohányzott, újra láttam alkarján a rátetovált L-t.
Végtelen mezők voltak, dombok hosszú vonulatokban, s a gabona levágva, a tarló
halvány, a felszántott föld fehéres, barnás, a messzeségben szinte szürke, fakó nyelvekkel, szárazabb helyekkel, közöttük rétek, fűsávok, sövények, nyárfák, vagy erdők
maradványai a völgyek alján, keresztben az oldalakra ívelve és a dombhátakon, újból
és újból oldalvást néztem, és a dombok elcsúsztak egymáson, a tágasság minden pillantással másik tágasság volt, és én rátaláltam újra, s azt mondtam Liviának, hogy Franciaország mindig egyfajta végtelenség is nekem. Livia végignézte a kazettákat, mit hallgatnék leginkább, kérdezte tőlem, s aztán Led Zeppelint hallgattunk, kurta nyitány
volt ez, sikoly a dombok felett, sikoltás és roncsolás, elemelkedéssé és motorzúgássá
egyesült az autózással, a váltásokkal és az átmenetekkel, a kanyarok előtti visszakapcsolással, az újbóli gyorsulással és a magunk-mögött-hagyással, vagy pedig gördülő
ritmusban ereszkedett le egy dombon és egy falun át, mintegy némán megállt az út két
oldalán, csendjében visszhangtalanul. Vagy azután a Stairway to heavent hallgattuk, és
a zene egyesült a tájjal, lassúdad elcsúszásként és egymásbacsengésként, hangként,

1999. június

55

amely úgy énekelt, ahogyan mesélt is, zeneként hallottam a tájat, és tájként láttam
a zenét, és olyan volt, mintha örökké így folytathatnánk az utat, ilyen nyugalmasan,
amíg a ritmus újra hevesebb nem lett, megnyúlva itt-ott, mígcsak a zene el nem vált
a tájtól, nem dübörgött újra második motorként, később erőlködni kezdett a magnó.
Kissé húzta a zenét, hallja-e, kérdeztem Liviától, és ő bólintott, mosolygott, az elemek
lassan a végét járják, mondta, lenyomta a stopgombot, és a táj mintegy felragyogott
a saját ritmusában, majd újra tovatűnt változatlanul, a nappal szemben autóztunk, kanyarodás közben néha a napba merültünk, a rovarfoltokon át újra vakított, a szélvédőre spricceltem, bekapcsoltam az ablaktörlőt, az szétkente a rovarokat, micsoda
ragacs, mondtam, és újra megnyomtam a mosógombot. A kései délután ideje volt ez,
a növekvő forgalom mindennapiságáé, Livia alig szólt valamit, maga elé nézett, kifelé,
elege van-e már az autózásból, kérdeztem tőle egyszer, s lassan hozzászoktam a csendességéhez, a térképet a térdére terítette, vagy a combja alá szorította, a nap a fehér
pólójára terült, az arcát érintette, néha egymásra néztünk, némán nevettünk, és egyszer talán Livia kezére tettem a kezem, és ez a gyöngédség a nap múltával csaknem
idegenné vált. A nap lassacskán mindenhez, ami kiemelkedett és állt, egymagában vagy
sorokban, hosszú, a szárazföld belsejébe mutató árnyékot ragasztott, árnyéknyelveket
és árnyékrácsokat és fényszövedéket, áramlásával szemben autóztunk, és magához
hódított minden emlékezést, átszeltük a Garonne-t, mégsem emlékszem ezüstözött
hullámaira, s arra sem, ahogy az autópálya kocsioszlopaitól tovaszáguldottunk az estébe, a szőlőhegyekre sem, drótjaik csillámlására, a levelekre, és a szép kastélyokra
sem, később áthajtottunk egy természetvédelmi parkon. Ezt elágazásoknál és pihenőhelyeknél álló táblákon olvastam, és olykor talán szalonkákat láttunk fölröppenni,
vagy egy-egy elgázolt állatot az út szélén fekve, egy nyulat, egy sünt, az út hosszú
egyenese erdőn át vagy láp mellett vezetett, s ültömben áthelyeztem a testsúlyom, alig
bírok már ülni, mondtam, és Livia mosolygott, neki is jól jönne már, ha megérkeznénk, mondta, és dohányzott, már nem csak negyedóránként gyújtott újabb cigarettára, és a rovarok is sűrűbben pattantak a szélvédőnek, a lombkoronákban villódzott
a nap, fénylett a fenyők ágai körül. Áthajtottunk egy kereszteződésen, néha, ritkán, egyegy falun, aztán férfiakat láttunk egy kocsma előtti téren ülni, vagy állni és lehajolni,
petanque-ot játszottak, a golyók tompa csillogása mintha kurta hívás lett volna, maradni és nézni, ez a Boccia-játék francia változata, mondtam Liviának, és elmeséltem,
hogyan tanultam meg Saint-Maloban petanque-ozni a városfal tövében játszó férfiaktól, hogyan játszottunk gyakran még egy parkoló autó fényszórójánál is, mélyen az
éjszakába nyúlva, és egyszer én lettem a bajnok, én dobtam a döntő golyót, kereszteztünk egy főutat. Aztán kiszámoltam a távolságot a tengerig, vagy megkérdeztem
Liviától, érzi-e már a tenger illatát, s letekertem az oldalablakot, belélegeztem a menetszelet, Livia elnevette magát, nem, még semmit nem érez, mondta, az út enyhe emelkedőkön és lejtőkön vezetett, és én egyre csak arra vártam, hogy a következő dombról
meglássam a tengert, aztán újra csak az utat láttam, ahogy az erdőn keresztül lefelé
vezet, és a napot, a dombokon még megérintette a fenyők koronáit, néha kereszteztünk egy vasúti sínt. Mimizanba értünk, házak voltak, nyaralók, egy áruház, hívások
és pillantások, tétovázás, parkolási manőver és hangok, zene, motorkerékpárok és
fényreklámok, olyan voltam, mint akit megvertek, néma, és az útjelzőtáblákat olvasgattam, vagy azt mondtam, valódi zsibvásár ez, és Mimizan-Plage irányába autóztunk,
egy plakátfal mellett, egy gyár oldalában, egy keskeny folyón át és újra fenyőerdőn
keresztül, akkorra már csaknem hitetlenkedve vártam a tengert, s a fenyők vörhenye-

56

tiszatáj

sen emelkedtek az égbe. Mimizan-Plage az út két oldalán terült el, elágazásokkal, járdákkal, úszógumik és vízipisztolyok, békatalpak, szemüvegek, hálók és kalapok borította standokkal, köztük büfék, fazekasműhely, szobrok, egy újságosstand, a boltokat
színes lámpák világították meg, és emberek sétáltak előttük, úgy néztem, mintha ez
nem lehetne az a hely, amit a térképen célként bejelöltem, Liviára néztem, mosolyogtam, és az út enyhén emelkedni kezdett, az utolsó fenyők közt felvezetett az égbe, egy
parkolóhelyre, a parkolóhely fölött még éppen látszott a gyöngéden vakító nap, egészen a széléig hajtottunk, megláttuk a tengert.
A tenger a messzeségbe nyúlt előttünk, ragyogott, leállítottam a motort, és meghallottuk a zúgást, aztán ott álltunk a Volkswagen előtt, és a dűne fölött lefelé néztünk
a partra, és megint kifelé, a tengerre, hullám hullám után gördült ki a partra, habzott
és zúgott, vöröses ezüstben csillogott az alászálló nap alatt, és szelíden fújt a szél, a tenger, szóltam, mintegy megigézve a látványtól, ugyanakkor tudtam, hogy nem érkeztünk meg, hogy nem fogunk itt maradni, Livia rámnézett, elmosolyodtunk, azért
mégiscsak óriási, mondtam aztán, szinte kérdőn. A végtelen part, a zúgás és a dűne
füvéből hallatszó zizegés volt itt, körüllengett bennünket a szél, én mélyen belélegeztem, s egymás mellett álltunk, Livia és én, és csak néztünk, lassanként aztán a tenger
a tenger lett az ismétlődés egyenletében, és én le szeretnék szaladni a vízhez, mondtam
Liviának, vagy talán mégis jobb volna, ha először szobát keresnénk, ekkor Volkswagen-motort hallottam, hátrafordultam, piros Volkswagen kanyarodott be éppen
a parkolóhelyre, és a parkoló erdővel határos szélén állt meg. Egy férfi szállt ki belőle,
átvágott a téren, rövid tornanadrágban, pólóban, teniszcipőben, és megállt a közelünkben, egy pillantást vetett a tengerre, én a parton jártattam a szemem, Livia cigarettára gyújtott, bal kezét óvólag a láng elé tartotta, s a férfi ekkor megszólított bennünket, észrevette a rendszámunkat, mondta, megkérdezte, nekünk mennyi időbe telt az
út idáig, megmondtam neki, hány napig, és hogy nem autópályán jöttünk, a válaszom
bosszantott. Olyan volt, mint egy bocsánatkérés, és újra kifelé néztem, a tengerre,
aztán a férfi beszélni kezdett, a hegyekben töltötte a szabadságát, tegnap még 3600
méter magasan volt, ma pedig itt, a tengernél, végül is mindegy, mondta, marad még
néhány napot, hogy megnézze a partvidéket, aztán irány hazafelé, Németországba,
Livia dohányzott, maga elé nézett, a dűnén túlra, a férfit mintha nem is hallotta volna,
kefehajú volt, napbarnított és zömök, mellettem állt, karjai keresztbe fonva, és sebesen
beszélt, szemei fürgén, mintegy nyugtalanul pásztázták a tengert, a dűnét. Kempingeztünk-e, kérdezte tőlem, és elmondta, hogy útközben egy parkolóban éjszakázott,
a kocsiban, én másfelé figyeltem, vagy azt néztem, ahogy a férfi szeme ide-oda jár a parton, ugye nem haragszunk, mondta, és én jó utat kívántam neki, mentében még megköszönte, felemelve a kezét, és visszatért a Volkswagenjéhez, erőteljes léptekkel, mint
aki siet, dacára a haragomnak megsajnáltam, micsoda alak, mondtam Liviának, és ő
némán nevetett, a nap bevonta sugarait. Fényes korongként érintette a tengert, vöröses
fénnyel, Livia félredobta a cigarettacsikket, és beszálltunk, elindultunk, és olyan volt,
mintha nem érne véget az utazás, a férfi a Volkswagenjében ült, és széthajtott térképet
tartott a kormány fölött, a parkolóhely kijárójában az utcai lámpa narancssárgán világított, vagy az egyik üzletnél a műanyag árukat rakodta össze egy lány, Crêperie állt
egy elágazásnál, egy nyíl felirata kétcsillagos szállodát jelzett, lekanyarodtunk. Egyik
nyaraló állt a másik mellett, fenyők magasodtak föléjük és kerítették körbe őket, végighajtottunk a nyaralók mellett, odaértünk a szállodához, elmegyek, és megkérdem

1999. június

57

a szobát, mondtam Liviának, aztán átmentem az úton, és fel két lépcsőn a bejárathoz,
túlpörögve és egyszersmind fáradtan, a szállodában teltház volt, complet, olvastam
a táblán, vagy mondta a recepciós hölgy, magasra tupírozott haja volt, kész hajtorony,
s megadta egy másik szálloda nevét, egy panzióét, leírta nekem az utat. Megköszöntem,
s aztán kint, a lépcsőkön meghallottam egy rigót, tétováztam, trillázott és hívogatott,
mire én megtorpantam, mire felnéztem az égre, sötétvöröses színben világított és lilán,
és volt egy másik, amelyik felelgetett, visszamentem a kocsihoz, tele van a szálló,
mondtam Liviának, és beszálltam, letekertem az oldalablakot, hallani akartam a rigókat, látni az estét, és maradni, mentünk tovább, a panzióban kaptunk egy szobát fürdővel és mellékhelyiséggel, az első emeleten. Csomagjainkat fölfelé, majd egy folyosón
át vittük, ennek a végéből nyílott a szobánk, kinyitottam az ajtót, inkább modern
szoba volt, előtetőszerű építmény alatt sárgaréz ággyal, egymásra néztünk, nevettünk,
egy éjszakára elmegy, mondtam, s aztán Livia a fürdőbe ment, én ablakot nyitottam,
tekintetem szürkére meszelt falba ütközött, a fal mentén két cső vezetett a magasba,
s fölötte az ég még fénylett, mélyen fénylőn, fütyült és ujjongott. Lent üvegtégla négyszöge vetett koromtól tompa fényt a falra, a fal a fényt homályosan adta vissza, vagy
aztán már csak egy rigó szólt rövid ütemekben, majdhogynem csacsogva, megfordultam és az ágydeszkának dőltem, félhomály borította a szobát, hosszúkás volt és szinte
keskeny, a fürdő ajtajával szemközt az ágy, mögötte csomagjaink a székeken, hallottam Liviát, a vizet a mosdóban és a csend neszezését, résnyi fény hullott ki a fürdő
ajtaján, s egészen hátul, már-már a sötétben, egy szekrény állt. Beépítetlen beépített
szekrény volt, kezemet az ablakpárkányra támasztottam, a szobát a rigódalban mintha
feloldódva láttam volna, átváltozottan vagy megvilágosodva, vagy odamentem az ágyhoz, és keresztben az ágyra feküdtem, rugózott, nyújtózkodtam, cipős lábaimat az ágy
előtti szőnyegen hagytam, és a rigóra figyeltem, aztán Livia kijött a fürdőből, hogy
van, kérdeztem tőle, mintha egy ideje nem láttuk volna egymást, már jól, mondta
Livia és mosolygott, fölálltam és az ágy alá csúsztattam a szőnyeget.

FENYVES MIKLÓS fordítása
A szöveget SZAJBÉLY MIHÁLY lektorálta

58

tiszatáj

FENYVES MIKLÓS

Búcsúzás
DONHAUSER EDGARJA ÉS LIVIÁJA
Befejezett múlt
Michael Donhauser 1956-ban született Vaduzban, 1976 óta Bécsben él. 1986 és 96
között öt verseskötete, egy hosszabb elbeszélése és egy regénye látott napvilágot. 1995ben elnyerte a Christine Lavant-díjat. Lírájával néhány éve magyarul is ismerkedhetünk (Kérvény a réthez. Jelenkor, 1996, ford: Szijj Ferenc), a prózai kötetek, az Edgar
(Edgar. Erzählung. Residenz, 1987) és a Livia avagy Az utazás (Livia oder Die Reise.
Roman. Residenz, 1996), még váratnak magukra.
Minthogy annak, aki még nem olvasta az Edgart és a Liviát, nem hiányozhat a két
címszereplő, félő, hogy nehézségeink támadnak, ha bemutatásukba éppen a hiányuknál
akarunk belefogni. Mégsem könnyű letenni róla, mert ezen a ponton Donhauser poétikája összetalálkozik a témaválasztásával; s talán az olvasó emlékezete is úgy őrzi meg
Edgart és Liviát, mint a hiánynak adott neveket.
A címszereplők szövegbeli jelenléte elválaszthatatlan távollétük tényétől. Az Edgar
a gyermekkort búcsúztatja el, benne a baráttal; az utolsó apró történet az elbeszélő és
Edgar utolsó közös játékáról számol be. S akár egy önéletrajz újabb, de az előzőt megismétlő, magába foglaló fejezete, a veszteség történetét írja a Livia is. Ezúttal a szerelem kerül sorra, a barát után a nő. Az elbeszélő, váratlan ötletén maga is meglepődve,
franciaországi utazásra hívja a szinte még ismeretlen Liviát. Elautóznak az óceánig,
majd néhány nap, vagy ha úgy tetszik, egy regényre való pillanat után a lány vonatra
száll, és hazamegy.
A két történet grammatikai ideje nem a praeteritum. Az elbeszélés jelöletlen igeidejét, az irodalmi jelhasználatban inkább modális jelentésű fictionalist Donhausernél
felváltja a befejezett múlt. Ezáltal minden mondat figyelmeztetet az elbeszélt eseménysor és az elbeszélés aktusa közt fennálló időviszonyra, amely a történéseket úgyszólván
saját jövőjük múltjává teszi. A történetre a búcsú utáni idő felől nyílik perspektíva:
emlékezés, gondolhatnánk. Ám a Livia szövegébe iktatott számos vagy kötőszó nagyobb léptékű eseményeket állít szembe annál, semhogy ezt a bizonytalanságot a kihagyó emlékezet rovására írhatnánk. Az egymással helyettesíthető elemek révén nem
egy rekonstruáló, hanem egy konstruáló, fikciót teremtő és tétovázó tudat hívja fel
magára a figyelmet. Az elbeszélés ily módon megismétlése valaminek, ami nem így
történt, illetve fordítva: megköltése az elmúltnak. Miután ez a sajátos időviszony a mű
immanenciáján belül létesül, tévedés lenne azt állítani, hogy a történet egy valamikori,
már nem hozzáférhető jelent próbál felidézni. Csak mint nyelvileg megalkotott, eredendően múlt idejű történet olvasható.
Mintha csak „nevekként váltak volna az elesettek a rokonaimmá, ismertem volna
fel őket emberekként”, írja a Livia elbeszélője egy háborús emlékműről. „A tébolyító
a nevekben rejlik”, fűzi még hozzá, s ezzel a mondattal Donhauser poétikájának alap-

1999. június

59

hangja szólal meg. A dolgok csak akkor válnak számunkra igazán valóságossá, amikor
elmúlnak, és konstituálódnak a nyelvben. „A búcsúzásban újra megtalálom a lehetségest. / A lehetségest mint valóságot, eltűnőben. / Tűntében megifjodva, még egyszer: /
lehetségessé vált a nyelvben, a nyelvtől. / Otthonra lelt, jóváhagyásra, múlékonyan
lebegésben”, olvashatjuk Donhauser Jenins című versében. A jelenlétüket tagadó megnevezés lesz a dolgok otthonává, s ez a paradoxon egy a tárgyát elengedő, múlni hagyó, kudarcot valló beszéd esztétikai lehetőségeit tárja fel. Mikor a regény végén a narrátor Livia nevére gondol, mintha átadhatná a nevét a napnak, „mintha az el tudná
fogadni és egyszersmind felejthetetlenné tudná tenni”, a lírikus Donhauser nyelvi magatartása alakul elbeszélt élménnyé.
Ilyesfajta megszólítás, névfelmutatás a két epikai szöveg címe is: Edgar, Livia.
Csonka címek a két-két emberről szóló szövegek felett, hiszen az elbeszélőre utaló
elem hiányzik belőlük.
Büntetésfüzet
A megszólítás dolga a mindenkori Másiké, s ezt Edgar és Livia nem mulasztották
el. Persze nem úgy, hogy írtak. Ők nem olyanok.
Edgar mihaszna. Magaviselete rossz, tanulni nem akar, kézírása hanyag. Ha feleltetik, találgat; esze ágában sincs faggatni az emlékezetét. Mint ahogy nem őrzi meg
a tárgyakat sem. Fölveszi, eldobja. Edgarnak nincs jövője, de mintha nem is tudná, mi
az a jövő. Örökké tart a játék, s közben nem kíméli sem a dolgait, sem önmagát.
Ütött-kopott bicikli, horzsolások, sípcsontig felszakadt bőr. És ezzel a bánásmóddal
Edgar – így látja az elbeszélő, Georg – mégis magáévá tudja tenni a tárgyakat; sebei
pedig mintha azt jegyeznék a testére, hogy kicsoda. Edgart veri az apja, körmössel
fenyíti a tanára, pofozza a pap, rosszul van az autóban, internátusba kerül – újra és
újra az áldozat szerepét játssza, s betegen, lecsüngő fejjel, vagy apja kezei közt vergődve
leginkább arra a Megváltóra emlékeztet, akihez az osztályteremben kell imádkozniuk.
Georg törvény- és írástudó. Szenvedését a szocializáció görcsei okozzák, ahogy
a küzdelmes mnemotechnikai gyakorlatok és a jövőtől való szorongás semmivé zsugorítják az edgari végtelen jelent. Mintaszerűvé válni, ez a célja. Fantáziája nem csaponghat, mint Edgaré. Emlékezik és tervez, csalódik és remél, egyezkedik a valósággal.
Edgar csak ráköp a palatáblájára, és letörli a krétaport. Georg ezzel szemben minden leírt szavát megőrizné, képzeletében egyre sokasodnak a teleírt táblák. S az írás
titokban tartott műveletét, a büntetőfeladatot választja akkor is, ha a testi fenyítés
ezzel elkerülhető. Edgar, az itt és most hőse és áldozata, aláveti magát a körmösnek.
Találkozásuk csak Edgar közegében lehetséges. Az elbeszélés első felében mindig
ő szólítja Georgot, akinek a felhangzó hívás nemegyszer a megváltást jelenti. Georg
viszont csak egyszer mondja ki barátja nevét a történetben. Sötét van, a kastély ablakai
világítanak csupán a hegyen, és félelmében belekiáltja Edgar nevét az éjszakába.
Később elmaradnak a találkozások, közeledik a gyermekkor vége. Edgar szólítását
Georg fejbiccentéssel fogadja. Az utolsó közös játékkal – síneken feküdni, utolsó pillanatban felugorni – véget ér a szöveg is. Aztán valamikor, jóval később, valaki elbeszélésbe fog, a történet címe Edgar. Mi ez, ha nem hívás? Intés annak, akit az elbeszélő
akkor hagyott el, amikor az írás közegébe lépett.

60

tiszatáj

„nagyobb szabadságba”
Ugyan a Livia elbeszélőjét nem Georgnak hívják, emlékezéseiből az Edgar világa
látszik kibontakozni. Egon néven még Edgar figurája is feltűnik egyszer. A regény
azonban nem csupán folytatja az Edgart, hanem újra is írja. A főszereplők vonásai,
konstellációja, az elbeszélés motívumai, a képek szerkezete mind-mind ismerősek lehetnek a korábbi szövegből. Ugyanakkor az elbeszélt idő szűkülésével Donhausernek
lehetősége nyílik arra, hogy pontos és alakulásban lévő képekké formálja az érzékelés
kontinuumait, és kimunkálja sajátos, leginkább a mondatszerkesztésben megnyilvánuló stílusát. Mintha a véget nem érő mondatok hordozta időtapasztalattal Edgar és
Livia látásmódja is integrálódna az elbeszélésbe. De erről később.
A regény egy kocsmai beszélgetéssel veszi kezdetét. Az elbeszélő, Livia és egy bizonyos Urs között szó esik „az országról”, melyre a narrátor szerint kényszer telepszik, mintha mindig mindennek volna már valami jelentése. Aztán az utazás, Rimbaud
és a Vadság, a Másik megtapasztalása kerülnek szóba. Livia hitetlenkedve néz, és az
elbeszélő megjegyzi, hogy „az embernek mindent magának kell megpróbálnia”. Urs
erre nevetésben tör ki, s nevetésében van „valami elpusztíthatatlan, mintha túlélhetné
a halált”. Az idézett részletben nem nehéz felismerni a transzcendens szégyenérzetről
szóló nevezetes kafkai zárómondat parafrázisát. Mivel A pert a beszélgetés napjának
estéjén kezdi olvasni az elbeszélő, a kudarcot már az első oldalakon végső horizonttá
tágító Kafka-utalás világos útmutatásul szolgál történet és elbeszélés viszonyára nézve.
A szöveg által reprezentált világ komplexitása olyan elbeszélői tudást feltételez, amelyet mélyen áthat az utazás során szerzett tapasztalat, így a Kafka-olvasásé is. Nem
csupán az elbeszélés egyes poétikai sajátosságait magyarázza ez a tapasztalat, hanem
a történetmondás aktusa is belőle nyer értelmet.
Az elbeszélő úgy véli, „nagyobb szabadságba” utaznak, s valóban, kiszabadulnak
a kötöttségből, az Árkádia-szerű táj feltárul, és az idegenséget és otthonosságot egyesítő
világ boldog felfedezésére hív. Úgy érzi, mintha mindent előszörre tenne, ugyanakkor
újra felfedeznék a világot Liviával. Figyelmessé teszik egymást a dolgokra, s a dolgok is
intenek, szólítanak, megmutatják magukat, történetté és magyarázattá válnak. Azonos
mozdulataik, lélegzésük ritmusa révén az elbeszélő és Livia azt a közöst tapasztalják
meg, amiben egyesülhetnek. És „mintha álltunk volna már egyszer így egymás mellett,
mintha utódai lettünk volna egy másik világból való önmagunknak”; „évezredek ismétlődtek meg egy pillanatban: válluk játékában”. Eme ünnepélyes pillanatok, köztük
az időt felfüggesztő ismétlések foglalataival, olyan visszatérő narratív egységek és képek sorába illeszkednek, amelyek allegorikus jelekként összekapcsolódva a temporalitás állandó elemét tartalmazzák. Mintha csak a múló idő venné fel ezt vagy azt a formát, azonos vagy különböző tárgyakét, mozgásokét. Donhauser világa szép, és mindig
eltűnőben van.
Ám ugyanazok az ismétlések, amelyek a szigorúan komponált mondatok és képek
zenei illetve vizuális ritmusában az esztétikai tapasztalat szintjén strukturálják az időt,
a történet szociális-pszichológiai valóságában a főszereplő-elbeszélő érzékelését és cselekvéseit meghatározó kényszereket, rítusokat, mintákat jelenítik meg. Éppen úgy
vezeti a térkép és az út, ahogy a kulcsot elfordító kezét a megszokás, s mikor egy bejáratott és bevált mozdulatnak vagy értelmezési aktusnak a világ nem látszik engedelmeskedni – a kulcs nem illik a zárba –, a frusztráció szorongást vagy dührohamot vált
ki belőle. Olvasnia kell a térképet, a táblákat, a szótárt, olvasnia kell A per szövegét,

1999. június

61

mely maga is kényszereken fut, értelmezve kell néznie és szabályokat kell követnie.
Nincs ez másképp a történet döntő pontja után sem, ekkor azonban elfogja a látás
iránti gyűlölet, és csak nézni akar, ahogy a vécéajtón „érintetlenül” sétáló légy. Megpróbálja olvasás nélkül követni a sorokat, tehetetlenségében nyitott szemmel a tengervízbe hajol. A döntő fordulat részeg szeretkezése Liviával. Az eseményt, amelyet a birtokba vett Livia utólag bűnnek (Sünde) nevez, a Bürstner kisasszony nyakába csókoló
Josef K.-ra utaló motívumok írják le. Ekkor mutatkozik meg nyíltan a tétovázás és az
előzékenység mögött eladdig rejtve maradt hatalmi viszony, amely a szerelmi kapcsolatot is a gyilkosság és az áldozat dramaturgiája szerint rendezi. A szabadság ezzel illúziónak bizonyul, az „országot” nem lehet elhagyni.
Éppen strandolnak Liviával, amikor az elbeszélő végére ér A per Der Prügler
(A vesszőző) című fejezetének, a regény szívének. Játszani kezd, homokot perget Livia
lábára, és egyszer csak úgy látja, mintha ujjai folytatódnának a homokszemekben, és
gyengédségük maga alá temetné a lányt. A Kafka-fejezet emblematikus kapcsolatban
áll a Livia Prügel-motívumsorával (a Prügel szó jelent botot, vesszőt, de verést is), amelyet többek között egy elrontott cigarettára alkalmazott metafora, az erőszakos szeretkezés estéjén felkeresett bika-ünnepély botokkal járt népi tánca, és Livia veréssel
végződő gyermekkori története alkotnak. A verés-motívumok mellett nyomon követhetnénk a regény növény/állat-szembeállításait is, annak a főszereplőnek az öntudatlan kutya-identifikációit, aki az első oldalakon még furcsállja A per K.-t lefetyelő
állathoz hasonlító csók-leírását, hogy a regény végén egy sonkáért kolduló kutya
szemszögéből lássa magát eltűnni a sarkon. A szóban forgó éjszakának, melyen a kezdetben közelségként, megszabadulásként, egy világ feltárulásaként jellemzett szerelmi
együttlétbe nyomul be a bírvágy kényszere, az itt épp hogy csak jelzett motivikus
összefüggések adnak Livia sorsát az áldozatiság mitikus távlatába helyező jelentést, és
pecsételik meg a szabadság ígéretét magában foglaló utazás kudarcát. A „titoktalan
mozdult velem együtt a tükörben”, állapítja meg reggel az elbeszélő.
A regény sejteti, hogy az időbeliséghez való viszony etikai dimenzióval bír. Livia,
aki gyakran csak maga elé bámul, hagyja elmúlni a dolgokat, és „szívtelenül” alábocsátja a játék-ejtőernyőst, kész dönteni, hiszen ő lesz az, aki végül elmegy. Nem így
az elbeszélő. Akárcsak értelmezése szerint K., örökösen tétovázik, visszafordul, leplez,
számítgat. A választást kísérő lemondás megkövetelné, hogy szembenézzen az időbeliségével, amire ő csak pillanatokig képes. Míg Livia kevés számú visszaemlékezése az
áldozat léthelyzetéről árulkodik, az ő célbadobó-szenvedélyéről és sikertelenségéről
szóló gyermekkori története az elvakult akarást és a kudarc szégyenét emeli ki. A hullámokkal űzött játékában is a megtartás és fennmaradás győzelmét éli át, holott éppen
a tenger figyelmezteti arra, milyen könnyen megfosztható a történetétől. Úgy tűnik,
az időbeliség mint létfeltétel annak számára válik személyes büntetéssé, aki nem akar
tudni az ezzel a létfeltétellel szükségszerűen együttjáró kudarcról.
A per K. átváltozásáról szóló kihúzott helye a regény végén felismertetni látszik
a főszereplővel a meghalás elfogadásában rejlő szabadságot: „Livia, gondoltam, mintha
ez a szabadság a miénk is lehetne, mintha elválhatnánk, anélkül, hogy elveszítenénk
egymást”. A hirtelen felébredő testi vágy eltörli a megvilágosodás – Kafka regényének
léttapasztalatán túlmutató – pillanatát. Csak az utolsó oldalon tér majd vissza mint az
egyedüllétben rejlő kezdet, a mérhetetlenség és a viszontlátás bizonyosságának élménye. Ekkor az elbeszélő köszönti a tenger fölé magasodó, maga elé néző, várakozásában győzedelmes Madonna szobrát.

62

tiszatáj

A regény tétje nem más, mint a történet végén jelzett lehetőségnek, a világhoz való
másfajta viszony ígéretének beteljesítése az elbeszélés által. Ennek, hogy kibontakozhasson, a végtelenségre van szüksége, állítja egy helyen az elbeszélő-főszereplő. A végtelenség a búcsúval nyílik meg, a birtoklás idejének lezárulásával; ekkor válik lehetővé
a birtoklás nélküli ismétlés, amely egyszerre állítja helyre és szünteti meg az időt.
A lineáris és múlt idejű elbeszélés időbeliségükben és befejezettségükben mutatja fel az
élményeket, de a regény ezeknek az élményeknek megörökített nyoma is egyben.
Az időt a térbe író utazás kiemelkedően szép képeivel a regény az esztétikai tapasztalatot az időbeliséghez köti, ugyanakkor az említett végtelenség-tudatot a mondatok
belső végtelenségében stílussá formálja: megnevez és elenged. Az elbeszélőt a főszereplőtől elválasztó távolság igazolja a világ narratív megragadásának szándékát.
Fák, mondatok
A Livia nem egy múltbeli énje fölött kognitív kiváltságokkal bíró elbeszélő magyarázatkereső analízise, inkább költészetbe-fordítás. Donhauser alig retorizált stílusa,
minden változatosságot nélkülöző mondatfűzése és csupasz mondatai azt a befogadót
nem riasztják el, aki rábízza magát a viszonylag monoton, a lélegzést idéző ritmusra, és
versként is olvassa a szöveget.
„Kizárólag első mondatokat írni!”, áll a szerző egy lírai szövegében, és a Liviában
tartja is magát ehhez a megkötéshez. A hosszú mondatok minden tagmondata kezdetként szólal meg, ennélfogva azonban variációs ismétlése is az előzőknek, mintha egy
dallam vagy szerkezet kényszerének kellene újra meg újra eleget tenniük. Anaforikus
szerepű névmások helyett gyakran a megismételt szó áll, vonatkozó mellékmondatokat alig találni, az ily módon atomizált tagmondatokat viszont annál gyakrabban
húzza össze egy a mondat szerkezetét bokorszerűvé változtató közös mondatrész,
többnyire a (múlt idejű) létige. Minthogy csak a tagmondatoknak van íve, a gyakran
féloldalas szekvenciákon belül nincs olyan tényező, melynek alapján előre lehetne
tudni, hol fejeződik majd be a mondat. Az utolsó tagmondat mindig váratlanul jelenik
meg – a mondat nem tud a végéről.
Ennek a vázlatos leírásnak nem csupán az a szerepe, hogy néhány sajátos szintaktikai jegy számbavételével utaljon a szöveg igen hangsúlyos, a valóságillúzió mögött el
nem tűnő nyelvi megalkotottságára, amely a Livia sokszor megejtően szép világának
létezését szigorúan a fikció nyelvi univerzumához köti. Donhauser poétikai törekvései
felől az is belátható, hogy a mondatok formai alakítása sajátos módon hozzájárulhat
a történetben megfogalmazódó léttapasztalat kifejezéséhez.
A regény beszédmódja az érzéki adatok nyelvi reprezentációjára szorítkozó, a belső
történésekre csak ezeken keresztül utaló, sugalmazó kafkai poétika hagyományához
kapcsolódik. Mindamellett kísérletet tesz arra, hogy az opticitás uralta nyelvet egyfelől
utalásokkal, másfelől zenei eszközökkel megnyissa a nem a látásból származó érzéki
tapasztalat előtt, tapasztalatokat azonosítás vagy hasonlat formájában egymásbajátszszon, továbbá, hogy egy viszonylag szűk absztrakt fogalomkészlet tagjait (megérkezés,
idegenség, végtelenség, történet stb.), többnyire egy-egy hasonlatban, érzéki tartalmakkal, a nyelv-előttiben gyökerező evidenciákkal kapcsolja össze, s így poétikai előfeltevéseivel összhangban maradva adjon nekik jelentést. Donhauser kedvelt kifejezése
a Ruf, amely jelenthet kiáltást, madárhangot, hívást és szólítást, nyelv-előttit és nyelvit
egyaránt. Poétikáját, a regényíróét nem kevésbé, mint a lírikusét, a nyelv-előtti nyelv-

1999. június

63

ben való megmutatásának szándéka vezeti. „Jenins: sohasem fogok csak a nyelvre hallgatni. / (Vagy: a szövegen végzett munka nem mondható el.) / Kiáltás is leszek mindig”.
Donhausert rendre ugyanazok a formák foglalkoztatják, a szöveghatárokon túlmutató érvénnyel is. Például az Edgar tányérján elkent maszat a Liviában a szélvédőre
ragadt bogarakká változik át, de említhetnénk a sötétben világító fényt, a hintát, a felmagasodó vagy szétágazó tárgyakat, növényeket is. Az analógiák egyidejűségei azonban mindig az időbeliségben tárulnak fel: a történet újrafelismeréseiben, az elbeszélés
linearitásában. Amikor a narrátor a parton heverő hordók megtestesítette „alapvető
konstellációról”, a térképről, a toldozott-foldozott aszfaltról mint a hiábavalóság történetéről, egy ágról mint intésről, a bokorban jelenlévő utazásról, a látásról mint lélegzésről, a fákról, a táj ritmusáról, a VW boltíves hátáról mint engesztelésről, vagy a szúnyograj táncáról szól, metaforikus-metonimikus utalásrendszert hoz létre, amely azzal
kecsegtet, hogy formát ölthet benne a soha el nem gondolható gondolat, s a végtelen sok
szerkezetmásolat által megmutatkozhat valamiféle eredendő szerkezet. (Annak a lehetőségét, hogy „az utat visszafelé is megtegyük, ha örökké továbbvezet is”, egy tengerparti
séta során fogja fel az elbeszélő, miközben Livia felemeli „egy csigaház spirálját”.)
E poétikai beállítódás jegyében hárul szerep a Livia intranszparens mondataira, melyek azzal szembesítenek szüntelenül, amit az elbeszélővel azonos főszereplő udvarias
viselkedése a világgal való zavartalan közlekedés érdekében kirekeszt, és arra a tudásra
hagyatkoznak, aminek ő még nincs birtokában. A szöveg tagmondatai újból és újból
a kezdet frissességével és függetlenségével lépnek a világba, akár az utazó hősök pillantásai. Leképezik illetve megteremtik a történetben egyesítő szerepű ritmust, a lélegzését,
a szeretkezését, a tájét, fenntartva ezzel azt az atmoszférát, amiben adott az egyesülés
újramegélésének lehetősége. Ugyanakkor egymásutániságukban, megelőzöttségükben
valamely kényszer lenyomataként jelennek meg, s azon túl hogy e tekintetben párhuzamosságot mutatnak az elbeszélő érzékelésének és cselekvéseinek feltételezettségével, a nyelv-előtti megmutatására irányuló intenció alakító munkájáról is tanúskodnak:
mintha egy dallam megtalálásának vágya generálná a Livia szövegét. A mellérendelt
tagmondatokból álló mondategészek pedig, önkényes lezáródásuk révén, anélkül adják
át magukat a múló időnek, hogy valamilyen teleologikus menetet követnének. Így
a szöveg mondatonként létrejövő világa, miközben folytonosan perspektiválódik az idő
felől, és megszakad minden mondat végével, a végtelenség, a felszabadultság képzetét
kelti. (A Livia elbeszélője egyszer úgy érzi, soha nem ér véget az autózásuk; a varázst
a magnó nyávogása töri meg. Az Edgarban ugyanez a bűvölet keríti hatalmába a szánkózó Georgot.)
Ezek a formai vonások aligha szemantizálhatók kimerítően. A szöveg létszemléleti
jegyeivel való összefüggésükhöz azonban nem fér kétség: minden mondatban átélhetővé tudják tenni az elbeszélés során kibomló világtapasztalatot. Egyedül ez a nyelvi
intenzitás tehet eleget annak a feladatnak, amelyet Donhauser rendkívüli komolysággal a regényre rótt.
Nevek
Indokoltnak tűnik a kérdés, vajon nem temeti-e a szöveg éppen úgy maga alá a tárgyát, Liviát, miképpen a történetbeli homok. Ha így volna, az a nyelv-előttit a nyelv
által megmutatni próbáló poétikai törekvések megfeneklését, az elbeszélés kudarcát
jelentené.

64

tiszatáj

Az egyénítés mimetikus eszközei helyett a regény az egyszerű megnevezés aktusára
hagyatkozik. Több mint ezerszer olvashatjuk Livia nevét, miközben alig tudunk meg
valami elmondhatót róla. Liviának anyajegy van a szája fölött, nem szereti a vajat, az
apja egyszer részegen bárányt sütött, Liviának ráncos a keze. De nem az a fontos, hogy
milyen – a név nem tud tulajdonságokról –, hanem az, hogy van-e. És akire a név rámutat, az létezik, igaz, nem úgy, mintha jelen volna. „A név a megoldás, az eloldódás,
az égi rejtekhely”, így a költő (Jenins). A regényben ez a mágikus rejtekhely az elvesztés pillanataiban nyílik meg.
Livia nevével függő beszédben az erőszakos szeretkezés éjszakáját leíró részben találkozunk először, az elbeszélő mondja ki halkan az aktus után. Az ő neve csak egyszer fordul elő a szövegben, a vonatablakban álló Livia szájából hangzik el a búcsúzáskor: „Ciao, Michl”. A név mind a két esetben az eltűnőt, a távollévőt szólítja meg, és
távollétében teszi azt jelenlévővé. Minthogy a szelekció eljárása a lehetséges kontextusok közül egyedül itt szerepelteti az elbeszélő nevét, azt mondhatjuk, az elbeszélő
magáraismerése azzal a szituációval esik egybe, amelyben megérti, hogy szólítják; az
individualizáció a név meghallását, ez pedig az időnek alávetett sors elfogadását feltételezi. A szöveg gyakori szólítás- (Ruf) és intés-motívumait (Wink) e paradigmatikus
búcsú világértelmezésünk legfontosabb kérdéseinek távlatába állítja. Ha ugyanis a tűnékenység világában a dolgok megszólítják az embert, akkor szükségük van rá, a távollévőre. És ha ő mint megszólított, a távollétben ismer magára, akkor vagy viaszt tömköd a fülébe, vagy megszólítóvá válik maga is. A halottak nevét a sírokra vési, esetleg
ír egy regényt.

KOVÁCS MELINDA: BÉCSI MESÉK
(Részlet a sorozatból)

66

tiszatáj

KULCSÁR-SZABÓ ZOLTÁN

Kommentár helyett „hymen”?
A METATEXTUALITÁS FELSZÁMOLÁSA
CHRISTOPH RANSMAYR DIE LETZTE WELT C. MÛVÉBEN
„der erinnere sich an alles und nichts”23

Bármilyen sok és bármennyire megfontolandó érv sorakozik is a „posztmodern”
kifejezés meghatározásai, sőt meghatározhatósága és operacionalizálhatósága ellen,
mégis létezik egy-két attribútum, amelyek mind az e szóval jelölt irodalmi művekben,
mind az ezekhez kapcsolódó alkotói szerepfelfogásokban rendszeresen visszatérnek.
Kétségkívül ezek közé tartozik – a posztmodern próza esetében – a metanarrativitás
különböző alakzatainak érzékelhetősége, illetve – a posztmodern „szerző-funkciók”
leírásánál – az az (esztétikai, illetve „történeti”) tapasztalat, mely szerint a műalkotás
referenciális hálózata lehetetlenné teszi azt, hogy elszabaduljon saját, mégoly rögzíthetetlen és behatárolhatatlan diskurzusától, pl. a „jelen”, a valóság felé, az irodalmon
„túlra”. Christoph Ransmayr eddigi művei szintén azt a felismerést közvetítik, mely
szerint az irodalom csak irodalomról, a szövegek csak szövegekről képesek „szólni”: az
„implicit szerző” (Wayne C. Booth) alakzata ebben az értelemben elsődlegesen az
„olvasó” antropomorfizmusaként fogható fel.
Persze, a metanarrativitás alakzatai korántsem korlátozódnak az esztétikai tapasztalat egy-egy történetileg meghatározott konfigurációjára, sőt ezek még a posztmodern
paradigmában is egymástól teljesen eltérő módokon realizálódhatnak. Ransmayr világsikert aratott regényének, a Die letzte Weltnek (1988) az alapképlete a posztmodern
metatextualitás egy meglehetősen összetett megvalósulását teszi lehetővé. Az Ovidius
Metamorphosesének hipertextusaként felfogható regény ilyenként való olvashatóságának leginkább az állja az útját, hogy az alapvető elbeszélő helyzet és az implicit szerző
említett alakzata között egyfajta interpenetráció érzékelhető, amennyiben mind a narráció metanarratív önértelmezése, mind a narrátor, illetve a főhős tudatának konfigurációi az olvasás aktusára épülnek, vagyis: a narratív szituáció az olvasás metaforájaként fogható fel.
Ez egyben azt is jelenti, hogy a regény egy meglehetősen komplex önprezentációs
rendszert épít ki, amely egyszerre előhív és meg is akadályoz olyan értelmezési lehetőségeket, amelyek a hangsúlyosan önreflexív szövegek olvasásakor hagyományosan
működnek (s ezen lehetőségek között még olyan, a posztmodern regénytől elvileg távolabb álló formációk is feltűnhetnek, mint a példázat). A regény központi intertextuális alakzatát aligha lehet teljes egyértelműséggel a hipertextualitás Gérard Genetteféle kategóriájához sorolni, minthogy a történet kompozíciója szerint a szóban forgó
Ovidius-mű mint „tárgy”, mint egy másik, önálló mű is megjelenik, amelyről a szerep23

„ez mindenre emlékszik, de semmire sem” (Ch. Ransmayr: Az utolsó világ. Bp., 1995, 173.
Farkas T. ford.)

1999. június

67

lők és a narrátori szólam is különböző kijelentéseket tesznek, sőt – ha lehet így
fogalmazni – a történet középpontjában is ez a mű áll. Ez ugyanis egyben azt is jelenti,
hogy (a Genette-i kategóriák24 értelmében) a „metatextualitás” eljárásai is megjelennek
Ransmayr regényében, amelyeket az tüntet ki, hogy elsősorban a kommentár formáját
ölthetik. Egy történeti horizontú olvasat nyilván eleve nagyobb hangsúlyt fektethet ez
utóbbi alakzatra, amennyiben azt a történeti megértés, az „újraolvasás” realizációjaként igyekszik érteni.
A Die letzte Welt tehát láthatólag avval az – olvasásfenomenológiailag és recepcióesztétikailag is értelmezendő – tapasztalattal szembesíti a befogadót, hogy az érzékelő
olvasás, illetve az értelmező és a történeti olvasat25 között olyan jellegű feszültség lép
fel, amely egyfajta „mise en abyme”-séma révén nyitja fel az intertextuális alakzat narratív szerkezetét. A regény egyes helyein a szó „legegyszerűbb” értelmében sem érthető a szöveg az Ovidius-mű, de legalább is a függelékként közreadott (és sok kritikát
kiváltó26) „ovidiusi repertoár” ismerete nélkül, ami lehetetlenné teszi a két mű közötti
kommentár/szöveg-típusú differencia értelemképző működtetését, melynek funkcióját
viszont folytonosan előfeltételezi az a tapasztalat, hogy mind a regény történetének
(a Metamorphoses egy lehetséges, fiktív sorsának, „utóéletének”), mind az önreflexív
alakzatok által felvázolt értelmezési horizontnak (a „példázatos”, illetve az „írástudók”
szerepvállalásának intellektuális-kulturális problematikáját előtérbe helyező interpretációs utak) legfontosabb alakítója éppen ez a differencia.
A narratív szituáció eme „mise en abyme”-típusú önreferencialitása aligha fogható
fel másként, mint az egymást keresztező, ellentétes olvasatok kitüntetett helyeként, az
„olvashatatlanság” (Paul de Man) szintagmatikus kiterjesztéseként. Így nem igazán
kerülhető ki az a probléma, hogy milyen válaszokat kínál – önreflexív szintjén – a regény az olvasás, a befogadás kérdéseire. Annál is inkább, mert a regény azon (tulajdonképpen:) „betéttörténetei”, amelyek különös élességgel irányítják erre a figyelmet, újra
és újra tematizálják a Ransmayr-féle történet fiktív kiindulópontját, a Metamorphoses
szerzője általi elégetésének gesztusát.
Mindez lényegében elkerülhetetlenné teszi a regény lehetséges olvasatainak és –
mint ezekre vonatkozó felhívásoknak – az említett „öntükröző” történeteknek párhuzambaállítását. Ugyanakkor nem tekinthető a priori bizonyosnak az, hogy ezek az
önreflexív történetek valamifajta egységes horizontot képeznek a regény önprezentációja számára, fölösleges és igazolhatatlan interpretációs lépés volna közöttük eleve
valamifajta rendezett viszonylatot feltételezni. Továbbá ez a jelentésszint sem interpretálható a regény narratív struktúrájának, nyelvi megalkotottságának figyelembevétele
nélkül, a narrációba, illetve a történetbe való beágyazottságától elszakítva.
A regény nyelvhasználatának stilisztikai-retorikai kérdései a recepció, azaz a dokumentálható olvasásteljesítmények tanúsága szerint kiemelt, talán még az Ovidiushoz, vagyis a klasszikus elődhöz való visszafordulás kínálta teoretikus problematikánál
is lényegesebb szerephez jutottak a pozitív, illetve negatív esztétikai ítéletalkotásban.
A Die letzte Welt szövege nyelvileg hangsúlyozottan megalkotottként prezentálja ma-

24
25

26

G. Genette: Palimpseste. Frankfurt, 1993, 12–14.
E fogalmak és összefüggésük kontextusaként l. H. R. Jauß: Ästhetische Erfahrung und
literarische Hermeneutik. Frankfurt, 19844, 813–822.
Vö. pl. R. F. Glei: Ovid in den Zeiten der Postmoderne = Poetica 1994/3–4, 427.

68

tiszatáj

gát.27 Ransmayr artisztikus nyelvhasználatának legpregnánsabb önbejelentő gesztusai
(a kiterjedt hangszimbolika mellett) már a regény meglehetősen különös, ritka, ezen
minőségét elsősorban az érzékelés, illetve a legkülönbözőbb természeti jelenségek és
folyamatok leírásában érzékeltető lexikájában megfigyelhetők.
Ez természetesen az elbeszélési stratégia tekintetében is regisztrálható sajátosságokkal párosul: a szöveg – a regény egyes kritikusai által esztétikailag inkább előnytelennek minősített – „hiperinformativitása” emelhető ki itt elsősorban, illetve az – ebből
következő – katalógus alakzata, amely elsősorban az elbeszélés tempójának lassítását
eredményezi. Ezt az effektust felerősíti az is, hogy a történetre ráépülő metafikció
értelmezését irányító-befolyásoló legfontosabb motívumsorok (melyek elsősorban az
– emberi beszéddel szembeállított – kövek, a hullám, az elfedés, takarás mozzanatai28
köré csoportosulnak) gyakran éppen a történetmondást megakasztó kiterjedt hasonlatokban vehetők észre – ez annál is inkább meghatározza az olvasás tapasztalatát, hogy
az ilyesfajta eljárások pontosan a – viszonylag gyorsabb tempójú – önreflexíven olvasható „betéttörténetekkel” kerülnek ellentétbe, amelyek így eleve „kikülönülnek” az elbeszélés diskurzusából s így kiemelt jelentésképző szerepük nemigen ismerhető félre.
A narráció gyakran meglehetős redundanciával aknázza ki a hasonlítás és más
nyelvi eljárások retorikus lehetőségeit: pl. rögtön a regény in medias res kezdetén az
orkán leírása először egy madárraj kifejtett metaforájaként, majd metonimikus azonosításokkal (pl.: „Ein Orkan, das war das Schreien und das Weinen im Dunkel unter
Deck und der saure Gestank des Erbrochenen.” – Ch. Ransmayr: Die letzte Welt.
Frankfurt, 1991, 7.29), végül egy konceptuális metaforát kibontakoztatva vezeti fel
a történet tulajdonképpeni első eseményét, Cotta utazását Tomiba, amivel a természeti
eseményt nem pusztán az út „kísérőjelenségeként”, hanem annak metaforikus lényegeként jellemzi a regény, aminek az utazás fontos motivikus szerepe miatt kiemelt
funkció juthat az egész szöveg tropológiájában. A természeti folyamatok leírása általában is a metaforikus felcserélések elvét követi, ami a regény kontextusában elsősorban
az érzékelés, a megismerés olyan megjelenítését szolgálja, amelyben a beazonosított
tárgyiasságok identitása éppen a mindenkori átváltozásokban rejlik, pl.: „Der Lichtschein aus Nasos Haus fiel lang über den alten Schnee des Hofes und streifte noch den
Maulbeerbaum, aus dem der Wind die Beeren pflückte und über den Firn rollen ließ,
schwarze Käfer.” (uo., 46.30).
A nyelv hangsúlyozott artisztikussága és retorizáltsága mellett a fikció működését
is mintegy inszcenírozza Ransmayr regénye. Erre nem is csupán a fantasztikum, a képtelenségek gyakorisága utal, hanem az is, hogy – a történetben is főszerepet kapó Metamorphoses révén – a fikcionálás aktusai (olykor Cotta által reflektáltan, máskor ettől
függetlenül) kénytelenek újra és újra visszamutatni saját textuális eredetükre, lényegében összekeverve a szelekció referenciamezőit.31 A fikcionalitás folyamatként való
27
28
29

30

31

Ehhez vö. elsősorban K. Töchterle: Spiel und Ernst = Antike und Abendland 1992, 99–101.
Ezekhez l. még uo., 100.
„Az orkán: kiáltozás és sírás volt a sötétben a fedélzet alatt és a hányadék savanyú bűze.”
(Ransmayr 1995, 7.)
„A Naso házából kidőlő fény hosszú sávot világított be az udvar öreg havában, és súrolta
a szederfát, melyről a szél szedte le a termést, és szétgurította a havon: fekete bogarak.”
(uo., 44.)
Vö. ehhez W. Iser: Das Fiktive und das Imaginäre. Frankfurt, 1993, 30–33.

1999. június

69

önmegjelenítése és textualizálása Ransmayr regényében külön tanulmányt érdemlő
probléma, itt talán elég az előbbiek mellett arra rámutatni, hogy azt a körülményt,
hogy a fikció aktusai nem „tüntethetik el” textuális eredetüket, Ransmayr regénye
nem elleplezi, hanem sokkal inkább feltárja és ironizálja. Ennek egyik legegyszerűbb
példája lehet az ovidiusi beszélő nevekkel való – a Metamorphosest e tekintetben követő
– játék, pl. Echo színrelépésekor valóban elismétli az előtte elhangzottakat („Echo,
sagte der Seiler endlich, sie heißt Echo; sie hält mein Haus sauber.
Haus, flüsterte Echo nun wieder tief über das Muster der Spuren gebeugt, mein
Haus.” – uo., 100.32). Ennek amúgy az intertextuális séma, illetve a történet metafikciós
szintjén nő meg a jelentősége, hiszen Echo az ovidiusi történetek egyik legfontosabb
közvetítője Cotta számára, vagyis „visszhang”-volta valóban egy „távollévő” szöveg
médiumának szerepében érvényesül.
A Die letzte Welt fiktív világa – hipotextusát követően – elsősorban az „átváltozások” elve szerint alakul, e folyamat legtöbbször a tárgyi világ, a (szöveg)nyomok antropomorfizálódásában, ritkábban ennek ellentéteként zajlik le, ami azt a narratológiai
kérdést fogalmaztatja meg, hogy a történetben egyszerre idézetként és szereplőként is
olvasható/olvasandó antropomorf alakok, akik szükségszerűen rendelkeznek valamilyen tudással a Tomiba száműzött költőről és nevezetes művéről, vajon tudnak-e saját
citátum-voltukról? Ezt a – később, más összefüggésben még ismét tematizálandó –
kérdést a kettős olvashatóság miatt a szöveg alapján nemigen lehetne eldönteni, még
Cotta esetében sem. Ő, aki egyébként az „ovidiusi repertoár” szerint a Metamorphosesben természetesen nem, Ovidius episztoláiban azonban szerepel, már nem sokkal
a Tomiba való megérkezése után ráismer különböző „emlékekre” a Metamorphosesből
(„Erst in der zweiten Woche nach seiner Ankunft stieß Cotta auf Erinnerungen, die er
wiedererkannte.” – uo., 12.33), a mű talányos zárlatának egy lehetséges értelmezése
szerint viszont csak itt döbben rá saját citátum-voltára („Die einzige Inschrift, die noch
zum Entdecken blieb, lockte Cotta ins Gebirge: Er würde sie auf einem im Silberglanz
Trachilas begrabenen Fähnchen finden [...]; gewiß aber würde es ein schmales Fä
hnchen sein – hatte es doch nur zwei Silben zu tragen. Wenn er innehielt und Atem
schöpfte und dann winzig vor den Felsüberhängen stand, schleuderte Cotta diese
Silben manchmal gegen den Stein und antwortete hier!, wenn ihn der Widerhall des
Schreies erreichte; denn was so gebrochen und so vertraut von den Wänden zurückschlug, war sein eigener Name.” – uo., 287–288.34).
Ez egyfelől utat enged egy olyan értelmezésnek, mely szerint Ransmayr regénye
a „világot” mint a mű másolatát prezentálja, ugyanakkor a mű maga is eleme e világnak,
aminek következtében a fiktív világ nem különíthető el a szövegtől. Éppen ezért Cotta
32

33

34

„– Echo – szólalt meg végre a kötélverő –, Echónak hívják, ő szokott takarítani a házamban.
– Házamban – suttogta Echo, és ismét mélyen a nyomok fölé hajolt –, házamban.”
(Ransmayr 1995, 96.)
„Cotta csak két héttel érkezése után bukkant olyan emlékekre, melyek neki is ismerősek
voltak.” (uo., 12.)
„Az egyetlen, még felfedezésre váró felirat csalogatta Cottát a hegyekbe: bizonnyal megtalálja majd egy Trachila ezüstfényébe temetett zászlócskán (...); minden bizonnyal aprócska
rongy lesz, hiszen csupán két szótagot kell hordoznia. Ha megállt és szuszogott egyet, aprón
a fölébe hajló sziklák alatt, Cotta néha felhajította a köveknek ezt a két szótagot, és mindjárt
válaszolt is: »Jelen!«, ha kiáltásának visszhangja utolérte: mert amit így megtörten és ismerősen vertek vissza a falak, az a tulajdon neve volt.” (uo., 275.)

70

tiszatáj

kutatása az eltűnt Ovidius után nem tekinthető „valódi” (struktúrájában, kompozíciójában problémátlanul megragadható) történetnek. A narrátori horizont mozgása szintén áldozatául esik fikció és textus egymást felfüggesztő kölcsönhatásának, ebből következik az is, hogy Cottához való viszonyának pespektívája sem tekinthető állandónak. A narrációban az auktoriális elbeszélést olykor szabad függő beszéd váltja, a narrátor számára Cotta tudata hol közvetlenül, hol csak közvetetten férhető hozzá.35
A történetben előforduló fantasztikus eseményekről a narrátori szólam is úgy számol
be, mintha azok idézett volta számára sem tudatosult volna, viszont a regénynek a „vasvároson” kívül zajló és más történeti korokra utaló mozzanatait mindenfajta, e körülmény sajátosságára vonatkozó kommentár nélkül, a diegézis természetes elemeiként
közvetíti.
A diegézis szintjének az intertextuális viszony általi provokációja miatt a Die letzte
Welt idő- és térbeli síkjai sem rendezhetők össze úgy, hogy azok az olvasás során
a realitás bármifajta illúzióját fenntarthassák. Az Ovidius-hipotextus ilyentén alakítása
miatt pl. nemigen lehetne kronotopikus alakzatokat stabilizálni a regényben. A Die
letzte Welt akronikus struktúráit36 természetesen nemcsak az Ovidius-mű háttérbeli
jelenléte alakítja, hanem az is, hogy (bár a történet idősíkját részlegesen tagolják az idő
lineáris múlásának, illetve tartamának jelzései, pl. évszakok, hónapok megnevezése
révén) a regény több pontján a fikció látványosan keresztezi egymással a különböző
történelmi időket, így pl. az egyik ovidiusi alak német katonaként bukkan fel, szóba
kerül a hírhedt hamburgi Reeperbahn, Iason mitológiai hajóján, az Argon, 20. századi
vendégmunkások utaznak stb. (az idő „idézésének” hasonló eljárásai fontos szerepet
játszanak Ransmayr következő regényében, a Morbus Kitaharaban is).
A regény központi helyszínének megjelenítése nemcsak azért válik mintegy a Die
letzte Welt szövegének intertextuális mnemotechnikai topográfiájává, mert szintén
Ovidiusra utal vissza, hanem azáltal is, hogy mindenekelőtt az „emlékül hagyott”
feliratok jelölik ki – az emlékezet szimbolikájának funkcióját viselő kövekkel, a pusztulás nyomaival, a romokkal és a természet dúlásaival összekapcsolódva – egyben
a metafikció „színterét” is.37 Ez az eljárás a modern irodalom egyik fontos toposzának,
a városleírásnak az organikus értelmezésmintákra utaló funkcióját emeli be a regény
architextuális emlékezetébe38, hasonlóan a posztmodern próza ugyancsak ilyen jellegű,
„térbeli” emlékezettechnikát képviselő műveihez (Carlos Fuentestől Calvino Láthatatlan városokjáig). A mitológiai múlt emlékezetét tehát nem időben közvetített, hanem –
többszörösen jelölt módon – térbeli struktúraként idézi fel Ransmayr, a romváros
paradigmatikus példája alapján.
Egyes önreflexív „betéttörténetek” mellett éppen a történelmi idő ily módon történő megszüntetése vagy „egyidejűsítése” lehet az oka annak, hogy a regény, annak
ellenére, hogy referenciális környezetét látványosan „irodalomként” szituálja, mégis
utat nyithat a példázatszerű olvasás stratégiáinak, amennyiben a tomi száműzetést,
Ovidius sorsát és az azt irányító, kiszámíthatatlan politikai erők természetét az időkön
35

36
37

38

E jelenség általános narratológiai problematikájáról l. D. Cohn: Transparent Minds. Princeton, 1978, 102.
Ehhez l. Genette: Die Erzählung. München, 1994, 57.
„Hely” és „közhely” (értsd: idézet) összefüggéseiről Ransmayr regényében l. B. Naumann:
Topos-Romane = Arcadia 1992/1–2, 95.
Vö. ehhez A. Honold: Zwischen Archäologie und Apokalypse = Poetica 1992/1–2

1999. június

71

felülemelkedő, „örök” tapasztalatként láttatja.39 Ebből a szempontból nyilván az sem
jelent nagy különbséget, hogy egy ilyen típusú interpretáció az akrónia uralkodó elvével a Die letzte Welt történetének mítoszi örökérvényűségét, vagy – éppen ellenkezőleg
– a Metamorphoses átváltozás-elvének tulajdonképpeni felszámolását, azaz a mitológia
folytathatatlanságát bizonyítja. Csakhogy azáltal, hogy Ransmayr regénye nem hagyja
akadálytalanul érvényesülni a metatextualitás működését, mítoszkritikája (?) sokkal inkább abban nyilvánul meg, hogy a történeteket mint idézett – s valójában már a Metamorphosesben is idézett – szövegeket, mint egy elveszett könyv szövegeit jeleníti meg
a diegézisben, ezzel a közvetítés munkáját nem történeti folyamatként, hanem olvasásként mutatja meg. Ez azt is jelenti, hogy sokkal inkább a példázatalkotás, vagyis minden olyan olvasás kritikáját valósítja meg, amely az értelmezés során egy nem textuális
referenciamező elkülöníthetőségét előfeltételezi.
Ebből a szempontból tanulságos lehet Reinhold F. Glei tanulmányának a mű címét
illető félreértése.40 Glei kritikai megjegyzése szerint Ransmayr regényének címe Ovidius Tomira használt metaforájának, az „ultimus orbis”-nak volna a fordítása, amely
azonban nem a „vasváros” (szimbolikus) időbeli pozíciójára, hanem térbeli (vagyis: ’leg
távolabbi’ értelemben vett) elhelyezkedésére utal. Ez az érv valószínüleg éppen Ransmayr idő- és térkezelését nem veszi komolyan akkor, amikor nem észleli a Die letzte
Welt azon helyeit, ahol Tomi ezen ovidiusi értelmezése – a címtől eltérő formulával –
megjelenik („Ende der Welt” – uo., 13., 73.41).
A Die letzte Welt fogadtatásában egyértelműen a Metamorphoseshez való viszony
jelentette a kritikai értékelés másik legfontosabb támpontját, ami talán avval az aktuális hagyománytörténeti fordulattal is magyarázható, amely azt jelzi, hogy Ovidiust
sorsa, ellentmondásos szerepe és viszonya a hatalomhoz, valamint ezek megjelenése
műveiben az egyik legérdekesebb antik szerzővé tette a 20. század végének irodalmi
köztudatában (David Malouf An Imaginary Life c. regénye pl. szintén egy Ovidius
száműzetésére vonatkozó, fantasztikus elemekkel építkező fikcióra alapul, ez a mű
azonban elsődlegesen az identitásvesztés tudat-problémáját helyezi a középpontba).
Ransmayr regényének metafikcionális értelmezési lehetőségei azonban egy másik, 20.
századi művekkel folytatott dialógusra is következtetni engednek. Ebben az összefüggésben elsősorban irodalom és hatalom viszonyának kérdéseit exponálja Ransmayr,
úgy szólva hozzá egy, a posztmodern regényt is foglalkoztató problematikához, hogy
e dialógust gyakorlatilag Ovidiuson keresztül működteti (ami egyébként azt is jelenti,
hogy ilyen értelemben mégiscsak kibontakozik egy valódi, egyáltalán nem időtlen,
hanem nagyon is történeti megértésfolyamat is, amennyiben Ovidius „újraolvasása”
képezi a közvetítés közegét az írói szerepfelfogás és egyáltalán az irodalom önértelmezésének modernség utáni diskurzusában).
Az olvasásnak, a befogadásnak és az értelmezésnek a regényben színrevitt „eseményei” nagyrészt a Die letzte Welt egyik fő – és e téren hipotextusát követő – kompozíciós elve szerint a kisebb, olykor meseszerű, önálló történetként is felfogható „betétek” elrendezésébe illeszkednek. Ezek a metafikcionális jelentésszint iránti igény bejelentésének szignáljaiként is felfogható történetek paradigmatikusan kétfelé oszthatók, ami azért fontos, mert így egyikük sem nyerheti el az egész regény számára hori39
40
41

A tér és idő végtelenségének tételezésén alapul pl. Naumann tanulmánya.
Glei, 416–417.
„a világ vége” (Ransmayr 1995, 13., 71.)

72

tiszatáj

zontot képező kitüntetett metanarratíva státuszát, sokkal inkább összjátékukban lehet
a regény ilyen önprezentációs gesztusait felfedezni.
Az egyik, markánsan elkülöníthető típushoz sorolható történetek közös eleme az
irodalmi mű és lehetséges interpretációinak a diegézis szintjén történő szembesítése
a regény történetének politikai és „társadalmi” eseményeivel. Cyparis filmvetítései,
Fama „episzkópjának” közönsége elsősorban a modern tömegkommunikációs médiumokat, illetve, a tömegkultúra idekapcsolható hatás- és befogadási effektusait idézik
fel, a tomi közönség reakciói a „hihetőség” igényének, a realitás illúziójának előfeltételével, illetve a „willing suspension of disbelief” posztmodern változataival írhatók le,
ily módon kapcsolatot teremtve a megjelenített mítoszok és egy kifejezetten 20. századi befogadói attitűd mögött.
A Die letzte Welt leginkább társadalom- vagy hatalomkritikai kontextusba helyezhető részeit, a hatalmi politikához és az uralkodóhoz ellentmondásos és tanulságos
módon viszonyuló Ovidius sorsára vonatkozó történetszálat az tünteti ki a regény
narratív struktúráján belül, hogy itt világosan érzékelhető a distancia a narrátor és
Cotta között s ezzel párhuzamosan itt szüremkednek be a leginkább „idegen” nyelvi
világok a regény diskurzusába, elsősorban a – regény egészét tekintve ironikus távlatba
kerülő – politikai és a modern sajtónyelv elemei. A száműzött költő különös sorsának
megjelenítése Ovidiust először egy mai értelemben vett irodalmi „sztárként” láttatja,
majd – kegyvesztését követően – a modern információáramlás sajátosságai kerülnek
előtérbe: a költő sorsa és művének hatása innentől a mendemondák, a politika hatalmi
apparátusa és elsősorban a véletlen kezébe kerül. Műve és hírneve különösen eltűnése
és feltételezett halála után jelent ismét potenciális fenyegetést a hatalom számára.
A „valódi” Ovidius sorsát Ransmayr tehát összeköti az irodalmi mű – közvetítő
instanciái, illetve a szerző „távolléte” révén – fel- és elszabaduló hatásával és interpretálhatóságával, ami a műalkotás olyan „hatalomkritikai” példázatai irányába utalja
a Die letzte Weltet, mint pl. Calvino Ha egy téli éjszakán egy utazójának idekapcsolódó
passzusai, amelyek ott az államrendőrségi archívum főigazgatójának azon felismerésében összegződnek, mely szerint „van az olvasásban valami, ami fölött nincs hatalmam.” (I. Calvino: Ha egy téli éjszakán egy utazó. Bp. 1985, 255. Telegdi Polgár I.
ford.).42 Ezt a (példázatot felkínáló) metafikciós önértelmezést az kapcsolja össze az
előbb említett „betéttörténetekkel”, hogy mindegyikben kitüntetett szerep jut a közvetítésként felfogott interpretáció attribútumainak (hol a médiumok változatosságának, hol a „szóbeszéd” vagy a hatalmi manipulációk kiszámíthatatlan hatásainak).
Ransmayr azáltal ad némiképp a Calvinoétól eltérő választ „írott és íratlan világ
interakciójának” kérdéseire43, hogy evvel a metanarratívával látványosan szembesíti
Cotta „nyomozását”, amely szintén az olvasás metafikcionális „tükreként” lép be a mű
lehetséges önreflexiói közé. Cotta „olvasását” éppen a – fenti értelemben vett – közvetítettség „hiánya” (hiszen ő már eleve az Ovidius-szövegben „tartózkodik”), illetve
negativitása különbözteti meg az önreflexió előző típusától. Cotta ugyanis keresése
során három kulcsfontosságú figurától kapja az utalások többségét: Echotól (vagyis
a „visszhang” allegorikus alakjától), a néma Arachnetól és a Metamorphosesre vonatkozó
42

43

L. ehhez még Jauß olvasatát a regényről: Jauß: Italo Calvino: „Wenn ein Reisender in einer
Winternacht” = Uő: Studien zum Epochenwandel der ästhetischen Moderne. Frankfurt,
19902.
L. uo., 279.

1999. június

73

jeleket elrejtő Pythagorastól. Mindhárom alak lényegében a keresett mű „szövegét”
írja bele annak „világába”, éppen ezáltal megakadályozva azt, hogy Cotta – az olvasó
allegorikus megjelenítése – e világra ráismerjen: Pythagoras „emlékműveket” állít
a száműzött költő szövegének, vagyis azokat tulajdonképpen megkettőzve, önmaguk
„jeleként” vési fel Tomi legkülönbözőbb helyszínein s ezáltal az emlékezet önfelszámoló „topográfiáját” alapozza meg, ráadásul kis szövegrészekre, töredékekre darabolja
szét gazdája művét. Arachne faliszőnyegeinek allegorikus képei szintén a Metamorphoses egy-egy történetét ábrázolják44, csakhogy – pl. Icarus története esetében – némasága miatt nem képes megértetni azok valódi értelmét Cottával (aminek a későbbiek
során még lesz jelentősége). Cotta ezt a képet „a repülés nagyszerűségének cáfolataként” értelmezi, a szöveg szerint viszont – ismét egy olyan helyen, ahol az elbeszélő
nézőpontja látványosan külsővé válik – nem jön rá arra, hogy az egyben a Metamorphoses illusztrációja is: „Icarus. Der Name jenes gestürzten Wesens, das im Geglitzer
versank, war eines von vielen Fingerzeichen der Taubstummen, die Cotta aus ihren H
änden auffliegen sah und nicht verstand.” (Ransmayr, 197.45).
Cotta kísérője, Echo a „Kövek könyveként” emlegeti Ovidius művét, melynek történeteiből mesél. E beszámolók formailag Echo „visszaemlékezéseiként” jelennek meg,
és elbeszélőjük elsősorban a kövek (egyszerre a regény legfontosabb emlékezet-motívumai, illetve a Metamorphoses átváltozástörténeteinek visszatérő alakváltozatai46) egyfajta „dicséretére” használja fel őket. Echo közvetítő funkciója ott leplezi le önmagát,
ahol – mint egy ovidiusi átváltozástörténet elbeszélője – foglyává, illetve áldozatává
válik ezen elbeszélés tropológiai rendszerének. Deucalionnak és Pyrrhának Naso római beszédére (amely egyébként a Metamorphoses pestis-történetére [VII. 524–613.]
utal) emlékeztető történetét (ennek „eredetije” a Metamorphoses I. könyvében található
[253–415.]), melyben az „új” emberek a kövekből keletkeznek, Echo meséli el Cottának. Minthogy az ezen elbeszélés extradiegetikus környezetéül szolgáló történetben
(Cotta Tomiban átélt kalandjainak „kronotoposza”) már sokadszorra tematizálódik
a sziklák, kövek által „létrehozott” visszhang, metaforikus áthelyeződések olyan láncolata bontakozik ki, amely Echot (aki, mint „visszhang” szintén a kőtől nyeri eredetét) egyrészt megfosztja narrátori identitásától, másrészt a saját maga által elbeszélt
történet újjászülető alakjaihoz teszi hasonlatossá.
Ezzel nemcsak Echo – mint heterodiegetikus elbeszélő – veszíti el stabilitását, hanem elbeszélései sem tekinthetők többé a – Cotta által ezen a ponton még (?) fel nem
fedezett – Metamorphoses metatextusának: Echo közvetítői funkciója totálisan kiürese44

45

46

Itt érdekes összefüggés bontakoztatható ki a Die letzte Welt és Nádas Emlékiratok könyve
között, melynek kompozíciójában szintén egy antik falikép leírásában valósul meg a regény
egyik lehetséges önreflexív alakzata. Persze, a két mű önprezentációja merőben ellentétes,
ezt jelezheti pl. a mindkettőben központi szerepet játszó csigamotívum, mely Nádasnál az
önreferens, önmagábazáruló tökéletes forma esztétista eszményét képviseli, a Die letzte
Weltben pedig alapvetően az elfedés, elrejtés szemantikai mozzanatának izotopikus sorába illeszkedik (A Nádas-regény ezen alakzatainak értelmezéséhez vö. Balassa P.: Közelítések az
Emlékiratok könyvéhez = Uő [szerk.]: Diptychon. Bp., 1988, 163., továbbá Balassa: Hagyományértelmezések újabb magyar prózánkban = Életünk 1986/5, 459–461.).
„Icarus. A lezuhant, csillogásban elmerülő lény neve a süketnéma ujjairól felrebbenő jelek
egyike volt, amit Cotta nem tudott megfejteni.” (Ransmayr 1995, 187.)
A kővéválás motívumának kissé iskolás elemzését l. C. de Groot: Es lebe Ovid =
Neophilologus 1991/2, 266.

74

tiszatáj

dik. Ezt a felismerést a Die letzte Welt VII. és XV. fejezeteinek befejezései közötti párhuzam teszi igazán lényegessé. Amikor a kőből újjászülető emberekről szóló elbeszélése után Cotta – nem találván váratlanul eltűnt kísérőjét – Echot szólongatja, csak
a név visszhangját kapja válaszként, a visszhang visszhangját tehát, amivel Echo végleg
megfosztódik bármifajta rajta kívül tételezett referenciától. A zárófejezet már idézett
utolsó mondataiban Cotta saját nevét hallja visszaverődni, felfedezve ezzel önnön
idézet-voltát. Ez a zárlat utólag teszi világossá Echo eltűnésének kompozitorikus funkcióját: a szintén citátumként „létező” Echo éppen saját citátum-volta miatt nem tud
közvetítőül szolgálni Cotta „olvasástörténetében”, „kiüresedését” követve Cotta tudata
is átalakul. Cotta és Echo kapcsolata aligha függetleníthető Narcissus és Echo klasszikus ovidiusi történetének „pretextusától”, s minthogy Narcissus nem szerepel a Die
letzte Weltben, Cotta figurája bizonyos értelemben felfogható az ő „helyettesítéseként”:
ebben az összefüggésben a regény zárlata egy – Cotta által megjelenített – „narcisztikus” olvasásmodell „leleplezéseként” vagy kifordításaként értelmezhető.
Ha van valamifajta fordulópont a regényben (melynek szerepét az is jelezheti, hogy
Cotta legtöbb útját kétszer járja végig), akkor ez az: Echo eltűnésétől, majd később
Battus kővéválásától kezdve a narráció egyre gyakrabban jeleníti meg Cottát külső
nézőpontból, aki maga is mintegy „kiüresíti” identitását,47 amennyiben – miután belebonyolódik annak világába – megfeledkezik Ovidius művéről. Ennek legegyértelműbb
jelzéseit a Cottát a Trachilába vezető úton érő álom leírása nyújtja: „Sein Haar verwuchs mit dem Moos, die Nägel seiner Hände, seiner Füße wurden zu Schiefer, seine
Augen zu Kalk. (...) Rom war so fern, als wäre es nie gewesen und Metamorphoses – ein
fremdes, sinnloses Wort, das ausgesprochen nur ein Geräusch ergab” (uo., 189.48).
Cotta „olvasástörténetének” metanarratívája tehát arról tanúskodik, hogy a szöveggel való identifikálódás egyben az arról való megfeledkezést, az interpretáció kritikai „metatextusának” bukását és az emögé képzelhető tudat összezavarodását49, a műre
rámutató deixis kiüresedését vonja magával (hogy Cotta identitásvesztése szükséges
az olvasás megjelenítéséhez, azt nagyon szépen hangsúlyozza az az ellentét, amely az
előbb idézett álomjelenet „összeolvadása” és azon, Cotta addigi keresése során többször visszatérő jelenet között létesül, melyben a Cotta által észrevett „nyomokat” éppen saját, föléjük hajoló árnyéka homályosítja el). Ez teljesen szembenáll a befogadásnak a regényben fellelhető más példázataival, pontosabban egy ellentétes horizontot
irányít szembe ezekkel. Ebben az interakcióban érthető meg igazán az is, hogy milyen
értelemben olvasható Ransmayr műve az említett Calvino-regény olvasáspéldázatára
adott válaszként, amely válaszról egyelőre annyi állapítható meg, hogy – miközben
a két regény metafikcionális önértelmezése sok tekintetben egyező nyelvfelfogásra utal
– a Die letzte Welt élesen elkülöníti egymástól a metatextusként funkcionáló kommentárt és a textuális folyamatként inszcenírozott olvasást. Vagyis, míg Calvino regényében (legalábbis Jauß olvasata szerint) a fikcionalitás diskurzusai azáltal teszik lehetővé
a potencialitás tapasztalatát mint esztétikai tapasztalatot, hogy felmutatják a realitás és
47
48

49

Cotta identitásvesztéséről l. még Glei, 421.
„Haja egybenőtt a mohával, keze-lába körme palává vált, szeme mésszé. (...) Róma olyan
távoli volt, mintha sohasem létezett volna, és a Metamorphoses csak idegen, értelmetlen szó,
amely kiejtve csak zajt keltett” (Ransmayr 1995, 178–179.)
E problematika egy lehetséges kontextusához l. Hárs E.: Miért, ki olvas? = Uő – Szilasi L.:
Lassú olvasás. Szeged, 1996, 15.

1999. június

75

fikció közötti határvonal képlékeny és illuzórikus voltát, Ransmayr ezt a folyamatot
kifejezetten a textualitás teljesítményéhez kapcsolja, szöveg és olvasás viszonyába
helyezi át. Ransmayr eme egyszerre némileg konzervatív és nagyon is radikális eljárása
a Die letzte Welt önprezentációjában kizárja a szövegen túli tapasztalat terét: ez egyértelműen jelzi azt is, hogy a Metamorphoses lehetséges sorsáról alkotott fikció kérdései
elsődleges fontossággal bírnak Ransmayr regényében, amennyiben a mű emlékezetét
egyedül önnön materiális fennmaradása garantálhatja. Cotta tehát egyedül azért képes
„megmenteni” a Metamorphosest, mert az – a Rómában szárnyrakapó híresztelésekkel
szemben – a maga textuális materialitásában fennmaradt – létéről azért feledkezik meg,
mert olvassa.
A mű elégetésének évezredes gesztusán keresztül rajzolható ki azon történeti dialógus tere, amelyben a Die letzte Welt kontextualizálható. E gesztus egyik legérdekesebb
posztmodern újraértelmezése Borges Pierre Ménard, a Don Quijote szerzője c. novellájában ismerhető fel, amely Jauß posztmodern-koncepciójának – éppen Calvino műve
mellett – egyik alapvető hivatkozási pontja50. Borges magyarázata szerint az „anakronisztikus olvasás” módszerét Ménard pontosan azáltal „találja fel”, hogy elégeti saját
másolatát s ezzel megóvja azt a hagyomány közvetítésének kiszámíthatatlan történéseitől, megszüntetve az „eredeti” és a „másolat” közötti temporális viszony egyirányúságát. Borges Pierre Ménard-jának ezen paradox, s paradox voltában mélységesen ironikus gesztusa a történelmi referencializálhatóság lehetőségét a történelem „önmegszüntetésével” zárja ki, és azáltal, hogy ezt a műveletet a mű materialitásának „megszüntetve megőrzésével” hajtja végre (hiszen az „eredeti” Don Quijote megmarad!), ebben az
összefüggésben megvilágíthatja a Die letzte Welt intertextuális hátterének egyik legfontosabb relációjának szerepét a regény metanarratív jelentésszintjén.
Hermann Broch Der Tod des Vergil c. regénye ugyanis nemcsak a tematikus párhuzam, a kiemelt motívumok (pl. hullám, visszhang) egyezése vagy a zárlatok egymásrautalása (a Die letzte Welt zárójelenetében Cotta egy szóban, saját idézett nevében
találja meg identitását, Broch művének végén Vergilius egy ismeretlen, nyelven „túli”
szóval azonosul) miatt vonható be a Ransmayr-regény történeti dialógusába, hanem
azért is, mert a műve irodalmon kívüli referencializálhatóságától visszarettenő (s egy
elterjedt értelmezésmód szerint ezáltal az „írástudók felelősségének” problematikáját
belátó) Vergilius eredeti szándékától (az Aeneis elégetésétől) való elállását Ransmayr
Ovidius-fikciója éppen azzal igazolja, hogy felmutatja: egyedül a mű textuális „léte” az,
ami egyrészt bármifajta olvasás egyetlen lehetséges referenciamezejét biztosítja, másrészt mindenkor képes ellenállni a közvetítés (a legendákban, a találgatásokban vagy
a média működésében megjelenített) erőszakos metatextusainak. Éppen ebben a kontextusban nyerhető végsősoron magyarázat a Die letzte Welt időkezelésére is: textus és
olvasás egymásbafonódása ugyanis képes ellenállni a „hatás” (a kulturális értelemképződés) erőszakos referenciakényszerének is – emiatt nem lehet „példázatos” jelentése
a Die letzte Weltnek, illetve, ha mégis van, akkor az éppen önnön lehetetlenségének felismerésében rejlik.
Ransmayr regénye tehát egyben az irodalmi mű autonómiájáról, önreferens voltáról alkotott elképzelések egyfajta posztmodern újraértelmezését nyújtja (méghozzá
úgy, hogy ezeket – paradox módon – intertextuális térbe helyezi). Az, hogy ezt önnön
fikcionalitásának folytonos (inter)textuális provokációja útján hajtja végre, egy lezár50

L. Jauß: Die Theorie der Rezeption. Konstanz, 1987, 30–32.

76

tiszatáj

hatatlan referencializálási processzust nyit meg, hiszen – ahogy ez már szóba került –
a hipotextusra utaló diegetikus szignálok egyfelől kiüresítik, másfelől viszont szükségszerűvé is teszik a Metamorphosesre való vonatkoztatás stratégiáját. Így olyan olvasási
döntésekre kényszerítik a befogadást, mint pl. azon kérdés megválaszolására, hogy
a különböző szereplők nyilatkozatait mikor kell azok „ovidiusi” avagy „Ransmayr-i”
identitásukhoz rendelni. Ezzel a mű önreflexivitása annak „olvashatatlanságában” lokalizálható, ami egyébként Ransmayr előző regényét tekintve tudatos döntésnek tekinthető: az 1984-es Die Schrecken des Eises und der Finsternis története szintén régi
dokumentumok olvasását követő „ismétlésként” bontakozik ki, ám ez a mű még „különtartja” a „pretextusokat” (és az azokra vonatkozó utalásokat) a textustól, vagyis
a diegézisben teszi lehetővé a kettő közötti különbségtételt. A Die letzte Welt ellenben
jelölten dekomponálja saját narratív struktúráját s így (pl. az elbeszélő tudatában) felszámolja a metatextuális viszonyt, illetve aláássa, hiszen olvashatatlanná teszi a „szöveg” és a „kommentár” közötti differenciát. A metatextualitás megszüntetése azonban
nem annyira az okai, mint inkább a következményei felől válhat érdekessé, hiszen az,
hogy az olvashatatlanság erőteljes jelenléte ebben a viszonylatban érhető tetten, egyben azt is jelenti, hogy a befogadásnak valamilyen módon – de szükségszerűen – helyre
kell állítania azt. Ha másért nem is, ezért mindenképpen érdemes szemügyre venni –
néhány kritikai szövegen szemléltetve – a regény recepciójában megjelenő stratégiákat.
A Die letzte Welt fogadtatása – mint általában az ilyen gyorsan világsikert arató
művek esetében – néhány, jól azonosítható kritikai szólam mentén bontakozott ki,
jóformán ezek reprodukálják magukat beláthatatlan mennyiségben. A kritikai ítéletalkotást erőteljesen befolyásolták bizonyos posztmodern-koncepciók, illetve – egyáltalán – a posztmodern kulturális és esztétikai jelenségéhez való viszony, ez még a szöveggel nem csak kulturális „termékként”, „jelenségként” foglalkozó irodalomtudományos diskurzusra is viszonylag általánosan jellemző volt. Érdekes, hogy maga az Ovidius-újraértelmezés ténye is olykor meglehetősen indulatos állásfoglalásokra késztette
a recepciót, amelyben meglepően (?) erőteljes szólamot képviseltek a klasszika-filológia
illetékesei is. Ennek szinte természetes következménye az, hogy a regény fogadtatása
sok esetben azonnal átalakította annak intertextuális koncepcióját, hol kommentárként kezelve, hol egyfajta „költői versengésként” szituálva a Die letzte Welt és a Metamorphoses viszonyát, amivel természetesen a metatextualitás alapsémájának helyreállítását is előfeltételezte. Gyakran előkerült pl. a Metamorphoses elégetésének szándéka, illetve „performansza” mint történeti valóság és annak Ransmayr-féle interpretációja közötti összehasonlítás művelete, melynek során Ransmayr eljárása lényegében
önkényesnek, illetve leegyszerűsítőnek minősült (miszerint Ransmayr nem vette volna
figyelembe az Ovidius szándéka mögött rejlő bonyolult összefüggéseket).51
Ransmayr művének „visszahelyezett” kommentár-funkciója ismét aktualizált egy
érdekes vitát a Metamorphoses értelmezése körül: jeles klasszika-filológusok álláspontjai
kerültek elő arról a kérdésről, hogy az átváltozások sorozata Ovidius művében vajon
az identitás létrejöttének processzusaként (Ernst A. Schmidt), avagy az identitáscsere
vég és értelemnélküli körforgásaként (Manfred Fuhrmann) interpretálható-e helyesebben52, ami önmagában is annak bizonyítéka, hogy a Die letzte Welt kommentár-szerepe
51
52

Vö. pl. de Groot, 256.; Glei, 410–411.
Vö. E. A. Schmidt: Ovids poetische Menschenwelt. Heidelberg, 1991, 39. (idézi: Glei, 414–415.,
418.), ill. M. Fuhrmann: Mythos und Herrschaft = Der Altsprachliche Unterricht 1994/2, 18.

1999. június

77

– minden stabilizálhatatlansága ellenére – mégsem zárható ki a mű önprezentációjából.
Kifejezetten Ransmayr elleni érvként jelent meg az a – regényt teljességgel metatextusként szituáló – figyelmeztetés is, mely szerint Ovidius félreértését jelzi az, hogy
a Metamorphoses nem a világ „végéről”, hanem a világ létrejöttéről szól53 (az érv sokban
emlékeztethet a cím értelmével kapcsolatos, nemigen alátámasztható Glei-féle ellenvetésre). A klasszika-filológia felől érkező vagy ezekkel egybecsengő Ransmayrkritikák általában annak megállapítását sem hagyták ki, hogy a két mű „versengésében” Ovidiust illeti a babérkoszorú, arra hivatkozván, hogy Ovidius műve máig
fennmaradt, ami végsősoron a kulturális örökség diadalát jelenti.54 A „versengés” ilyesfajta tételezése azért igencsak meglepő és tanulságos, mert éppen Ransmayr regényének
egyik legfontosabb metanarratív értelemajánlatát, a mű materiális megőrzésének imperatívuszát, a Metamorphoses „megtalálását” támogató következtetésekhez vezet, ám
ezek a Die letzte Welt metatextussá rögzítése és ily módon elvégezhető kritikája révén
fogalmazódnak meg.
A regény önreflexivitásának kérdéseivel komolyabban számoló olvasatok ellenben
kísérletet tesznek a Metamorphoses megidézésének hipertextuális viszonylatként való
értelmezésére, e viszonylatot elsősorban a mű metafikcionális szintjén lokalizálva.
A látszólag konzekvensen végrehajtható, ilyen típusú elemzések55 általában valamifajta
kombinatorikus rendszer megoldására, „megfejtésére” tesznek kísérletet, és ezt úgy
hajtják végre (másképpen nem is igen lehetne), hogy a regény intertextuális „topográfiáját” olyan mnemotechnikaként kezelik, amely önmagán túlra mutat. A mnemotechnika ilyesfajta kívülre irányítása – a Ransmayr-regény már említett idő- és téralakítási sajátosságai miatt – aligha oldható meg, illetve csupán annak árán, hogy magát
a Metamorphosest is „kívülre” helyezi (pontosabban, paradox módon: „belülre”, a diegézis szintjére redukálva), ismétcsak visszaállítva a textus-metatextus viszonyt.
Ennek egyik legjobb példája lehet az, ahogyan Barbara Naumann eleve végig feltételezi, hogy a regény szereplői tudnak saját idézett voltukról, azaz szereplőnek is tekintik magukat. Ez a megállapítás messze túlmutat a konkrét tárgyán: azt előfeltételezi, hogy a regény története egyfajta maszkjátékként volna felfogható, amelyben egyedül Cotta nem ismeri (vagy talán ő is) e játék preformált kereteit, vagyis magát a keresett könyvet. Ebben az esetben – amely szintén a regény metatextuális funkcióját támasztaná alá – nyilván a mű karneválszerű jelenetei hívnák fel a figyelmet a történet
„játszottságára”. Naumann olvasata ellen szól viszont az, hogy a Cottát útbaigazító
központi szereplők elbeszéléseiből ez nem derül ki: állandó gyanakvással, illetve értetlenséggel figyelik Cottát, valamint akkor sem beszélnek önmagukról, ha – mint Echo
esetében – valóban Naso történeteit mondják el.
A regény IV. fejezetének karneváljelenete valóban kiemelkedő önreflexiós potenciállal bír, amennyiben sűrítetten és a szemlélő, Cotta számára is felismerhetően sorakoztatja az átváltozási jeleneteket. A farsangon eljátszott történetekben Cotta valóban
ráismer Naso műveire, amelyeket itt e maszkjáték környezetéül szolgáló társadalmipolitikai rend peremére űzött tapasztalatokként, annak valamifajta szubverzív ellenpontjaként értelmez („Gewiß, dieser Narrenzug konnte nur ein stumpfer Abglanz
jener Mythen sein, in denen sich die Phantasie Roms ausgetobt und erschöpft hatte,
53
54
55

L. pl. de Groot, 252–253., 257.
Glei, 426–427.; de Groot, 269.
Vö. elsősorban S. Wilke: Poetische Strukturen der Moderne. Stuttgart, 1992, 245–257.

78

tiszatáj

bis sie unter der Herrschaft von Augustus Imperator in Pflichtbewußtsein, in Gehorsam und Verfassungstreue verwandelt und zur Vernunft gebracht worden war. Aber
auch wenn dieser Umzug nur noch ein kläglicher Rest war, konnte doch selbst ein
Betrunkener erkennen, daß diese Fastnacht ein uraltes Bild Roms widerspiegelte (...).
Und war es nicht Naso gewesen, der mit seinen Elegien, mit seinen Erzählungen und
Dramen wieder an das Vergessene gerührt und das zum Staat verblaßte Rom an
archaische, unbändige Leidenschaften erinnert hatte?” – uo., 93.56).
A jelölők felcserélhetősége (ami az átváltozások karneváli aktusait generálja)57 ez
esetben viszont nem pusztán Augustus Rómájának kritikáját jelentheti: a – Metamorphosesbeli neveiket viselő szereplők ugyanis önmaguk kettősségét mutatják fel a játékban, hiszen e karneváltól eltekintve már nem szereplőként fogják fel magukat (a farsangi szerepjátékot éppen az teszi lehetővé, hogy „valós” megkettőződésükről nincs
tudomásuk). Így a karnevál inkább a benne résztvevők identifikációs stratégiáinak
szubverziójaként s így a regény egyik valós öntükrözési aktusaként magyarázható
(illetve, felmerülhet még egy olyan – Cotta szempontjából „narcisztikus” – olvasat is,
mely szerint a karnevált szemlélő Cotta az, aki mintegy „ráolvassa” a látottakra a Metamorphoses „kódját”).
Az ilyen, megfejtés jellegű értelmezéseket nyilván az generálja, hogy a szöveg
– hangsúlyozott retoricitása, figurativitása és a hiperinformatív elbeszélésmód miatt –
nem egykönnyen cáfolja vagy erősíti meg őket. A retorikai eljárások „leleplezésének”
stratégiája olyan magátólértetődően adódik a kritikus olvasatok számára, hogy pl. Glei
azt a naivitást veti Ransmayr szemére, hogy szószerint (!) olvassa a Metamorphosest.58
E kritikában a legérdekesebb az, hogy ez csak tévedésként, hiányként fogalmazódik
meg, vagyis ismét csak egy kritikai, kommentárszerű olvasat pozíciójába helyezi és mint
ilyet kérdőjelezi meg a Die letzte Welt diskurzusát, amely – többek között – éppen
azáltal mutatkozik hangsúlyosan retorikusnak, hogy „szószerint” olvassa Ovidiust,
és amely éppen e „szószerinti” olvasat révén bizonytalanítja el szereplőinek tudatát és
billenti ki egy lehetséges metatextuális viszony rögzítettségéből a két szöveg kapcsolatát. Ransmayr regénye mint Ovidius-olvasat a leginkább még a kitűnő Manfred Fuhrmann következtetését igazolja vissza (amely az átváltozásokban a meghatározott értelem nélküli, permanens változás elvére figyel fel).
A recepció a mű irodalomfelfogására vonatkozó, lehetséges parabolikus jelentésszint konfigurációit általában különválasztja az intertextualitás specifikusabb problémáitól: itt a művészet lehetőségeinek, társadalmi szerepének széles skálája jelenik meg,
a kulturális örökség átadásának gesztusától egészen a mű destrukciójáig, mely utóbbi –
Karlheinz Töchterle szerint59 – a közvetítés folyamataiban érzékelhető, pl. Naso tör56

57
58
59

„Hát igen, ez a bolondok menete csak vak visszfénye lehetett ama mítoszoknak, melyekben
Róma fantáziája kitombolta magát és kimerült, mígnem Augustus Imperátor uralma alatt
kötelességtudattá, engedelmességgé és alkotmányhűséggé alakult, és megtelt eszmeiséggel. De
ha ez a menet csak szánalmas maradvány volt is, még egy részeg is fel tudta ismerni, hogy ez
a farsangéjszaka Róma ősi képét tükrözte (...) És talán nem Naso volt az, aki elégiáiban, elbeszéléseiben, drámáiban újból megérintette az elfelejtett múltat, és az állammá halványult
Rómát emlékeztette archaikus, pányvátlan szenvedélyeire?” (Ransmayr 1995, 90.)
Vö. Wilke, 256–261.
Glei, 423.
Töchterle, 105.

1999. június

79

téneteinek továbbmesélésében. Ez a felismerés cáfolja Naumann előbb jellemzett álláspontját és az amögött rejlő koncepciót a Metamorphoses „újrajátszásáról”, ugyanakkor
nem számol avval sem, hogy e közvetítő figurák maguk is mind eleve a Metamorphosesből származó citátumok, és – mint látható volt – éppen a közvetítés paradox teljesítménye juttatja el Cottát eredeti célja „elfelejtéséhez”, majd később saját idézet-volta
belátásához. Töchterle egyébként a kafkai parabola lehetőségeit is észlelni véli a regényben60, ezek itt aligha tekinthetők túl meghatározónak.
Annak, hogy a regény metafikciója érvényteleníti önnön parabolikus értelmezésének lehetőségeit, maga az – ilyen típusú olvasatokat végrehajtó – recepció nyújtja
a legjobb példáját. A regényt a legtöbb esetben a posztmodern kultúra ideologikussá
szilárdult jellemzőivel ruházzák fel, ám – a társadalom- vagy kultúrkritikai megfeleltetéseket tekintve – ezek lényegében mindennel és mindennek az ellenkezőjével kapcsolatba hozhatónak mutatkoznak. A regény éppúgy tekinthető posztmodern divatjelenségnek, a külső környezettől elszakadó „Kulturprotz” arrogáns megnyilvánulásának,
mint (pontosan ezért, vagy éppen ennek ellenére?) valamifajta krízishelyzet dokumentumának – akár egyazon szerző interpretációjában61 (az ilyen típusú összefüggések
keresését amúgy – eléggé ravasz módon – a regény maga is motiválja, annak ellenére,
hogy valójában nem teszi lehetővé, pl. olyan emblematikus utalásokkal, mint a cím
célzása a keresztény eszkatológiára62). Éppúgy kárhoztatható „komolytalansága” miatt
(pl. azért, mert az átváltozássorozatok motivikus összefüggéseibe beléptetve elkomolytalanítja a történelmet, pl. a fasizmus tényét63), mint ahogy az irónia hiányát, illetve
a paródia lehetőségeinek kiaknázatlanul hagyását is hibájául rótták fel. A Die letzte
Welt „világképét” a recepció általában véve is egyfajta destruktív, de legalábbis kritikai
intencióhoz köti, amely a társadalom-, értelem-, irodalom-, sőt az íráskritika kontextusában is felmutatható.64
A mű fogadtatása tehát láthatólag éppen az ellentétébe fordítja a metafikció önértelmezését, amennyiben a Metamorphoses autoritásának egyfajta fenyegetéseként, megkérdőjelezéseként interpretálta azt. Ez még különösebbnek tűnik annak fényében,
hogy Ransmayr műve – Fuhrmann közleménye szerint65 –, ha átmenetileg is, de a lehető legmateriálisabb szinten, a könyvesbolti kereslet megnövekedése értelmében is
inkább megerősítette, mintsem kétségbevonta a Metamorphoses „fennállását”, örökérvényűségét. A Metamorphoses „destrukciójának” tapasztalata aligha utalhat másra, mint
Ovidius történeteinek a Die letzte Welt diskurzusában való adszorpciójára.
A regény hipertextuális eljárásait nemigen lehetne rendszerezni, hiszen a legkevésbé motivált „átvételektől” a bonyolultabb formákig a „kölcsönzés” nagyon sokféle fajtáját felsorakoztatja. Így előfordul az egyszerű névkölcsönzés (pl. Cyparis) vagy
a sorrend átalakítására épülő (Genette kifejezésével élve) transzmotiváció (pl. Progne és
Philomela története) éppúgy, mint az olyan intertextuális transzformációk, amelyek
valóban „újraírják” a Metamorphoses egyes részeit. Pythagorasnak, aki Ovidiusnál az
átváltozások (és az Átváltozások) „filozófiáját” fogalmazza meg (XV. 254–258.), Rans60
61
62
63
64
65

Uo., 100–101. Vö. még de Groot, 257.
Töchterle, 106., ill. 95.
Fuhrmann, 17.
Töchterle, 106.
L. Glei, 422–423.
Arbitrium 1989, 254.

80

tiszatáj

mayr regényében az Ovidius művének való „emlékállítás” a legfőbb célja – ez a transzmotivációs eljárás a két mű viszonyát is leképezheti. Deucalion és Pyrrha Echo által
elbeszélt története, illetve az Ovidius római beszédében felismerhető pestis-történet
arról tanúskodnak, hogy az ember „újjászületésének” ovidiusi elbeszélései Ransmayr
interpretációjában sokkal negatívabb konnotációkkal térnek vissza („Majd, hogy megnőttek, természetük is szelidebb lett” [Átváltozások I. 403. Devecseri G. ford.] – „aus
jedem Kiesel ein Ungeheuer!” [Ransmayr, 169.66]; a pestis után megszülető myrmidonok dolgos népét [Metamorphoses VII. 622–657.] a Die letzte Welt Ovidiusa minden
más fajnál fegyelmezettebb alattvaló-népként jellemzi). Ez a regény hatalomkritikai
szólamának fényében egyfajta mítoszkritikaként, a mítosz univerzális kódjának, zárt
szintaxisának és önértelmezésének bírálataként fogható fel. A Metamorphoses „destrukciójának” látszata tehát éppenséggel interpretálható úgy is, hogy a hipertextuális
átalakítások funkciója éppen az volna, hogy megtörje egy mitikus kód uralmát, illetve
– egyáltalán – egy egyetemes értelmezési kulcs működését s így – akárcsak Pythagoras –
„széttördelje”, szétdarabolja és elrejtve őrizze meg Ovidius művének autoritását.
Ez azt is jelentheti egyúttal, hogy Ransmayr műve allegorizálhatóként kezeli a Metamorphoses mitémáit, vagyis önértelmezésében a mítosz zárt struktúráját az allegorézis
véletlenszerűségével helyettesíti. A véletlenszerűség ezen attribútuma pedig aligha
kapcsolható máshoz, mint az olvasás metafiktív megjelenítéséhez, hiszen még csak de
Man allegóriafelfogásának teljesítménye sem szükséges a regény legfontosabb szereplőinek az olvasás allegóriáiként való értelmezéséhez. Ezt megerősítheti az is, hogy a Die
letzte Welt zárlata felfogható – ismét Genette kategóriájával élve – az egész Metamorphoses híres befejezésének, a költői „halhatatlanság” ovidiusi bejelentésének67 (amely
éppen azokat a „csapásokat” – tűz, vas, idő – sorakoztatja a mű materiális létének fenyegetéseként, amelyek a Die letzte Welt világában is ezt a funkciót töltik be) diegetikus transzpozíciójaként, amennyiben a mű itt nem szerzőjének, hanem olvasójának nevét (s így annak „örökkévalóságát”) visszhangozza.
Természetesen ez az olvasói identitás „idézett” identitásként jelenik meg Ransmayr
művében, így érdemes feltenni az arra vonatkozó kérdést, hogy miként prezentálja az
idézés műveletét a Die letzte Welt metafikciója. Már volt szó arról, hogy Cotta útjai
során meglehetősen ellentmondásos felvilágosításokat kap a Metamorphoses történeteit
közvetítő figuráktól. Az idézés szempontjából különösen fontos lehet az, hogy a Metamorphoses szövege egyfajta inskripcióként mintegy „rá van írva”, bele van vésve a vasváros világába, a regény diegetikus terébe, s Cotta éppen a jelek eme megkettőzés általi
„elrejtése” miatt nem képes megfejteni saját „olvasói” pozícióját. Ebben az összefüggésben tanulságos lehet Cottának az Icarus történetét ábrázoló faliszőnyegről alkotott
„értelmezése”: minthogy a kép (vagyis: az ovidiusi szöveg egyfajta reprezentációjának)
„ikonikus” olvasata éppen azért nem juttatja el Cottát a „megfejtéshez”, mert Arachné
nem képes közölni annak „jelentését”, láthatóvá válik, hogy e jelentés szerkezete
66
67

„Minden kavicsból egy szörnyeteg!” (Ransmayr 1995, 160.)
„Íme, a művem kész, mit sem Jupiter dühödése/ sem tűz, sem vas, se falánk nagy idő soha
nem töröl el már./ Jőjjön a nap, mely csak testem tudhatja jogául,/ hogy befejezze bizonytalan éveimet, mikor óhajt:/ jobb részemmel amúgyis föl, föl a csillagos égre/ érek, örök léthez, s a nevem soha el nem enyészhet./ S merre a római nagy hatalom szétterjed a földön,/
olvas a nép és zeng: híremmel minden időkben,/ hogyha a költőknek nem téved jóslata:
élek.” (Átváltozások XV. 871–879.)

1999. június

81

allegorikus.68 Ez viszont azt is feltárja, hogy az ovidiusi „hipotextus” és annak „reprezentációja”, „hipertextusa” (a Die letzte Welt) közötti kapcsolatot valóban nem egy
univerzális, organikusnak tételezett megfeleltetésrendszer irányítja, viszonyuk sokkal
inkább allegorikus: Cotta tehát csak azért ismerhet végül rá a Metamorphosesre, mert az
egyfajta inskripcióként rá van „írva” arra a diegetikus térre, amelyben Ovidiust és művét keresi (éppen ezért lehet szüksége Ransmayrnak kompozicionálisan a metatextuális
viszony illúziójára, vagyis arra, hogy regénye deiktikus utalásokat tegyen a Metamorphosesre).
Így viszont, a metafikció allegorikus jelentéslehetőségeinek feltételrendszere miatt,
a „megfejtés”, az olvasás csakis az utólagosság, az idézettség, az ismétlés móduszában
jelenhet meg. Ez magyarázhatja meg azt is, hogy Cotta identitása is kizárólag idézetként stabilizálódik a regény végén: a név (egyszerre mint puszta deixis és mint katakrézis) csak akkor ragadható meg egy tropológiai rendszer elemeként (s csupán így
lehet Cotta az olvasó „trópusa”), ha – önkényes létesítésen alapuló eredetét „elfelejtve”
– az ismétlés, az idézet létmódját ölti. Cotta önmagáraismerésével Ransmayr regénye
felfedi mindenfajta értelemalkotás, minden identifikáció megelőzöttségét, örök, szükségszerű idézet-voltát, kizárva az eredet, a nyelv általi s egyben a nyelven túli „létesítés” megragadhatóságát, a nyelv tiszta performativitását.69 Mindez nem utolsósorban
a Broch-regényre mutató allúzió miatt válik különösen fontossá a Die letzte Welt interpretációja számára. A Der Tod des Vergil utolsó jelenetében a költő halálának pillanatát
ugyanis szintén egy szóval való azonosulás reprezentálja a mű metafikciójában. A regény utolsó hatalmas körmondata ezt a szót mindent meghaladó performativitással,
a „nyelven túliság” attribútumával ruházza fel, egy olyan monumentális beszédaktusként írja le, amely mintegy kivezeti a vele azonosuló Vergiliust az „értelemadás” földi
kényszereinek világából.70 A két regény dialógusát tekintve tehát úgy lehetne fogal68

69

70

Az olvasás ezen „öntükrözése” sokban emlékeztet arra a problémára, amelyet de Man
Proust-olvasatában, a Giotto-freskó allegorikus „megértése” kapcsán mutat be: P. de Man:
Allegories of Reading. New Haven, 1979, 77.
Ehhez l. de Man nevezetes kijelentését, mely szerint „a nyelv létesít és a nyelv jelent
(amennyiben artikulál), de a nyelv nem képes létesíteni a jelentést, csak reiterálhatja (vagy
reflektálhatja) annak ismét beigazolódott hamisságát.” (de Man: Shelley Disfigured = Uő:
The Rhetoric of Romanticism. New York, 1984, 117–118.
„[E]s war (...) das reine Wort, (...) brauste über ihn hinweg, (...) und wurde stärker und
stärker, wurde so übermächtig, daß nichts mehr davor bestehen sollte, vergehend das All vor
dem Worte, aufgelöst und aufgehoben im Worte, dennoch im Worte enthalten und
aufbewahrt, vernichtet und neuerschaffen für ewig, (...) das Wort (...) schwebte jenseits von
Ausdrückbarem und Nicht-Ausdrückbarem, und er (...), er schwebte mit dem Worte, indes,
je mehr es ihn einhüllte, (...) desto unerreichbarer und größer, desto gewichtiger und
entschwebender wurde das Wort (...): er konnte es nicht festhalten, und er durfte es nicht
festhalten; unerfaßlich unaussprechbar war es für ihn, denn es war jenseits der Sprache.” (H.
Broch: Der Tod des Vergil. Frankfurt, 1976, 453–454.)
(„[A] tiszta szóként, [...] így zengett el fölötte, [...] s erősödött egyre, oly hatalmasra nőve,
hogy semmi se tudjon megállni előtte, elenyésszen a mindenség a szó előtt, feloldódjon és
megszűnjék a szóban, mégis benne foglaltassák és megőrződjék, megsemmisülve és örökre
újrateremtve, [...] a szó [...] a kifejezhetőn és a nem-kifejezhetőn túl lebegett, és ő [...] a szóval együtt lebegett, mindazonáltal minél jobban beburkolta a szó, [...] annál elérhetetlenebb
és nagyobb, annál súlyosabb és elszállóbb lett a szó [...]: nem tudta rögzíteni, nem volt sza-

82

tiszatáj

mazni, hogy Ransmayr regénye a nyelv eme tiszta teremtőerejének eredet-illúzióját
elutasítva fogalmazza újra a mű materiális megsemmisítésének problémáját.
Az idézettség univerzalizálása Ransmayrnál immár meggyőző magyarázatot nyújt
a metatextualitás stratégiáinak felszámolására. Egy kommentár/textus-típusú differencia
bármifajta rögzíthetősége ugyanis eleve feltételez egy olyan „eredetet”, amely óhatatlanul külső referenciát képezne a Die letzte Welt számára. Mint az talán láthatóvá vált,
a Ransmayr regénye és a Metamorphoses közötti kapcsolat nem teszi lehetővé egy ilyesfajta distinkció stabilizálását, viszonyuk sokkal inkább „szennyező és kiasztikus, forrásszöveg és másodlagos szöveg, bár elválaszthatóak, egy egymást kölcsönösen támogató, kölcsönösen uraló”71 relációjaként írható le.
Innentől a Die letzte Welt hipertextualitása aligha a Metamorphoses destrukciójaként,
sokkal inkább annak dekonstruktív olvasataként írható le, bármennyi veszélyt is rejthet magában egy teoretikus modellel való megfeleltetés. A két szöveg közötti határ
egyszerre elválaszt és egyszerre összekapcsol, egyfajta „limite/passage” (Jacques Derrida72) tehát, amelyet egyébként emblematikusan jelezhet a regényben Cotta (az „olvasó”
trópusa) és Echo (a Metamorphoses visszhangja) különös násza. S ha már az értelmezés
diskurzusa erretévedt, aligha lehetne elkerülni azt a következtetést, amely „kommentár” és „textus” választóvonalát – Derrida egy Mallarmé-olvasatára utalva73 – „hymenként”, azaz egy egyszerre áteresztő és el is választó „hártyaként” fogja fel, melyen e két
szöveg egymásraíródik.
Persze, Derrida Mallarmé Mimique c. szövegéről nyújtott olvasatát követve a Ransmayr-regény intertextualitásáról adott leírás „alapsémája” meg is fordítható, sőt talán
meg is fordítandó: a metatextualitás „felszámolásának” tételezése ugyanis azt is magával vonja, hogy ezt a folyamatot két – elhatárolható, különálló – textus egymáshozirányítása előzte meg, vagyis ez volna a Die letzte Welt diskurzusának eredete. Csakhogy, akárcsak a Mallarmé-szöveg Derrida szerint74, Ransmayr regénye „eleve” másolatnak, kommentárnak, eleve, eredendően utólagosnak tételezi magát, ami azt is jelenti, hogy ezt a metatextuális összefüggést is utólagosságként, a szöveg produktivitásának egyik effektusaként, egy lehetséges önértelmezési alakzatként célszerű felfogni.
Ekkor viszont a Die letzte Welt diskurzusának egy önmegkettőző effektusáról lehetne
beszélni, ami egyben lehetővé teszi Ransmayr művének valóban a Metamorphoses „újraírásaként” való interpretációját is.
Távol a kultúra, a posztmodern „állapot” bármiféle mérlegelésétől annyi megállapítható, hogy ez az „újraírás” mint dekonstrukció szükségszerűen elkülönbözteti „tárgyát” önmagától, de úgy, hogy eközben megőrzi annak állandóságát, sőt – ahogy Ransmayr metafikciója megmutatta – ezt éppenhogy annak materiális megőrzése teszi csak
lehetővé. A Ransmayr-regény címének az „apokalipszis” sematikus kontextusában
való elhelyezése ekkor alighanem az irodalom ama fenyegetettségére vonatkoztatható,
amelyet Derrida a nukleáris katasztrófák lehetséges következményeit fontolgatva

71
72
73

74

bad rögzítenie, megragadhatatlanul kimondhatatlan volt számára, mert túl volt a nyelven.”
[Broch: Vergilius halála. Bp., 1976, 544. Györffy M. ford.])
G. H. Hartman: Az irodalmi kommentár mint irodalom = Határ 1994/1, 82.
L. J. Derrida: Tympanon = Uő: Die Randgänge der Philosophie. Wien, 1988, 13.
Derrida: The First Session = Uő: Acts of Literature. New York/London, 1992, 161. L. még
Orbán J.: Derrida írás-fordulata. Pécs, 1994, 238.
Derrida, i.m. 145.

1999. június

83

fogalmaz meg75: az irodalomnak, amelynek nincs önmagán kívüli referense, illetve
„fiktív vagy meseszerű referensként állítja elő referensét, amely önmagában is az archiválás lehetőségétől függ”, materiális megsemmisítése esetén – ellentétben a Metamorphoses mitikus alakjaival – nincs módja az újjászületésre, önmaga újraalkotására. Az ennek lehetőségéért egyedül szavatoló, „külső” mnemotechnika illuzórikusságának felmutatásával Ransmayr regénye tehát visszaigazolja Broch Vergiliusának (a Der Tod des
Vergil harmadik részében Augustussal folytatott párbeszédében nehezen motiválttá
tehető) döntését, mely szerint annak minden politikai pragmatizálhatósága ellenére
mégsem semmisíti meg főművét. Ransmayr Ovidiusának válasza arról tanúskodik,
hogy éppen a textus – idézés formájában, utólagosságában tettenérhető – megőrzése
teremti meg a lehetőséget annak önmagától való elkülönböződésére s így mindenfajta
ideologikus, külső referencia elhárítására. Ebben az értelemben kapcsolhatók össze
mégis a Die letzte Welt hatalomkritikai értelemajánlatai az olvasás metafikciójával.
Eszerint mind Ovidius, mind Ransmayr művének eszményi olvasóját Cotta teremti
meg, aki – egyfajta posztmodern filológusként – az eredet (a „forrás”) illúziójáról lemondva munkálkodik egyszerre a szöveg re- és dekonstrukcióján.

75

Derrida: No apocalypse, not now = Uő – I. Kant: Minden dolgok vége. Bp., 1993, 132–133.
E felismerés és a kánon dekonstrukciójának viszonyához l. még: D. Martyn: Die Autorität
des Unlesbaren = K. H. Bohrer (szerk.): Ästhetik und Rhetorik. Frankfurt, 1993.

KOVÁCS MELINDA: BÉCSI MESÉK
(Részlet a sorozatból)

1999. június

85

SZABÓ ERZSÉBET

"

Mormon 2 várakozik a mandulafa alatt"
JOSEF HASLINGER: OPERABÁL
1.

A jelentést intencióként felfogó jelentéselméletek egyik fő eleme a szóhasználat egy
közösségen belüli variálhatóságának kimondása, vagyis annak feltevése, hogy az egyes
beszélők ismeretszintjétől függően ugyanannak a szónak „gazdagabb” vagy „szegényebb” használata is előfordul. E jelenségből kiindulva vezeti be H. Putnam a nyelvi
munkamegosztás elvét, mely kimondja, hogy vannak olyan terminusok, amelyek jelentésének meghatározó kritériumait csak a közösség egy bizonyos részhalmaza ismeri.
A „szakértő”, akinek a szóhasználata meghatározza, hogy a többség mire referál,
amikor egy terminust használ, általában megegyezik azzal a személlyel, aki a terminust
eredetileg bevezette. Ez azért fontos, mivel egy szó jelentése ill. használata kauzálisan
kapcsolódik ahhoz a szituációhoz, ahol bevezetésére sor került. Ezen elv érvényesülése
valamennyi intertextuális kapcsolat fennállásának feltétele. Vegyük példának okáért az
Armageddon szót, melynek első, ismert előfordulása a Jelenések könyvében Jánoshoz
köthető: „S láttam, hogy a sárkány szájából, a vadállat szájából és a hamis próféta szájából három békához hasonló tisztátalan lélek jött elő. Sátáni lelkek, akik csodákat
művelnek, és elmennek a földkerekség királyaihoz, hogy harcra toborozzák őket
a mindenható Isten nagy napjára. […] Összegyűjtötték őket arra a helyre, amelyet héberül Harmagedónnak hívnak.” (Jel 16,13–16) Harmagedón, az idők végén bekövetkező eszkatologikus csata színhelye, melyet az első feltámadás és Krisztus ezer éves
uralma követ. A szó valószínűleg a héber „har megidd–o” szókapcsolat transzliterációja,
a „Megiddo városánál lévő hegyet” jelöli, ami az
Ószövetség több csatájának is a színhelye; a kései
eszkatologikus irodalomban magát a csatát is jelenti.
A szó minden egyes későbbi használata ezekre a jelentésekre referál.
Josef Haslinger legnagyobb közönségsikert elért
művének, az Operabálnak (Opernball, 1995) egyik
kulcskérdése épp a fenti problémához, az Armageddon szó ismeretszinttől függő különböző használataihoz kapcsolódik. Első olvasásra a szó nem jelöl mást,
mint amit a magyar kiadás borítóján is olvashatunk:
az Eltökéltek nevű jobboldali csoport a bécsi operaMagvetõ Kiadó – Bán Zoltán András fordítása
Budapest, 1996
400 oldal, 880 Ft

86

tiszatáj

bál ellen intézett támadásának tervét; egy gáztámadást, melynek áldozatául esnek
a világ vezető politikusai és pénzemberei, és amelyet az ETV nevű magánadó, a bál közvetítési jogának kizárólagos birtokosa végig közvetít. Ha elfogadjuk azonban a fenti
tételt – miszerint egy szó jelentése kauzálisan kapcsolódik bevezetésének szituációjához – rájövünk arra, hogy az Armageddon szó fikción belüli használatai közt hiába
keressük a bevezetéskor definiált jelentést. Bár az olvasó által megismert valamennyi
használat rá vonatkozik, a szó jelentését definiáló szituációról alig rendelkezünk ismeretekkel: „Hoztam egy tervet magammal. A neve Armageddon. A legkisebb hibát sem
követhetjük el, különben mindörökre végünk. De ha nem hibázunk, győzedelmesek
leszünk mindörökre” – mondja Alázatos, az Eltökéltek gyülekezetének vezetője Amerikából való visszatérése után. A szó jelentése itt, első használatakor, már adott, bevezetése korábban már megtörtént. Nem tudni azonban, hogy a regény világában ki,
mikor és hogyan használta először, s azt sem, hogy e használat milyen módon kapcsolódik az eszkatologikus jelentéshez. Mivel az olvasó csak a csoport tagjainak nyelvhasználatát ismeri, fokozatosan ébred rá arra, hogy a csoport nyelvhasználata és a szó
bevezetéskori használata közt valószínűleg különbség van. Rájön arra, hogy a két
nyolcast magukon viselő csoport tagjainak terve ’csak’ előkészíti a még nagyobb szörnyűséget, az igazi Armageddont, ahogy az a Fenevad szótárában benne van. De ne
rohanjunk előre. Haladjunk csak pontról pontra.
2.
Haslingert az osztrák közvélemény elsősorban mint politikai esszék íróját és mint
szorgalmas kulturfunkcionáriust ismeri – az irodalomszociológiai művek a neve kapcsán pl. soha nem mulasztják el megjegyezni, hogy az osztrák PEN Club ellenszervezeteként létrejött, és időközben jelentőségét vesztett Grazer Autorenversammlung az
ő elnöksége alatt élte rövid virágkorát. Mint szépirodalmi szerző azonban az Operabál
megjelenéséig viszonylag ismeretlen volt. A mű váratlan sikeréhez jelentősen hozzájárult a regény tévéfilmváltozata is, az a sokak által bukásnak tartott mamutprojekt,
ami a német televíziózás történetének eddigi legdrágább produkciója (Operabál, BRD
1998, Rendezte: Urs Egger). A dolog érdekessége persze nem ez, hanem az a paradoxon, amit a megfilmesítés létrehoz. A regény kerettörténete ugyanis épp ezt a mediális
lehetőséget, a történet megfilmesítésének lehetőségét zárja ki. Haslinger műve médiakritika is, amelynek érvelése J. Baudrillard érvrendszeréhez hasonlít: a televízió által
közvetített képek tökéletes szimulákrumok, melyek épp a szimuláció révén válnak
ellenőrizhetetlenné és veszélyessé: azáltal, hogy a befogadó számára a valóság helyére
lépnek, annak következményei nélkül; tartalom és cél nélküli tükörképek, melyek
egyetlen rendeltetése a visszacsatolás. Kurt Fraser, a regény fiktív elbeszélője, az ETV
nevű magánadó háborús tudósítója – bár van lehetősége a bál filmdokumentációjának
elkészítésére – mégis más médiumot választ. A filmváltozat elkészítése paradox módon
épp ennek a döntésnek az érvényét kérdőjelezi meg. Mert mi is a történet?
A kerettörténet szerint Frasert, az ETV közép-kelet-európai osztályának vezetőjét
főnöke azzal bízza meg, hogy szerezze meg a bécsi operabál közvetítésének kizárólagos jogát, és szervezze meg az évtized legnagyobb média-eseményét, Az Operabált.
A közvetítés vezetőjeként Fraser tanúja a terrortámadásnak, több ezer ember, köztük
fia halálának. Személyes érintettsége ellenére ő kapja a megbízást, hogy vágja meg az
anyagot és készítse el az események dokumentációját. A vágószobában töltött ered-

1999. június

87

ménytelen egy hónap után Fraser rájön arra, hogy a dokumentációt nem lehet elkészíteni. A filmanyag ugyanis épp azokra a kérdésekre nem ad választ, melyek a történtek
megértéséhez nélkülözhetetlenek: „mit akartak a terroristák? Hogyan született az az
őrült ötletük, hogy Auschwitzcá változtatják az operabált? És miért?” Fraser kiveszi
szabadságát és magánnyomozásba kezd. A regény, amit olvasunk, az ő magánnyomozásának dokumentuma.
A történet két fő szálon fut. Az egyik Fraser emlékeinek sora, az események hatására elindult emlékezés folyamatának dokumentuma, mely a Fraser (eredetileg Finkelstein) család három generációjának története. A laza időrendben haladó emlékezést látszólag önkényesen szakítják meg a történet másik szálának elemei, Fraser négy túlélővel készített interjúi. Az interjúátiratokban (21 szalag) a mérnök, Fritz Amon körzeti
járőr, Richard Schmidleitner kenyérgyáros és Claudia Röhler háziasszony mondják el
emlékeiket az operabál napjáról és életük egyes múltbeli eseményeiről. Az emlékek
sorrendjét mindkét esetben két elv határozza meg. Az operabál eseményeit a kronologikus, a személyes emlékekét pedig az asszociatív elv rendezi. Mivel az elbeszélők nemcsak saját, hanem szüleik generációjának emlékeit is mesélik, az interjúátiratokban az
asszociatív elv működése két generáció emlékeit állítja párhuzamba, emlékképeket
a harmincas, negyvenes évek, valamint a jelen Németországáról, Ausztriájáról és a világ háború sújtotta országairól. Haslinger kritikai intenciója világos: apák és fiúk emlékei között alig van különbség; a világ fél évszázad alatt semmit sem változott.
Mindezekből öt különálló történet bontakozik ki, melyeket Fraser a következő
módon rendez: Fraser emlékei; a mérnökkel készített interjú első szalagjának átirata;
a Fritz Amonnal készített interjú első szalagjának átirata; Fraser emlékei; a mérnökkel
készített interjú második szalagjának átirata; a Fritz Amonnal készített interjú második szalagjának átirata stb. Hasonló elbeszélői eljárás rendezi Haslingernek az Operabál
előtt írt, magyar fordításban még meg nem jelent szépirodalmi műveit, A konviktusi
kaktusz és egyéb elbeszélések (Konviktskaktus und andere Erzählungen, 1980) c. kötet
több elbeszélését, valamint az Ignaz Hajek zsellér halála (Der Tod des Kleinhäuslers Ignaz
Hajek, 1985) c. novellát, amelyeket Haslinger saját interjúi felhasználásával írt: O. történetét (Geschichte des O., 1980) Hans Orsolics egykori boxbajnokkal készített interjúja,
Ignaz Hajek történetét a bécsi Waldviertel-ben készített interjúi alapján. „A szalagokat
legépelem, a használhatónak tűnő kifejezéseket, részeket pedig aláhúzom és beépítem
a történetbe” – nyilatkozta egy helyen. A novellákkal ellentétben azonban, ahol az interjúra utaló nyomok el vannak tüntetve és csak a hangvétel emlékeztet a riportalanyokéra, az Operabál hangsúlyozottan a már említett átiratokból áll.
Öt különálló történetet olvasunk tehát, öt, a kronologikus és az asszociatív elv
alapján rendezett, Fraser által a fenti módon strukturált történetet, melyek a regény
utolsó lapjaiig megtartják relatív önállóságukat. A kompozíciós egységet, azon túl, hogy
valamennyi visszaemlékezés végső tárgya az operabál, két tényező hozza létre: Fraser
alakja, valamint a történetek egymáshoz viszonyított időstruktúrája. 1. Fraser ebben
a vonatkozásban két különböző funkcióval bír. Mint láttuk, egyrészt ő az, aki a részek
fenti módon történő összerendezésével garantálja azok önállóságát. Ugyanakkor részben dekomponálja is a fenti struktúrát azáltal, hogy az utolsó lapokon összekapcsolja
a különálló szálakat. Ezeken az oldalakon ugyanis, mintegy finálészerűen, mindegyik
elbeszélő feltűnik még egyszer, hogy megismerkedésük történetének elbeszélésével
alkalmat adjon Frasernek annak megindoklására, hogy saját történetén kívül miért épp
az ő – Fritz Amon, Schmidleitner, Röhler és a mérnök – történeteit olvashatjuk. A ki-

88

tiszatáj

választás, várakozásaink ellenére, nem valamely előre megfogalmazott elv, hanem a véletlen alapján történt. Véletlen, hogy Fraser, miután megtudja, hogy Jan Friedl akcionista is a halottak között van, felhívja Schmidleitnert, a művész operabáli vendéglátóját, ahogy az is véletlen, hogy az elhunytak egy pótlistáján figyelmes lesz egy berlini
professzor nevére: „Nem tudom miért éppen őt választottam. Többé-kevésbé véletlen
volt. Megnéztem a berlini telefonszámát. Egy fájdalmas női hang jelentkezett”: Claudia
Röhler, a professzor lánya, aki véletlenül van Berlinben, mivel leltárt készít apja lakásáról. Véletlen az is, hogy Fraser a karlsplatzi aluljáróban összefut fia operabáli előzeteséből ismert Fritz Amon járőrrel, és az is véletlen, hogy a merénylet bejelentője után
nyomozva a mérnökkel találkozik. Véletlen tehát, hogy a regény ezekből, és nem más
történetekből áll. Anélkül, hogy az olvasóban ezen a ponton jogosan felmerülő kérdést megválaszolnánk, miszerint mennyire lett volna más a regény, ha Fraser választása másokra esik, térjünk vissza kiinduló problémánkhoz. Bár kijelenthetjük, hogy
a részek véletlen kiválasztás eredményei és a struktúra következtében nem az egész által előre meghatározottan léteznek, hanem önállóságukat megtartják, a találkozások
utólagos elbeszélése mégis retrospektív egységet kölcsönöz a történetnek. 2. A fenti
struktúra következtében kialakuló időviszonyok nagyban motiválják az olvasó egészre
vonatkozó föltevéseit, az ún. kombinációs aktusokat is. A regény nyolc nagyobb
részből áll. Mindegyiket Fraser emlékei vezetik be, majd a többi szereplő szalagjainak
átirata következik. Az így kapott egységek különböző ritmusban különböző időtartamokat és különböző eseményeket mesélnek el: a mérnök története pl. több évet fog át,
tartalmazza Alázatos gyermekkorának, a Néphűség mozgalomnak és az Eltökéltek
nevű csoportnak a történetét, Fritz Amon emlékei viszont csak az operabál napjára
vonatkoznak. Így mikor a járőr a karlsplatzi aluljáróban és az operaház előtt dúló
csatáról számol be, addig a mérnök elbeszélése még az egy évvel azelőtti eseményeknél
tart, Claudia Röhler frankfurti napjairól, és apja a bécsi operabálra szóló meghívásáról
emlékezik, Schmidleitner kenyérgyáros pedig Friedl és egyéb általa szponzorált botrányok kapcsán a művészet funkciójáról vallott nézeteit fejtegeti és még el sem jutott
a bál megemlítéséig. A befogadó a történetet ezekből a részekből mint egy puzzlet állítja
össze; az olvasás hangsúlyozottan az összecsatolás művelete, célja, hogy az elszórt részekből az olvasó az egészet megalkossa.
3.
Bár a történetalkotás során Haslinger meglehetősen sok (egyes elemzők szerint túl
sok) klisét is felhasznál, a zárótörténet meglepő fordulata több mindenért kárpótol.
A fordulat megkérdőjelezi a kombináció eredményeként megalkotott történet egészének érvényét, a dokumentáció hitelét, és épp akkor rendíti meg az olvasó pozícióját,
mikor az magát akár már mindentudónak is képzelheti.
A regény – ahogy azt már említettük – Fraser és a négy elbeszélő véletlen megismerkedésének történetével zárul, egészen pontosan a mérnökkel készített interjú
elkészítésének történetével: a merénylet után Fraser megpróbál a két szökésben lévő
terrorista, Feilböck és a mérnök nyomára bukkanni. Feilböcköt keresve jut el Mallorcára, ahol várakozása ellenére a bujkáló mérnök fogadja. Fraser csapdába kerül. Hiába
ajánlja fel segítségét a történetért cserébe, a mérnök elutasítja. Miután Fraser egy fél
éjszakát a ciszternában tölt, a terrorista úgy tűnik meggondolja magát. Élesre töltött
pisztolycső előtt elkezdődik a riport: „’Nekem nincs saját történetem’ [...] ’Hallott már

1999. június

89

Alázatosról? Az ő története az én történetem. A legvégéig mindenképpen. Kapcsolja
be a magnót.’ [...] Szüneteket tartott a mondatok között, hogy megfogalmazza őket.
Ha lejárt a szalag, odadobott egy új kazettát. Ahogy telt az idő, minden összefüggés
megvilágosodott. Csak azt nem tudtam, mi igaz és mi nem. Ha félbeszakítottam, rám
förmedt és felemelte a pisztolyt. Mikor három kazettát megtöltött, rám parancsolt,
hogy menjek be az oldalsó szobába. Az asztalon írógép állt, mellette egy halom papír.
[...] Rám förmedt, hogy gépeljem le a szalagokat. Ha lelassultam, sürgetett.”
„Csak azt nem tudtam, mi igaz és mi nem” – mondja Fraser. Az olvasó a történet
végén tudja meg, hogy az általa megalkotott történet egyik eleme hamis kijelentéseket
is tartalmazhat; sőt, a mérnöknek minden oka megvan arra, hogy hazudjon. A történet koherens, de lehetséges, hogy mégsem igaz. Igazságkritériumok után pedig hiába
kutatunk; a szöveg semmilyen támpontot nem ad arra vonatkozóan, hogy mi igaz és
mi nem. És hogy visszatérjünk kiinduló problémánkhoz: az Armageddon tervre vonatkozó kijelentésekre természetesen ugyanez érvényes; a mérnök még azt is tagadja,
hogy a bál elleni gáztámadás a terv részét képezte volna: „Nem mi voltunk. Megtehettük volna, de nem mi voltunk.” Az olvasó, aki a történet végén mindent tudni vélt
a regény világáról, rájön, hogy épp a történet kulcsszavának használatát nem ismeri.
Nem tudja, ki használta először és minek a jelölésére a szót, sőt, azt sem ismeri, milyen jelentést rendeltek hozzá a csoport tagjai. Csak sejti egy ördögi terv részleteit, egy
tervét, ami a történet végére beteljesedni látszik. Armageddon, a „nagy megváltó terv”,
„a felszabadító háború” egy nagyobb terv első részét képezi csupán; a második megvalósításáról, ahogy Alázatos a mérnöknek elmondja, „Leitner és társai gondoskodnak”: „Európában az elmúlt évtizedekben egy gigantikus rendőri rendszer épült ki [...].
A rendőrségen belül megindult az erjedés. Már unják, hogy ők a politikusok kifutófiúi. Ég bennük a láz, hogy önállóan cselekedhessenek. És mi megadjuk nekik a lehetőséget. Ezernyi rendőr vár a felszabadító csapásra. Akinek ez sikerül, övé az ország.”
A történetet keretbe fogó két újságcikk közül a második Franz Leitner őrnagy kinevezéséről számol be. Armageddon célja az ő hatalomra jutása, és ez meg is valósul. Leitnert, akinek a neve nem véletlenül rímel a „Leiter” (vezér) szóra, visszahívják nyugdíjából. Ausztriában a történelem megismétli önmagát. Az emlékezés két szintje, a harmincas évek Európája és a jelen Ausztriája között nincs különbség. A regény szereplői
valamennyien a végső csata résztvevői, Armageddoné, ahogy az a Fenevad szótárában
benne van.

90

tiszatáj

DERÉKY PÁL

Erich, Sara és Simón
Erich Hackl a felső-ausztriai Steyrben született 1954-ben. Germanisztikát és hispanisztikát tanult Salzburgban és Málagában, majd 1977 és 79 között lektor volt a madridi egyetemen. Azóta hosszabb-rövidebb megszakításokkal Bécsben él. Néhány évig
gimnáziumi spanyoltanár, 1983 óta szabadfoglalkozású író. Eddig négy regényt írt, a negyedik, (Entwurf einer Liebe auf den ersten Blick) 1999 márciusában jelent meg. Írt néhány filmforgatókönyvet és hangjátékot, egy mesekönyvet és nagyon sokat fordított
spanyolból, valamint a latin-amerikai spanyol irodalmakból. Több irodalmi és kulturális díj, köztük a Bruno Kreisky-díj kitüntetettje (1997); ez utóbbit annak a segélyszervezetnek adta tovább, amely szülővárosában néhány év óta a menekültek társadalmi
beilleszkedését segíti elő. Műveit a mostanival együtt eddig tizennégy nyelvre fordították. Hackl sikeres író, és német nyelvterületen sikerkönyv volt a magyarul 1998 őszén
megjelent Sara és Simón is (spanyol nyelven ugyancsak 1998-ban jelent meg, Barcelonában, a Galaxia Gutenberg kiadónál, Sara y Simón címmel). Minden nagy német napiés hetilapban, valamint számtalan kisebb periodikumban megjelentek kritikák vagy
ismertetések a regényről. A könyv kapcsán több kritikus feltette azt a kérdést, amely
nyilván a magyarnyelvű fogadtatás során is megkerülhetetlenül felmerül: miért tűnnek
Hackl könyvei némileg idegen testnek az irodalomban, holott irodalmi értékük vitán
fölül áll?
Hackl eddig megjelent mindhárom regénye valós történeten alapul, és annak többékevésbé anyaghű feldolgozása. Mindhárom könyvében a politikai jobb- és baloldal erői
küzdenek egymással, évtizedekre ható óriási pusztítást és szenvedést okozva az ellenség soraiban és saját soraikban. Még az ártatlan gyermekek és az unokák is bűnhődnek,
hiszen ebben a küzdelemben nem marad épen a túlélők alkata és lelke sem. Hackl nem
dokumentumregényeket vagy riportregényeket ír, hacsak nem trilógiaként fogjuk fel
a három könyvet, ez esetben ugyanis a 20. század egyfajta
dokumentum-montázsregényének tekinthetnénk az egymással egyébként semmilyen szállal nem érintkező történeteket, amelynek középpontjában a hatalomra kerülő német-osztrák nemzetiszocializmus áll, míg ennek előzményeként a spanyol polgárháború, utójátékaként pedig
a spanyol-amerikai katonai diktatúrák kora szolgál.
Első regénye, Auroras Anlass (1987) egy lélek torzulásának pszichológiailag hiteles, mégha meseszerűnek is tűnő
története. A mese fasiszta kommunizmusé: egy spanyol
polgárháborús forradalmárnő személyiséglebomlásának
végpontján agyonlövi saját lányát, Aurórát, mivel nem
Magvetõ Kiadó – Szajbély Mihály fordítása
Budapest, 1998
184 oldal, 890 Ft

1999. június

91

felelt meg, nem tett eleget az asszony abszurdan idealisztikus elvárásainak. Második
regényében van talán a legkevesebb meseszerű elem. Az Abschied von Sidonie (1989)
tárgya a polgári erkölcs és értékrend megsemmisülése a nemzetiszocialista diktatúrában. Az ismert körülmények hatására nevelőszülei és az osztrák városka közössége először érzelmileg szakad el Szidóniától, a kis cigánylánytól, mindenki kedvencétől,
majd szinte magától értetődően sorolja be „rendeltetési helyére”, az Auschwitzba induló transzportba.
Harmadik regénye, Sara és Simón (németül 1995-ben jelent meg, Sara und Simón
címmel) történetében meseszerű és hiperrealista szövegrészek is találhatók, előbbiek inkább a regény kezdetén, utóbbiak inkább a regény második felében. A könyv alcíme:
„történet, amelynek nincsen vége”. Nem volt vége 1995-ben, nincsen most, 1999-ben,
és nem lesz vége akkor sem, ha majd meghal a két főszereplő is, hiszen a klasszikus
tragédiák örökérvényűek. Sara és Simón tragikus története Montevideóban (Uruguay)
és Buenos Airesben (Argentína) játszódik, a katonai diktatúrák idején és napjainkban.
Nemcsak azért nem ér véget a történet, mert még ma is sok ezer szülő keresi eltűnt
gyermekét, még ma is feladja magát és bűnhődni kíván olyan egykori argentin tiszt,
aki elkábított ellenzékiek százait szórta katonai repülőgépekről az Atlanti-óceánba,
még ma is megkísérlik néha valamelyik agg exdiktátort emberiség elleni bűntett vádjával bíróság elé állítani. Hanem azért is befejezhetetlen, mert a főszereplő, Sara Méndez élő személy, aki nem tud belenyugodni abba, hogy senkit sem vonnak felelősségre
azért, ami vele és szerencsétlen sorstársaival történt és évek, évtizedek szívós és szenvedélyes munkájával megpróbál jogorvoslatot találni derékbatört életére.
Sara Mendéz képesítés nélküli fiatal tanárnő a falun megismert elképesztő szegénység és elmaradottság, valamint az Uruguayban egymást egyre sűrűbben követő demokráciaellenes intézkedések hatására a hetvenes évek elején csatlakozott egy anarchista
párthoz. „Politikai” pályafutása során nem követett el törvénybe ütköző dolgot. Amikor 1973-ban tudomására jutott, hogy le akarják tartóztatni, a szomszédos Argentínába menekült és politikai menedékjogot kapott. Azonban hamarosan itt is olyan
katonai junta vette át a hatalmat, amelyik szorosan együttműködött a térség többi
katonai diktatúrájával, és kiszolgáltatta nekik Argentínába szökött honfitársaikat. Sara
és barátja Mauricio bujkálni kényszerült Buenos Airesben, de Sara ilyen körülmények
között is gyermeket szeretett volna. 1976-ban megszülte fiát, Simónt. Alig két héttel
később éjszaka fegyveresek törtek rá, elhurcolták, és csecsemőjét elszakították tőle
(a razzia pillanatában távollevő Mauricio elmenekült, és Spanyolországban vészelte át
a következő évtizedet). Sara túlélte a kínzásokat és a fegyházat, és 1981-ben, szabadulása
után, azonnal elveszett gyerekének keresésére indult. Nem volt könnyű dolga. A népesség számához képest Uruguayban volt a legtöbb politikai fogoly és áldozat a térség
katonai diktatúráiban: 1973 és 1985 között az ország minden ötvenedik lakosa, a hárommillióból mintegy hatvanezer ember szenvedett börtönbüntetést. A meghurcoltak
hozzátartozói kezdetben félelemből nem támogatták Sarát, majd elkövetkezett az a népszavazás, amelynek eredményeképpen (cserébe a demokratikus államrend visszaállításáért) a szavazók 57%-a elfogadta azt az amnesztiarendeletet, amelynek értelmében
nem indítható bírósági eljárás a diktatúra hatalmi szervei ellen az 1973 és 1985 között
elkövetett bűnökért. Az érintetteknek be kellett volna most már látniuk, és legtöbbjük
be is látta, hogy igazságszolgáltatásra többé nem kerül sor, és elfogadták azt a kétszázezer dolláros kárpótlást, amit az argentin állam (a földrész egyedüli államaként)
minden bizonyítottan eltűnt, illetve meggyilkolt hozzátartozó után kiutalt. Sara nem.

92

tiszatáj

Fáradozását végül is siker koronázta: nyomozásának egybevetett adatai szerint szinte
teljes bizonyossággal megtalálta Simónt, csak az ő fia lehetett az a tizenéves fiúgyermek, akit nevelőszülei Gerardónak hívnak.
A nevelőszülőkben, akik Gerardót törvényes keretek között fogadták örökbe az
árvaházból, és a fiúban előbb szánalmat, majd megütközést, végül ingerültséget kelt
Sara, a múlt sötét árnya, aki nem hajlandó eltűnni a süllyesztőben, és belenyugodni
sorsába. Természetes, hogy Gerardo nem akarja elveszíteni családját, nevét, identitását,
egész zavartalan gyermekkorát, nem egyezik bele a vérpróbába. De érthető Sara kétségbeesett utolsó próbálkozása is, aki végül a törvény útján próbálja meg kikényszeríteni a vérpróbát. Mégsem az bírja jobb belátásra, hogy minden fokon elveszíti a pert.
Gerardo durva szavai hallatán – „Vén boszorkány, mikor hagysz már végre békén!” –
érti meg, hogy nem szabad tovább mennie, mert különben ártatlan emberek is bűnhődnek az ő megszállott igazságkeresése miatt (180). Ekkor hozza meg azt a legnagyobb áldozatot, ami tőle telik: lemond megtalált gyermekéről. Csakhogy ez a gesztus nem jelent egyúttal megtisztulást és megbékélést is, hanem mindössze az elkövetett
gaztettek szikrázó könyörtelenségének, visszavonhatatlanságának, jóvátehetetlenségének elismerését.
Az olvasó számára sokszor úgy tűnik, hogy Hackl, a történet krónikása, a kortárs
irodalom uralkodó felfogásával ellentétben maga is ott van a könyvben; úgy tűnik,
hogy író, szerző és elbeszélő a szöveg legtöbb pontján egyértelműen nevesíthető. Hiszen ez a moralista krónikás olyan őszinte részvéttel viseltetik a szenvedők iránt, hogy
helyenként még a pátosz vagy a felháborodás sem idegen tőle. Hackl elbeszélését
ugyanakkor világ választja el azoktól a durván ácsolt szocreál ájtatossági szövegektől,
amelyek a szenvedéstörténet leírásával gyűlöletet kívántak kelteni. A Sara és Simón
szerzőjének ilyesmi nem állt szándékában. Hackl, az iberoamerikai történelem, irodalom, politikai és társadalmi élet alapos ismerője a buktatót úgy kerüli el, hogy elbeszélésébe minduntalan belefonja a térség irodalmaira jellemző meseszerű és vallásos utalásokban bővelkedő előadásmódot. Simón vesszőkosárban fekszik, amikor elsodorja
anyja mellől a kommandósok rohama, és szenvedélyes igazságkeresése ellenére Sara
alakja is inkább a Mater Dolorosa, a fájdalmas Szűzanya alakját mintázza, mint a harcos Kohlhaas Mihályét. Az elrablása utáni hatodik napon pribékei nagy ünnepet ülnek
a fogdává átalakított egykori garázsban, mivel tűzharcban életét vesztette M. R.
Santucho, az egyik legismertebb ellenzéki. Az ünnepet az agyonkínzott, élőhalott
foglyok, köztük Santucho felesége és fivére, valamint a Tizenkettes névre hallgató Sara
csuklyával a fejükön a fal mellett állva szenvedik végig. Ezt az elbeszélő mesévé kerekíti: „Nagy ünnepet ültek, ínycsiklandó ételekkel, amelyeket egy svédasztal-szolgálattól rendeltek, és úgy lakomáztak, hogy öröm volt nézni. Amikor teleették magukat,
nőket hozattak, akik kopogtattak a páncélozott ajtón, és az feltárult előttük. Tizenkettes hallotta ideges vihogásukat, amikor a csuklyások hosszú sora előtt végigtipegtek,
bizonyára billegő szoknyácskákban és ezüstös cipellőkben. Táncoltak a rádióból szóló
muzsikára, adászáráskor pedig úgy határoztak, hogy máshol fejezik be a hölgyekkel az
estét. Öt ember maradt vissza, és mivel lágy szívük volt és nem tudták, hogy mit
kezdhetnének az asztalokon lévő maradékokkal, megkérdezték a foglyaikat, mennyi
ideje már, hogy utoljára ettek és ittak. Levették róluk a csuklyákat és enni adtak nekik,
és amikor a foglyok inni kértek, pezsgőt töltöttek, és a papírpoharaikat Mario
Roberto Santucho halálára emelték. Tizenkettes azonban, ahelyett, hogy koccintott
volna velük, azt mormolta: Nem tudok borzongani, itt nem is fogok megtanulni soha

1999. június

93

életemben. Azután a foglyokra ismét ráhúzták a csuklyáikat, kivéve egyikükre, Carlos
Santuchóra, akit az őrök a nagy vízmedencéhez hurcoltak és belefojtottak a következő
szavakkal: »Szent Péter most fogad téged.« Tizenkettes látta ezt, mert a csuklyája félrecsúszott.” (50.) Ezek a „mesés” hatóeszközök kiegészítik vagy ellensúlyozzák a politikai, illetve a jogi szférában és nyelven megfogalmazottakat. Hackl 1995-ben, a könyv
megjelenésének évében műhelytanulmányt közölt a salzburgi Literatur und Kritik
című lapban. Ebben regénye keletkezését és felépítését „vékony, átlátszó rétegek és
alakzatok lassú egymásra rakódásaként, átfedéseként” írta le, amely Walter Benjamin
szerint „képileg a legtalálóbban fejezi ki azt a módot, illetve eljárást, ahogyan számtalan elbeszélés egymásra rétegeződéséből a tökéletes kibontakozik”. Ebben a szövegben
egymásra rétegeződnek a katonai diktatúrák végrehajtóinak és áldozatainak az elbeszélései, valamint a latin-amerikai nagyvárosi polgárság elbeszélése arról, hogy viszonylag
gyorsan eljutott a túlkapások igenlésétől elutasításukig, de ugyanakkor a bűnösök
felelősségrevonásának elutasításáig is.
A Sara és Simón nyelvileg rendkívül gondosan kimunkált szöveg, amelynek hasonlóan szép magyar megfelelőjét a fordító, Szajbély Mihály szemmel láthatóan nagy
élvezettel, beleérzéssel és nyelvi leleménnyel teremtette meg. Egyszerű, mesterkéletlen
elbeszélésmód, valamint képi pontosság és érzékletesség Hackl prózájának főbb jellemzői. Gustav Seibt, egyik kritikusa, azt állítja, hogy Hackl tudatosan, tehát idézetként használ Heinrich von Kleist novellisztikájára jellemző jegyeket, különösen a jogi
nyelv felidézése és a szenvtelen, kronológikus elbeszélésmód emlékezteti Kleistre.
A Hackllal egy időben, 1986–1987 táján indult írók közül többen is éltek a hagyományos
elbeszélésmódok újjáteremtésének hasonló módszerével. A délnémet Patrick Süsskind
1986-ban megjelent Parfüm című elbeszélésében Thomas Mann történelmi regényeinek formáját alkalmazza egy leánygyilkosság leírására, míg az osztrák Christoph
Ransmayr Ovidius átváltozásait idézően emberek állatokká, növényekké és kövekké
változásának történetét ábrázolja Letzte Welt című regényében.
Hackl alulstilizálása, távolságtartása, szövegének hűvös eleganciája különösen feltűnő akkor, ha írói eszköztárát összehasonlítjuk Carlos Amorín 1996-os Montevideoban megjelent Sara (buscando a Simón) című könyvével. Amorínt nem az ügy irodalmi
vetülete érdekli, az a tragédia, hogy bármiképpen is nézzük, nincsen és soha nem is
lehet jó megoldás, hanem a jogi. Ennél fogva ítélkezik, és a perdöntő vérpróba elrendelését sürgeti, tekintet nélkül az érintettek érzékenységére vagy beleegyezésére. Hackl
regényének a végén az elbeszélő viszont éppen azt jelenti ki, hogy ő nem igazságot
akar szolgáltatni Sarának, hanem: „Fiának, Simónnak írtam le Sara történetét, legyen
akárhol és legyen akárki is ő.” (183), A könyv utolsó, igen rövid 14. fejezete Peter
Weiss Ästhetik des Widerstands című regényéből vett idézet. Ez változik a regényben
Sara üzenetévé Simon számára, amelyben az asszony átadja három mondatból álló
örökségét elveszített fiának: „...előhozni valamit a sűrű szövevényből, amelyből kiolvasható, mi történt velünk. Még ha hiszem is, hogy sok mindenbe van betekintésem,
most már annyira összekuszálódott az egész, hogy csak picinyke szálakat vagyok képes megragadhatóvá tenni. Te, aki a magad helyén nagyobb áttekintéssel rendelkezel,
talán képes leszel egyszer, ha soraim eljutnak hozzád, megvilágítani az összefüggéseket.” (182) Súlyos idézet, súlyos teher, és Hackl két évvel a könyv megjelenése után
írott cikkében (Dass endlich geredet werde) számos példával igazolja is, hogy milyen
rettenetes tehertétel volt ez az örökség sok árva vagy nevelőszülőknél felnőtt gyerek
számára (Die Presse, 1997. február 1., Spectrum III–IV.). Kár, hogy ezt a fejezetet,

94

tiszatáj

a német eredetihez hasonló módon, nem választja el legalább egy üres lap az idézetek
lelőhelyét és az elbeszélő Simónnak szóló üzenetét tartalmazó résztől, hanem a magyar
szövegben közöttük mindössze egy sorköz és egy bekezdés van. Így kissé nehezen
állapítható meg, hogy ki beszél kihez az utolsó szó jogán.
De nem ez, hanem éppen a meseszerűség Hackl könyvének legsebezhetőbb pontja,
különösen azért, mert halálosan komoly, példabeszédszerű szálként mindenütt feltűnik a Sara és Simón szövegében. A mese végső soron a nyugati balos értelmiség hetvenes években vallott „emberarcú szocializmus” feliratot viselő vágyálmáról szól,
amelynek megvalósulása esetén egymás mellett hevert volna az oroszlán és az őz és
mindenki az ő szükséglete szerint részesedett volna mindenből, ha ezt gonosz hatalmak meg nem hiúsították volna. Meglehet persze, hogy Hackl ezt máshogy akarta, és
mint ahogy a harmadik világ legszegényebb országaiban szolgáló papok sajátos teológiája sem érthető igazán az ottani adottságok ismerete nélkül, ő is Sara ott és akkor, és
sokak számára még ma is érthető és igenelhető politikai hitvallását teszi meg a könyv
uralkodó látásmódjává, nem a sajátját. Arról viszont az itteni olvasó nem tehet, hogy
ez a latinamerikai olvasat Közép-Európában esetleg kellemetlen képzettársításokat idéz
elő, a saját szenvedéstörténet felidézését. Ám nem szabad elfelejteni, hogy az egyes
szenvedéstörténetek nem kioltják, hanem erősítik egymást, és igencsak kívánatos az,
hogy minél többüket sikerüljön a puszta dokumentációt meghaladó formában, a magas irodalom nyelvén megfogalmazni. Véleményem szerint ez Hacklnak sikerült, rettenetes tárgyából maradandó irodalmi művet, szépirodalmat alkotott.

1999. június

95

KOVÁCS EDIT

A regény Csipkerózsika-álma
ROBERT SCHNEIDER ÁLOMNAK FIVÉRE CÍMÛ KÖNYVÉRÕL
Először is hadd meséljek el újra egy legendás történetet, amelyet bizonyára mindenki ismer, aki Robert Schneider regényével már valamilyen formában találkozott.
Dehát a legendák azért vannak, hogy újra és újra elmeséljék őket. Tehát: Élt egyszer az
ausztriai Vorarlberg tartomány egy kis falujában egy zseniális művész, aki éppen hogy
megtapasztalta a városi életet, máris tudta, hogy az ő helye máshol van. Nem tért viszsza a nagyvárosba, hogy tehetségét a világ tudtára adja, éppen ellenkezőleg, elbújt abban a porfészekben, ami azonban számára az egész világot magában rejtette. Istenáldotta tehetségét így aztán sokáig nem is fedezték fel, olyan sokáig, hogy már azt
lehetett hinni, ő is a világtörténelem sok-sok elkallódott zsenijéhez hasonlóan fogja
végezni. Ezt az embert Robert Schneidernek hívják, bár a történet e pontjáig akár
Johannes Elias Aldernek is nevezhetnék, aki az Álomnak fivére című Schneider-regény
főhőse. Egy legendából ezen a ponton lesz kettő, mert míg Elias, bár tehetsége végül
elismertetett, fiatal kora ellenére is kiégetten, végsőkig kínoztatva egy megszállott,
boldogtalan szerelemtől és saját művészetének hiábavalóságát belátva halálra virrasztja
magát, addig másik hősünk sorsa meglepő hirtelenséggel jóra fordul: huszonhárom
kiadó elutasítása után a huszonnegyedik rábólint a könyvére, minekutána is egycsapásra
híres lesz, olyan sok pénzt keres, hogy vesz magának Manhattan-ben egy penthouse-t
(mert most már New York-ban keresi az örök falut) és készülő következő regényéért
csak előlegben egymillió német márkát követel a kiadótól. (Meg is kapja.) Az élet néha
kerekebb mesét ír a regénynél, különösen ha huszadik század végi regényről van szó.
De miért bánik az ember ilyen gonoszul annak a regénynek az írójával, amelyet
először – igaz, hogy évekkel ezelőtt, de – egyszuszra olvasott el és nem csak szórakoztató mivoltáról, hanem irodalmi értékéről is meg
volt győződve. Netalán a tudatában megrögzült őskőkori felfogás akadályozza a lelkendezésben, hogy
igazán jó irodalommal még sohasem lehetett (azonnal) sok pénzt keresni és hogy ami rentábilis, az
csak a publikum egyszerű igényeinek kiszolgálásával,
szebben: aktuális elvárási horizontjának való megfelelés árán lehetséges? Azért nem ennyire egyszerű
a dolog. Márcsak azért sem, mert a kritika nagy
részének tetszését is elnyerte az Álomnak fivére,
Schneidert mint a kortárs irodalom új csodagyerekét kezelték, méltatásukban sokan még stílusát is
Frames Kiadó – Schaufler-Jurányi Andrea fordítása
Budapest, 1996
196 oldal, 890 Ft

96

tiszatáj

imitálták és felhasználták többek között a kritikusok és a kiadói lektorok örök háborújában annak bizonyítására, hogy a berögzült, nyitásra képtelen lektori gyakorlat
tehetségek útját vágja el. (Ennek a vádnak előképét szolgáltatja a regény maga, amelynek egyik olvasata éppen az a nem túl újszerű, de örök történet lehetne, hogyan fordul
tragédiába az intoleráns, minden másságot kiközösítő, szellemi értékekre érzéketlen
vagy irigy közösségben a különleges ember sorsa.)
Érdemes talán néhány adatot megemlíteni, hogy a siker méreteiről képet kapjunk.
Az 1992. augusztusában a Reclam Leipzig-nál, viszonylag visszafogottan kalkulált 4000
példányban megjelentetett művet a Frankfurti Könyvvásáron már az év egyik legígéretesebb újdonságaként tartják számon. 1992 végéig 40 ezer darab fogy el belőle és ez
a lendület évekig nem törik meg: az általam ismert legutóbbi adat 1997 végéről már 1,
4 millió példányt említ, összesen 24 nyelven. Schneider számára valóságos díj- és
ösztöndíj-eső veszi kezdetét, regényéből balett készül, majd a sok vitát kiváltó Joseph
Vilsmaier-féle megfilmesítés (1995) tartja a művet napirenden. Végül opera is lesz belőle (1996), amely Herbert Willi munkája. Az érdeklődést Schneider 1993-ban, szintén
a Reclam-nál megjenő Dreck című monodrámája is ébren tartja, mivel az egymást követő 40 színpadravitel és a regény egymással kölcsönhatásban gondoskodik mindkettő
népszerűségéről, még akkor is, ha az időzítés szándékosságát nem feltételezzük, illetve
ha az is lett volna, érthetőnek tartjuk. Sokféleképpen hasznosítható nyersanyagról van
tehát szó, vagy illőbben azt mondhatnánk, nemcsak az olvasóközönséget és a kritikát
megdelejező, hanem sok más művészt is megihlető alkotással állunk szemben.
Miben rejlik hát az Álomnak fivére majdhogynem osztatlan sikerének titka és mi
baj van mégis a regénnyel, ha egyszer nincs vele semmi baj?
Az elbeszélő, akinek szerepéről a későbbiekben még szó esik, már első mondatával
szinte kézen fogja az olvasót, hogy aztán ezzel a biztos kézzel vezesse végig az eseményeken: „Történetünk Johannes Elias Alderről, a muzsikusról szól, ki huszonkét esztendősen végezte be életét, miután úgy határozott, nem alszik többé.” Ez a mondat,
mely egyszerre a teljes regény tartalommeghatározása is, s mint ilyen, kitűnően alkalmas arra, hogy a könyv hátsó borítóján (a magyar kiadásén is), bár csak jelzésszerűen,
de valóban fontos információkkal lássa el a jövendőbeli olvasót, nem kevesebbet közöl
első szavával, mint hogy itt és most egy történet elmesélésének vállalkozásával van
dolgunk. Ha később sokminden törik és töredezett is Schneider prózájában, egyvalamiben biztosak lehetünk, méghozzá abban, ami már sokkal korábban sem, de a 90-es
években egyáltalán nem szokott evidencia lenni: az olyan történet, mely már az írás
kezdetének pillanatában létezik, elindult, kiteljesedett és lezárult, megírni már nem
kell, csak rekonstruálni. Ezt ígéri az olvasónak az első mondat (hogy még mi mindent,
arról később), akinek ebben nem is kell csalódnia.
A regény főhőse, és itt nyugodtan használhatjuk ezt a szót, egy babonás világban
különösnek számító körülmények között jön világra egy egyszerű parasztcsaládban,
de tudvalevőleg a falusi káplán törvénytelen gyermekeként. Zenei tehetsége, rendkívüli hallása korán megmutatkozik és akkor teljesedik ki, amikor ötévesen Isten csodatévő kedvének tárgyaként megszólal előtte az egész univerzum. A borzalmas élmény
hatására, amely majdnem megöli őt, hirtelen éveket öregszik, zöld szeme rút sárgává
válik s megkezdődnek kínjai a kis falusi közösségben, amely nem tűri el sem emberfelettien szép hangját, sem művészi ambícióit. Egyedül tanul meg játszani és komponálni a templom orgonáján. Egyetlen hű kísérője Peter, akinek húgába Elias azóta
szerelmes, mióta a zengő univerzumban meghallotta az akkor még meg sem született

1999. június

97

Elsbeth szívdobogását. A lány, aki nem is tud Elias szenvedéséről, férjhez megy egy
hozzá hasonlóan egyszerű parasztfiúhoz, s Eliast már az sem mentheti meg, hogy
a véletlen kegyelméből egy egész város tanúja lesz csodálatos tehetségének. Egy vándorprédikátor mondását megszívlelve, miszerint „ki szeret, nem alszik”, eldönti, hogy
értelmetlen életét teljes szerelemben végzi be: addig virraszt, míg bele nem hal.
Ennyiből talán már ki is derült, hogy a tradicionális, modern előtti (vagy utáni?)
történetmesélésen kívül maga a téma is olyan természetű, hogy széles olvasóközönséget tud megszólítani, amelyet nem feltétlenül zavar, hogy például a szerelmi halál és
a tökéletes zene gondolatának összefűzése vagy a különlegesség bélyegét homlokán
(itt: szemében) viselő művész képzete már a korai Thomas Mannból is leginkább csak
ironikus fricskákat váltott ki. Az igazi kérdés természetesen abban rejlik, hogy valóban ennyire naiv-e ez a regény és mentes mindenféle „Hirnwichserei”-tól, ahogy azt
Schneider fogalmazta és ami nagyon decensen magyarra fordítva szellemi önkielégítést
jelent, vagy mégis találunk benne némi posztmodern perverzitást.
Mielőtt azonban megpróbálnék erre a kérdésre egyfajta választ adni, hadd utaljak
a történetmondás kapcsán arra az Ausztriában különösen erős avantgárd hagyományra,
amelynek kontextusában ez a regény – és nem csak ez, hanem még számos egyéb társa
is az elmúlt két évtizedből – nem egyszerűen egy technikailag hatalmas hátraarcot
jelent, hanem valamiféle soft-lázadást is az experimentális írásmód állítólagos olvasóellenességével, felvilágosító imperatívuszával és „természetellenességével” szemben.
A Musil (és Joyce és Döblin stb.) óta evidensnek számító maximát, mely szerint „a történet fonala”, amely az élet eseményeinek perspektivikus sokféleségét, töredezettségét,
fragmentáris voltát egydimenzionálissá szűkíti, megnyugtató oksági sorrendbe hazudja
és erőszakkal kikerekíti, nem lehet a regény szerkezetének alapja, hacsak az nem
akarja magát reménytelenül tegnapinak láttatni, kortárs írók egész sora nem tekinti
magára érvényesnek. Ezt az elvárást az utóbbi években igencsak felváltotta, legalábbis
bizonyos körökben, az a parancs, hogy az „emberközeliség”, a történetmesélés „ősi”
vágyának engedni kell. Az „Álomnak fivéré”-vel kapcsolatban is azt szokták emlegetni, hogy írója ráérez a modern nyugat-európai társadalomnak a szédítő tempójú
technizálás miatt érzett félelmére (és a technika itt kétszeresen is fontos fogalom, ha
ennek a regénynek a „technikaellenességére”, bonyolult formáktól való tartózkodására
gondolunk; a mai perspektívából szóló elbeszélő itt természetesen „könyvecskébe” ír,
nem pedig, mondjuk, kompjúterbe), az egyszemélyes háztartások grandiózus szerelmi
történetekre való áhítozására és általában, az emberek „egész”-ség utáni vágyára. Innen
persze már csak egy lépés választ el bennünket attól, hogy a Schneider-regényt a reformkonyha, az ezotéria, a New Age közelébe katapultáljuk, és miért is ne tennénk
meg ezt a lépést. Bizonyos szempontból ugyanis tényleg olyan teljesőrlésűnek tűnik
a regény.
Megelégedhetünk-e azonban Schneider prózájának ezzel a bizonyára legitim, de
mégiscsak felületes és leginkább a széles olvasóközönségtől elvárható olvasatával? Korábban már utaltam arra, hogy a regény a kritikusok és a továbbiakban az intézményes
irodalomtudomány képviselőinek körében is elismerést aratott. Ez talán arra enged
következtetni, hogy megéri keresgélni a szöveg XIX. századot idéző elbeszélésmódja és
archaizáló nyelvi máza alatti repedések és törések után, amelyek egy lényegesen izgalmasabb olvasatot adhatnának.
A már idézett indító mondat a hagyományos értelemben vett történet ígéretén túl
világossá teszi számunkra azt is, hogy az elbeszélő mindenható instanciaként lép fel,

98

tiszatáj

aki ismeri az események egészét és a főhős érzelmeit, gondolatvilágát is. A mából beszél, hiszen Elias szülőfalujának, Eschbergnek történetét egy kutató pontosságával
vázolja fel, azt egy kívülálló szerepében az Első, Második és Harmadik Tűzvész alapján tagolja; az Elias születésénél közreműködő bábáról például tudja, hogy egy 1849-es
örökösödési aktában bukkan fel a neve utoljára, mielőtt nyoma a történelem ködébe
veszne. Ez a külső, huszadik század végi pozíció azonban konfliktusban áll egyrészt
a rendkívül gyakran felbukkanó múlt századi duktusszal („Történt egyszer, hogy...”;
„Az olvasó, kinek eddig sikerült követnie az események folyását...; „Mint azt következő fejezetünk is tanúsítja...”; „Ily komoran telt hát hősünk ifjúsága...” stb.), másrészt
azzal, hogy az elbeszélő sokszor az eseményeket maga is átélő, azok középpontjában
lévő, a falusiakkal a történteket megvitató eleven, s ezért korlátozott tudással rendelkező ember, a regény egy meg nem nevezett figurájának szerepében lép fel („Egy másik falubéli elmondása szerint...”; „Az emberek arcáról hirtelen az igazságot lehetett
leolvasni.” stb.). A beszélő, aki még Isten szándékait és lelkiállapotát is ismerni látszik
(„Isten azt akarta, hogy éljen, mert megszánta, midőn látta, mennyire szenved ettől
a szerelemtől”), gyakran ugyanazon a mondaton belül konfliktusba kerül ezzel ellentétes, korlátozott perspektívájával: „Időérzéke elillant, s ezért nem lehetünk megmondhatói, mennyi ideig feküdt Elias a hóban.” A mindenható elbeszélői pozícióban bekövetkező törések olyan szöveghelyeken mutatkoznak meg leginkább, ahol Elias
maga is mintegy kiszól a regényből. A krónikás felháborodik hőse szótlanságán, és bár
ismeri, ismernie kell e szerelem előre elrendeltetett tragikus végét, hirtelen maszkot
váltva tettleg is bele akar avatkozni az események menetébe („Haragosan ökölbe szorul kezünk, s legszívesebben ’megálljt’ parancsolnánk ennek a lázasan szédelgő [...]
alaknak, vállon ragadnánk, s szemébe kiáltanánk: ’Szólalj meg végre! Mondd meg neki,
mit érzel!”), mire Elias csak „haragosan méregetni kezdene minket és szemrehányó
hangon kérdené: ’Hát nem ér többet a szerelem bármi tehetségnél?’ Kénytelenek lennénk elhallgatni. S mert tudjuk, hogy így lenne, nem szorul ökölbe kezünk és nem
ragadjuk vállon”. Számtalan ehhez hasonló példát lehetne még hozni arra az elbeszélői
maszkokkal folytatott inkonzekvens, de tudatosnak tetsző játékra, amely miatt ez a regény például Klaus Zeyringertől a „széttöredezett modern”, másoktól a posztmodern
művei közé soroltatott.
Hasonló megállapításokat tehetünk a szöveg nyelvezetét vizsgálva. Szóhasználata,
fordulatai, múlt századi dialektusbeli kifejezései a történések időbeli közelségére engednek következtetni, amelyet azonban váratlanul kifejezetten mai megszólalások
szakítanak meg. Az archaizáló nyelvvel a szerző témájának megfelelő formát látszik
keresni, de mivel ez a huszadik század végéről mindenképpen csak utánzat, hamisítvány lehet, az olvasó számára nehezen eldönthető feladvánnyá válik, hogy a stílustörés
a szerep(ek)ből való szándékos kiesést vagy a projekt megvalósításának objektív lehetetlenségét jelöli-e. (Schneider saját kommentárja szerint a lutheri nyelv és a vorarlbergi dialektus keveréséről van szó, de hogy ezt neorealista vagy parodisztikus szándékkal állította-e elő, azt ebből nehéz lenne megmondani; és persze ennek megválaszolását nem is várhatjuk a szerzőtől.) Annyi mindenesetre biztos, hogy sikerét
a regény nagymértékben nyelvezetének köszönheti, amely visszaröpíti az olvasót egy
más csatornákon keresztül már nem megismerhető korba. Hogy a XX. század végének
irodalma mennyire tudatosan bánik más korok és másként elérhetetlen tájak faszcinózumával és hogyan profitál ebből a vágyakozásból, azt mi sem bizonyítja jobban, mint
például Umberto Eco, Peter Hoeg, Gabriel Garcia Márquez vagy Patrik Süsskind best-

1999. június

99

sellerei. A regény erénye tehát Schneider e téren tagadhatatlan virtuózitása, amelyet
Schaufler-Jurányi Andrea magyar nyelvű fordítása (Frames, 1996) nem tud reprodukálni. Az előzőekben mondottak alapján világossá válhatott, hogy e szöveg fordítása
bizony különösen nehéz feladat (persze melyiké nem az), mégis sajnálatos, hogy a kisebb stilisztikai hibáktól, indokolatlan szóismétlésektől és pontatlanságoktól eltekintve
sem helyezkedhet bele a magyar olvasó egy régies nyelv illúziójába. Az „irtovány”,
„szurdék”, „rigyetés” vagy „bocskorgol” szavak használata önmagában még nem teremti meg ezt az atmoszférát, ugyanakkor éppen azokon a szöveghelyeken, ahol a stílus hirtelen és ezért hatásos módon egyszerűvé és sallangmentessé válik, nem mindig
követi a magyar változat a német eredetit. A Schneider-regénynek zenéje van, ami témáját tekintve sem jelentőség nélküli; a fordítás sokszor csak kong.
Az eddig elmondottakból, úgy tűnik, azt a következtetést kell levonni, hogy az
anakronisztikus elbeszélői magatartás, a régieskedő nyelv, a neorealista beállítódás
mind: mimikri. Hogy a szöveg látszólag nem kérdez rá sem a beszélőre, sem arra, hogy
ki e szöveg olvasója, sőt ellenkezőleg, azt többhelyütt mint meghitt barátot szólítja
meg: szerepjáték, váltakozó maszkokkal. Akkor mégiscsak „Hirnwichserei”? Lehet,
hogy ez a teljesörlésű regény mégiscsak cukorral van barnítva? És ha így van, mi
okozhat még mindig kételyeket?
Talán a legeslegelején el kellett volna árulnom, hogy Robert Schneider regényét
nem tudom már önmagában olvasni, hanem csak második regénye, a Die Luftgängerin
és nem utolsósorban az Álomnak fivére című film felől, amelynek ő írta a forgatókönyvét is. Ha az első könyv kulcsszavai „Herz”, „Schmerz” és „Terz” voltak, mint
ahogy azt a kritikusok szellemesen megjegyzik, akkor a Lufgängerinről azt mondhatjuk, hogy a „Terz” ezúttali kimaradása ellenére a másik két komponens, márcsak
a regény duplahossza miatt is, kétszer olyan nagy jelentőséget nyer és a mindent elborító
szentimentalitás ellensúlyaként jóval nehezebb distanciát, parodisztikus elemeket,
nyelvi mimikrit találni. Az Álomnak fivére szubtilis bibliai utalásait, amelyek alkalmasak arra, hogy az eseményeket mint kollektívan (Krisztus szenvedéstörténetének kvázi
megismétlődéseként) értelmezhető történéseket a korabeli átfogó vallásosság szellemében ábrázolják, s egyúttal a XIX. század elejének befogadóját mint szövegbeli olvasót
írják bele a regénybe, felváltja valami „mintha”-nélküliség, valami zavaró felületesség és
egy-értelműség: a Luftgängerint Schneider egy felsőbb hatalomtól különböző funkciókkal ellátott, embernek látszó, de igazából csak elveket megszemélyesítő figurák
hadával népesíti be, angyalok és démonok csapnak össze a csúnya médiától, amerikanizálódástól, neonáciktól és pénzügyi machinációktól mérgezett világban. A XX. század végi történettel összefüggésben már nagyon nehezen értelmezhető a múlt századi
elbeszélői póz, amely az előző regényből gyakran visszaköszön, és anachronisztikusan
hat a felemelt mutatóujj.
Nem lehet feladatunk itt az író második regényét szapulni, szerkezeti nemtörődömségét, dialógusainak motiválatlanságát és megíratlanságát, iróniamentes pátoszát
részletesen ecsetelni. Említésreméltónak tűnt mégis mindez, nem csak azért, hogy
„megismerésem rosszindulatát” mentsem, hanem azért is, mert az Álomnak fivére és
a Die Luftgängerin Schneider tervei szerint egy ún. „Rajna-völgyi trilógia” első két darabját képezi (állítólag a harmadik is készülőben van már, Geographie der Nacht címmel),
tehát elkerülhetetlen, hogy a két szöveget egymásra vonatkoztatva (is) olvassuk. A Die
Luftgängerin számomra – és bizonyára nem vagyok egyedül ezzel – a Schlafes Bruder-

100

tiszatáj

nek pontosan a korábban már vázolt, problematikusnak ítélt vonásait, tendenciáit
kihangsúlyozó olvasatát erősíti. Hasonlóképpen van ez a Joseph Vilsmaier által rendezett azonos című film esetében is. A regény médiumhoz szabott cselekményvázát adja
vissza, a hangsúlyt ezzel ismét az előképnek csak a cselekménysorára helyezve. Schneider maga írta át regényét olyan forgatókönyvvé, amelyből ugyan hatásos, a könyv témájának megfelelően monumentális képek születtek, de amely nagyon sok megalkuvásról, elsimításról árulkodik: a konzumálhatóság kedvéért könnyfakasztó szerelmi
történet lesz belőle, korrajzi ambíciókkal. A film beleesik a regény által állított (de kikerülhető) csapdába azáltal, hogy felszíni realizmusát reprodukálja: bőven folyik a vér,
a könny, az izzadság és ami még emberből csak folyni tud; zivatarral, sártengerrel,
tűzvésszel kontráz rá a természet. Hogy a film megpróbálja újraépíteni az egész
Schneider-i univerzumot, annak minden kellékével együtt, arra a legjobb példa, hogy
a forgatás helyszínén, egy alpesi völgyben, felépítettek templomostól, iskolástól egy
egész kulisszafalut, amely a regénybeli Eschbergnek hű mása akar lenni.
Nagyon sok időnek kell még eltelnie ahhoz, hogy pontosabban megmondható legyen, mennyire jelentős és maradandó helyet foglal el a Schlafes Bruder a német nyelvű
irodalomban. A megjelenése óta eltelt néhány év még mindig nem szabadította ki
abból a sokszor rá nézve is előnytelen holdudvarból, amelyet hirtelen jött és meglepő
méreteket öltő sikere vont köré. Az is meglehet, hogy ez a regény szimptomatikusan
hordoz magában néhány olyan esztétikai jegyet, amely az elkövetkezendő évtizedekben erősebben jelen lesz az osztrák irodalomban: a szélesebb publikum felé fordulást,
az apolitikusságot és az ötvenes évek óta folyamatosan erős, szinte kötelező érvénnyel
követendő, vagy legalábbis megkerülhetetlen avantgárd tradíciótól történő elfordulást.

MAGYAR

NAPLÓ

A júniusi szám tartalmából

Quebecki irodalmi figyelő (szerkeszette Martonyi Éva)
Bihari Sándor, Csiki László, Gergely Ágnes, Szauer Ágoston versei,
Csernák Árpád, Mile Zsigmond Zsolt, Polgár András prózája
Speidl Zoltán: Levelek Németországból (1945–56)
Kritika Papp András, Szakály Sándor és Török Endre könyvéről
Határon túli folyóiratok szemléje
A folyóirat megrendelhető: 1406 Bp. Pf. 15.

1999. június

101

HORVÁTH M ÁRTA

Veszendõ kultúra
ANTONIO FIAN SCHRATT CÍMÛ REGÉNYÉRÕL
Amennyiben elfogadjuk Klaus Zeyringernek azt a tézisét, miszerint az osztrák irodalom léte legalább annyira függ a német fogadtatástól, mint magáé a német irodalomé,
azaz egy-egy ausztriai író sikere szinte kizárólag a Frankfurti Könyvvásár köré összpontosuló nyugatnémet kritikán múlik, úgy Antonio Fiant nem sorolhatjuk a kanonizált
osztrák írók közé. Recepciója jobbára az országhatárok közé szorul, sőt Ausztriában is
inkább csak bizonyos körökben ismert „titkos reménységként” tartják számon. Ez talán
annak is köszönhető, hogy abban a folyamatban, melynek első fázisában az osztrák
írók-költők a nagy német kiadók felé törekedtek, s melynek folytatása a szerzőknek az
osztrák kiadókhoz való visszacsalogatása volt, ő a fiatalabb generációhoz tartozik: eddig
megjelent műveit a gráci Droschl-Verlag adta ki. Ez persze csak részben saját döntés
következménye, az utóbbi években a német kiadók is egyre kevésbé fogékonyak a harmadik generációs költők írásaira. Nem felelnek meg az osztrák irodalomról kialakított
elképzeléseknek, ráadásul még az epigonizálás gyanúja is terheli őket. Úgy tűnik, nehéz
kilépniük elődjeik, az osztrák irodalmat (Németországban is) oly markánsan képviselő
Handke, Bernhard, Bachmann stb. árnyékából. Egyik esszéjében [Mozgatott képek, megmozgatók (részben fekete-fehér) – Bewegte Bilder, bewegende (teilweise schwarzweiß)] így ír
erről Fian: „Nem tehettünk mást, […], mint hogy 68 ideáljait ügyesen képviseljük, mert
a rossz még túl közel volt, más pedig még nem volt kilátásban. Függelékek voltunk, egy
olyan lázadás haszonélvezői, amit az előttünk lévők vittek véghez…”
A harmadik generációs szerzők, elődjeik avantgardizmusával ellentétben, hangsúlyozottan visszanyúlnak a „nagy mesterekhez”. Ez elsősorban Bernhardot és
Handkét jelenti, de a nyolcvanas évek nagyjai szinte mind követőkre találnak. Ez
a tendencia Fian művészetében is jelen van, azzal együtt, hogy ő a korábbi, akár ’45
előtti irodalomig is visszamegy.
Schratt című regényének története például kafkai
hangulatú: Schratt, a főhős élete egy ház körül összpontosul, története az ebből a házból való kiűzetés,
majd a rá kirótt út végigjárása után a házba való
visszatérés. Cselekedeteinek indítéka, a ház mibenléte
ismeretlen marad, az események okainak csak egy
részére derül fény a regény végén.
A ház a központi eleme a Schratt életével párhuzamosan folyó másik cselekménysornak is, mely egy
titokzatos festmény történetét kíséri végig. A ház funkciója ebben az esetben talán könnyebben tisztázható,
mint Schratt történetében: feladata, pontosabban a hozzá
Cserépfalvi – Európai Utas kiadás
Deréky Pál – Abody Rita fordítása
Budapest, 116 oldal, 199 Ft

102

tiszatáj

csatolt toldaléképület feladata a védelem és megőrzés lenne, amit azonban nem teljesít
be, a Veszendő tájképek című festmény minden erőfeszítés ellenére megsemmisül.
A regény felépítése a detektívregényekével rokon: az események indítékát a regény
végéig homály fedi, s csak az utolsó oldalakon derül fény az összefüggésekre. De nem
csak a szerkesztési elv, hanem bizonyos cselekményelemek is krimiszerűek: a regényben több gyilkosság is történik, kezdve Schratt anyjával (aminek következtében
Schrattnak el kell hagynia a házat, hogy intézetben nevelkedjék tovább), majd meghal
a fiú is, az egyetlen személy, akihez Schratt érzelmileg kötődik és aki a ház biztonságát
szolgálja, majd mint kiderül, gyilkosság áldozatai lettek a háztulajdonos szülei is.
Ugyanilyen krimiszerű elem az állandó keresés a regényben, aminek a megoldását
a megtalálás: a kép hollétének felfedése jelenti.
Bár a regény főszereplője Schratt (a név jelentése: Manó), valójában nem ő irányítja a
cselekményt, nem ő a történet fő mozgatórugója. Még csak azt sem igazán mondhatjuk,
hogy az események elszenvedője lenne, sokkal inkább azok szemlélője. Vagy szemlélője
és elszenvedője egyaránt: azt a kiváltságos pozíciót tölti be a regényben, hogy részese az
általa szemlélt (olvasott?) eseményeknek. A két történet ezáltal hierarchikus viszonyba
kerül egymással: Schratt történetébe beleágyazódik az elveszett festményé. Ez magyarázza a két cselekményszál közötti furcsa kapcsolatot is: bár Schratt élete az egybeeső
helyszínek ill. időpontok miatt olykor érintkezésbe kerül a Veszendő tájképek történetével, az érintkezési pontok sohasem jelentenek egyúttal ok-okozati összefüggést, Schratt
még címszereplőként sincs semmilyen befolyással a képpel történtekre. Sokkal inkább
hallgatója a festmény életútjának, hiszen minden azzal kapcsolatos eseményről valamely
szereplő elbeszélése által szerez tudomást: a Zurichter által ismeri meg a festő életének
egy szakaszát, a főteremőr számol be neki a Veszendő tájképek körüli bonyodalmakról,
végül a háztulajdonos elbeszélése egészíti ki a történetet a hiányzó momentumokkal,
magyarázatot adva addig értelmetlennek tűnő eseményekre.
Schratt lenne tehát az ideális olvasó, akiről Fian a Hősök, én-elbeszélők (Helden, IchErzähler) című kötetében egy parabolában így ír: „A nagybátyám ugyanis egy nagyon
különös olvasó, nincs olyan regény, amelyben legalább egy szereplőben ne ismerné fel
magát és ne érezné úgy, hogy megrágalmazták. […] Egy író barátunk ezért egyszer
viccből az »ideális olvasónak« nevezte, mint élő példát arra, hogy még ma is sikerül az
irodalomnak megmozgatni az embereket?”
Úgy tűnik tehát, Fian nem csak a szórakoztató irodalomra jellemző eszközöket
nem veti meg (gondoljunk a detektívregény kellékeire), hanem hatás tekintetében is
efféle elvárásai vannak: a regény szórakoztasson és adjon lehetőséget a „beleélésre”,
a tanítás más műfajok feladata. Feltételezésünk nem alaptalan, hiszen ezt a programot
Fian explizit megfogalmazza a Bécsi irodalmi előadások egyikében. Az új tendenciát,
miszerint az írók egy szűk, hozzáértő rétegnek írják műveiket, a hatalom visszaélésének tekinti: „A hatalommal rendelkezők, a gazdagok és képzettek voltak azok, akik,
mivel a termelési eszközök és a művelődési intézmények már a birtokukban voltak,
a gondolatokat is magukénak akarták tudni, természetesen attól a gondtól is gyötörve,
hogy ha az általuk leigázottak és megraboltak, megsértettek és lealacsonyítottak képesek lennének önállóan gondolkozni, akkor képesek lennének arra is, hogy más életet
képzeljenek el maguknak, mint amit rájuk kényszerítettek. Hogy sikerüljön elvenni
a néptől az irodalmat, ami pedig az övé lenne, leértékelték a szórakoztató funkcióját és
tartalmát, mélységét tették meg az egyetlen érvényes értékmérőnek […].”
A három osztrák írógeneráció egyik különbségét abban látja Zeyringer, hogy míg
a második világháború után közvetlenül felbukkant írók a kontinuitást próbálták meg

1999. június

103

hangsúlyozni, ezzel mintegy legitimálva az új osztrák államot, addig a második generációs írók elfordultak a múlttól, hangsúlyozva saját innovativitásukat. Ezt fogalmazza
meg az 1973-ban alakult Gráci Írók Köre (Grazer Autorenversammlung), ezzel is kiemelve egyértelmű szembehelyezkedését a konzervativ PEN-Klubbal: „[…] a mi esetünkben sem az Ausztria számára katasztrofális 1918 és 1938 közötti időszak, sem az
első világháború előtti majdhogynem legendás korszak nem központi jelentőségű, míg
az osztrák PEN-Klubra épp ezek a periódusok, különösen a két világháború közötti,
még mindig nagy hatást gyakorolnak.” Ez a határozott program a harmadik generáció
esetében már fellazul, ugyan nem tekintik feladatuknak a múlt értékelését és átértékelését, de nem is zárkóznak el a második világháború előtti korszakok megelevenítésétől.
Ez a tendencia megmutatkozik Fian regényében is: a ház közvetlenül a háború
utáni években épült, s funkciója – mint már említettem – jelentős festményeknek
a háború pusztításától való megóvása. Ily módon a cselekmény bonyolításában jelentős
szerepe van a második világháborúnak, a nácik által való üldöztetésnek és kultúrarombolásuknak, hiszen a cselekmény alapkonfliktusának részesei: előlük kell megmenteni a kulturális értékeket. Fian a hangsúlyt mégsem a rombolásra helyezi, és ezzel
egyúttal mérsékeli is a hitleri korszak regénybeli jelentőségét, sokkal inkább fontos
ebben az esetben a mentés módja és tárgya: Milyen eszközökkel próbálja megőrizni
a háztulajdonos a festményeket az eljövendő kornak és hogy mi is az, amit oly nagy
áldozatok árán megóvni vél. Mindkét esetben ugyanis paradox helyzet tárul elénk.
A háztulajdonos, akinek tulajdonképpen egész élettörténete a képek megmentéséről szól, úgy próbálja meg elérni célját, hogy legyilkolja az útjában állókat. Ez a momentum nem kíván kommentárt, egyértelműen egyfajta machiavellizmusról van itt
szó, egyfajta „a cél szentesíti az eszközt”-politikáról, ami kétségkívül nem fér össze
a kultúrával, kulturáltsággal. A festmény pedig – amiért annyi embernek kellett meghalni, a Veszendő tájképek, mely a regény világában a legfőbb kultúrértéket képviseli
egy Waldmüller-hamisítvány, és ráadásul – s ez talán a regény slusszpoénja –, a hosszú,
pincében töltött évek alatt elporladt, megsemmisült. Az ítéletet a regény végén Schratt
mondja ki: rázárja a pince ajtaját a háztulajdonosra, így mind ő, mind az elporladt kép
lenn maradnak a föld alatt, elzárva a külvilágtól.
Mindezek után talán joggal jutunk arra a megállapításra, hogy Fian ebben a regényében egyfajta kultúrkritikát fogalmaz meg. A kritikát a képzőművészet területére
helyezi: a kultúrát ebben az esetben a festészet képviseli. Fontos tény természetesen az
is, hogy a történet központjában álló kép éppen egy Waldmüller-festményt utánzó
mű, mely az osztrák biedermeier hagyományt eleveníti fel. Különös jelentőséget nyer
ez a momentum abban a jelenetben, ahol Fian Waldmüllert a századfordulós Schiele és
Kokoschka nevével fémjelzett modernitással állítja szembe, egyértelműen a hagyományos művészet irányába billentve a mérleg nyelvét. Ezt az ítéletet Fian egy kissé banális indokokkal támasztja alá, érveit a múzeumi teremőr szájába adva: „… és amikor
a Waldmüller terembe érek, felszabadulok. Végre, gondolom, végre nyugalom! Végre
a természethűség, gondolom, végre az igazság, amibe nem lehet belemagyarázgatni,
végre Művészet.” Ez tehát Fian művészi hitvallása (amit a német eredeti kiadásban
borítószövegként ki is emeltek). Hogy ez a művészetideál mennyire megvalósítható
a huszadik század végén, azt persze maga Fian is megkérdőjelezi azzal, hogy a képből
hamisítványt csinál és az idő által elporlasztja, megsemmisíti. Így aztán nem csoda, ha
kételyeink vannak azzal kapcsolatban is, hogy magának Fiannak mennyire sikerült
megvalósítania saját ideálját. Ennek a kérdésnek az eldöntését azonban már az olvasóra
bízzuk, bíztatva ezzel a regény kritikus szemmel való olvasására.

KOVÁCS MELINDA: BÉCSI MESÉK
(Részlet a sorozatból)

1999. június

105

JÁSZ ATTILA

a melankólia topográfiája
NAPLÓ HELYETT: SÉTÁK ÉS OLVASÁSPRÓBÁK BÉCSBEN
/i/
a város hónapokig olyan maradt mint egy megíratlan költemény,
üres kérdésekkel, hogy pl hány térkép fáradtsága torlódik bennem
azóta, és hány felvétel törlődik még emlékezetem véges szalagjairól,
vagy talán nem az lenne a költészet célja, hogy felmutassa a változás
szép és szüntelen mechanizmusát a valóság leírásának kudarcában,
méginkább a dolgokra való folytonos álomszerű rácsodálkozásban?

/ ii /
a pillanatnyi kényelem hangsúlyozása egy szállodai szobában
a folytathatatlanság jegyében, mítoszok ásítanak nyitva felejtett,
évekre félretett, monarchikus melankóliát árasztó könyveimben,
folyton csak vonulni a csodálat katalogizált tényei (lényei) után,
szinte látom a mozgólépcsőn egy japán lány szemében a sóhajt,
s az aberráltan szelid schönbrunni hollók is unottan bólintanak
a túlfáradt poétikákra, miközben betegesen lázadó vágyaimmal
elhatárolódom, s ezzel persze azonosulok, a reményeik szerint
küldöttként üzeneteket hordozó, tekinetüket lengető utasoktól,
oda-vissza cipelem hát a metroútvonalakon üres érzéseimet, és
vázlatkönyveket helyezek készenlétbe, anélkül, hogy felismerném
üzenet jellegét, és átadnám valakinek a helyet, e lapnyi térben

106

tiszatáj

/ iii /
addig nézel a múzeumban egy képet, míg nem kezdesz hasonlitani rá,
mint aki tükörbe nézett, és vele együtt öregszel, nem tudod eldönteni,
melyik is lenne az igazi hamisitvány, és kit kellene jól lebernhardozni

/ iv /
szinte nyomtalanul tűnnek el emlékezetünk bizonytalan alagútjában
a felejthetetlennek érzett esti városnézések, akár nehéz éjszaka után
a reggeli álom, a második kerület vagy a duna unalmasabb túlpartján,
ahol ingeborg is sétálhatott paullal a práter precíz parkjában, szerelmesen burkolózva a szélfútta női kabátlobogásba, de én még néhány
napsütötte órát alszom a padon, délelőtt, a folytonos fáradtság miatt

/v/
a történet belsejébe vezető út akár egy ismeretlen múzeum
látványtárába is vezethet, talált alakok és tárgyak látszólag
indokolatlan keresésekor, vágy szavakká öltöztetni a képzelet
teremtette világot, megnevezni egy próbababa lehetséges céljait,
a kirakatban az üveg visszatükröződését figyelve leolvasni
a néma mondatokat a szájról, majd szép türelmesen kivárni,
míg elhagyja az utolsó mondat is az elbeszélő nyugtalan kezét
(amit majd úgy ír le „megtalálja”) enged a szorítás, és végre
kiléphet a szövegből, át a tükör másik oldalára, de időközben
irányt vált, a kikötői híd felé veszi az útját, s egyre inkább úgy érzi,
a dagadó vagy lanyhuló vitorlák költői melankóliája helyett a nehéz
hajótestek felszínes meséjére kell figyelnie távoli vizek mélységeiről,

1999. június

107

tapasztalatból tudja, rövid idő múlva kezdheti előlről az egészet,
újra ki kell találnia egy valóságot, hogy elbeszélhető legyen a világ,
és hiába indul hazafelé, csak egy szállodai szobába érkezik meg

/ vi /
ahogy félhangosan kiszakad az emberből egy mondat, azután
szavak rakódnak egymásra, épülnek a falak, folyosók, utak, nem
vezetnek sehová, csak a vágy, megtalálni a város középpontját,
vagyis hogy éppen eltüntetni a bennünk alvó bűntudatot a szókristályokkal kivert ajkak útvesztőjében, ahol régi utcarészletek
keverednek daedalus magányával (talán mégse így kellet volna)

/ vii /
a csigák lassan másztak a grófnő ablakának kő párkánya felé
(olyan lassan, hogy az írónak közben bőven lett volna ideje arra
is gondolni akár, hogy mi történjék majd, ha egyszer felérnek)

A harmadik generációs osztrák elbeszélőket bemutató számunk annak a sorozatnak a része, amely közel három évtizeddel ezelőtt indult a Tiszatájban. A címet ezúttal módosítanunk kellett volna: a Most–Punte–Híd-at a Brücke szóval kiegészíteni.
Olvasóink azonban bizonyára e nélkül is érzik, hogy a szándék, a vállalkozás ugyanaz. Osztrák számunkat Bombitz Attila, a JATE Germanisztikai Intézetének munkatársa szerkesztette.

*

A Tiszatáj Könyvek legújabb darabjaként jelent
meg Fried István Árnyak közt mulandó árny. Tanulmányok Baka István lírájáról című kötete. „Fried István Bakáról szóló írásainak fő érdeme – mondja Ilia
Mihály –, hogy a művet nemcsak elemzi, hanem mindig nagyobb kultúrtörténeti, irodalomtörténeti, motívumtörténeti összefüggésbe helyezi. Érezhető: tárgyát szereti, becsüli, olvasójával ezt szeretné megosztani, a versolvasás és a fölfedezés örömét.” Vekerdi
László értékelése szerint „Fried Baka-tanulmányai
évek óta következetesen és ragyogóan demonstrálják,
hogy »Baka Istvánnak sikerült ’újra hazudni a létet’
kíméletlenül pontos szavaival, s maradandóságának
éppen ez a záloga«. Fried Baka-tanulmányai és értelmezései megkerülhetetlenek a terebélyesedő Baka-kutatásban és -filológiában”.

FRIED ISTVÁN

Árnyak közt mulandó árny

Tanulmányok Baka István lírájáról

Júliusi számunk tartalmából:
JUHÁSZ FERENC, ÁGH ISTVÁN, ZALÁN TIBOR versei
PÜNKÖSTI ÁRPÁD: Gerinctáji történet I. rész
DOMOKOS MÁTYÁS, FÜZI LÁSZLÓ, SÁNDOR IVÁN, TORNAI JÓZSEF esszéje
PÉTER LÁSZLÓ: Még egyszer Illyés és a Tiszatáj
Hollósi Zsolt beszélgetése a Herder-díjas Fried István professzorral

KOVÁCS MELINDA: BÉCSI MESÉK
(Részlet a sorozatból)

