tiszatáj
6 1 .

AF55r
2.

ÉVFOLYAM

Balázs Imre József,
Gömöri György,
Lászlóffy Aladár,
Szepesi Attila versei
Grecsó Krisztián,
Vári Attila,
Tandori Dezső prózája
Fűzi László,
Sándor Iván esszéje
Budai Katalin
Sándor Ivánnal
Diákmelléklet:
Vadai István
Szabó Lőrincről

10
2007. október

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz R Ó B E R T
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
H
Ú
a Nemzeti Kulturális Örökség Minisztériuma
I
¿rr^fc^
\ftf
'A^
NCMOTI Kiült RAJJS ÖRÖKSÉG
MIWITRII M\

Nemzeti Kulturális Alap
támogatásával.
Felelős kiadó:

Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.

V
•

V
I

^UF
V^k
..
.. w
... . .
Nemzeti Kulturális Alap

I n t e r n e t : www.tiszataj.hu e - m a i l : tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 400 forint.
Előfizetési díj: negyedévre 1050, fél évre 2100, egész évre 4200 forint.
ISSN 0133 1167

Tartalom
LXI. ÉVFOLYAM, 10. SZÁM
2007. OKTÓBER
SZEPESI ATTILA: Az idegen fölment a hegyre .....................

3

TANDORI DEZSŐ: Sokszoros akárhány-sehány pontok
(Montaigne jegyén: Zenón, Cantor és Gödel emlékének) .............................................................................

21

LÁSZLÓFFY ALADÁR: Zenetermek Európában (Égi klavicsemballóra; Ének Igor hadairól; Minden őrzi önmagát is; A csermely; Rokokó; Aurora borealis) ......

37

GRECSÓ KRISZTIÁN: Ördöglugas (A Doktor urak) (Regényrészlet) .................................................................

41

GÖMÖRI GYÖRGY: Párbeszéd a XVII. századból (Giordano
Bruno és Czeslaw Milosz emlékének); Egy XVIII.
századi magyar utazó levele Angliáról ........................

50

BALÁZS IMRE JÓZSEF: Kertvárosi buszmegálló; A buszsofőr betelefonál; Találkozás a mélyben .....................

52

VÁRI ATTILA: A paradigma .................................................

55

Csodálatos és/vagy szörnyű az ember (Sándor Ivánnal
beszélget Budai Katalin) .............................................

63

SÁNDOR IVÁN: Paulóval a görög tengerparton (Regénynapló) ..........................................................................

69

TANULMÁNY
FÜZI LÁSZLÓ: A középpont hiánya (Gondolatok az új otthonosság érzésének előtérbe kerüléséről) ..................

74

BALOGH TIBOR: Kultúra/kultúrák eltérő narratívák tükrében ...........................................................................

90

KRITIKA
GÖRÖMBEI ANDRÁS: Tizenhét kő a parton (Csoóri Sándor
esszékötete) .................................................................

96

TARJÁN TAMÁS: Népszámlálás (Háy János: A gyerek) ...... 104
KOLOZSI ORSOLYA: Arachné hálója (Márton László: Minerva búvóhelye) ........................................................ 109
KOCSIS LILLA: Lenni kell (Sigmond István: Varjúszerenád) ............................................................................. 114
MŰVÉSZET
LENGYEL ANDRÁS: A műtárgyfotós jutalomjátéka (Dömötör Mihály fotóiról) ................................................ 117

Szerkesztői asztal ............................................. a belső borítón

ILLUSZTRÁCIÓ
DÖMÖTÖR MIHÁLY fotói a címlapon, a 40., 49., 62., 73., 89.,
103., 113., 116. és a 120. oldalon

DIÁKMELLÉKLET
VADAI ISTVÁN: Jég
(Szabó Lőrinc szonettjéről)

SZEPESI ATTILA

Az idegen fölment a hegyre
„Ideje van a tettnek,
ideje a nem-cselekvésnek.
(A Változások Könyvéből)

Az idegen fölment a hegyre.
A meredek ösvénynek nekivágott.
Mindegy volt neki, hogyan jut el a csúcsig,
bóklászott jobbra-balra.
Mire fölért, alkonyodott:
arany pántlikák kavarogtak a levegőben.
Hátizsákjából elővette trombitáját,
és éjfélig
egyfolytában fújta.
Nem volt se derüs, se komor.
Ezüst dallamokat rögtönzött
a teliholdnak.
o
Az idegen fölment a hegyre.
Hosszan válogatott a görgő kövek között.
Az apróbbakat félrelökte,
a nagyobbakat kihurcolta a tisztásra,
hol a kiégett fűben
kört formált belőlük.
Igazgatta az öblöket meg a horpadásokat.
Végül, mikor a hold ezüstpénzeket hajigált a bozótba,
a kör közepére állt.
Mozdulatlanul hallgatta,
ahogy körülröpdösi egy pirregő bogár
míg szél sikárolja a görbült fenyőket.
o

4

tiszatáj
Az idegen fölment a hegyre.
Fénypöttyök rajzottak köröskörül.
Parányi lámpák
libegtek, imbolyogtak
a tisztás füvében meg a faágakon.
Néha pislákolva kihúnytak,
azután aranysárga, zöld meg lila tüzük újra felizzott.
Nézte a fénybogarak keringőjét,
ahogy jeleket írnak a fakéregre,
a zuzmós sziklák horpaszára
és hallgatta, ahogy a teliholdban
Szent Dávid hegedül.
o
Az idegen fölment a hegyre.
Előtte az ösvényen, két billent fa között
harmatcsöppekkel fénylő
sugaras pókhálót himbált a szél.
Emlékezett, reggel még nem volt ott,
azóta szőhette a vén pók,
aki most is ott gubbasztott
lengedező birodalma közepén.
Fekete gombszemében
se nyájasság, se iszonyat,
csak kucorgott,
míg holdsugár pengette ezüst fonalait.
o
Az idegen fölment a hegyre.
Belépett a faragott fakapun,
melyről nem tudta senki,
mikor állították a völgytorokba.
Rajta ákombákom jelek,
előtte út, mögötte út,
néha egy-egy kósza vándormadár.
A teret mégis kettévágta;
aki a völgy felől belépett,
megérezte a magasság szelét,
aki pedig felülről jött,
a mélység mámorát.
o

2007. október

5
Az idegen fölment a hegyre.
Aranyszemcsék csillogtak körülötte
a patak fövenyén.
Itt élt valaha kunyhójában
a bolond aranymosó;
a sápadt szemcséket
szűrte nyáron át az iszapból.
Nem beszélt senkivel,
a szél őrizte s két fogós kutyája.
Végül mégis holtan találták.
Fölötte villogott a napkorong:
aranypénzen a halott király arca.
o
Az idegen fölment a hegyre.
Fölötte egy elszabadult
papírsárkány libegett a magasban.
Nézte hunyorító szemét,
vigyori száját
meg a peremén lobogó tarka pántlikákat.
Szél cibálta, fel-alá szökdösött.
Baljós árnyéka végigkúszott a cserjén
meg a szirteken,
feketére kormozta az ösvényt.
Riadt madarak keringtek körülötte,
majd fölitták fekete felhők.
o
Az idegen fölment a hegyre.
Előtte nyálkás meztelencsiga
csúszott a sárban.
Hátán Orpheusz hangszerét cipelte,
a zengő lantot, mely húrjai nélkül
lapult a lomha csiga testén.
Megállt, hosszan fülelt,
s mikor előbukkant a hold,
mintha meghallott volna messziről
valami üveghangú zengést:
a forró éjszaka,
talán a pörgő szférák muzsikáját.
o

6

tiszatáj
Az idegen fölment a hegyre.
Elhaladt az iszalag-beszőtte
boksa előtt,
melynek nyílása feketén ásított.
Emlékezett, gyerekkorában
szénégetők tanyáztak itt,
szótlan férfiak,
akik estére megrakták a máglyát,
szalonnát sütöttek,
aztán ledőltek a pázsitra
és hold hulltáig szunnyadtak szikraesőben,
mint kormos és hazátlan ördögök.
o
Az idegen fölment a hegyre.
Az út felén
talált egy óriás rézkulcsot.
Cirádáit
zöld rozsda borította.
Latolgatta, hogyan került ide
s milyen régi lehet,
meg hogy templom vagy kastély kapujához
használták-e ismeretlen gazdái.
Elképzelte, ahogy a zárban megcsikordul,
aztán – mivel épület nem volt a közelben,
beledobta a megáradt patakba.
o
Az idegen fölment a hegyre.
Elballagott az öreg temetőhöz,
melyhez rég nem tartozik már
se templom, se falu.
Néhány ledőlt fejfa és zuzmó-lepte kőkereszt
maradt belőle a cserjék alatt
és időnként egy sárgult koponyát vagy lábszárcsontot
kivetett magából a föld.
Megfakult betüket látott a köveken:
BOK, MA, TEVI, BÉ, SUR,
néhány bizonytalan évszámot
és lángveres bogarakat.
o

2007. október

7
Az idegen fölment a hegyre.
Megtorpant a bérctetőn,
nem gondolt semmire.
Hagyta, hogy szabadon áramoljon át rajta,
amit az éjszaka sodor.
Nem tudta,
miféle hangok, sugallatok és illatok
gomolyognak körülötte.
Nyerítést meg kacagást hallott,
sípszót, csörömpölést.
Kétfejű lovakat és fekete táncoslányokat látott,
ahogy összefonódnak a holdvilágnál.
o
Az idegen fölment a hegyre.
A mezsgyén ballagott, amikor hirtelen
szembejött vele egy vénséges vén vándor.
Csimbókos szakállában törek,
földig lógott fekete kaftánja.
Ment szótlanul,
batyujából kilógtak üszkös fóliánsok;
rajtuk kormos betük,
ákombákom jelek.
Föl se nézett, motyogva rótta az ösvényt
ki tudja hány alakban
Ahasvérus, a bolygó zsidó.
o
Az idegen fölment a hegyre.
Meghőkölt a függőleges barlangkürtő előtt,
melyet Ördögliknak mondanak.
Odahajolt,
érezte a mélység delejét;
s míg parányi zöld legyek
kavarogtak a napsugárban,
kavicsokat dobált a föld gyomrába.
Fülelt,
de csak a patak morajlott messziről,
tücskök fújták őszi danájukat,
nem hallotta a koppanást.
o

8

tiszatáj
Az idegen fölment a hegyre.
Hosszan bóklászott a málnabozótban,
végre talált egy mohos rönköt.
Leült, figyelt.
Alkonyodott már,
mire fölharsant a völgy felől az őszi harsona.
Morgás felelt a távolból,
aztán vad csörtetés.
Agancsok koppanása hallatszott a tisztás felől.
Ekkor tenyeréből tölcsért formált;
belebődült a ködbe,
akár egy vén szarvasbika.
o
Az idegen fölment a hegyre.
Gubacsokat látott
a hullott tölgylevélen:
vereset, zöldet, aranysárgát.
Gyerekkorában úgy nevezték: cserekókó.
Errefelé a szót nem tudta senki.
Gazdagnak érezte magát,
voltak titkos szavai,
szivárványszínűek:
cserekókó, lingár, kelepice, zöld lific.
Mintha egy kihaló nyelv
utolsó ismerője volna.
o
Az idegen fölment a hegyre.
A szirtek árnyékában
virágzó csipkebokor alól
rávihogott egy lókoponya.
Fogsora közt szikkadt sár,
szemüregében férgek.
Hallotta messziről
a földre-nyakló állat nyerítését,
meg az áldozatot bemutató sámán
fohászát a szélben.
Patak-sodorta
kavicsok koccanására emlékeztette a mormolás.
o

2007. október

9
Az idegen fölment a hegyre.
Nekivágott,
ki tudja hányadszor már
az indaszövevénynek,
ahol egy titokzatos építmény rejtőzik.
Mesék szólnak róla,
ám hogy templom vagy vár volt-e – nem tudta senki.
Óraszám keringett a félhomályban,
mintha forgott volna vele az erdő.
Néha ugyanoda visszatért.
Bolondját járatta vele
a zöld labirintus.
o
Az idegen fölment a hegyre.
Köd gomolygott a fák körül.
Ezüst hajfonatok
és rongycafatok kavarogtak a levegőben.
Mintha gyerekkora
rég tovatűnt alakjait látná:
a szakállát tépdeső részeg kovácsot,
a reszketeg apácát,
akit úgy hívtak, Szélike-kisasszony,
a madárfejű kántort, a krumpliorrú asztalost
meg a tüdőbeteg cigányt,
aki mezítláb caplatott a hóban.
o
Az idegen fölment a hegyre.
Eszébe jutott,
hogy irigyelte valaha
az állatok nyelvén értő juhászt;
mintha a poszáta danáját meg a rovarok pirregését
ember-ésszel kéne megfejteni.
Most hallgatta a huhogó baglyot,
a rikkantó ölyvet
meg a füttyögő málinkót,
fülelte a fű közt neszező egereket,
s végre megértette, mit mondanak:
eső, verőfény, éhség, napsütés.
o

10

tiszatáj
Az idegen fölment a hegyre.
Talált a szurdok mélyén
egy hullott sasra emlékeztető favázat.
Eszébe jutott Ciprián, a tudós szerzetes,
aki ágakból meg tollakból
szárnyat eszkábált magának.
A legenda szerint, ha a távoli falvakból
beteghez hívta a havasi kürt,
batyujában titokzatos patikaszereivel
odaszállt,
míg egy téli hajnalon
végképp nyoma veszett.
o
Az idegen fölment a hegyre.
Árnyak imbolyogtak
a telihold előtt.
Úgy hallotta gyerekkorában:
ott épül a halottak birodalma.
A fakó kráterek között
fénylik a titkos város,
hol régvolt lelkek szálldosnak szerteszét.
Testük nincsen, a szárnyuk fátyol,
nem fér hozzájuk hang, szándék, tekintet.
De néha mégis megérezni röptük:
a cefre szúrós illatát.
o
Az idegen fölment a hegyre.
Úgy gondolta, mindegy, merre indul:
a csúcsra vezet minden ösvény.
Kaptatott fölfelé.
aztán megtorpant hirtelen.
Egy hajdani kőbánya ásított előtte:
hosszan lenyúlt a hegy gyomrába,
mélyén feketevizű tó.
A parton rozsdás gépek közt szarvastetem.
Oldalt indult, de mezsgyét nem talált.
Hiába kerülgette a posztoló fenyőket,
nem volt előre-út.
o

2007. október

11
Az idegen fölment a hegyre.
Lekuporodott az évszázados bükk előtt,
melyet világfának hívott.
Elképzelte az ágak szövevényét,
melyek a maguk külön-idejében
titkos hegyeket s városokat ringatnak.
A lombkorona jobbján kél a nap,
balján a hold.
És a törzs tövében,
a gyökerek gubanca közt
tátong az örökké vaksötét
alvilági lyuk.
o
Az idegen fölment a hegyre.
Tetőtől talpig feketébe öltözött.
Átitatta az éjszaka;
tán én vagyok a nemvaló, motyogta,
kin átáramlanak a lepkék meg az éj madarai.
Félálmában hallotta még
a föld gyomrában fortyogó kohót,
mintha vaspörölyök duhognának odalent.
Egy forrásnál ébredt hajnal felé,
nem tudta, hogy került oda.
A víztükörre ráhajolt
s vacogva látta, nincsen arca.
o
Az idegen fölment a hegyre.
Harangbongást hallott messziről.
Találgatta,
honnan szűrődik idáig a hang.
Talán az osztatlan időből,
talán elsüllyedt gyerekkorából.
De nem sikerült eldöntenie,
dél arany visszfényét hallja-e a szélben,
napkelet hajnali üdvözletét,
napnyugat alácsorduló vérveresét,
vagy tán észak hideg ezüstje kondul
az ormok ködéből.
o

12

tiszatáj
Az idegen fölment a hegyre.
Megállt a horhos kapujában,
ahol örök az éjszaka
és az árnyak szőttesén,
akár egy idegen bolygó porában
zsákhasú, fejlábú, egymáson átbukfencező
csodalények tenyésznek.
Némelyikük teste áttetsző,
a másik szökdécsel vagy kunkorog.
Egyikük sodródó levélre, tán aszu venyigére hasonlít;
előbb elfeketül, akár a vércsepp,
majd légbe tűnik, mint a pára.
o
Az idegen fölment a hegyre.
Amikor fölért,
úgy érezte,
elfordulnak tőle a fák meg a szirtek.
Előbb nem értette, mi történik,
aztán zsebéből egyenként kirakta a földre
a lakatkulcsot,
a rézpénzeket meg a pirulákat,
a telefonszámokkal telekörmölt papircetliket,
a gyufaskatulyát.
Ujjaival lyukat ásott
s a göröngyökkel mind betemette.
o
Az idegen fölment a hegyre.
Egy szalamandra bandukolt előtte
a veresedő avarban.
A régi aranycsinálókra gondolt,
akik éjféli órán
felizzították tégelyükben a parazsat
és sárgult fóliánsok titkait fürkészve
bámulták hemzsegő betük közt
a szárnyas napkorongot,
a fancsali holdat,
a lángkoronás szalamandrát
meg a búcsúzó királyt és királynét.
o

2007. október

13
Az idegen fölment a hegyre.
Fölrémlett előtte
a bércek karéjozta völgy,
melyet gyerekkorában látott,
hol dalolt a fülemüle
meg a berek-pásztora sárgarigó
és virágba borultak a hársak.
Nem emlékezett, merre tárult;
talán csak álmában láthatta,
mert azóta is hiába keresi
azt a napsugárban ázó
édeni ligetet.
o
Az idegen fölment a hegyre.
Felbámult a bércen függő
vénséges facsonkra,
melyről sosem tudta eldönteni,
hárs volt-e valaha, kőris vagy vackor.
Ott csimpaszkodik ég és föld között
tán évszázadok óta.
Cibálja szél, horzsolják vadvizek.
Utódai rég elporladtak lenn a
muzsikás völgyben,
míg ő – csupa göcsört, csupa korhadt odu –
torz gyökerével markolja a sziklát.
o
Az idegen fölment a hegyre.
Útközben megpillantotta
egy elpusztult harkály tetemét.
Fölemelte a fűből
és tenyerében magával vitte a csúcsra.
Letette a mohos kővályúba,
majd égnek emelte karját.
Csak sejtette:
a fölötte nyargalászó fekete felhőkön túl
egy láthatatlan pupilla lobog,
és elfogadja
engesztelő áldozatát.
o

14

tiszatáj
Az idegen fölment a hegyre.
Hosszan követte a sárba mélyedő
keréknyomot.
Kerülgette az ebihalak-lepte pocsolyát,
bujkált a szederindák közt,
aztán ahogy átlépett egy őztetemen,
a pléh-Krisztusnál megtorpant.
Nem tudta, hová kanyarog tovább a nyom,
szökdécselt utána
a kőomláson és a réten át,
ahol billenten álldogált a pipacsok között
egy háromlábu szék.
o
Az idegen fölment a hegyre.
A málnabozóton át
elindult a kolostorrom felé.
A szertehajigált köveken gyíkok sütkéreztek,
halálfejes-pillangók,
a berek mélyén kopácsolt a harkály.
Leült a földre-omlott
cirádás gyámkőre
és fülelte, mit súg a szél.
Ki tudja meddig szundított,
míg meghallotta végre
a rég elporlott szerzetesek zsolozsmáját.
o
Az idegen fölment a hegyre.
Ismerte a fákat:
a bükköket,
melyek gyökerei lapuló rémekre emlékeztették,
a kopár kőriseket meg a törpefenyőket.
Szeretett közelhajolni hozzájuk.
Némelyikben suttogás kél,
vihogás hallik és sikoly.
A másikban vízcsobogás meg vasak csörömpölése.
Vagy épp harci dobok dübögnek,
mint amikor
hadak vonulnak át az éjszakán.
o

2007. október

15
Az idegen fölment a hegyre.
A Tükrös-tónál megállt.
Forrt a víztükör:
száz meg száz nászi lázban összeforrt
békát látott mindenfelé.
Mámorosan ummogtak a teliholdra,
és jöttek, csak jöttek minden irányból
az erdőn át
meg a kacskaringós ösvényen a tó felé
a lomhán vánszorgó, bibircses hátú nőstények
és az ugrabugra békalovagok,
az erdei tó trubadúrjai.
o
Az idegen fölment a hegyre.
Az oldalsó ösvényen elérte a fölmeredő sziklát,
melybe rég üregeket vájt valaki.
Tízezer éve tán vagy száz esztendeje,
nem tudni, méhész volt-e, javasember vagy csillagász,
kószáló népe papja,
aki az árnyék-ülte üregekbe
temette elhamvasztott halottait.
Nem maradt utána
fekete-vörös mintás cseréptörmelék,
se foszló szövet vagy áldozati oltár,
csak az ásító üregek a bércfalon.
o
Az idegen fölment a hegyre.
Elbolyongott a kivénhedt erdőn,
melynek fái földig odvasodtak
s kérgükre
szeszélyes ábrákat írt a tél.
Mintha farsangi maszkba bújtak volna,
egyik szarvát meresztő szörnyre hasonlított,
másik felszálló bőregérre.
Volt köztük poszogó banyára emlékeztető,
bőmellű lányra, gnómra és bősz oroszlánra,
kik Szent Antalt kísértették hajdan
álmai mélyén.
o

16

tiszatáj
Az idegen fölment a hegyre.
Bekukkantott a romházba,
ahol régen egy mesterember élt.
Sarokvasak és dongák hevertek a porban,
holdsarló-pengék, rugók, kerekek.
Itt egy réz-spirál,
amott pár görbe tű.
Csillogó lánc, krokodil-pofájú fogó.
Fölemelt egy halforma éket,
nézegette, majd visszadobta,
mert a tárgy nem válaszolt,
hiába érezte rajta a tenyér melegét.
o
Az idegen fölment a hegyre.
Előtte a tisztásról felcsapott
az égre egy rikoltó sas;
karma között kunkorgó kígyó.
Billegve szállt,
látszott, ahogy zsákmánya a testébe bele-belekap.
Fájdalmasan vijjogott,
majd megnyaklott és aláhullott a tisztásra,
ahol még hosszan hányta-vetette magát
letiporva a gyepet,
halálos ölelésben
a sas meg a sebzett kígyó.
o
Az idegen fölment a hegyre.
Megérezte messziről
a kesernyés füstszagot.
A fenyves mélyén avar parázslott,
kék lángnyelvek
imbolyogtak köröskörül.
Azt motyogta: nem szélnek kéne lenned,
zivatarnak inkább.
Aztán eltűnődött, mit tegyen.
Végül eltaposta a veres zsarátnokot
és mosolyogva nézte:
lyukak tátonganak cipője talpán.
o

2007. október

17
Az idegen fölment a hegyre.
Elácsorgott a barlang előtt,
ahol a legenda szerint
egy vén remete élt.
Földig lógott csimbókos szakálla
és azt tekerte nyaka köré, ha fázott.
Néha mézet csent a vadméhektől,
a lapulevelekről harmatot szürcsölt hozzá,
olykor meg madártojást vagy sáskát lakomázott.
A falusiak bolondnak tartották,
mert bármit kérdeztek tőle, azt válaszolta:
mik-makk, mik-makk, mik-mukk.
o
Az idegen fölment a hegyre.
Észrevette a tölgyek gyökerei közt
a vaddisznótúrást.
Nemrég járhatott itt a konda:
a pocsolya szélén fénylő
csülöknyomokba épphogy szivárgott a víz.
Nézte a göröngyöket,
a csípős trágyában vereslő szilvamagokat.
Leltározta, mint vén király a kincseit
a makk-kupacsokat,
végül megpillantott
egy szénfekete szarvasgombát.
o
Az idegen fölment a hegyre.
Elképzelt egy szimfóniát,
ami nem hangszereken szólal meg,
hanem összesurlódó faágakon,
koppanó köveken és szél-zendítette csigahéjakon.
Sokáig keresgélt,
amíg sikerült egyenként összeválogatnia
szerte kallódó instrumentumait.
Aztán hogy összegyűltek,
felkacagott,
hiszen belátta,
képtelen egyszerre mindet megzendíteni.
o

18

tiszatáj
Az idegen fölment a hegyre.
Szerette a varjakat,
úgy hívta őket: vén zarándokok.
Szerette a rekedt károgást,
melyben völgyek és szakadékok nyílnak.
Szerette a tépett sereget
és néha varjúnak álmodta magát.
Keringett a szirtek fölött,
szárnyát horzsolta a hideg levegő,
és – kár-kár,
figyelte az ostorcsapás-mezsgyét, az ezüst patakot
meg a hangyaboly-falvakat.
o
Az idegen fölment a hegyre.
Egy határkőre leült,
melyet két falu, két birtok közé
állítottak valaha,
nem tudni, földművesek, tán vadászok.
Félig belepte már a szederinda,
eső koptatta meg a jég.
A mohos kő
gubbasztott némán, tüntetőn
a semmit megfelezve,
mint aki gazdátlan is tovább szolgál,
bár nincs kit kitől elválasztani.
o
Az idegen fölment a hegyre.
Előtte, a mezsgye oldalában
leszakadt egy szikla.
Végigsarabolta a fenyőket
meg a virágzó kökénybokrokat.
Málló kövek
és fehér virágszirmokkal elkeveredő
por borította a pázsitot.
Az omladékban
zöld és veres göröngyök torlaszából
kibukkant egy cirádás mammutfog
meg egy trombita-alakú csigahéj.
o

2007. október

19
Az idegen fölment a hegyre.
Két kajla gebe-húzta
ekhósszekér zötyögött előtte.
Rajta gyöngyfogú rajkók kornyikáltak,
sihederek buffogták a ritmust,
míg a vén dádé hegedült.
Aztán hirtelen kiperdült egy csitri
csipkés rokolyában a ponyva alól,
csuklóján csengő karperecek.
Járta a táncot, pörgött-forgott,
dib-dub, dibi-dub – aztán nagyot szökkent és
már ott ropta a táj felett billegő teliholdban.
o
Az idegen fölment a hegyre.
Hallgatta a madarakat.
A rigó aranycsengő füttyét,
a vércse vijjogását
meg a szajkó rikácsoló vészjelét.
A kakukk szavát harmincháromig számolta,
ahogy gyerekkorában.
Itt vége szakadt az erdei jós üdvözletének
és felharsant a völgyben,
amit még sose hallott,
rak-vics, rak-vics, rekeke,
egy ismeretlen madár.
o
Az idegen fölment a hegyre.
Nézte a hangyasort.
Kövek és hullott gallyak között kanyargott a menet
a görbe úton át.
Kerülgette a szajkótollat,
a fenyőtobozt meg az egértetemet.
A csermely fölött mohos faág volt a híd;
nem tudta a masírozókat követni.
Lekuporodott a földre.
Némelyik hangya fehér tojást hurcolt,
lepkeszárnyat vagy aszu levelet
a szélzúgás lüktető ritmusára.
o

20

tiszatáj
Az idegen fölment a hegyre.
Az őszi erdő fáit
mintha vérrel kevert üvegből öntötték volna.
Hamar sötétült.
A sűrűből hallatszott a makk-kupakok szimfóniája,
halk dobszó és pendülő cimbalom.
Fülelte sokáig a kipi-kopp jeleket.
Rövidebb-hosszabb időközökben
ismétlődött a hang.
Végül úgy érezte,
pontosan érti üdvözletüket,
csak épp nincsen szava kimondani.
o
A idegen fölment a hegyre.
Csörtetést hallott a ciheresből.
Nem látta, szarvas lehet-e vagy vadkan.
Hányszor meg akarta lesni
a hegyi garabonciást,
aki elücsörög a bércek alatt és
odafüttyent a hold körül keringő denevérnek.
Ma már tudta, hiába kukucskál
a tisztás szélinél, a kökénybokor alól:
megpillanthatja bárki kósza lélek
a viharlátót,
de ő csak egy forrás tükre fölé hajolva.

2007. október

21

TANDORI DEZSŐ

Sokszoros akárhány-sehány pontok
M ONTAIGNE JEGYÉN: ZENÓN , CANTOR ÉS GÖDEL EMLÉKÉNEK

Ez az a direktség…
1. Vagyok ahhoz és annyira öreg, hogy hátralévő időmet minél nagyobb nyugalomban akarhassam leélni. Véleményem:
a.) ebbe bele fog szólni az egészség-betegség stb.,
b.) beleszólnak a világ körülményei (melyekről, akár úgynevezett embertársaimról, volna jogom nem hallani akarhatni),
c.) de legalább amíg lehet, teljes szabadságban („egészségügy nélkül”, mai kifejezés) akarhatnók élni.
A maga életkorát mindenki úgy-élni jogos, ahogy az addigi időt megélte. Magam rozoga vagyok lábamban, kezeimben, mozgásomban (villamoslépcsőkön
szabályosan lemászom, izületeim hirtelen elcsuklanak stb., légzésem, se ép).
A világban „kint” – bár a sok mozgástalan itthonlét hizlalhat – jelenlegi érzületem szerint minél kevesebb időt akarnék tölteni.
2. Hely és idő a számomra: külön lap, külön lapra tartozik; eszményi esetben két
üres lapra. Régi versem: „Hol és mikor / egymásba tipor!” Tehát bármiféle
találkozás, pl. 10 óra 20-kor a B. utca sarkán a presszóban, számomra abszurd. Csak praktikus kénytelenségből vállalom, ha vállalom, olykor heves
viták után. (Melyek nevetségesek.)
3. Nem szeretem, ha kéréssel fordul hozzám bárki. Készítem Érzelmi És Gyakorlati Koldulási Engedélyemet, felhasználható akkor lesz, ha valamire magam
nagyon rászorulok. Addig próbálja meg, engem illetően, ki-ki magában.
4. Semmiféle magánjellegű életrendezés nem változtat a magamféle író jelenlegi
botrányos kereseti viszonyain. Még hátralévő pár (esetleg) épebb évemet szerettem volna nagyon szerényen, de anyagi zaklatottságok nélkül leélni. (Negyvenöt év szinte abszurdul sok és nem valami jól megfizetett munkája után.)
Napi kérdésem: hány hónap késéssel hoz valamit a posta, miféle késedelmet
kell ismét megértenem kifizető cégek részéről stb.
5. Lehetetlen azt mondani, hogy „ilyen kérdésekről nem hallanék”. Ha ellenben
ezeket hallanom és tudnom kell, más kérdések (közkérdések, politikai kérdé-

22

tiszatáj

sek, közműkérdések, magánviszonyok kérdései) elől sem zárkózhatom el teljesen.
Vagyis az 1-es pont így foglalható össze:
6. Semmi reményem, hogy ez a kérdésem megoldódjék, s hogy ennek megfelelően a mindenkitől független, másoktól a kijárókon kívül semmit nem remélő
(kijárók = békénhagyós, ígéretbetartás stb.) életmódot, ennek evidenciáját föl
kellene adnom. Mert nem adhatom fel (lévén hogy evidenciám), örök küzdelemben állok. S nem panaszkodom, nem szitkozódom stb., csupán ennek az
evidenciának megfelelően reagálok. Holott szeretteim egészségi állapotán és
a magam csendjén (ennek kis esetlegességein, jelentéktelen élvezetein) kívül
semmi sem érdekelne, nem lenne érdekem, távol van tőlem.
… amelyik nem vezet sehova
Tehát nyilván ilyesmiknek megfogalmazásai az aforizmák, „hülyéskedések”, ördöglakatos kifejezések. Például: Az érintkezés (a szóbeli pl.) szent (lenne), tehát
rossz üzlet. Mert ha általad (neked) nem szent, magadat ugyanúgy lejáratod
(bemocskolod), mint magát az érintkezést. Ez tehát a kelletlen, hazug, kierőltetett stb. érintkezés esetén (egyén érintkezése a rossz hatalommal, a rossz kereskedelemmel, a rossz „globalitással” etc.) két mínusz pont (képzavar). Ellenben ha
oké az érintkezés, az a természetes állapotot adja csupán, legrosszabb esetben
sem neked nem plusz pont, sem az érintkezésnek nem. Jobb esetben egy plusz
pont, de nagy önszeretet kell ahhoz, hogy két plusz pontot láss itt. Tehát rossz
„üzlet”.
A köz- és kereskedelmi érvénnyel dúló kultúrapótlók (vagy szellem történéshazugságok) már szót sem érdemelnek. Bulvár, nagy nyilvánosságú társas játék,
vetélkedő, slágeripar. A régebbi időkhöz képest az a gyötrelmes különbség, hogy
a hang- és képhordozók révén minden eddiginél (elképzelhetetlenül) szélesebb
rétegre (mindnyájunkra) van rákényszerítve.
De még ez a fogalmazási és „bevezetési” mód is nagyon terméketlen, tehát végigmegyek, míg meg nem unom, vagy míg túl sok nem lesz, jegyzetlapjaimon.
Kommentár nélkül közlöm az összefoglalhatatlant. A „szét” – nem vágyott elemem, de az „össze” – gyanús, hogy eleve nincs (ősi kivételekkel).
Tehát: újabb tőrmellékek
Alap: Hamlet. Egy puszta tőrrel (Arany fordítása) Első kötetem, kényszercímével
Töredék Hamletnek. E kettőből van a tőrmellék. Törmellék, mely nem tőr, ellenem nem tör, nincs hegye, éle, sőt maga mintegy a tőr által faragcsált mellékes.
(Nem ékes mell, mellkas, tehát, melybe tőr hatolni szokott.)

2007. október

23

Életem és irodalmam egy és ugyanaz (kb.) Ezért nem akarok érintkezni, mert
pl. nem ismerik se életemet, se irodalmamat, csak állítólagos nevemet. Így aztán
sakkozni stb. jól lehet, de ez nem érintkezés velem (és részemről). Örökké irodalmi estet adjak, nappal is?
Nem tudják irodalmam és életem (madarak 30 éve stb.) elemi részeit se. Nem
tudják, „a lovak, a lófogadás” nekem mi volt (és Angliában, ír földön, Párizsban,
Németországban stb.), pontosabban, e helyeken micsoda ma is… és mi az, hogy
nekem „elszállt” 15 év után a fogadás. Nem tudják, mi volt az oka (nem nyersen
anyagszerű, nem „a lovak maguk”). Nem tudják, hogyan életfontos nekem „egy
madár itt”, milyen alapvető a 32 éve zajló, háromligás kártyabajnokság, nem
tudják, hogy ez mind nem „játék”… nem tudnak rólam semmit. Ezért az érintkezés egyetlen mégis elképzelhető formája a sok kurta, vicces mondás. Mint How
do you do? Ennyi csak. Például: ha iszom, nem tudom, hogyan is vagyok. Ha
nem iszom, legalább tudom, hogy szarul vagyok. Ilyesmik. Sajnos, itt is effélék
közlésére szorítkozom.
Elismerem, ez durva önlexikonszöveg(nek is fogható).
Én legalább – a szankcionáltakkal ellentétben – „elismerek”!
Veszekedések gyakori fordulata a „Legyen végre már csönd!” Az általános ordítozásban röhej egy ilyen elbömbölt csendkérés. (Musil, Doderer etc. elemezték.) Mégis: ahogy azt fejtegetem: nem értenek! nem érthetnek engem! azt üvöltözöm: „értsetek meg”, hogy „értsétek meg, ti engem nem értetek!” Majd épp ezt
fogják megérteni…!
Nincs valódi érintkezésem a „közeggel”, a jelennel, a hellyel. Ld. két lapra
tartozik tér és idő. Ezt már az első két kötetemben megírtam. Általánosan: amit a
Hamletben (bocs., „Hamlet”-ben) megírtam, az van, újra az maradt. Olyan letisztult volt (Hamletem 14-15 ma is érvényes szövegezése), hogy nyugodtan rárakodhatott mindenféle, az újra letisztítható lett. „Már csak azt a jövő időt kívánom, ami elmúlt”. Vagy az áthullások, megritkulások stb. Sokat elemeztem e hasábokon is. Az „okosmondások” sem adnak többet ezeknél. De: az Olvasó(k kilencvenkilenc százaléka, mondjuk) a hang újdonságát látta, a „mást” érzékelte
stb. – távol állt azonban attól a „végsőségtől”, melyet ma is óhajtanék magamnak, s amit akkor is egyedülinek (Egyetlen, ez lett volna a kötet címe) tartottam.
Dologra azonban.
Közbevetés: ha valakinek írok, mondjuk, harminc pontot, akár a baráti, családi, házbéli, pártbéli stb. veszekedések során a másik fél azt az egy dolgot (pontot) emeli ki, mely rá vonatkozik (vonatkozhatna) esetleg. „De öregem… pasikám… nekem ne gyere ezzel… ah, én csak jót akarok, hidd el, jön a pénz… megjelenik a… hamar… türelem, jaj, nehéz a helyzet”.

24

tiszatáj

Boldog költő voltam-e hajdan én? (Kálnoky után)
Pontjaim
A legnagyobb összevétés (tévesztés) pl. részemről, hogy az emberektől azt várnám, amit madárkámtól muszáj. Madárkám éjjel ne csipogjon, mert azzal nem
engem zavar, nem is zavar, mert kétségbe ejt, hogy valami baja van. Egy-egy kiáltás, oké… de csipogni éjjel nem. Bámulatos, de a madár végigüli, végighasalja
azonos helyen az éjszakát, néha ürít. hajnalban egy-két nagyot ürít. Az emberek
azonban szavakban folyton és összevissza ürítenek. Ígérgetnek, mentegetőznek
aztán, még ők jönnek… én értsem meg őket, hogy cserben hagytak, pedig ők ugrattak bele a dologba… aztán én legyek megértő… és ez még a legenyhébb. (Ma-

2007. október

25

gasabb szinten a csalók, randalírozók, állítólagos rendtevők, közügyek „felelős”
vagy felelős intézői jönnek ügyesebb-ügyetlenebb, szavahihetőbb-nevetségeskébb dolgaikkal.)
Meg kell ismételnem: sorom olyannyira az elemi szint körül alakul, hogy ha
tényleg muszáj, én jövök kéréssel. De ajánlatokból nem kérek. Meghívásokból
stb. Legalább 12 elintézetlenségem van, nem rajtam múlik egyik se. Legalább 7–8
„jó helyem van” mondható; így a Tiszatáj, a Forrás is, más lapok, néhány kiadó,
ah, 17–18 is. De… nem folytatom, hogy ezek a kedves, csodás helyek is bajokkal
vannak… és hogy akad oly év, mikor 6–7 „hely” dől ki, hanyagol el, rúg ki csöndes tisztességgel (tisztességtelenséggel), alapkiadóm dől meg, alapmunkám fullad-döglik be. És ugyanebben az évben hal meg madárkám (még az egyik legszerencsésebb pont, képzelhető, mit éreztem a többiről… madárkám valami rejtélyes betegségbe halt bele, nem én voltam halála oka), van sok százezres gond
a közművekkel, fenyeget megsüllyedéssel egy szomszédos haszon–önző építkezés
következtében a házunk, ahol 67. éve lakom, ma már 69. éve, hát nem süllyedt
meg, jó… vertek be lengő daruk falat stb. Teljes életem tönkremenése fenyeget!
Szó szerint. Ráadásul az eltakarítatlan utcán kar-váll összezúzó esés etc. Egy év.
Egy olyan év, melyet már csak és csak teljesen zavartalannak akartam volna
elképzelni. Egy mondás: szeretteink révén eleve bezúdul a világ. De a két rosszból még ez a viselhetőbb, mert másképp mi zúdulnánk örökké a világba. – Hiába,
ilyenek vagyunk. Ráadásul hiába vagyunk akármilyenek. És tényleg hülyítő állapot lenne, ha megvalósulna vágyam (mind, amiről írtam). De meglétem lehetne
sokkal jobb.
Potok
Egy hajnalban „ugrott be” Potok. A Forrás lapjain ott ez a történet, elmondtam
magnóra egy kiáll… Megnyitón. Rémes a magnóműfaj. Sebaj. „Ameddig ti eljuttok, csak Potok, / nem a tiszta tudatállapotok.” Én a csend, a ne-legyen-nekemsemmi-külön tiszta tudatállapotába jutnék el mindig majdnem, de aztán csak pár
ily perc marad… megülni csöndben, ahogy Eliot kéri az istenségtől, tanítson
minket, törődni-nem-törődni… Sokszor ültem e télen sötétben, csöndben a lakás
külső részében, míg madárkám bent aludt, s ezt éltem csak át, olvasgatva is alig.
Jó, ez se megy örökké.
A „Hamlet”-kötet átnézendő, Olvasóm, filozófiára (fel, fr.-i szempontból…)!
De vajon, aki másra hajlamos, érzékeli-e az én evidenciámat? Márpedig én gyerekkoromtól a megértést akartam írásaimmal, nem szépséget, nem közérvényt..
Az értés nem közérvény. Mondhatja valaki: én funkcionárius vagyok, főpincér,
atomtudós, tanár, kubikos… értelek téged, bár életemben semmire nem használlak gyakorlatilag. Ilyen nincs.
Egyetlen megértési korlát van.

26

tiszatáj

Hogy magamat ne értsem teljesen.
Vagy legalább Főszerkesztőm, pár legjobb értőm azt ne érezze: ha ez a fickó
ennyire kicsontozza magát, csontkollekció nekünk nem kell, maradjon magának.
Remélem, ennyi reménytelenség (mint eleven, romlandó anyag) ott marad
írásaimban. Nem teljesen „lepergetőek” azért.
Ha hol birkák vagyunk, hol sunyik, hol megalkuvók, hol lázadók, Szép Ernő
a megmondhatója, miért írunk. Ő jól írt így!
Jegyzetlapok
(Szép Ernőről ezt nem tudják elhinni: hogy ő helyettem komplett.) Potokon kivételes helyzetben vagy: sem így, sem úgy nem oldódik meg semmi kérdésed,
megoldatlan se marad. És nem is kérdés. (Szép Ernő: folyton magammal megyek
szembe; vissza!)
Megoldottam a Gertrude Stein-féle rózsát (írtam másutt is). Tehát hogy „A rose
is a rose is a rose”. A rózsa: a rózsa = a rózsa. Tehát a rózsa egy olyan rózsa,
amelyik rózsa.
Ugyanez Potokkal: Potok az Potok az Potok. Mint „igaz, ami igaz”. Potok, ami
Potok. Potok az Potok. Potok a pokolban is Potok. A pokol a Potokban is pokol
Potok etc.
„Potokon nincs pont! Csak felkiáltás van!”
(A potoki potokista párthívek jelszava.)
Egyszer potoki kiáltást hallattam: „Kurva szarba is, már mindenből elegem
van. Ne legyen semmi.” De halálig? Sok idő az. És ezért meghalni?! És ily illetlenül beszélni…

(Potokon nincs pont, csak a-helyéből-minden-irány van)

2007. október

27
És a korábbi ábra:

Az alapvető potoki táblák:

28

tiszatáj
Vannak rajzértékű ábrák:

Továbbá:

2007. október

29

A súlyos kimondások (pontjai) egy ilyen írásban nem azok, amelyek (ellenszenvesként pl.) könnyen visszavethetők, ellenben ha ezt mondom (ez „egy súlyos kimondás): ha szembekerülünk, te meg én, mindenben igazam lehet, csak
ami téged közelről érint, abban nem… csak amihez te, úgy gondolod, értesz, ott
nem fogadod el az igazságomat (és rangját! tehát nem ezzel a külsődleges szemponttal indulok, hogy „épp mit lehetne bemérni” az én ügyemnek, jó ez nem
stopperóra, nem centi kérdése, nem szép kivitelezésé sem), Weöresnél a hettita
és a sirály; tehát ott teszed hiábavalóvá igyekezetemet, mely az én késztetőm volt
kezdettől (gyermeki igyekezet már arra, hogy „értsenek”), és nem tudom, áruláse, saját dolgom elárulása-e, ha túl hamar mondom: „nem vagyok idevaló”, mások
vagytok stb. Mindenütt összejöhetünk, ahol azonos-félék vagyunk, mindenütt kirobbanhat valami (csöndes csalódás akár… vagy lemondás… ez utóbbi megint
korán?), a felek csöndesen elvonulnak bozótjaikba, territóriumukra. Ellenben
örök vesztes én vagyok, mert a másik féltől nem akartam volna semmit, ha (ld.
Ottliknál Medve Gábor) a legörökebbik lelkem szerint járhatok, nem, szégyenem
az, hogy rákényszerülök, rászégyenülök valami praktikumra… és ez nem hír, nem
pénz, nem pozíció… ahogyan én élek, ott a pozíció végképp nem számít, a hír kb.
mindegy, és fenyegető gyalázat, hogy a legelvonultabb csöndhöz is kell „alap”, ez
lehet pénz, lehet rendezett juttatás stb., és ezzel a legnagyobb mocsokban turkálunk máris. Segít-e itt az a hármasság, mely a gyakorlati életre vonatkozván miénk (ne vonatkoznánk mi bár semmire! persze, hogy rég rossz, ha már vonatkozunk), íme: 1. Nyugalmi állapotomat 2. megzavarják a közállapotok, de ha 3. az
újságot olvasom ezekről, megint legyinthetek, s visszatér a nyugalmi. Csak ez, ha
ismétlődik, nevetség; ha az állapot egyre romlik, baj. Magam egyre jobban kopok, kopok, el.
Legnemesebb bosszúm az irodalom, hogy már a magam ilyen evidenciáit is
unom (néha). Az ideogrammarajzolás maradt az egyedüli, de az nagyon. És itt
sincs sincs semmi olyan „válasz”, ami várnék.
Átmeneti befejezés
Aranymondás jön:
Minél csodásabb egy érintkezés (szavak), annál nagyobb kár, hogy semmire
se jutunk vele.
Interaktív: felelj helyesen: csak szavakra áll ez? másra is? teljességgel valami
egyébről volt szó?
*
Lehet, hogy már olyan kevés az időm, hogy elvárhatom: ne történjék velem
semmi.
Interaktív: felelj jól: az elvárhatás nem történés? nem az lenne az igazi, ha
ilyen kérdés elő se jönne? mert erről egyáltalán szó se lehet? Igaz-e, hogy Tandori „mindent” ötször megír?

30

tiszatáj

*
Mit segítsek magamon, ha ezzel is a világon segítek, amely nem segít rajtam?
Ezt kérdeztem másutt. De mi a segítés így: hogy orvoshoz megyek, mikor összezúzom a vállam és befeketül a karom? ha nem megyek orvoshoz, mert még oda
se akarok? (Közbevetés: akkor mit találkozgassak másokkal, muszájból főleg?)
Nem azzal segítettem-e magamon, hogy az erekben nem képződött vérrög, nem
haltam bele embóliába pl.? Itt nem voltam hülye magamhoz.
*
Ahol pontos kérdőjel nincs, ott még pontos felkiáltójel nagyon is lehet!?
Aranyszó: „Van eszem, csak hülye vagyok hozzá!”
Interaktív: én voltam itt, mert az iméntit az imént találtam ki. Feladat: találj
ki iméntit az imént. Mondd meg, ki énekli, hogy „A Dios Le Pido”? (Caruso?
Juanes? Ha, melyik Fischer v. Fisher?)
*
Legfeljebb átmeneti végbefejezés, itt. A többi jegyzetből jön. Ide-oda verődöm, írtam a „Tör. Haml.”-ben, s itt is: hol írnék, hol nem írnék. Ez utóbbi mondást is feltalálták. Ezt Kafka: Ha nem mennék el otthonról soha, nem is vágynék
hazajönni. Akkor sosem ismerném meg a hazatérés jó ízeit. De akkor nem panaszkodnék, hogy a jó kocsmakerti hangulatnak vége. (Kafka.)
Ah, a „panaszkodni” szó. Azzal, hogy „jaj, szeretjük, ha panaszkodsz, szitkozódsz, dicsérsz is néha, adja az ég, hogy minél tovább élvezhessük”. De az, amiről
olyat mondtam: „nincs meg a méltóbb felelet”. Mert azt (ld. Montaigne-citálás)
senki se mondaná, hogy Tandori azért egy ilyen-meg-olyan (pl. jelentős, egyedi
stb.) gondolkodó. Hogy „más, mint mi”, még ezt se. Hanem hogy panaszkodik,
de az ég tartsa, olyan tarkaságosan jópofa marha, néha a fejére is lehet ütni érte.
Ez megy, ennyi csak.
Most, mikor – az én érzetem, érzésem – a halál esetleges közelén annyi mindent tartok zavarónak, fölöslegesnek, annyira a csendet és nyugalmat (bár nevetség!) akarnám, viccem ennyi: Mikor tartsak mindent zavarónak? Ha elhamvasztanak aztán, a féreg se zavar, férgek nem zavarnak. Most, míg élek, kell mindent
zavarónak tekinteni. (Régi mondásom: Zavarlak? – Á, engem minden zavar.)
Igaz, hogyan képzelném? Már csak madárkámnak is kell ennivalót vennem. Beszélek az eladóval. Esetleg zavar valami fordulat. Netán sakkozni szeretnék valakivel. Jön a szemrehányás, hogy aha, sakkozunk, de… Ezek a dolgok mind megvoltak. Történelem az egész. Épp olyan szar is, mondom. Ne durvulj, figyelmeztet
valaki, akinek meg túl éteri volt a túl éteri (tőlem), és a madárkákat ugyanúgy
nem érti, mint az orrszarvút. Se a csapatjelleget (veréb), se a teljes magányosságot (rinocérosz).

2007. október

31

Ténylegesen nehéz dolgok mindazonáltal
Ténylegesen nehéz-e azt mondanom: madárkám éljen még legalább 12 évig, akkor
leszek én 80, és ha ő meghal (ne haljon meg nekem soha), majd folytatom az utazást, lófogadást, érintkezést (nem fogom folytatni). Nehéz-e ez, felelj jól. Nehéz
volt-e ténylegesen, ha egy jó ember(pár) szakértő módon, nekem elképzelhetetlenül, egy kétnapos tollatlan, összevissza sérült kis verébhúscsomót madárrá nevelt,
nekem? Hogy én „itt maradjak” e földön. Itt maradtam-e? Ténylegesen boldog-e a
madárka, fél ép, fél beteg lábbal, teljesen elkényeztetve, de kalitkában? Miért veszszük itthon érzékenyebben ezt az esetet, mint a korábbi hasonlókat (volt sok)?
Mert érezzük, ő az utolsó, ez a madárka? Más okból? Most jutottunk eddig az érzékenységig? Helyes érzékenység-e ez? Nem őrjítő-e, hogy legalább 12 éven át napra
nap jól kell emésztenie stb . a verébkének? Miért vagyok tulajdonképpen elégedett
azzal, hogy elődje, Totyi, kb. természetes halállal halt? (Betegség folytán. Még ha
rosszul kezeltük is, esetleg. Vagy túlkezeltük.) Nem zuhant a mosogatóba, a gázba,
az írógépbe, 47-szer meg tudtam óvni életét, mikor könyököm, talpam stb. alá
röppent? Nem volt-e jogos a kérésünk, hogy invalidus, sérült madárkát kérünk?
Kalitkamadárkát. Tényleg nekem, nekünk köszönheti az életét madárkánk most?
Érzi-e, hogy korlátolt életet él? Kutasd: azzal, hogy én csendben, mindenkitől (a
szellemien praktikus és a praktikusan praktikus dolgokon kívül) távol szeretnék
élni, legalább egy jó pár évig, ezzel én korlátozott életet élek? A nekem legevidensebb életet élem? A legszerencsétlenebb életet élem, mert a minél teljesebb nyugalmat akarnám, azt, hogy a legkevesebb vonatkoztatás legyen köztem s mások
közt, aztán erről szó sincs? Felelj: kérdezlek-e én téged tényleg?! Légy interaktív!
*
Hogy milyen csőd esetleg ez az én érzületem: négy-öt nap büszkén nem mozdulok ki la lakásból, de a végén már bírhatatlanul sok.
*
Gertrude Stein nevében a Neki meg felelő napon (nőnap??)
Zenónnak, Cantornak, Gödelnek etc.

A rózsa: a rózsa = a rózsa

32

tiszatáj

(Álljon itt ábraként is. Mert a rajzolást nagyon szeretem, egyre! A rózsa az,
hogy a rózsa a rózsa. És ez nincs a valóságban, ez nem rajzolható le, ezt jobb nem
értelmezve írni. Az egész ÍRÁS ez: kicsit: tényleg: nem értelmezve írni, és EZT
ÉRTSÉK AKKOR, az egyértelműt legyen joguk mégis többféleképp érteni. Szentbeszéd vége.

Mik ezek a 12 évvel ezelőtti jegyzetek? Rajzaim ezrei közt kutattam, ezt még
élvezem. Az asszonynak mondom itthon: „Rajzolóként – mármint ha nem profi
ideogrammákat rajzolok – sem amatőr nem vagyok, sem profi. Mert a rajzaim
valami beidegzésből jönnek, kezem gép, önmaga határaiig adja, ami szellemi.
R. Ricsit idéztem már, hogy lórajzaim teljes értékű irodalmi kijelentések.” Tehát
a rajzok 25–27 évnyi halmaiban, 30 dosszié legalább, evidensen kutatok, városokat élek át újra, ahol akkor csak úgy időmúlatásra mozgott így a kezem. Ergo
a feljegyzés: „De elegem van mindenkiből” – s erre a Másik Ember: „Ne feledkezz
meg magadról”! Kétértelmű, ha nem három. És hogyan gondolhattam ezt az oly
mait 1997-ben: „dolgaimról se akarnék már hallani, hát még…” Másokéiról, nyilván. Ami a köz életét illeti, 1000% ma ez. Más dolog: „A múlt szent… bár ijesztő,
halálveszélyes volt. – A jelenben mindenért szívszorongok. – A jövő elég lenne
annyinak, hogy maradjon a jelen. Madárkáink, a kismosás stb.” Ma már hozzá-

2007. október

33

tehetném: több madárkánk élt még akkor. A kismosás, de fura, 1999! Na igen,
Totyi már élt. – Mai feljegyzés: „Ki-ki maga éli meg 69 évét. Ha valakiről hallom,
73 éves, azt mondom, biztos fiatalosabb, mert én egy korostyán 69 vagyok lelkemben. Testem felében. Szellemem 10%-ában. Kedvem 95%-ában. Társas mivoltom 100%-ában. De hát fura: ha a magam 69-ét elgondolom, eszembe jut Mészöly, Ottlik… ennyi évesen ők már mit kórházasdiztak stb. a 73 éves embernél
semmi ilyen nem jut eszembe. Logikus hasadtság. Mai feljegyzés: Egykor, 1988ban is, napi 3 taxizás akár, grenadírmarsot enni is. Oly olcsó volt a jövedelemhez
képest. Ma 3 II. oszt. Bundesliga meccs eredménye szomb. d. u. Ez is 3. – 4 nap
túl sok itthon. De a városban túl sok lenne szintén, és viszont: ha 2 napot vagyok
itthon, túl hamar jön a városi nap. Tarthatatlan durvulás: aki sokat van az utcán,
olyan, akár az utcalányok. Jó, de hivatalba megy etc. Nem mondhatok ilyet. Hát,
mondom, ha a hivatal nem megy hozzá. Hozzám – jön. Aztán olyan is. (Kereset,
pozíció stb. A légies pokol a kinti élet, az itthonlét nem pokolias lég, csak kicsit
steril. Számban érzem stb. Szikkadt. Egykor, hogy nem ittam, ahogy most sem
iszom, sokat jártam külföldre, lovaztam, cigiztem – sokat! –, ettem, bár csak
köpködve, meg egyáltalán. Ma ez nagyon nagy, vad elvonatkozás. Mégis minden
vonatkozik rám.
Messze mennék, közelébe
miféle túli világnak
mégis? Ha nem ma, hát másnap,
visszazuhanok körébe
az émelyes tagadásnak
– nem is –, de hogy ettől félve,
bár nem lenghetek elébe,
bizonyosság helyből ennyi,
mikor jó lenne pihenni,
csöndes magányban, mint Tolsztoj,
aztán mi hívság lett abból,
nem hagyták, hogy meneküljön,
vagy ha mégis, félig hagyták,
csak önmagába merüljön,
mint én, teljes térnyi szélből
vágytam élvezni kidűltöm,
hogy ne legyen meg a „folyton”,
ez lenne kis kihajoltom.
*
Tényleg lehetséges-e filozófiainak nevezett módon bármit is mondani? Nem
a napsütés van-e mégis, a fű zöldje, a célfotó, a… bármi. S ha így?! El tudtam-e az
előzőkkel mondani bármit is? Többet, mint…

34

tiszatáj

Bízhatom benne, hogy idei Tiszatáj-könyvem, A VAD ROHANAT, jön. A sok
rajzzal. Semmi reményem, hogy a „mint”-et ábrázolhassam.
Írni „annyi MINT”, túl sok is.
*
(EMAIL – egykor zománc –: Megérte-e bármi is az ily végletes szólást róla?
Ha nem is tudom, miről szól, ami szól?!)
Készül ez 2007 márciusában, „bef.” márc. 17-én.
*
Gyakori viccünk itthon: „Itt és most én senki és semmi se vagyok. Még inkább
valaki, de valami – nem.”
Mondom én. A válasz: „Miért akarsz te mindig minden lenni.” (összedolgozódott artisták vagyunk többnyire.)
Ezek eredetükben is unalmas lemezek. Ahogy az is közhely, hogy az alapvető
szembenállás politikai tényét egyszer oo leszögezve az újságok utána üresen jelenhetnének meg. De szép is lenne. Az elromlott tavasz nem lenne elromlott tavasz, ha tiszta tudatállapottal tudnék kiülni… akár a potoki dombra.
Nem énekelném:
„Ó, te potoki domb, az ég is elbaszott,
kitől érdemlem én ezen állapotot?
Ezen állapotok egy-helye nem Potok,
potoki maradok, akárhol is vagyok…”

2007. október

35

Satöbbi. Mint egy legkomorabb-nép-fia magyar, mint egy leghonvágyasabb
albán, mint egy leginkább Bundesliga I. és 2. Bundesliga honos német, mint egy
mélyföldön élő holland, mint egy csokievő feketebőrű, mint egy fagylaltárus (Kálnoky) pingvin, mint egy túl-komplett Szép Ernő-alany.
Egyből kiszúrtam – reális körülmények közt működő – akarnok kezdő dalénekesnők kispofátlanságát angol tévén… kiszúrtam a sztárlovat kis versenyen…
folytathatom. De a lényeg az, hogy folyton kiszúrok magammal, amikor sehány
pontomat, de hány, de hány pontomat lehánypontnak érzem, mihelyt érzem, érzékelem, érzületezem a szerencsétleneket. E pontokat, bizony, és így hiába süt
engem a potoki ég napja, nem tudom tiszta tudatállapottá katalizálni, rossz interaktív vagyok. Kafka-utód.
De ami mindazonáltal van:
Mindazonáltal van mind erre mentségem,
kismosást leszedek, fregolink nem tépem,
egy-egy öreg medvém meg-megsímogatom,
ha kártyában vesztett, úgy is vígasztalom,
ha gyufa elfogyott, kihúzok egy dobozt,
vízzel el is oltom a szikra-csillagost,
ügyelek mindenre, ha épp nem felejtem,
kimerültségemmel hibáim nem mentem,
hová vész egy-egy perc, épp csak pillanatnyi,
Szép Ernőnél lehet, nem lehet megtudni,
ahogy mindent. Nekem a szegény emberek
– mint nála – csak tűnő tünemény jelzetek,
romló küldemények romló magyar postán,
nem tehetnek róla, had-küllemük ocsmány,
ah, eme szavakat leírni hogy merném,
én, örökké köztük szanaszéjjel esvén,
ezer hívság eszme csal-reménye szerint,
nap-tűntét eltűrve, hogy csak nem is legyint,
hogy csak meredten néz, mint ama birkára,
akit észre sem vesz, mit is béget, nyája,
s eltűnik, mint kovboj ez a birka-legény,
mint ki már senkivel nem szólana, szerén,
tudván, boldogság nincs, azt keresi még is,
a jámbor az akol nyavalyás bűzén is.
Aklon én nem voltam, ki nem bólintottak,
elnéztek, mintha én lennék kólintottabb,
ezennel dolgomat be is végzem inkabb.

36

tiszatáj
Anti-Hérakleitosz
Aranynak

Ne lenne a „folyton”,
ne folyton az lenne,
nem folyton, nem folyton,
folyton csak ez lenne.
Folyt a csap
De, emlékszünk, zseniális amatőrségemmel (optimizmus) a rossz hidegcsapot
szorítottam meg harapófogóval, és igazam lett. Nem a működő csap folyt, hanem
a működésképtelen. Az egész élet ilyen. Az egész életből nem akarom a „még egy
kicsit”, „egészítsd ki”, „ez kell a szellemi-egyéb megléthez” játékot.
Időjárás
Borzalmas unalommal beszéltük örökké. Most borzalmas. Aztán megint unalmas lesz, ha nem globális érdek. Mint teljes térnyi szélből, én rég (1963) félrehajoltam. De semmire se vittem vele. Aki az „érvényesbe” kicsit behajol, sokra
viszi. Aki az érvénytelenből (ami az állítólag érvényes) artistaként kihajol, semmire se viszi. Nyomorodott cirkuszművészként teng. Igaz, nagyon is, ismétlem,
hogy hajnali 1/2 6-kor már vagy a tegnap estit aludnám még, vagy már a ma estit. Senkiről és semmiről ne – élén rólam. Az volna az „én”. De nincs.

2007. október

37

LÁSZLÓFFY ALADÁR

Zenetermek Európában
Égi klavicsemballóra

Ne higyj magyar a németnek,
Haydnnal is hitegetnek,
Eszterházákat fogadnak,
te csak maradj úri rabnak,
több a rizspor, több a kotta,
a törököt kiszorítja
bármely koraesti
szablya a tyúkudvart neked szabja.

Ének Igor hadairól

Maraton után nem oly sokkal
Keveredtünk az angyalokkal.
Oszloprendek a növő fákban.
Zenetermek Európákban.
Tessék a lépcsőkön kerülve
jutni a magasba, az űrbe.
Tejút tatárnak, indusoknak,
a művészet fohászra szoktat.
Emelkedett halált remélnek
ugyanazok a vérző népek.
Lehanyatlanak a csatákban,
utána körbeülve égnek.
Hegedűtokok, csatabárdok,
finnugorok és longobárdok
kész hattyúraj, felszállni készen
a temetetetlenebbik részen.

38

tiszatáj
Minden őrzi önmagát is

Szimfonikus vízözönben
minden elváltozik közben
s minden őrzi önmagát is,
minden átmenet és gát is.
Ne tedd elém azt a kottát,
amit szemem régen ott lát,
amit Gregorián-hangok
őriztek mint ősi rangot.
Csak amit még ehhez hallasz,
az nem ellensúly és ballaszt.
Billentyűkön, fuvolákon
ezt is hallom, ezt is látom.

A csermely

Meseszó csorog
mintha egy Grieg-melódia,
pedig még a patak
apró csipkés fjordjai is
messze vannak
tíz kövön átszalad
és tisztán délt lélegzik,
északot kiált a patak.
A manók tánca kaviccsal keveredik
és tengerifűnek látszik
a más, a puha, a hínár,
a sás. Vajon még mi minden rejlik az erdők,
a tiszta tények világában? Törpék dúdolnak
Dunákban, Rajnákban, patakokban,
a megfagyott szerelemben

2007. október

39
s a felszínen fésülködő szélben.
Ők szagok, muzsikák, egymással
szembejönnek Európa erdeinek
törpe, sötétzöld Szibériáiból.

Rokokó

Duplafedelű pillangókkal álmodott Wolfgang Amadeus,
kis parókáját alpesi szél cirógatta. Valahol messze, a tiroli
szabályokon túl éberen figyelte az apja.
Elképzelte, hogy a
cseregyerek majd pénzt küld haza
akkori vámokon át,
elsejéken és ezredfordulókon.
Duplafedelű propeller nélküli repülőgyárak
keverték az osztrák bárányfelhők
tollát a párizsi széllel.

Aurora borealis

Nagy oroszlánok, skandinávok.
A címerek nem kandi sávok.
Az angyalok nem lengyelek.
Szállnak a Bachok, Händelek.
Áradnak baszkok, merovingek.
Császárnék hordtak hálóinget.
Szent palástokat hímzett Margit.
Mennyi muszlin felhő kavarg itt.
Lehanyatlanak Katalinra.
Mint orosz tél, leszakadt inga.

40

tiszatáj
Valaki angyalkórusokkal
nagy égi kart épít itt okkal.
Mire bányáink mind kihűlnek,
gyémántjaink megmenekülnek.
Mire hópelyheink kimúlnak,
nagy Hold süti a kéklő múltat.

2007. október

41

GRECSÓ KRISZTIÁN

Ördöglugas
A DOKTOR URAK
(regényrészlet)

Lajos bácsi felajánlotta, hogy menjenek el kerekezni egyet, már fel is pumpálta
a bicikliket. Laza volt, oldottan viselkedett, mintha minden rendben lenne köztük.
Jocó bólintott, hogy rendben, mire lement az emeletről, anyja a konyhában tüsténkedett, hagymát aprított, a kés éle kopogott a vágódeszkán. A villogó él alatt
táncoltak a meztelen vöröshagyma kockák. Jocó megörült, még mindig semmi
kedve sem lett volna társalogni az anyjával, főzzön csak, és ne problémázzon
mindig, ne akarjon fontoskodni, szolgáljon, és dolgozzon, mint régen. Legyen
történeti anya. Az olaj sercegett a gázon. Jocó lejjebb vette a lángot, az anyjára
mosolygott, de Hanna néni úgy csinált, mintha nem vette volna észre. Visszafordult. A kés élével egyetlen mozdulattal szétlapított egy kövér fokhagymagerezdet.
Egymás mellett hajtottak, ahogy kisvárosban és falun szokás, ritkán jön autó,
Szalma Lajos csacsogott, pletykált út közben. Jocó nem értette, mi történhetett,
mi engedte fel benne a haragot, mi bírta szóra az egy hetes hallgatás után. Ő még
képtelen volt a diskurzusra. Szalma Lajos egy csángó népmeséről magyarázott,
a csángó magyar ördögöcskéről, aki persze kicsikét román is, legalábbis olyan
archaikusan és ősi ízzel beszél magyarul, és annyi román kifejezést kever a mondatba, hogy csak egy érzés jön át, értelem nem, mégis: van egy mese a csángó ördögöcskéről, nemzetiségtől függetlenül, talán nem meglepetés, de a csángó ördögöcske nem valódi személy, mégis benne lakik minden kívánatos asszonyállatban. A Kárpátokon túl, keletre úgy vélik, hogy az ördög föltétlenül nőnemű, a magyarnál persze vannak a nemiségre érzékenyebb nyelvek, ahol léteznek, ugye,
a nemek, a német, az angol, ott ez a nyelvben is megjelenhet. Ha akar. De nálunk
csak a tényt lehet rögzíteni, hogy az ördögöcske a nőkben lakik, ám a kötelező
bűnt mégis a férfiak követik el. Merthogy asszonynépnek nemet mondani a keleti
hagyomány szerint szigorúan tilos, nőt elutasítani szentségtörés, lévén, hogy az
asszonyi lélek és test ragyogását a következő élet lehetősége adja, finomságát
a jövő és a múlt közötti érzékeny hidacska. A női test Szűz Máriát, az Istennel való
szövetséget jelképezi, imádni kötelesség, mert Isten egy nőn keresztül adta nekünk vissza azt, amit egy nő miatt vett el, az örök élet letéteményesét egy földi nő

42

tiszatáj

szülte a világra, és hozta el az evangéliumot, hogy a paradicsommal együtt elvesztett örök élet reménye visszanyerhető, ezért aki úgy hiszi, asszonyt alázhat
meg, utasíthat el, az kevély ember, és büntetése nem marad el. Arról nem is
szólva, bontogatta tovább Szalma Lajos a gondolatmenetet, hogy bizonyos perzsa
költők szerint Isten, mármint a miénk, Ábrahám Istene, mikor megalkotta eddig
legjelentősebbnek tetsző produktumát, az embert, arra kérte legfőbb támaszait,
az angyalokat, hogy imádják a teremtményét, és ezt a balga, borjú angyalok és
arkangyalok kivétel nélkül mind meg is tették, egyetlen különb lény akadt, aki
annyira imádta Istent, hogy képtelen volt rajta kívül más előtt is meghajolni. Ezt
a később számkivetettnek számító fő bizalmast Sátánnak hívták, mint az közismert. De az azért fölöttébb érdekesnek tetszik, vélekedett Lajos bácsi, hogy az
ördög ekkora szerelemmel lett volna Ura iránt, ugyanis az is tudható, hogy a pokol legkegyetlenebb büntetése az, hogy örökre megfosztatsz Isten látványának
reményétől, akkor az a kérdés, hogy egy hősszerelmes, aki imádja urát, miként
bírja szerelme nélkül? Ergo: miféle erő tartja életben a Sátánt a pokolban?
– Tudod, mi? – kérdezte Lajos bácsi, de meg sem várta, hogy Jocó feleljen. –
Az elutasítás! Isten hangjára emlékszik, amint azt mondja: „távozz!” Ez a rideg
elutasítás tartja életben.
Közben messzire elkerekeztek. Jocó igazából nem azt szerette volna megkérdezni, mi tartja életben a pokolban a Sátánt, és hogy nőnemű-e, hanem: hová
mennek? Ezt sem olyan rettentően izgatottan, mert jól esett hallgatnia Lajos bácsi filozofálását, bár igyekezett úgy tenni, mintha nem, mert még nehéz volt beismernie, hiányzott neki nagybátyja misztikus okoskodása, és ez az intuitív érzék,
hogy mindig arról beszél, ami éppen őt is foglalkoztatja. Persze sokkal finomabban és árnyaltabban teszi ezt, mint Csicsely, aki inkább kérkedik vele, hogy kitalálta, mire gondol. Alsóvárosban jártak, Feketeváros kevéssé impozáns városrészében, ahol, ha a főútról letér az utazó, hamar veszélyesebb utcákban találhatja magát, és ahol a kíváncsi tekinteteket nehezen tűrő cigányputri is fölöttébb
közel esik. Lajos bácsi jégkrémet akart, drága és nagyon édes jégkrémet, ami csurig van mogyoróval, mazsolával, karamellával, és olyan vastag rajta a csoki réteg,
hogy alig lehet elharapni. Elégedetlen volt a Félegyházi úti közért kínálatával, de
végül egy jókora pálcás fagylalttal megalkudott. Jocó is olyat kért. Álltak a forgalmas út mellett, a bolt előtti lelombozó betonplaccon, teherautók, kamionok
húztak el előttük, és ők némán harapták a vastag keserű csokit, és nyalták alóla
a ragadós, tejszínes, sárga vaníliakrémet.
– Hagyd, hogy a két íz elkeveredjen – mondta Lajos bácsi.
Jocó várta, hogy a csoki és a vanília egy ízzé keveredjen el. Kicsit fázott, bár
sütött a nap, nem volt elég meleg a fagylalthoz. Szemben, egy keresztutcából zene
és óbégatás hallatszott, az élő zene alkalmi, hamiskás hangjai, és néhány fölöttébb jókedvű ember részeg gajdolása. Lajos bácsi nem szólt semmit, csak állt to-

2007. október

43

vább behunyt szemmel, kezére olvadt a vaníliakrém. Kamionok sikítottak el az
úton. Egy büfé táblája elhasalt a huzattól, az volt ráírva, kávé 80 forint. A zene
egyre közelebbről jött, Lajos bácsi behunyt szemmel harapott egy nagyot a jégkrémből, mit sem törődve vele, hogy a pálcáról az ingére csöpög a krém. Jocónak
nevethetnékje támadt, hirtelen kedve lett volna messzire elhajítani az ő kezében
is hamar megolvadó fagyit, és megölelni Lajos bácsit, de ekkor feltűnt a lakodalmi menet. Az út túloldalán várakoztak. Két férfi kiállt az útra, és megálljt parancsolt a forgalomnak. Amint sikerült, megindult a színes forgatag. Csak a menyasszony volt egyszínű, fehér ruhában, és jószerével a vőlegény öltönye volt fekete,
a násznép valamennyi tagja rikító színekben pompázott, sárga, piros és rózsaszín
blúzos asszonyok vonultak, csillogó, vastag aranylánccal, fehér öltönyös férfiak
kísérték őket, aranyozott búvárkarórával és valódi arany fogakkal. Az ifjú pár
mögött három zenész ballagott. Három idős roma férfi, egy prímás, egy brácsás
és egy bőgős. Utóbbinak csak egy cselló volt a nyakába kötve, de így is görbe volt
a háta az erőlködéstől. Mögöttük két fiatalember, ütött-kopott gitárokkal. A hangszerek telis-tele voltak ragasztva mindenféle matricával. A férfiak kezében kanta
vagy kanál. A főútnál a zenekar és a kórus ráerősített, zengett az utca, Lajos bácsi
mosolygott, és behunyt szemmel harapta a fagylaltot. Jocóból ki-kibuggyant
a nevetés, és számára is meglepő módon ismét megrohanta egy szeretethullám,
mosolyogva figyelte bolond nagybátyját, aki minden apróságban képes átélni
a földöntúli boldogságot. Most fagylaltozik, élő romazenét hallgat, és közben
bizonyára megemelkedik a lelke, meg még ki tudja, mi nem történik. A szemközti
óvodaudvarból kirontott néhány rémült macska. Jocó is boldognak érezte magát,
önfeledt volt és elégedett. Már nem akarta követni, utánozni, majmolni Lajos
bácsit. Élvezte a gyönge őszi napfényt, az édes ízeket, de zavarta volna, ha foltos
lesz az inge, és különben is, belátta, hogy ő képtelen úgy felfogni, látni, értelmezni a világot, ahogy a nagybátyja. Ő nem tud ilyen intenzíven kiszipolyozni
semmit. De ez – talán életében először – nem feszélyezte. Szalma Lajostól függetlenül pompásan szórakozott, a maga módján, amely mód még nem volt olyan
kidolgozott és rutinos, mint a nagybátyjáé, nem volt olyan artisztikus, de alakult.
Egy pillanatra bizonyos lett benne, képes lesz megtalálni a saját útját, valahol
a régi énje, és a Lajos bácsi által kiprovokált helyzetekben, kényszerűen létrejövő
új között. Egy vékonyka csapáson meg fogja lelni a saját erejéhez, habitusához,
kedvéhez illő lehetőségeket, kalandokat.
Mosolygott, ahogy nézte a lakodalmas menetet, ahogy a pár átért az úton, és
feléjük kanyarodtak. Örült, hogy örvendező embereket láthat. Neki is lefolyt a kezére a fagylalt, csöpögött az édes massza a kezéről. Alaposabban megnézte magának a közelebb érő mátkapárt.
A menyasszonyban biztosan, minden kétséget kizáróan felismerte a lányt.

44

tiszatáj

A lányt, akinek egy lopott hétvégi ház tövében, a derékig érő gaz védelmező
erdejében a szüzességét ajándékozta.
A lányt, aki megismertette a bűnnel.
A lányt, akit megismertetett a bűnnel.
A menyasszony megtorpant, és vele együtt a menet is, a részegebb rokonok
összeütköztek, néhány kanta, kanál a földön végezte, a nótába méltatlankodó
hangok vegyültek, és harsány biztatás, akárha egy csökönyös szamárfogatot kellene ismét elindítani: „gyíí-te”, „haj-rá”, Lajos bácsi továbbra is behunyt szemmel
állt a biciklije mellett, harapott a jégkrémből, csoki darabok hullottak az ingére,
és a menyasszonyruhába öltöztetett gyereklány halálra vált tekintettel nézte Jocót, a vőlegény meg hol őt, hol jövendőbeli párját, félelem, valódi rettegés volt
a menyasszony szemében, mintha gyilkost, halálos ellenséget látna, de az arca,
a szája környéke mosolygott, súgott valamit, kipótolt fogai aranylottak, a vőlegény
rántott egyet a párján, a menet elindult, a menyasszony változatlanul Jocó szemébe nézett, most már inkább kétségbeesetten, összetörten belenyugvó volt, Jocónak megint a vágóhíd barmai jutottak volna az eszébe, ha nem lát a menyaszszony tekintetében átható gyűlöletet is, elhaladtak mellettük, a lány nem nézett
vissza, de a násznépből így is ingerülten és gyanakvóan méregették a két jégkrémes alakot, Lajos bácsinak folyt a kezén az olvadt lé, Jocó cipője is tocsogott az
ázott vaníliától, összefagytak az ujjai, ráadásul a cukortól egy tömbé ragadtak
össze, ahogy az utolsó ünneplő ember is elvonult, Jocóra legyőzhetetlen vizelési
inger tört, eldobta a fagylaltot, valamennyire megtisztogatta a kezét, és ott, ahol
volt, a forgalmas főút mentén hugyozni kezdett.
Nem tudta, hogy rugdosni kezd-e mindjárt, vagy bőgni, de érezte, hogy valami hamarosan kitör. Nagybátyja hangját hallotta maga mögül.
– Na, mit szólsz? Milyen programot szerveztem neked?
Egy kis csönd után:
– Már megint.
Jocóban ismeretlen, sohasem tapasztalt üresség nyílt ki. Hallotta ezt a mondatot. De mire fölfoghatta volna az értelmét, minden elillant. A düh, a tébolyodott tehetetlenség, a bő egy hete tomboló megalázottság. Vele együtt ő maga is.
Eltűnt dr. Voith József énje. Akárha kívülről látta volna, ahogy áll valaki a betonplaccon. Távolodva még azt is, hogy az út túloldaláról néhány biciklista felháborodva figyeli, hogy egy alak az út mentén végzi a dolgát. Jocó semmilyen ingernek nem volt sem befogadója, sem gazdája, belőle nem indultak impulzusok, úgy
távolodott, mint aki végleg hagyja el a testét. Bármilyen összeegyeztethetetlen is
volt, eközben a szeme is működött, mint egy szellemkép, rávetítődött a távolról
érkező jelekre, a két adás el-elcsúszott egymáson, zavarták egymást, mint két
tévé csatorna. A szem képében Lajos bácsi arca csúszkált fel-le, már nyitva volt
a szeme, gonosz, kaján vigyor volt az arcán. A távoli adás hullámozni kezdett, és

2007. október

45

vele együtt Szalma Lajos arca is. Jocó rosszul volt, szédült, mikor odalépett nagybátyjához.
Minden testi erejét beleadva behúzott neki egyet.
A szúrós fájdalomtól elmúlt az adáshiba, ez a rövid, öntudatlan állapot.
Az ujjait átjáró hasogatás volt az egyetlen jel. Különben abban sem lett volna
biztos, hogy az ütés megtörtént. Teljesen szándéktalanul sújtott le. A legmélyebben gyökeredző ösztönök táplálta haraggal ütött. Ütötte meg szeretett nagybátyját. De nem gondolt közben semmire. Lajos bácsit meglepte az erős és hirtelen
ütés, akár egy deszkapalánk, elterült a betonon. Jocó egy darabig a kezét tornáztatta, de pillanatok alatt annyira bedagadtak az ujjai, hogy már nem volt értelme
foglakozni velük. Annál inkább Szalma Lajossal, aki továbbra is mozdulatlanul
hevert a járdán. Jocó vételezett a boltban ásványvizet, és rálocsolta Lajos bácsi
arcára. Megszokásból szénsavasat vett, a víz habzott nagybátyja pofaszakállán.
Az idő ciklikusan ismétli magát, tűnődött Jocó, mikor éledezni kezdett a nagybátyja. A kocsma előtt fetrengő önmagára gondolt. Kár, hogy nem tudott szerezni
vödröt, mert az elegánsabb, abból meg lehet küldeni a lét, mintha valami koszt
akarnánk eltűntetni. A habzó ásványvíz túl urbánus fellocsolási mód volt, óvatos
és műmájer. Szalma Lajos a koponyáját tapogatta, nem is az ütés helyét fájlalta,
hanem hátul, a kisagya fölött, ahol beverte a betonba. Szédült, és még kért vizet,
ezért Jocó újabb liter ásványvizet vásárolt. Most már kicsit megijedt, mert Lajos
bácsi az ülő helyzetnél tovább képtelen volt fölemelkedni. Közben kisebb csődület vette körül, három idős asszony ápolta, mire Jocó a második üveg vízzel kilépett az üzletből, vászonzsebkendőkkel törölgették az arcát, az öreg fekete retikülökből gyógyszerek kerültek elő, fájdalomcsillapítót tömtek belé, és közben
szinte jajveszékeltek, hogy milyen szörnyű, kegyetlen világ ez. Jocó átadta a vizet,
és egy korlátnak támaszkodott. Próbálta a hűvös vason valamelyest hűteni lüktető kezét. Röstellte visszakérni a vizes palackot, ezért bement egy harmadikért,
és abból locsolgatta az ujjait, majd átázott papírzsebkendőket tett rá. Közben
Lajos bácsi feltápászkodott, a nénik a ruházatát igyekeztek rendbe tenni. Szalma
Lajos mosolyogva tűrte, hogy az asszonyok rajongva gondozzák. Búcsúzóul meg
is kapta ajándékba a monogramos, vasalt, öregszagú ruhazsebkendőket.
– Három asszony, három keszkenő – közölte vigyorogva.
– Keszkenőt férfi ad a nőnek, nem? – kérdezett vissza Jocó.
– Leánykérés. Na meg. A három királyok is férfiak voltak. Itt minden negatívban van.
– Te sem vagy egy kisjézus – helyeselt Jocó. – Az igaz.
A szemben lévő kocsma kerthelyiségében ültek már, igazából egy magánház
szobájában volt a kimérés, és a házhoz tartozó portán akadt néhány pad. Itt próbálták meg rendezni a sorokat. Poszméhek döngték körbe az udvart, akárha razziát tartanának. Unicumot és sör rendeltek. A sörpadon kávéfoltok, csészealjkari-

46

tiszatáj

kák. Egy bontatlan tejszínes gyűszű. Hosszú, kínos percek múltak el, egyikük
sem szólt semmit. Kuglik dőltek el valahol, és néhányan tapsoltak. Fütyültek.
Egy férfi azt kiabálta a Malom felől, az út túloldaláról, hogy te egy büdös ringyó
vagy, Mari. Ezt közölte vele. Kamion kürtölt az úton, Budapest vagy Bukarest felé
tartott, a kertből nézve mindegy. Mari, ha ott volt egyáltalán, nem felelt semmit.
Budapest vagy Bukarest, édesmindegy, mindenhonnan nézve az.
Lajos bácsi törte meg a csöndet:
– Nem csak negatív minden, de anti- is.
– Anti? – kérdezte Jocó. – Mármint, hogy antiélet, antihősök, antiutópia?
– Nagyon vázlatosan.
– És bővebben? – faggatózott Jocó.
Hirtelen minden sérelme feltódult.
– Elmondod? Elárulod például, hogy van képed haragudni rám? Miután folyton megalázol, lehetetlen helyzetekbe keversz! Tudtad, hogy lakodalma lesz a roma
lánynak, ugye?
Lajos bácsi bólintott.
– Persze, arra nem számíthattam, hogy ilyen klafa lesz az időzítés.
Jocó haragosan kapta föl a fejét.
– Klafa?
– Miért, nem? Nem akartad volna látni első szerelmed, amikor elkel?
– Nem volt a szerelmem.
– Nofene. Megfarkalsz egy roma gyereklányt, és letagadod? Hiába, hogy miattad férjhez kell adni hamar?
Jocó felpattant dühében.
– Ezt azonnal hagyd abba! Hogyhogy miattam?
– Tán én mártogattam bele a farkam?
Jocó kétségbeesve nézett körbe.
– Ne kiabálj, légy szíves!
Te szopós hülye kurva, üvöltötte most a férfihang a Malom felől. Kiegészítésképpen. Lajos bácsi somolygott, és kinézett a Malom felé, de nem látszott ott
senki. Újra Jocóra pillantott.
– Szerinted miért kell ilyen kapkodósan, októberben férjhez adni egy kamaszt?
Jocó zavarba jött.
– Nem tudom. Tényleg nem. És egyáltalán: nem is lehetne még, hogy…
– …hogy férjhez menjen?
Jocó bólogatott, és nagyot húzott a söréből.
– Igen.
– Papíron nem is ment, ne aggódj. A te ostoba hivatalaid szerint ez csak egy
cirkusz volt.

2007. október

47

A fiú motyogva ismételte meg.
– Cirkusz.
– És mi voltunk benne a díszlet. Az antidíszlet.
– Még ez is.
Lajos bácsi kinézett az utcára. A drótkerítés mellett egy biciklis haladt el,
öreg, fekete műbőrtokos Sokol rádió volt a kormányára erősítve. A hátán, akár
egy puttony, kocka alakú kilencvoltos elem. A délutáni krónika szólt belőle.
Szalma Lajos megsimogatta a pofaszakállát.
– Zavar? Pedig ki vagyunk fordítva. A visszáján vagyunk, a fonákján, a másik
oldalon van a minta, mi meg itt rohadunk. Nagy baj ez? Észre sem veszed, csak
vágtatsz bele bolond fejjel, dugod a nőket sorra, de egyiküket sem becsülöd.
– Te beszélsz, Lajos bácsi, aki…
– Aki mi? Panaszkodott már neked egyetlen asszony is, hogy nem kapta meg
tőlem a megbecsülést, a szeretetet? Hogy utánam rossz bőrben érezte magát?
Kérdezz meg bármelyiket, kis vakond!
Jocó felhajtott az Unciumot.
– Kérdezi a halál.
– Igen, ő majd megkérdezi. A halál. És az asszonyok szépeket fognak mondani. Hogy segítettem nekik: nőnek, szépnek, boldognak érezték magukat, és
alázatosan szolgáltam őket. Nem csak a testüket, de a lelküket, az önbecsülésüket
is. Szín voltam nekik az egész fonákján, mert érezték, hogy nekem meg ők azok.
Soha olyat senkitől nem kaptam, mint tőlük. Mert én minden egyes asszonyi öltől ezt kapom. És nem felejtem el meghálálni! Nem állok odébb, ha elszórtam
a magjaim, vagy ha kudarcot vallok egy mozgássérült, fiatal lánnyal. Reggel meg
elkotródom, mintha mi sem történt volna.
Jocó fejébe feltódult a vér.
– Ezt meg honnan tudod?
– Az a fontos, ki pofázta el, vagy hogy milyen ostoba és kegyetlen vagy?
A fiú megint azt hitte, nem jól hall.
– Én vagyok kegyetlen? Tán én viselkedtem rabszolgatartóként egy fóliatelepen? Én vittelek téged oda?
– Segítettél rajtuk, kisfaszom? Ott lihegtél az ajtóban. Kinyitottad a pinceajtót, hogy ne fulladjon meg az a szegény fehér ördög?
– Te, te kevertél bele! Nekem ott nem volt helyem!
– Helyed? Pompás! Akár a szüleiddel. Ha valami nem kedvedre való, úgy csinálsz, mintha nem lennél ott. Mint aki a színén van, nem a fonákján.
Jocó felrúgta a padot. Néhány lépést hátrált. Mint aki fegyvert látott, vagy
valami ijesztő csúszómászót.
– Elegem van ebből a sima-fordított maszlagból. Mi van akkor a színén?
Mondjad, nagyokos!

48

tiszatáj

Lajos bácsi nézte a hátráló unokaöccsét, és teátrális hatásszünetet tartott.
– Az ördög van a színén. Csak úgy csinálsz, mintha nem látnád.
Jocó megállt. Visszament, felállította a padot, és leült. Mintha mostanra tartogatta volna, elnevette magát.
– Ez már tényleg beteges! De én akkor sem fogok olvasmányélményektől, és
drogos vízióktól függni.
Lajos bácsi a fejét rázta.
– Egy fagyos leheletű, román albínó ördög, mint drogos vízió? Aki olyan hideget áraszt magából, hogy a pince belsejében is érezni? Nem tűnt fel? Vagy
a gatyádba durrantás elvonta a figyelmed?
Jocó lassan, de érezhetően feladta. A nadrágba élvezés emlegetésével Lajos
bácsi megadta a kegyelemdöfést. A fiú alig bírta legyűrni a sírást.
– Miattad volt az egész!
– Miattam hát. Csak nem gondoltam, hogy ennyire haszontalan lesz. Akkor
nem áldoztam volna fel szegény párát.
Jocó tüdejéből kiszökött a levegő.
– Te… te… hívtad ki az idegen rendészetet?
– A sátánnak nem lehet nemet mondani.
– Márpedig én megteszem! – kiabálta Jocó. – Akkor tényleg én vagyok a te
kibaszott antid, egy anti-megkísértett.
– Nem lehet – ismételte Lajos bácsi. – Nem lehet. Már igent mondtál. És az
ördög felkínálta neked a lehetőséget, hogy kitakarodj innét. A negatívból, a viszszájából, az antiból. Te meg itt rohadsz. Pedig az üzlet már megkötetett. A lelked
az övé.
Jocó arcán megindultak a könnyek, halkan és visszafojtva sírt, akár az első
szerelmét féltő kamasz.
– Téged meg mit bánt, Lajos bácsi, ha így van? Te biztos örömmel eladtad
magad, és most élvezed a színét. Mit foglalkozol mivelünk, árnyékvilágban senyvedő férgekkel?
Szalma Lajos megragadta Jocó tarkóját és magához rántotta.
– Engem is meg akarsz alázni?!
– Mit? – szuszogta Jocó –, hogy még… én?
– Csak mert én mindennek a negatívja vagyok?
– Én ezt… nem mondtam.
– Nagyon is.
Jocó semmit sem értett.
– Hogy? Mit?
– Nagyon jól tudod, hogy értem nem jött el! És élvezed! Lenézel miatta! Lenézed az erőlködésem, hogy a színére jussak. Amivel kárpótolni igyekszem ma-

2007. október

49

gam. A tornászszakköröm, a jósaim, az alkímiám. Kiröhögsz, amiért engem nem
akar megkísérteni!
Most Lajos bácsi állt fel, rúgta félre a padot, és úgy szónokolt, mint a feltámadás misztériumát mélyen átélő pap a püspöke előtt. Jocó szégyellte magát, de
Szalma Lajost nem lehetett lecsillapítani.
– És ha megfeszülök – szavalta olyan vehemensen, hogy már az egész kocsma
őket nézte –, akkor sem lát rá érdemesnek!

50

tiszatáj

GÖMÖRI GYÖRGY

Párbeszéd a XVII. századból
GIORDANO BRUNO ÉS CZESLAW M ILOSZ EMLÉKÉNEK

INKVIZITOR: – Valljad be nekem összes bűnödet!
Ha így teszel, majd keblére ölel
az Egyház és megmenekülsz
a pokoltól, az örök kárhozattól!
ERETNEK:

– Többre becsültem a fénylő szavakat,
s a nők testét a lelki tisztaságnál.
Gyakran húst ettem pénteken. Csontropogtató harcot vívtam, hogy a gondolat,
az írott szó végre szabad legyen.
A való életnél, de még a másvilágnál
is többre tartottam képzeletemet.

INKVIZITOR: – Csak ennyi volt? Eretnek vagy, világos,
megtehetném, hogy kínpadra vonjalak.
De nem teszem. Hisz már elég öreg vagy.
Visszavonod hát téveszméidet?
ERETNEK:

– Hogyha másoknak szenvedést okoztam,
szívből sajnálom. De amit tehetségem szerint
elmondtam, kiénekeltem – megbánhatom ugyan,
de vissza nem vonhatom. Scripta manent.
Még akkor sem, ha a Legszentebb Hivatal
elmarasztal, s bűnösnek bélyegez.

INKVIZITOR: – Makacsságod elborzaszt. Krisztus
és Mária szivébe tőrt döf szörnyű vétked.
Ők – megbocsájtanak. De énnekem
az Anyaszentegyház nevében lassú, kínos
máglyahalálra kell itélnem téged.

2007. október

51

Egy XVIII. századi magyar utazó levele
Angliáról
Mint egy gyönyörű kert, olyan ez az ország.
Meg van áldva jól művelt földekkel,
zöld rétekkel, erős városokkal.
Az idő itt többnyire állhatatlan.
Sokat esik, de a klíma mérsékletes.
S mivel kőszénnel fűtenek, gyakran ártalmas
gőzök szennyezik a levegő-eget.
Bár a provánszi, vagy olasz lég édesebb,
mégis számos száz év felé ballagó
ember lakja ezt a Londont
és a gőzök nem ártanak
az idevaló fehérnépeknek sem,
kiknek szép orcája tudvalevőleg
minden más nemzetbélit felülmúl.
Angolország vitézi rendjei közül
leghíresebb a Kék Nadrágkötő Rend,
ami úgy keletkezett, hogy hajdan egy grófné
harisnyakötője leesvén, az akkori király,
bizonyos Edvárd, fölemelte és
visszaadta a hölgynek, s hogy ne vélje másra,
így szólt: „Honni soit, qui mal y pense”,
ami magyarul annyit tesz, mint
„kurva az anyja, aki itt rosszra gondol”.
– Holnap reggel indulok Dúver felé.

52

tiszatáj

BALÁZS IMRE J ÓZSEF

Kertvárosi buszmegálló
A pécsi buszmegálló
hajnalban szinte friss már,
a pécsi buszmegálló
épp színeket keres.
A kopott, szürke égbolt
műszakváltásra készül,
a kopott, szürke égbolt
már majdnem meggyleves.
A pécsi buszmegálló
kilenc órára chat-room,
a pécsi buszmegálló
túlzsúfolt nappali.
Végállomás ma nincsen,
ma nem hisz benne senki,
végállomás ma nincsen,
ma másról hallani.

2007. október

53

A buszsofőr betelefonál
A buszvezetők mind mogorvák,
odacsukják az utasok orrát.
Ahogy az orrok ellilulnak,
a buszvezetők felvidulnak.
(Varró Dániel)

Csak azért hívom most magát, hogy tiltakozzam,
szomorú vagyok talán, igen,
de van rá ok,
öregszem is, de még hogy én, mogorva –
és én, hogy rácsuknám és be-, s efféle,
s az orr, amely ellilult volna,
lila volt már, kérem, eleve.
Ez a dolgok menete: rég rossz a sajtónk,
sűrűn visszatérő téma lett az ajtónk.
*
Ha jönne, jönne egyszer
Egy csöndes nyári reggel,
Régi vágyam ez –
Egy csöndes nyári reggel
„A Nyitott Ajtók Napja
Az ajtót nyitva hagyja!”
Régi vágyam ez –
A Nyitott Ajtók Napja
És felülhet majd bárki,
Csak győzze azt kivárni
Régi vágyam ez –
Csak győzze majd kivárni
„Egy napra szóló élet,
Hogy lélegezzen mélyet!”
Régi vágyam ez –
Hogy lélegezni mélyet

54

tiszatáj
Egy civil mozgalomban
Az én autóbuszomban
Régi vágyam ez –
Az én autóbuszomban.
*
Hát ezért hívom most magát – hogy elmeséljem;
hogy legalább e nap reménye éljen.

Találkozás a mélyben
Köldöknézős koncert, mondtad,
hömpölygött a tömeg a Király utcán
mindkét irányban:
ünnep volt, mint mikor találkoznak
valahol és valakik;
alagutak keresztezték egymást
lenn, a mélyben.
Ide-oda csapódott a falak közt a zene,
nem találta helyét.
Távolabb, egy kútban végre összeállt,
visszhangja egyre halkul,
és nem tűnik mégsem el:
mint mikor találkoznak
valahol és valakik.

2007. október

55

VÁRI ATTILA

A paradigma
Dérczy Péternek

A Surlott Grádics törzsvendégei között különös szokás lett úrrá. Napi- és hetilapokat bújtak, s ceruzával aláhúztak a politikusok nyilatkozataiban, a velük készült interjúkban bizonyos szavakat, aztán a különböző pártállásúak szövegeit
összehasonlítva bólogattak, fejüket csóválták, egyszóval rosszallásukat fejezték ki
azért, amit leszűrni véltek az egymástól távolálló cikkekből.
De ez jóval azután történik, hogy a város lakói minden reggel hatalmas vértócsákat találtak utcáik aszfaltján, s talán éppen azokban a napokban hatalmasodik el ez az aláhúzogatós szenvedély, amikor a hírügynökségek tömeges halpusztulásról számolnak be, amely méretében túl tesz a tiszai ciánszennyezéses
katasztrófán is.
De hetekkel korábban csak macskák és nagytestű kutyák tűntek el a kertvárosból, s akkortájt az öregek, a Surlott Grádics törzsvendégei, azzal foglalkoztak, hogy a vértócsák, a háziállatok eltűnése, s a városban feltűnt idegenek, és
más szokatlan jelenségek között megtalálják a nyomra vezető összefüggést.
Nem is olyan régen történt, hogy az Édes Lyuk kupleráj hajdani üdvöskéje,
Jozefa Stefánia Spinelák, hazatért amerikai emigrációjából, s kiváltotta óriáskígyóját a karanténban töltött fél év után, amelyet aztán húsvéti nyulakkal, a kertes házakban elhullott tyúkokkal etetett.
De az óriáskígyó egészben nyelte el áldozatát, így semmi köze sem lehetett
azokhoz a vérnyomokhoz, amelyek szinte minden nap ott éktelenkedtek a villanegyed utcáinak aszfaltján.
Arra gondoltak sokan, hogy a kivénhedt, hajdani cirkuszi zsonglőr, akinek világhírű késdobáló száma is volt, mert háttal állva tükörből, vagy bekötött szemmel is úgy dobta valaha a huszonkét kését, hogy soha sem sebesített meg senkit.
Szóval rá is gyanakodtak a mészárlás kapcsán, de az a tény, hogy soha egyetlen
elhullott állat tetemére sem bukkantak, kizárta a gyanúsítottak közül. Köszvényes volt, ízületi gyulladásos, s le sem tudott volna hajolni, hogy eltűntesse áldozatait.
A strand tulajdonosának neve is fölmerült, de végül rá sem gyanakodhattak.
Rá, aki apróhirdetésben közölte, hogy: „a medencémbe vizeletre támadó piránya
fajtát telepítettem. Mint köztudott ennek a fajnak egyedei a vér íze miatt szoktak

56

tiszatáj

támadni. Ám az általam Brazíliából behozatott faj, a Pirana Uriniensis az emberi
vizelet miatt azon személyek nemzőszerveire támad, akik kisdolgukat a medencében végzik.”
Az öregek tudták, mert a hordár, aki tengerész volt fiatalkorában, felvilágosította őket, hogy vannak ugyan tüdőshalak, amelyek képesek a szárazon is életben
maradni, s az angolnák is alkalmasak arra, hogy a harmatos réteken átkeljenek
a következő nagyobb vízig, de ezek nem fognak kutyákra, macskákra vadászni.
A hullaházi boncmester ugyan váltig állította, hogy krokodilt látott egy éjszaka az utcán, de eleinte senki sem hitt neki, mert köztudottan fehéregereket, és
svábbogarakat is szokott látni, ha kitör rajta a delírium.
Még figyelembe vették a ligetben fészkelő fülesbaglyot, a citromsárgára, hupililára festett juhbőrrel kereskedő malomfalvi román juhászt, de a legbiztosabbnak mégiscsak az tűnt, amit a városi tisztiorvos nyilatkozott. A paradigma.
– A krokogyélusnak nem ez a neve – mondta a pedellus. – Én kérem szeretettel, a természetrajzi szertárban megnéztem egy lexikont, és hogy vita ne legyen, megkértem a tanár urat, hogy másolja ki, mert már a saját írásomat sem
tudom olvasni – mondta, s ezzel nem lehetett vitázni, hiszen elhatalmasodó parkinzonja miatt a poharat is csak úgy tudta a szájához vinni, hogy törökmintás
sálját emelőként használta. Balkezével, amellyel a sörös stucnit tartotta, a krigli
füléhez szorította a sálat, jobb kezével meghúzta a nyakbavaló végét. – Szóval itt
felolvasom, hogy azt mondja, hogy crocodilia, emydosauria, hydrosauria. És ezek
mindegyike raptilia, azaz ragadozó. És vannak gaviálok, kajmánok, aligátorok, de
egyáltalán nem létezik olyan fajta, hogy paradigma.
– Szent igaz – mondta a sekrestyés. – Én, szerencsémre megörököltem
a nagyváradi plébános Tolnai világlexikonját, s a paradicsommadár és para-dió
között nem találtam olyan címet, hogy paradigma. Habár páter Virgilius, aki latint és ógörögöt tanított a szemináriumban, azt mondja, hogy a paradigma görögül ragozást jelent.
A vitát, mi több, a gyanakvást az váltotta ki, hogy a helyi újság terjedelmes
interjút közölt a városi tisztiorvossal, aki szó szerint azt mondta, hogy: „a kóbor
állatokkal szemben paradigmaváltásra van szükség.”
– Ez idáig elég volt a sintér, most pedig le akarja váltani ezzel a paradigma
izével – mondta a temetőőr. – Ebben a városban már volt a táncoltatójától elszabadult medve, cirkuszi puputeve is legelt a főtéri gruppban, oroszlányokat is sétáltattak, de senkinek sem jutott eszébe, hogy kutyákat, macskákat zabáltasson
fel egy vérengző állattal.
– Ez a görög ragozás, hogy azt mondja paradigma, nem megy sehogy a fejembe – mondta Ötödik Békai. – Szerintem Virgilius páter nem ragozást, hanem
ragadozást akart mondani, de hát mindenki tudja róla, hogy dadogós – és utánozni kezdte, hogyan is mondaná ki a beszédhibás szerzetes a ragadozót. – Há’

2007. október

57

sze mindenki tudja, hogy azért hívják Kabátnak, mert az unokabátyja szót is úgy
hebegte ki, hogy unoka-ka-kabátja…
– Talán a sintér tudja, hogy mi történik a városban – mondta a Meszticz-féle
fűszer-kereskedés hordárja.
Az a hír járta, hogy éjszakánként egy komodói varánusz, a félelmetes óriásgyík, vagy egy krokodil garázdálkodik a városban, de a tisztiorvossal készített
interjú megzavarta az embereket.
A Surlott Grádics vendégei azon a napon a macskák és kutyák hirtelen eltűnéséről beszéltek.
Arról, hogy éjszakánként iszonyatos nyávogásra, vonításra ébrednek az emberek, de hiába lesnek ki az ablakon, hiába pásztázzák az e célra vásárolt elemlámpáikkal az utcát, mert nyoma sincs támadónak, és reggel mégis vérfoltok jelzik,
hogy ott, ahonnan a küzdelem hangját hallották, tényleg történt valami.
Ötödik Békai Pál, nyugalmazott váltóőr arra gondolt, s ezt fennhangon közölte is a kompániával, hogy éjszakai őrjáratot kellene szervezni. Meglesni a támadót, s a temetőőr, aki negyven év közszolgálat után ismét a saját ura lett, újra
élesztette hajdani temetkezési vállalatát, s a nyugatra és Izraelbe távozottak rokonainak sírját ápolva, még az „átkosban”, szép vagyonra tette szert, amelyből
Bécsben halottas limuzinokat, munkáját könnyítő cébé-rádiókat vásárolt, most
azt javasolta, hogy az éjszakai patruj használja az adó-vevőit.
A harangozó, aki hallott arról, hogy van éjjel látó távcső is, sőt, egy közelben
lakó vadász hozott is magának ilyent nyugatról, elvállalta, hogy kölcsönkéri
a „kukkert”.
– A templomtoronyból be lehet látni szinte minden utcát, s egy ilyen kukkerolóval felismerhetném a tettest, aztán már csak azt kellene csinálni, hogy a helyszínhez legközelebb álló rádió-ügyeletes azonosítsa.
Hangosan gondolkodtak, s így mindenki hallhatta, hogy mire készülnek
a múmiák, akiket ugyan nem tartottak valami sokra, de mert senkinek nem volt
semmilyen ötlete, s mert a készülődés híre hamar szétfutott, délután, kutya- és
macskatulajdonosokkal telt meg a kocsma. És mert nem jutott mindenkinek
szék, olyan volt, mintha állófogadást tartanának, s a hangzavar miatt a csapos
össze-vissza töltögette a söröket, fröccsöket, rövideket, s mindenkivel közölte,
hogy a tömegre való tekintettel előre kéri a pénzt.
Az emberek petíciót akartak írni a polgármesternek, a rendőrfőnöknek, de
mert a szokatlan hallgatásért, amellyel a városháza az eseményekhez viszonyult,
a többség azt mondta, hogy minden városi fejes gyanús, s úgy döntöttek, hogy
saját kezükbe veszik a tömegmészárlás rejtélyének megoldását.
– Én, kérem, szívesen hozom az infra távcsövemet, de az is jó volna, ha valakinek lenne olyan videó kamerája, amellyel szintén lehet éjszaka filmezni. Mert
akkor a tettenérés, az, hogy a tisztelt önkormányzat sáros a dologban, mindanynyiunk számára világos lehetne – mondta a vadász, aki nyakba akasztott távcsö-

58

tiszatáj

vével, terepszínű ruhájában úgy nézett ki, mint aki máris kész a leszámolásra,
vagy mintha ő lenne a város legfőbb védelmezője.
Az öregeknek tetszett ez a nagy nekibuzdulás, s mert Ötödik Békai úgy tartotta tisztességesnek, hogy ha már ők, a törzsasztal tagjai indították el a mozgalmat, ők is legyenek a megfigyelők parancsnokai, s egy csomagolópapírra, amelyet a csapostól kértek, fölírta a megfigyelő őrjáratok névsorát.
A sekrestyés, a temetőőr, a harangozó, a pedellus, a hordár is kiemelt szereplője, amolyan őrvezetője lett egy-egy csoportnak, s Ötödik Békai úgy döntött,
hogy ő itt a Surlott Grádicsban várja az eredményeket, mert minden csoport köteles lesz beszámolót tartani az észlelésekről.
– Sőt, kérem tisztelettel, a temetkezési vállalat által fölajánlott adóvevőkkel,
egymással is tudják tartani a kapcsolatot.
– Itt és most, polgárőrséggé alakulunk – jelentette be a nyugdíjas rendőr,
akinek kutyájából csak a nyakörv maradt, s ezzel mellékkeresetét tette lehetetlenné az éjszakai fenevad, mert idomított, nyomozó németjuhászával, természetesen nem hivatalosan, jó pénzért, felderítette a besurranó tolvajokat. – Szavazzuk meg az alakulást. A szervezeti működési szabályzatot, hivatalos nevén az
eszemeszt, majd később megküldjük a polgármesternek, azzal a megjegyzéssel,
hogy a kényszer hatása alatt, csak szóbeli döntésre volt időnk ezekben a rendkívüli napokban.
Egyöntetű volt az igenlés, s az emberek földiktálták hozzájárulásukat.
Ötödik Békai a csomagolópapírra számozottan jegyezte:
1. Berger, éjjel látó távcsővel református templom, toronyszolgálat, Harangozó úrral egyetemben.
2. ifjú Pap Péter videóval a kollégium felső emeletén, felügyeletét ellátja a pedellus úr.
3. Habán Lajos, szintúgy videóval a katolikus plébániára nyer torony beosztást, irányítója a sekrestyés úr.
4. Sári Géza szintén kamerával a strand előtti gesztenyefán, őrvezetője a szomszéd gesztenyén, kezében rádióadóval a Meszticz-féle fűszer-kereskedés
hordárja, amennyiben sikerül felmásznia a fára.
5. Baloghné, a Surlott Grádicsot felajánlja a stábnak, amelyben részt veszek
én, valamint a temetkezési vállalkozó úr, aminőként felajánlja a videók
megtekintéséhez a televíziós készülék használatát, s engedélyezi a záróra
meghosszabbítását..
6. Az őrmester úr elemlámpával, gumibottal, valamint más rendőrségtől maradt felszerelésével, négy polgárőrrel gyalogszolgálatos felderítésre megy.
Mindenki elégedetten távozott, s a megbeszélt időpontban el is foglalták figyelőállásaikat, amelyet a temetőőr adó-vevőivel ellenőriztek is. A Surlott Grádicsban olyan csend volt, mintha a képernyőről máris a támadót közvetítenék,

2007. október

59

s nem azt a szappanoperát, amelyet most, az események miatt, teljesen levett
hanggal nézett Baloghné, akinek szintén eltűnt a macskája. De aki nemcsak ezért
csatlakozott a polgárőrökhöz, de azért is, mert személyes elszámolnivalója volt
a tisztiorvossal. Minden macskája, s az évtizedek alatt volt belőlük jó néhány,
mindig a mosogató csapjából ivott, s a poharak között szeretet aludni délután,
amit többszöri pénzbírsággal honorált a tisztiorvos.
– Ha kiderül, hogy ezt a paradigmát ő hozta a nyakunkra, akkor pert indítok
ellene. Kerül, amibe kerül – mondta Baloghné, s mindenkinek töltött egy-egy
pohárral az üzlet számlájára.
De az éjszaka nem hozott eredményt. Vért igen, mert a gyógyszertár kapuja
alatt reggel hatalmas vérfoltot találtak, s a plébániatemplom tornyából rögzített
képek alatt hallani is lehetett, hogy talán egy nagytestű kutyával végzett a láthatatlan, akit csak paradigmaként emlegettek a polgárőrök.
Egész nap a videókat nézték. Andalgó szerelmespárokat láttak, házfalára vizelő férfiakat, s látták az özvegy postásnét, amint sámliját cipeli, hogy beleshessen a szomszédban lakó homoszexuális mérnök ablakán.
De a fenevad olyan szögből támadott és olyan helyen, amelyet az egyik kamerázó, a szélárnyék mintájára képárnyéknak nevezett.
Folytak a találgatások, s az a zebrapinty-tenyésztő, akinek ezen az éjszakán
tűnt el a fajtiszta labradorja, most olyan ötlettel állt elő, amelyet szinte megtapsoltak a többiek.
– Én azt tanácsolnám, hogy adjunk össze egy kis pénzt, vegyünk itt a város
mellett valamelyik juhásztól egy bárányt, azt kössük ki egy jól látható helyen.
Mert ez a ragadozó biztosan nemcsak macskákra, kutyákra vadászik. De mert
más húsfélét nem talál, ezért fogyasztja ezeket. A bárány nem sokkal nagyobb,
mint egy németjuhász, vagy mint egy spániel. Így biztosra mehetünk.
Az ötlet mindenkinek tetszett, s szinte közelharc alakult ki azért, hogy kik
menjenek a nyájhoz, bárányra alkudni, aztán, mert Ötödik Békainak hitele volt
a frissen alakult polgárőrségben, egy üvegező mester kocsijával, ő, Baloghné, aki
sajtot szeretett volna venni, s a nyugdíjas rendőr indult, hogy megszerezzék az éjszakai csalit.
– Nyaló só is kell – mondta a pintytenyésztő. – A bárány szereti nyalogatni,
de rögtön utána inni akar, de mert nem kap vizet, elkezd bégetni. Ezzel, meg
a szagával oda fogja csalni azt az izét.
Délután statisztikát készítettek. Eddig a legtöbb vérfoltot a strand utcájában
találták, ezért, egyhangúlag úgy döntöttek, hogy ott kell kikötni a bárányt, s ez
a hely azért is tűnt jobbnak a többinél, mert a vadász kiszámította, hogy a vadászati fegyverhasználat előírásai szerint, így nyugodtan lőhet, mert a célirány felé
meg van a kötelező négyszáz méter.
– Nekem az a gyanúm – mondta a biztosítási ügynök, aki minden csütörtökön a Surlott Grádicsnál szokott ebédelni, – hogy nincs itt semmiféle fenevad. Az

60

tiszatáj

én terepemhez tartozik a szomszéd város is, és ott most nyitottak, tán egy hónapja valamilyen távol-keleti vendéglőt. Na már most, ugye tudjuk, hogy ott
ínyencfalat a kutyahús. Éppen ezért a városból kivezető utat is figyelni kellene.
Lehet, hogy elkapnák a ferdeszeműt, amint éppen a kutyahúst csempészi ki a városból.
– Ez kérem hülyeség, de legalább is féligazság. Én, ifjú koromban, matrózinasként jártam Kokinkínában, ott tényleg eszik a kutyát, de macskát nem –
mondta a Meszticz-féle fűszerkereskedés hordárja. – És ha valaki arra gondol,
hogy valamelyik olasz pizza-sütő rabolja a macskákat, még az sem igaz. Még
hogy az olaszok macskát ennének! Az a sok bunkó paraszt az első háborúban
a házinyúlról hitte azt, hogy macska, aztán kiabálni kezdték a szemközti lövészárokba, hogy italiáni mándzsáré gátti, hogy olaszok egyetek macskát. Szóval nem
itt van a kutya elásva.
A bárányt már szürkületkor kikötötték, sót is nyalattak vele, s a vadász is helyet akart cserélni Sári Gézával, akinek a strand előtti gesztenyefán volt a kijelölt
állása, de végül úgy döntöttek, hogy nem ártana a lövés pillanatát is felvenni, így
ketten gubbasztottak egész éjszaka a fán.
Lövésre nem került sor, de a felvevő valami olyasmit rögzített, amit csorgó
nyállal néztek végig, s szerencséjüknek tartották, hogy Baloghné, aki még a kétértelmű vicceket, az enyhe káromkodásokat sem tűrte a Surlott Grádicsban, már
elvonult aludni.
Így nyugodtan nézhették, hogy a fővárosból nyaralni érkezett színésznő átmászik a strand kerítésén, s egy startkőre állva vetkőzni kezd.
– Az anyja istenit, ilyen test nincs is – sóhajtotta a temetőőr, aki valaha
pornó-mozit is működtetett, s ilyetén szakértője volt a sztriptíz művészetének, no
meg a szép női testeknek.
Nézték a percekig nyújtózkodó nőt. Aztán már azt is látták, hogy a túloldalról
bemászik Baloghné veje, a fiatal ügyvéd, ő is levetkőzik, aztán olyan szex parti
kezdődik, amilyent még nem láttak a Surlott Grádics vendégei.
Hosszasan nézték, aztán, mintha a háttérben fölfedeztek volna valamit, újra
és újra visszacsévéltették a felvételt.
Azok ketten, vadul szeretkeztek a medence szélén, aztán a vízben tekergőztek,
mintha két kígyó ölelné egymást, s a vadász, aki nagy nőcsábásznak tartotta magát, azt mondta, hogy ilyen nincs.
– Ha nem látnám a felvétel idejét, el sem hinném, hogy valakik megállás nélkül, három óra ötvennyolc perc huszonöt másodpercig szeretkezhetnek, s utána
még van kedvük csókolózni.
Többször is megnézték azt a részt, amikor a színésznő, az ügyvéd dereka köré
fonja lábát, úgy hintáztatja magát, aztán bezuhannak a vízbe, de ott sem válnak
szét. Lebuknak, aztán egyszerre emelkednek ki, hogy levegőt vegyenek, s a sze-

2007. október

61

retkezés mozdulatai miatt, mintha taposnák a vizet, teljesen körbe lebegik a medencét.
– Ha ezt Baloghné látná – mondta a csapos, s behunyt szemmel megpróbálta
fölidézni azt a mozzanatot, amikor a parton franciáznak, de abban a pillanatban,
ahogy becsukta szemét, már meg is bánta, mert olyasmi következett, amit el sem
tudott eddig képzelni. – Ez igen – mondta elismerően. – Ezek mindent, de mindent tudnak, és még egy kicsit.
Sári Géza egyáltalán nem örült a látványnak. Kamaszkora óta szerelmes volt
a gyönyörű szőke szomszéd lányba, a színésznőbe, s a kamerát is azért vette, mert
azt hitte, hogy oldtimer sportkocsijával, hamis Rolex órájával, felvevőgépével
imponálni tud, hogy elfelejteti keshedt vállát, himlőhelyes arcát, de ez a látvány,
most elevenébe vágott. Úgy érezte, hogy megcsalják, hogy bemocskolják legszebb
érzelmeit.
Senkinek sem szólt, megpróbált közönyös arcot vágni, de fájt minden mozdulat, amit látott, s nem engedte, hogy lemásolják a felvételt. Aztán az egyik újrázásnál benyomta a törlés gombját, így már nem maradt, csupáncsak az emléke
annak, hogy a medencébe pisilni nem szabad ugyan, de az ember nemzőszerveit
szeretkezés közben nem bántják a pirányák.
*
A vérfoltok elmaradtak, de a polgárőrség minden éjszaka felmászott a tornyokba,
a gesztenyefára, s a pedellus szorgalmasan, mintha csak valamilyen házi feladatot kapott volna, szállította a paradigmához hasonlatos szavakat.
– Találtam még parafint, paratölgyet, paralízist, paramedicinát, meg isten
tudja mennyi parát, de olyan állat, hogy paradigma, az nincs.
Ebbe már szinte bele is nyugodtak volna, de ekkor valami olyasmi történt,
amire nem számított senki.
Dögleni kezdtek a vadgalambok.
Előbb csak furcsán csapongva repültek, aztán a földön, hátukon vergődtek
percekig mielőtt kimúltak volna, s a zebrapinty-tenyésztő azzal állított be a Surlott Grádicsba, hogy döglenek a feketerigók, a cinkék, de még a verebek is.
Arra gyanakodtak, hogy talán valamilyen rovarirtó miatt történik mindez, de
az esti szúnyoginvázió, s az a tény, hogy a járdák mellett húzódó virágágyak teli
vannak méhekkel, cáfolni látszott ezt a feltételezést.
Ötödik Béka, aki úgy érezte, hogy neki kell levonnia a konklúziót, egy noteszlapra köröket és négyzeteket rajzolt, számokat írt, de mintha nem lett volna
semmi logika a dologban, hol egyeseket, hol tízeseket, hol pedig törteket írt a körökbe, négyzetekbe, rombuszokba, aztán megszólalt:
– Kutyák, macskák, azaz földi állatok után, most a levegő élővilágát kezdik
pusztítani. Szó, ami szó, a tisztiorvos egyszer már elrendelte a cukrászda terasza
fölötti fecskefészkek leverését, higiéniai okokra hivatkozva, mert a fecskék a fészekből a krémesekre, zserbókra, fagylaltos kelyhekbe pottyantottak. És abban az

62

tiszatáj

interjúban, amelyben a kóbor állatokkal szemben foganatosító paradigmaváltásról beszélt, a galambokat a levegő patkányainak nevezte.
Szóval itt, ebben a helyzetben, a vadszárnyasok, az énekesmadarak pusztulásánál is azzal találkozunk, amit ő paradigmaváltásnak nevezett.
– Valami borzalmas dolog kezdődik – mondta a hordár. – Ma reggel a saját
fülemmel hallottam, hogy a miniszterelnök is paradigmaváltással fenyegetőzött.
– Az biza, az – mondta Baloghné. – A macskák, kutyák, madarak után, most
tán az embereken akarják folytatni. Még az a szerencse, hogy én, amióta az
eszemet tudom, mindig csak megbízható helyekről vásároltam a konyhára. A bolgárkertészem még műtrágyát sem használ, a húst egyenesen a vágóhídról hozatom, a tejtermékeket pedig egy olyan özvegyasszony szállítja, akinek az istállójában a hídlásról meg lehetne enni a sajtot.
Szinte tapintható volt a csend, nem az életüket féltették, s nem is a jövőtől
féltek. Meg akarták fejteni azt a talányt, amely a vérfoltok megjelenésével kezdődött, s amelyért éjszakákat töltöttek önkéntesen, polgárőrségi megfigyelőpontjaikon.
Nem ment.
– Aminek nincs neve, az nem is létezik – gondolta Ötödik Békai. – Annál már
csak az lehet rosszabb, ha valaminek neve van, de értelmezhetetlen, érthetetlen,
mert olyan, mintha nem is ezen a földön mondanák ki. Az, hogy paradigmaváltás, talán nem is azt jelenti, hogy a sintért akarják azzal a bizonyos paradigma
nevű állattal leváltani. Az is lehet, hogy nem is állat, hanem valami úri huncutság, olyasmi lehet, mint az államosítás, mint a kuláklista, mint a kitelepítés, vagy
a sztahanovista mozgalom. Csak most, előbb az állatokon próbálják ki.

2007. október

63

Csodálatos és/vagy szörnyű az ember
S ÁNDOR IVÁNNAL BESZÉLGET BUDAI K ATALIN

– Sokféle alkalom lenne a beszélgetésre, hiszen Rajtad kívül kevesen figyelnek ilyen érdeklődéssel a magyar irodalom állapotára. Mégis kiválasztottam egy aktualitást, a Századvégi történet harmadik kiadását. Érdekel az, hogy egy húsz éve megjelent regény újrakiadását megkockáztatja a Kalligram Kiadó Pozsonyban.
– A Drága Liv és a Követés után, most hosszabb szünet következett. A regény, amin
dolgozom, még legalább két évi munkát kíván. Beszélgettünk Szigeti Lászlóval arról, hogy
ezt az időt hogyan hidaljuk át. Laci megemlítette, hogy a Századvégi történetet húsz éve,
az első kiadás alkalmával olvasta. Úgy döntött, kihozza, hogy addig is, amíg a munkában
lévő regény elkészül, – így mondta –, „te piacon légy”.
Próbálok egy ideje lépést tartani a megváltozott könyvkiadási körülményekkel, a kultúripar hegemóniájával. Jóleső, de mellbevágó volt számomra ez a „piacon légy”. Sűrítette
az író, a kiadó, a terjesztés, az olvasó mai kapcsolódásának szerkezetét.
– A szöveg azonosnak látszik a korábbival. Mégis, mit jelent szerinted ez a regény
újra „bedobva” a próza-vízbe?
– Természetesen azonos a szöveg. Talán a regényeim életének folyamatosságát jelenti
a „bedobhatóságuk” a próza-vízbe. Szerencse az is, hogy a Kalligramnak olyan kiváló borítótervezője van, mint Hrapka Tibor. Talán a legszebb könyvem.
– Kíváncsi vagyok, hogy szerinted versenytárs maradt, vagy klasszikussá lett?
– Ezek örvényes terminusok. Ki-kivel versenytárs? Ki-mi klasszikus a nyolcvanas
évekből? Ki dönt erről? Sem egyik, sem másik nem kívántam soha lenni.
– Akik nem olvasták még – a mai 25–30 évesek –, azoknak ma romantikus szerelmi
dráma, kosztümös nosztalgia, politikai ármánykodás krimiszerű története? Vagy a nyolcvanas évek áttörő próza-megújítási kísérleteinek dokumentuma?
– A Könyvhét után rögtön lejöttünk Gulácsra. Visszajelzésekre nem volt idő. A Kiadó
arról tudósított, hogy már az első hónapban szépen fogyott, holott reklám nem volt és
harmadik kiadásról nem szoktak kritikát írni. Arról hallottam, hogy voltak olyanok, közöttük mérvadó fiatalabb kritikusok, akik máris tovább ajánlották az olvasott példányt
kollégáiknak.
Húsz éve erős volt a recepció. Balassa, Poszler, Csuhai, Grezsa. Csuhai István nemrégiben a Daniellával a vonaton-ról írt a Jelenkorban. Kitért arra, hogy része lettem
volna a nyolcvanas évek prózafordulatának. Meglepett.
A régi kritikákat ma jelentősebbeknek látom, mint húsz éve. A közelmúltban megjelent két olyan tanulmány, amelyekben már benne van az eltelt idő regénypoétikai, társadalmi, történeti tapasztalata. Olasz Sándor szerint az 1987-es olvasónak, – így írja –, az

64

tiszatáj

„embert gyötrő hatalom beteges szenvedélye” nagyon is ismerős volt, ám ma már,
mondja, az „emberi létezés ontológiai reménytelenségét” is bemutatja a regény. Érdekes
Faragó Kornélia, – ő az Újvidéken megjelenő Híd főszerkesztő-helyettese –, elemzése.
Arról ír, hogy annak idején „a kelet-közép-európai vonatkozású regény mindenekelőtt
hatalomközpontú történelemszemléletével váltott ki elismerést… (ma)… az élettörténet,
a létezés viszonylatainak és viszonylagosságának kitett én, a szerelem megszilárdíthatatlan
folytonos elmozgó-távolodó életélménye, de a vágyak, az érdekek és a kényszerek különös
játéka nem a hatalmi problematika valamiféle előlapjaként, hanem egy sajátságos áramlásrendszer, egy korlátlan működés aktív mozgástényezőjeként nyerhet értelmezést.” Érdekes, ugye, hogy a mai kritikus a diktatórikus világok eróziója után a jelen folyamatosságaiban is érvényesnek érzi a regényvilágot.
El kívántam szakadni a magyar történelmi regény hagyományától, amelyben elvált
egymástól a múlt és a jelen. Márton Laci járta körül ezt a problémakört a kilencvenes évek
közepén írt kitűnő, elhíresült tanulmányában. Itt dolgoztam először az osztott nézőponttal, a megkettőzött egyes szám első személyű elbeszélő(k)kel.
– Gyönyörű könyv, szinte hívja, hogy filmesítsék meg.
– Ilyesmire sohasem gondolok. Nincsenek Jancsón kívül filmrendező barátaim. Ő a maga
nagy útját járja. Különben is nagyon sok pénzt igényelne ez a történet.
– Sokadszor újraolvasva megragadott egy mondat: „Uram, a jelmeze” – mondja az
inas Orczynak, a főhősnek. „De hiszen abban vagyok, nevetett rá” – ez a válasz.
– Néhány mondatban villan csak fel a háttérben a Martinovits-sors, de mindvégig
a hatalom nyomása alatt sínylődő, önmagát többfelé osztó ontológiai szituáltságban jelennek meg a regényfigurák. Univerzális a jelmezkényszer.
– Vajon nem húzódik egész prózai életművödön át, – hadd mondjam én ezt ki – egy
ilyen gondolat: álruhában lenni, néha más identitást húzni, rejtjelezni, bujkálni, menekülni? S hogy a jelmez néha maga a személyiség?
– Erről hosszú esszét, regénypoétikai könyvet, vagy mentalitástörténeti tanulmányt
kellene válaszként írni. Abban, amit felfedeztél, benne van a (világ)korszak szimulációs
trendje, illetve az, hogy az én-leépülés, a mások, és az önmagunk elől való bujkálás az ember antropológiai része. A szerepjáték a paradicsomban kezdődött, és kinek-kinek a haláláig tart. De ez nem egyenlő a hazugsággal, a rontással, az aljassággal. Az Én sohasem koherens. Folyékony, „zajló” formáció. A művészet az ebből kisugárzó ütközésekre, (ön)felismerésekre, a „lenni, vagy nem lenni”-re, a „bűn és bűnhődés”-re épül: Oidipus, Hamlet,
Raszkolnyikov, Marcel, Joseph K., Mersault. A magyar irodalomban például: Bánk, (Édes)
Anna, Medve, Saulus, Köves Gyuri.
Beszélgettünk egyszer arról, hogy igen, persze, az Énvesztés, a személyiségleépülés közelmúltbeli-mai változatai foglalkoztatnak. Az „álarcosság-jelmezesség” ennek egyik változata. Sűrűsödhet benne a hatalom nyomásának kényszerében kialakult létstratégia.
A jellem lebilincselő sokszínűsége. A pszichés motivációk. Elzárkózás a világtól. Karriervágy.
Vannak igéző szerepjátékok. A szerelemben. A szexualitásban. A lényeg az Én antropológiai sokfélesége. Az Antigoné híres szavait az ember mibenlétéről a magyarban csodálatosnak fordították. Szakértő barátom hívta fel a figyelmet rá, hogy más nyelvekben monstruózusnak, akár szörnyűnek. Az igazán nagy művekben aztán egy pillanatban lefoszlanak

2007. október

65

az álarcok, lehullanak a jelmezek. A látszatok mögött felsejlik a borzongató-fenséges-lenyűgöző-irtózatos.
Az életben megkövetelem az álarcnélküliséget, ha ritka is. Megküzdök a pontos rámutatásért. Próbálom kimunkálni magamban az ilyen „képtelenségre” való képességet.
– Ehhez nyilván kapcsolható a színházzal való szoros együttélésed. Kevesen voltak
az írók közül, akik teoretikusként, elemzőként, kritikusként is ennyire kötődtek a színházhoz. Búvópatakként érzékeled, hogy nem csak dokumentumaival, például a Drága
Liv színházi szereplőivel, hanem a szerkesztés- és gondolkodásmódjával is hatással volt
rád a színház?
– Több, mint három évtizedig éltem közvetlenül a színház és a film közegében. Ennek
erős a hatása. A színháznak a regény „dramaturgiai” kidolgozásában és a szerkezetépítésben, a filmnek a képekben való látásban.
– Sokadjára kérdezem: számodra kedves műfaj a beszélgetés. Van erre filozófiád,
recepted, „stratégiád”? Miért szereted?
– A beszélgetésekből sokat tanulok. Gomolygó kérdések-problémák tisztázására kényszerít. Interjúnál is, a hozzám látogató kollégákkal való dialógusokban is. Más világok,
más nézőpontok, más kortapasztalatok. A legszórakoztatóbb beszélgetés is „munka” ebben az értelemben. Az ilyen „munka” közben is sok minden összetorlódik, ami nem fér el
a regényben, néha esszében sem. A problémák velem jönnek, további párbeszédeket igényelnek. Akár önálló műfajként is. Tudod, hogy próbálom követni a hazai, európai eseményeket. Nem hagynak nyugodni a mizériák. Születhetnek ennek nyomán esszék, de
mindenképpen maradnak további „kibeszélni valók”. Aztán: összeállnak.
– A múlt évben Németh Gábor beszélgetett veled és Olasz Sándorral a rólad készült
monográfiája kapcsán a Petőfi Irodalmi Múzeumban. A Jelenkorban is közreadtátok.
Szó esett benne arról, hogy kicsit késve ugyan, de bekerültél a „Németországban sikeresen megforgatott magyar író” kategóriába, hiszen a DTV kiadásában megjelent Drága
Livnek jó visszhangja volt, szépen fogyott.
– Nem tekintem úgy, hogy késve kerültem a német piacra. Az persze jól esett, hogy
többen így gondolták. Az ÉS is ezzel vezette be a német kritikák közlését.
– Elmondod, hogyan bánnak egy „profi” íróval a neves külhoni kiadónál. Ebből arra
következtetek, hogy itthon valami hibádzik. Mi is?
– Könnyű lenne egyszerűen csak azt mondani, hogy a pénz. Persze az nagyon. Csodának tartom viszont, hogy az állam által eltartott, hatalmas teljesítményeket produkáló
hajdani könyvkiadás, néhány év alatt át tudott bukdácsolni a magánkiadás szerkezetébe,
él, létezik, úgy tudom csekély állami támogatással.
Az irodalom (újra) piaci áru. Ez a szimulációs korszak média-TV-reklám-világában, az
általános devalválódásban csökkenő példányszámokat, sokszor ízléstelen reklámot jelent.
Viszont folyamatos marketinget, terjesztői apparátust, bolthálózatot kíván. Az író-személyiségeket, mint a lovakat (bizony) futtatni kell. Mármint azt, aki rendelkezik ehhez szükséges személyiségjegyekkel és nem fordít máris hátat a versenypályának. Az utóbbiak közé
tartozom.

66

tiszatáj

Amennyire betekinthettem, mindez a nyugati könyvpiacon is így van. Főszereplő:
a terjesztő. Amolyan kisisten. Az irodalomhoz nem ért, ritkán olvas. Azt ajánlja az olvasónak, azt kívánja meg a kiadótól, ami növeli a percentjét. Ez a legszínvonalasabb kiadókat
is sakkban tartja. Hallottam odakint olyan „szakmai” megjegyzést is, miszerint már nem is
az a fontos, hogy az olvasó elolvassa a könyvet, csak az, hogy megvegye. A terjesztők,
a boltok a lektűrt, a bestsellert, a divatos témákat helyezik előtérbe.
Mindez az írókra, az irodalom színvonalára is hatással van. Ma ott is kevesebb a nagy
irodalomnak tekinthető mű. Az osztrákok talán még tartják magukat, de a német, a francia területen is túlsúlyban van a lektűr, amit a „csinált” siker magas irodalommá értékel
fel. Úgy láttam, a legnívósabb, nagy német kiadók próbálnak ellenállni. Külön sorozatokban hozzák a klasszikusokat, a nemes irodalmat. Szerencsémre a Drága Liv és az előkészületben lévő Követés is bekerült a DTV Prémium-sorozatába.
De visszatérek a „mi hibádzik itt”-hez. Példát mondok. A DTV-nál nagylétszámú,
nagytekintélyű munkatársi csapat dolgozik. Van sajtóosztály, külön marketingrészleg.
Gyönyörű, nagyalakú képes albumokban ismertetik féléves terveiket. Nálunk a könyvborítók az utolsó pillanatokban készülnek el, ott benne vannak ezekben a megjelenés előtt
egy fél évvel már a boltokba kerülő albumokban. Szerb Antal egyik kötetéhez Poszler
Györggyel írattak előszót. Külön füzetben, a regénnyel megegyező borítóval, már hónapokkal a kötet megjelenése előtt ez is ott volt a boltokban. A Drága Liv megjelenésekor
a kiadó sajtófőnöke, egy napokkal előbb kiadott program alapján, óránként vezette fel az
interjúkra az újságírókat, fotósokat. A Frankfurti Könyvvásáron megjelentetett könyvük
minden írójához ugyanígy.
Ehhez kell a pénz, az évtizedek óta viszonylag szilárd kiadói struktúra, a reklám-marketing magas szakmai színvonala. Az író olyan megbecsülése, amire itthon sem kellő pénz,
sem kellő idő és figyelem nincs. Így aztán ott jók a lehetőségek, de erősödnek a kultúrakorszak jellegéből adódó eltérítő mechanizmusok is. Annak a folyamatnak a huszonegyedik századi szakaszában vagyunk, amelyet Adorno már ötven éve éleslátóan elemzett.
– A német megjelenés persze nemcsak az íróság külső attribútumairól szól. Érdekes
volt ebből a szempontból az ÉS összeállítása a Drága Liv kinti recepciójából. Olyan dolgok is elhangzottak, amelyeket a hazai fogadtatás egyáltalán nem vetett fel. Például:
hogy „nem ez lett az 1956-ról szóló nagyregény, amire Magyarországon sokan várnak”.
Kétségtelen, hogy 56-os regény, az is, hogy ebből érthetetlenül kevés van, de azért ez
a Te tudatosan épített regényvilágodban nem így zajlik. Nyilván eszedbe sem jutott az
50. évforduló közelsége, amikor a Liv polifóniájába beleszőtted a forradalom napjait, és
hatását a főszereplőkre.
– A Liv-et 2000–2001-ben írtam. Az első kiadása 2002-ben a könyvnapon, a második
fél évvel később jelent meg a Kalligramnál. Eszembe sem jutott az évforduló. A DTV-nak
sem, mikor 2004-ben szerződtünk. Technikai okok miatt némileg csúszott a megjelenés,
ami előnyös is lett, mert így a Könyvvásárra tudták időzíteni. Jött az itthoni és az európai
évfordulós kampány. A kiadó nem hajtott rá erre, de kitérni sem tudott előle. A világsajtó
tele volt ötvenhattal, a TV-székház ostromával, az utcai mocsokhadjárattal, a puccshangulattal. Jöttek az interjúkészítők, nagyrészük nem is olvashatta még a könyvet, a politikai
eseményekről faggattak. Más kérdés, hogy ezt is tulajdonképpen élveztem.

2007. október

67

A Liv egyik motívuma valóban ötvenhatos. Ez is beépül abba, amit az emlékezésrőlfelejtésről, a múlt-jelen összekapcsolódásáról dolgoztam ki. De ugyanilyen erős például,
mint motívum a második világháború is. Amit idéztél, mármint, hogy nem lett az ötvenhatról szóló nagyregény, amit Magyarországon vártak, nem kritikában jelent meg, kérdésként tette fel a legnagyobb német rádióadó sztár-riporter asszonya. Azt feleltem, hogy
nem is akart a Liv ötvenhatról szóló nagyregény lenni, sorsokról szól, persze ezekben ötvenhat is benne van. De volt a hölgyhöz nekem is két kérdésem. Az egyik az, hogy olvastae már a könyvet. Mondta, hogy még nem. A másik az, hogy miből gondolja, milyen nagyregényt várnak Magyarországon ötvenhatról. Erre nem tudott válaszolni.
– A kiemelt történelmi pontok és a „real time”, a valóságos idő hogyan működik öszsze? Segít-e a fókuszálásban, vagy tényleg esetleges, hiszen az emlékezés „beépülési”
ideje a mérvadó?
– Poétikában, regénystruktúrában, történetfilozófiában összeműködik. A regény huszadik századi útján előbb szakított a múlt lezárt entitásként való „kezelésével”, mint
a történettudomány. Proust, Joyce, Woolf óta rászabadul a múltra – pontosan mondod –, az
emlékezés beépülési ideje, a múlt viszont dinamizálja a jelent. Minden egymásrahullámzóan zajlik. Egy ideje a történettudományban is új narratívák jelennek meg a „valóságos
időről”.
– „Várni kell, hogy emlékezni tudjunk…” – így kezdődik az a Rilke-idézet, amit a családtörténeted, a Tengerikavics elé illesztettél. A regényben aztán azt írod egy helyen:
„miféle érzékenységgel hívható elő a lezárt múlt egy-egy töredéke úgy, hogy valamiféle
nem lezáratlan viszonyt alakítson ki vele?” Minden eldől a szubjektum által megélt, és az
objektívvé „torzított” idő közti sávban. Hogyan látod a poétikailag megoldandó „idő”
kérdését? Tudom, köteteket szenteltél ennek, de, mint minden, ez a kérdés, és a rá
adandó válasz is ki van téve a változásnak.
– Igen. Az Idő zajlása poétikai szervező-elv a regények, dilemmasorozat az esszék számára. Az Idő számomra nem egy eseménysor lefutása. A létezés drámája, a problémák
megoldhatatlanságának, a történelem zsákutcáinak, az elfojtások következményeinek,
esztétikai-gondolkozástörténeti reprezentációs tere.
Jogos a kérdésed. Érzek változást a tekintetben, hogy egyrészt rengeteg művészi-tudományos megközelítés avult el az ezredfordulóra. A Sors, a Történelem nem a megoldásokmegoldhatatlanságok időterében alakul, hanem egyre inkább a megoldások-megoldhatatlanságok szimulációinak időterében.
– Kifejtenéd ezt?
– Keresem például az Idő és a Tapasztalat kontextusait. Az Idő megtelik a Tapasztalattal, miközben az koncentrálódik is, és el is tűnik az Időben. Az újabb tapasztalatok sűrűsödése maga is Idő-függő. További kérdés: hogyan formálja az Idő a szembenézésreokulásra való hajlamot. Életben tartja-e, fölszámolja-e? Megfigyelhető, hogy a szimulációs
trend hogyan teszi működésképtelenné az Időt, miközben maga is annak terméke.
– 2006-ban a Követés és a Daniellával a vonaton esszénaplója kapcsolódott össze,
talán először a pályádon ilyen egyértelműen. Volt a nyilas hatalomátvétel emlékeinek
nyomában való regénylüktetésű haladás, és volt a múlt „tudományos” közelítésére az
esszé-füzér ugyanazzal a tematikával, sőt, nyomatékosítva, ugyanolyan borítóval. Nem

68

tiszatáj

kérdezem, olvasóid tudják, hogy ilyen váltógazdaságban munkálkodsz. De: lehet ez programadó, tovább vihető gyakorlat ezután is?
– Szeretném, ha lehetne. Csinálom…
– A Jelenkorban már olvashattunk részleteket az Argolíszi öböl munkacímű regényedből. Érdekel milyen sorsa van ennek? Halad-e ez is kettős pályán?
– Haladgat. Az argolíszi öböllel párhuzamosan írom a Paulóval a görög tengerpartont. Pauló filmrendező, a regény főalakja. Mivel Az argolíszi öböl ezredfordulós művészregény lesz, ha lesz, Pauló olyan kérdésekkel is szembekerül, amelyekről beszélgetünk.
A regénynapló viszont alkalmas forma ahhoz, hogy beleszövődjenek a regényírásba való
elengedhetetlen bezárkózás közben is a zajló mindennapok.
– Álságos is a kérdés: nem azt kérdezem „min dolgozik éppen?”, hanem azt: milyen
elvarratlan történelmi szál gombolyításába fogsz, milyen kiemelt problémacsoportja
van a történelemnek, aminek az életünkre való rejtett hatásmechanizmusait vizsgálandónak tartod?
– Címszavakban: foglalkoztat, hogy az európai kultúra megingásában milyen szerepe
van annak, hogy az alapozásnál, az időszámítás előtti ötödik-negyedik században megszülető hatalmas irodalom már akkor hiteles képet adott-e a korról, az emberről? Ama
„fényes” görögség valóban olyan fényes volt-e? Olvassuk el például, mit mond Ritoók
Zsigmond arról, hogy amikor Sophoklés az Oidipust, a Kolonost írta milyen mélyponton
volt Athénban az erkölcs, milyen hatalmi harcok folytak, bűn, mocsok…
Egy másik csomópont a magyar, a közép-európai történelem-társadalomfejlődés önmaga múltjából tanulni nem tudó, folyamatosan zsákutcás struktúrája; a két világháború
közötti idők torz eszméinek újabb megjelenése, az, hogy már-már vészjósló a huszadik
század történelmének ismerethiánya. Nem érdektelen kérdéskör az sem, hogy ha a
történettudomány a lezárt múlttal foglalkozik, ám a múlt folyamatosan lezáratlan, akkor
ez miféle dilemmák elé állítja a tudományt.
Ennyi talán elég a regény képeinek-struktúrájának formakereséséhez. „Hordalékként”
meg az esszéhez.

2007. október

69

SÁNDOR I VÁN

Paulóval a görög tengerparton
( REGÉNYNAPLÓ)

Azon a napon, amikor Pauló munkafüzetébe lejegyzett gondolatait írom, miszerint a készülő forgatókönyvében arra koncentrál, hogy a képsorok lassúsága és gyorsulása miképpen váltakozzon, továbbá, hogy az arcokon miképpen mutathatja majd meg a kamera szavak nélkül is az érzéseket és a gondolatokat, valamint, hogy a hosszú snittekkel hogyan
indulna el titkok nyomába, amelyek mögött máris újabb titkokra nyílik az utazás, – nos,
ezen a napon érkezik a hír Ingmar Bergman, majd Michelangelo Antonioni haláláról.
Báron György az ÉS-ben, kitünő búcsúzó-írásában azt mondja, hogy ezen a napon végetért az európai film aranykora. Erről van szó. Hacsak nem még többről.
Pauló harminc éves, mikor a kilencvenes évtized közepén munkanaplójába írja a fenti
gondolatait. „Iszméné-forgatókönyvén” dolgozik. A filmmese nemcsak az évezredes európai kultúrát megalapozó mítoszok ezredfordulós működésképtelenségével foglalkozik,
hanem azzal is, hogy azok már a maguk idejében is „csináltak” voltak. Ekkor, a kilencvenes évek közepén Bergman és Antonioni még él, ám életművük már lezárt. amiképpen az
aranykort jelentő többieké is. Truffauté, Godardé, Resnaisé, Fellinié, Tarkovszkijé, Kuroszaváé. Wajda és Jancsó még dolgozik, de ők korábbi műveikkel részesei az aranykornak.
Miért gondolom, hogy a két búcsúval többről van szó, mint a film aranykora elmúlásáról?
Balassa Péter egyik írásában összekapcsolta Samuel Beckett halálának napját a Ceauşescu-diktatúra ugyanaznapi bukásával. Az utóbbit a közép- és kelet-európai diktatúrák
végjátékaként, Beckett életművének lezárulását a nyugati kultúra végső vakügetéseként
„közös” korszakhatárként értelmezte. Ehhez hasonlóan látom Bergman és Antonioni halálát egy a filmművészeten túli kultúrakorszak lezárulásának. A kultúrtörténetben még
nem fordult elő, hogy ilyen súlyos szerep egy viszonylag fiatal művészeti formára, a filmre
háruljon.
Pauló is úgy gondolja, hogy a film igen sokat vállalt magára a művészet létfaggató szerepéből. Tudatában van annak, hogy a kilencvenes években ő már a nagy korszak utániságában dolgozik. De a korábbi, létfaggató feladatot kívánja folytatni. Bergmantól azt tanulta meg, hogy mit jelent az arcokon „lejátszatható” Sors. Antonionitól azt, hogy mit jelent a kamerával űzőbe venni önmagunk, a korszak titkait.
Évtizedeken át elemezték a filmesztéták mindkettőjük formaelemeit. Jó volna, ha
most feltárulnának az eszközeik mögött a léttani stratégiáik. Mert ezzel foglalták el helyü-

70

tiszatáj

ket nemcsak a film történetében, de a kultúratörténetben is. Új formáik az Emberi Helyzet
feltárását szolgálták: a stabil pontok elveszését, az ember önmagával, a világgal szembeni
gyanakvását, a korábban megválaszolhatónak gondolt kérdések megfejthetetlenségét, az
európai ember univerzális otthontalanságát.
Bergman játéktere valóban az Arc volt. Ezt összefüggésbe hozta a szavak hitelvesztésével, az elszótlanodással. (Persona) Ami arra is rámutat, hogy abban a korszakban az embernek még volt olyan arca-tekintete, amelyen lejátszódhatott a sorsa.
Inkább színikritikát írtam hajdan, mint filmkritikát, de azért Jancsóról, Felliniről írtam néhányszor.
Az egyik első filmkritikám majdnem ötven éve A nap végéről szólt. Emlékszem a zavaromra. Nem igazán értettem. A nálam tájékozottabbak sem voltak felkészültek Bergman
képi-filozófiájára. Olyan mélységekkel találkoztam, amivel filmben annakelőtte még soha.
Emlegették-emlegetik, hogy Antonioni a hosszú snittjeivel hatással volt Jancsóra. Ez
közismert. De Jancsó nagy felfedezése az volt, hogy a Szegénylegények-ben, Az Így jöttem-ben, a Csillagosok, katonák-ban a történelemben megtiport, személyiségétől megfosztott, a terrornak ellenálló ember sorstitkai körül járatta oly hosszan a kamerát.
Az aranykor nagyjai a legpopulárisabb műfajban tudtak felülkerekedni a kultúrpiacon
„ott”, a hatalmi nyomáson „itt”. Olyan időszakban őrizték a kép létfaggató szerepét, amelyben feltartóztathatatlan erők szívják be a képet a szimulációs trendbe.
Az ötvenhatról megjelent újabb könyvekről beszélgetünk Gyáni Gáborral a gulácsi
kertben. Számomra az egyik továbbgondolandó kérdés a tapasztalatbirtoklás és fogalomteremtés kontextusa. Tudjuk: a tapasztalatbirtoklás egyik változatában az átélő nem rendelkezik fogalomteremtésre alkalmas képességekkel. Azt is tudjuk, hogy az eseményeket
át nem élő tudós, tapasztalatok birtoklása nélkül is alkothat – bármely történelmi korszak
értelmezéséhez – érvényes fogalmakat. Vannak azonban szerencsés kivételek-véletlenek,
amikor a fogalomteremtő tudós az átélő tapasztalataival is rendelkezik. Kérdés: „kioltható”-e ilyenkor a bennelétből elkerülhetetlen szubjektivitás? Másrészt: milyen többletet
jelenthet a fogalomteremtő munkába beívódó személyes tapasztalat?
Gábor remek tízperces kiselőadást rögtönöz arról, hogy a tudomány a lezárt történelemmel dolgozik. Miközben hallgatom, összeomlanak bennem az iménti alternatívák.
Ezek szerint, a tudomány alapfeltétele, hogy amíg élnek a személyes tapasztalattal rendelkezők, addig a múlt nem lezárt. Dilemmáim a füstbe szállnak. Ez nyugtalanít.
Vendégem éles fordulattal zárja az összegezést: a történettudomány a lezárt múlttal
foglalkozik, ám ez mégsincs így.
Vissza tehát a dilemmáimhoz.
Miképpen vehető szemügyre az egész huszadik század ama tudósi megközelítések
alapján, amelyek szerint a tudomány a lezárt múlttal foglalkozik, amikor a huszadik század zajlásából semmi sincs lezárva?
Az utóbbi évtizedek történelmi regényeinek (ha lehet még ezt a terminust használni),
ama felismerése, miszerint a múlt és a jelen egymásra-rétegezettségükben szétválaszthatatlanok, egyre meghatározóbban foglalkoztatja a történettudományt.

2007. október

71

Amikor Pauló az antik világ évezredekre irányt mutató értéktartalmait veszi szemügyre, ilyen hosszú távon sem tekinti lezártnak a múltat. Belejátszik ebbe személyes
sorsmotivációként, hogy családtörténetének eredetei is homályosak.
A nagy filmrendezők halálával lezáruló kulturális korszak, azért ma is megajándékoz
olyan filmekkel, amelyek arról beszélnek, hogy – felerősítve a tudomány kérdéseit –,
a múlt lezárhatatlanságában élünk.
Nemrégiben újranéztem Lars von Trier Európá-ját. Színhely: a háború utáni Németország. Persze tágabban, Európa sűrített sorsaként. Ki a német? Mi a német? Elszakadás
a múlttól. Mi az ára? Mivel jár? Le kell számolni a múlttal. Miképpen?
Az európai ember sorshelyzete a nagy háború után.
Csak a nagy háború után?
Ez Lars von Trier kérdése.
Halad mindvégig a filmben egy szerelvény, át a meggyötört kontinensen. A harcok
befejezése után az új polgármestert egy gyerek lövi le (motívum a Hamu és gyémánt-ból);
az utazás, miközben a múltból a jövőbe visz, mintha inkább a mából a tegnapba vezetne.
(Rokonmotívum az Így jöttem befejező képsora, az Allegró Barbaró kíséretével.) Az Európa a szuperfilmek hegemóniája idején is fekete-fehér. Ilyen a történelem körkörös monotóniájának a színvilága.
Gyáni Gábor újabb könyve, a Relatív történelem hasonló „dolgokkal” foglalkozik. Különösen lényeges, amit a forrásokra-dokumentumokra alapozott kutatásról kifejt. Persze,
hogy a tudós támaszkodik rájuk. Csakhogy: a lejegyzett forrásokat is „valakik” rögzítették,
mondja Gyáni. Elkerülhetetlenül bennük húzódik a személyesség. A periratok nagy része:
konstrukció. Az évtizedek után lejegyzett visszaemlékezések nem egyszer már a saját
többször előadott narratíváikra épülnek.
Lehet a regény is tapasztalat. Akár forrás?
Joggal tolja el a tudós ezt a lehetőséget, – fikcióval van dolga.
Mégis: egy-egy korszak sorsainak, mentalitásvilágának, traumasorozatainak „felfogásában”, vajon nem nyújt-e hasznosítható tapasztalatokat az irodalom?
Mintha a ma tudományát egyre jobban foglalkoztatná ez is.
Nem tudhatom, Lars von Trier ismerte-e Malraux 1946-ban az UNESCO első kongresszusán elmondott beszédét arról, hogy mindaz, amin Európa a háborúban átment, itt
maradt nemcsak metafizikai súlyával, hanem a véres emberi arc valóságával, s ez arra kell
késztessen mindenkit, hogy ne csak azzal nézzen szembe, ami történt, hanem önmagának
is feltegye a kérdést: ki vagyok én?
Volt, ahol ezt a kérdést megválaszolták. Volt, ahol nem válaszolták meg. A Magyarországon élők az utóbbiak közé tartoznak. Errefelé ezért ismétlődik folyamatosan a (lezárhatatlan) múlt.
Az ötödik fejezetben megjelenik Pauló otthonában soha nem látott nagybátyja. Felvilágosítja arról, hogy kiket ábrázol az egyik családi fotó, mi történt azokkal, akik láthatóak rajta. A fotót Pauló nevelőanyja titkos fiókjában találta. Maga a nevelőanya, Pauló öt-

72

tiszatáj

éves korában meghalt anyja, és két katonatiszt áll egymás mellett a képen. Pauló kérdéseire a nevelőanyja soha nem volt hajlandó válaszolni.
Merre kereshető annak az ellentmondásnak a magyarázata, hogy miközben a múlt
még az éber szellem horizontjáról is eltűnik, könyvtárnyi a huszadik századról szóló tudományos munka, memoár, dokumentum.
A szövegáradat jelentős része éppen a múlt hiányát értelmezi.
Nemrégiben egyik írásomhoz mottóul választottam Thomas Bernhardt felkiáltását: „az
ezredfordulóra a gondolkodás az emberiség számára teljességgel lehetetlenné válik”.
A szövegcunami idején a szövegek próbálnak gondolkodási középpontokat keresni.
Füzi László esszésorozaton dolgozik. Címe: A középpont hiánya. Nem tér ki az elől,
hogy az európai ember számára a centrum, amelybe sokáig Istent, aztán a Tudományt,
aztán az Ént állította, eltűnt. A kérdés: milyen a hiány ezredfordulós változata?
„A naplóírás túltermelése éppen a bizonytalanságra vall. Azért emlékezünk annyit,
mert a felejtés nagy paradigmájában vagyunk… Végül is az Időről beszélek, amelyben az
időmúlás »innen«-je minden ezt megelőzőt archaikusként és múlékonyként érzékel, és
minden, ami »onnan« van, visszahozhatatlanul antik európai, tehát muzeális” – idézi Balassa Pétert.
Leginkább az a jelenség-kör foglalkoztatja, amelyet Kafkánál fedez fel: a félelem, az
emberi méltóság összeroppanása. Bibó Istvánra is joggal hivatkozik. (Itt pontosítást igényel az a megjegyzése, miszerint Bibó „nem foglalkozott a huszadik század sajátos légkörével”. Kétségtelen, hogy Bibó a félelem-szindrómát a francia forradalom hatásából
eredeztette, ám a harmincas-negyvenes évektől folyamatosan értelmezte.)
Laci pontosan írja gondolatmenete egy másik centrumaként: „Az ember a maga életét,
mindazok után, ami a huszadik században történt, már nem élheti azzal az ártatlansággal,
tiszta hittel… mert kiszolgáltatottságával és pusztulásával kell szembenéznie…”
Tudjuk: nem néz szembe.
Jól választja ki az erre vonatkozó hivatkozási pontokat. Azt is továbbgondolja, amit
nemrégiben a Forrás főszerkesztőjeként Hiány-lexikon címmel szerkesztett a kortársak
idevonatkozó szövegeiből. Világossá teszi, hogy napjaink egyik megrázó jellemvonása az
otthonosságérzés eltűnése. Ennek következménye a frusztráltság, a közöny. Jacques Bazun Hajnaltól alkonyig című kötetéből idézi: a korszak „nyugtalan és zavaros, mert nem
látszanak világosan az előbbrejutás lehetőségei és korlátai. A lehetségesség hiánya az,
amivel szembesülni kényszerülünk.”
Fontos, szép esszésorozat. Figyelemmel várhatjuk a folytatást. A problémalátás és az
okfejtés világosságán túl nekem leginkább az tetszik, hogy látom, amint az esszéista üldögél kecskeméti otthonában, dolgozik a szellemi ember általános magányában az otthontalanságról szóló munkán. A mindenen uralkodó rohanásban, a folyamatos behozhatatlanságban ehhez az egyetlen íráshoz is, a szöveg végére illesztett felsorolás szerint, huszonöt újabb munkát olvasott el.
Azt írom le, hogy a regény Beszélője elmondja: Pauló éppen olvas és ír.
Szeretem az ilyen nemcsak az Időben, hanem a Térben is egymáshoz tapadó rétegezettséget.

2007. október

73

Pauló éppen helyszínkeresőben van a görög tengerparton. A vízre néző teraszon leírja,
hogy Nietzschét olvassa: „mítosz híján oda lesz minden kultúra természetes alkotóereje…
a kultúrának hiányzik a szíve, mert kioltották a mítoszt…”
Másképpen gondolja. Az éteri mítosz ellenében a szembenézés kultúrájának a híve.
Feljegyzi: radikálisan le kell számolni azzal az illúzióval, hogy az évezredes mítoszok még
működőképesek.
Az argolíszi öböl felett a távolban villámfény. Fekete fellegek érkeznek, amiképpen
a forgatókönyvében is, amin dolgozik.

Tanulmány
FÜZI LÁSZLÓ

A középpont hiánya
GONDOLATOK AZ ÚJ OTTHONOSSÁG ÉRZÉSÉNEK ELŐTÉRBE KERÜLÉSÉRŐL

1.
Élete utolsó hónapjaiban-napjaiban Balassa Péter Móricz Zsigmond prózáját elemezte.
Nehéz ezt a szenvtelen mondatot leírni arról, akivel beszélgettünk, aki levelet írt nekünk,
s aki ugyanazon szellemi gondokkal nézett szembe, mint amelyekkel magunk is igyekszünk
szembenézni, s akinek a halálát még döbbenetesebbé teszi az a tény, hogy a kikerülhetetlen halált közvetlenül megelőző napokban is elméleti tanulmányokkal, saját korának
elemzésével foglalkozott. Balassa Péter Móriczcal szemben kritikai álláspontot foglalt el,
Móricz nagyságának minden mozzanata a saját korára irányult, ezért a ma embere nehezebben kerül vele kapcsolatba, mint ahogy kortársai tették ezt – mondta. (Bár lenne pár
ilyen írónk manapság, amikor íróink minden törekvése-célja a jövőre irányul, mondom
erre magam kaján és talán igazságtalan mosollyal.) A nagyság Móriczra jellemző sajátosságát Balassa pontosan érzékeltette: „A modernitás egyik kulcsa – a sorssal szembeni teljes érzéketlenség és a sors archaikus zárványként való leleplezése – nem nyit semmilyen
ajtót. A fenséges pedig a szabadság fenségévé változik. Ennek nyoma sincs Móricznál
– mondja. – … A megismeréshez, s így a gondolkodáshoz való közelségnek XX. századi mániája semmiféle rokonságot nem mutat Móricz Zsigmond művészetével.”
Balassa Pétert valójában Móricz nyelvszemlélete, nyelvhez való viszonya foglalkoztatta, az, ahogyan a „stilisztika slendriánsága” mögött fölsejlik a „nyelv uralhatatlansága”:
„Móricz ’csupán’ az intenzív értelemben legnagyobbat akarja mondani: az emberi erkölcs
és történelmi sors már-már artikulálhatatlan, archaikus regresszióját és efölötti kétségbeesését. Ezzel a legnagyobb mesterek útját és felismeréseit legalábbis megkezdi. Ez az
epika sajátos szorongása. A megírás, illetve a poézis eszméjének uralhatósága e rendkívül
kis mértékben elérhető uralhatóság destrukciójaként kerül jóváhagyásra.”
Látjuk, Balassa csak kis mértékben volt megengedő, bár érzékeltette Móricz hatalmas
műteremtő erejét, s ösztönös, mondjuk, a Barbárokban teljes egészében megmutatkozó
zsenialitását. Móricz Zsigmonddal foglalkozó írásainak, töredékeinek, szemináriumi
anyagainak ugyanakkor van egy másik rétege is, az, ahogyan saját koráról beszél – ahogy
ő beszél a saját koráról –, s ahogy a maga számára adott látásmódhoz és beszédmódhoz
viszonyul. Biztosítja olvasóját arról, hogy az, amit ír, nem napló, „amely a bomló idő
mesterséges megszigorításával és megállításával akarna rendet teremteni”, aztán pedig
a naplóírás felszaporodásának okát is megadja: „A naplóírás túltermelése éppenséggel bizonytalanságra vall. Azért emlékezünk annyit, mert a felejtés nagy paradigmájában vagyunk, annak a védekezésnek a jegyében, amiről Nietzsche kétértelmű röpiratát írta.” Ez

2007. október

75

az egyik góc, amely köré feljegyzéseit rendezi, a felejtést a modernizáció jelenségének
tartja, ez a modernizáció, az „archaikus nyugati történelemnek és minden archaikus
forma végső ellehetetlenülésének, az amerikai kultúra (mert bízvást nevezhető ez annak)
úgynevezett végső győzelmének látszik, egy egypólusú, amerikanizáló, monokultúrás korszak győzelmének, amit lehet globalizmusnak, musica mundanának stb. nevezni, szeretni
vagy nem szeretni, édes mindegy. … Végül is az Időről beszélek, amelyben az időmúlás
’innen’-je minden ezt megelőzőt archaikusként és múlékonyként érzékel, és minden, ami
’onnan’ van, visszahozhatatlanul antik-európai, tehát muzeális.”
Az egyik, Balassát foglalkoztató jelenség tehát a történetiség tudatának eltűnése, a másik pedig – minden eddigi esetlegességével és lehetetlenségével szemben – a világ egységben való szemlélésének, ennek lehetőségének az eltűnése. „Az 1989 utáni sajátos Weltgeist olyasminek látszik, mint amikor magát a szemüveg szerszámát mint gépezetet széttörjük, mert nem hiszünk többé abban, hogy értelmesebben fogjuk látni, amit látunk, viszont egy totális, megszámlálhatatlan lencséből álló kaleidoszkópot szerzünk be, amelynek minden üvegcséjén egyforma élességgel láthatunk. Példátlan élesség és színesség ez.
Anélkül, hogy hiú módon lehetségesnek tartanám, és bárki annak tartaná, amit ilyenkor
kritikának meg ilyesminek szoktunk nevezni, megkérdezem: de látunk-e így bármit is?”
Megérkeztünk oda, ahova meg akartam érkezni. Mert nyilvánvalóan engem is foglalkoztat Móricz életművének jellegzetessége és sorsa az időben, tehát az, hogy mit és hogyan mond a ma és a jövő emberének, s nem tudok szótlanul elmenni a naplóírás túltermeléséről mondottak mellett sem, noha azt a „naplót”, amit én írtam, csak jobb szó híján
neveztem naplónak, inkább személyes tanulmánynak tartottam, ahogyan prózában is csak
személyes prózát tudok elképzelni, alaptételeim egyike ugyanis éppen az, hogy naplót írni
csak úgy lenne szabad, ahogyan valamikor Széchenyi írt naplót – s még ő is törölte annak
egy-egy rétegét –, vagy kései utóda, Németh László írta a maga sérelmeket felpanaszoló,
s drámáinál, a drámák monológjainál nagyobb erejű naplóit, ám úgy, ahogy ők írták naplóikat, ma már nem lehet naplót írni, mert az a tér, ahol az életünkkel szembe tudnánk
nézni, a mi életünkből már végképpen hiányzik.
A valódi kérdés azonban számomra az, hogy mit és hogyan láthatunk a világból. Az,
hogy a „megszámlálhatatlan lencséből álló kaleidoszkóp” egy-egy üvegcséjén megmutatkozó képek összeállnak-e valami egésszé, avagy csak töredékeket látunk mindenütt? Ha
úgy van, ahogy azt sejtjük, akkor Ady „Minden Egész eltöröttjének” kísérő jelenségével
állunk szemben: Ady megélni, átélni akarta saját korát, Balassa Péter erről is mond néhány szép mondatot, mondván: „szüntelenül és látványosan átélni kíván, és mint ilyen
mutatkozik művészi formavilága életformavilágnak”. Önmaga kapcsán azonban nem erről
beszélt, s én sem erről beszélek, hanem arról, hogy egy-egy jelenségről már nem alkotható
teljes, annak minden összetevőjére kiterjedő kép, s arról, hogy a töredékes képek nem olvadnak össze egységes képpé. Eltűnt a megismerés végtelenségébe a tizenkilencedik század által vetett hit, eltűnőben van a történelemben való gondolkodás, miközben a történelem, ne áltassuk magunkat, még mindig érezteti a maga meghatározó erejét…
Leginkább azonban arról beszélt Balassa Péter, s töredékben maradt írásaiban ez
a megdöbbentő, mondom, közvetlenül halála előtt beszélt erről, halála tudatában, hogy hogyan élje az ember a maga életét akkor, amikor eltűnőben van mindaz, amiben eddig élte
az életét.

76

tiszatáj
2.

Ha a hogyan éljünk? kérdését tesszük fel, akkor – sarkítom a lehetőségeket – mindenki
moralizálásra vagy a kérdést – ahogy a létet is – profanizálva az élet egyébként egyre nehezebb szervezésére gondol, ezért azonnal módosítom is ezt a számomra fontos kérdést.
Azt, hogy ki hogyan éli meg a maga életét, természetesen mindenkinek magának kell eldöntenie, attól, hogy normákat, betöltendő normákat állítsunk bárki elé is, a legalapvetőbb emberi, társadalmi és természeti értékek tiszteletén túl, szerencsére már távol vagyunk. Így aztán leginkább azon érdemes eltűnődni – gondolom én –, hogy mi az, amit
a lencsék apró üvegcséinek fénytörésében a saját korunkból látunk, s mi az, ami ebből
a magunk életére hatással van. Könnyű lenne most azonnal előhozni a minden kifejezést,
hiszen tudjuk jól, hogy a globalizáció és az információ időszakában a világ bármelyik
pontján történt bármelyik esemény közvetlen kapcsolatba kerülhet az életünkkel, most
azonban ennél valamivel konkrétabb, s főképpen az irodalom által megmutatott jelenségekre szeretnék rámutatni. S miután természetesen mindenre rá lehet és rá kell kérdezni,
most a miért az irodalom? miért éppen az irodalom? kérdését kell feltennem.
Azért – válaszolom, mert a szaktudományok egyre pontosabb és egyre kisebb területre
vonatkozó állításaival szemben, s az utóbbi évtizedekben ilyen szaktudománnyá változott
a filozófia is, az ember általános helyzetéről, s arról, hogy miképpen élheti meg a számára
adott életet, még mindig – s most nem az irodalom kifejezést, hanem egy másik kifejezést
használok – a művészet mondta a legtöbbet. Miközben, ahogy Selyem Zsuzsa írja, „a személyiség ugyan vészesen kiszolgáltatott a társadalomnak, de több-kevesebb ellenálló képességgel valahogy mégiscsak rendelkezik; a művészet pedig – még ha teljesen független
a körülményektől nem lehet, és nem is érdemes lennie – a körülmények túlhatalmától
való megváltás lehetőséget hordozza”, szóval abban a keskeny sávban, amelyikben a maga
társadalom által ezer szállal meghatározott, és mégis önállóságra törekvő életét megélni
akaró ember és az önálló világot teremtő művészet találkozik, a figyelő és érzékeny ember
a művészet „segítségével” vagy inkább közvetítésével sokat, nagyon sokat tudhat meg önmagáról és arról a korról, amelyikben él, akár egy forma vagy szín, vagy egy mondat segítségével is. A műteremtő formában megláthatjuk a világ, vagy a világ egy szeletének leképezésére való törekvést, a rendelkezésre álló, a különböző tudományágak által megteremtett vagy éppen az alkotó által életre hívott, de az előzőekkel kapcsolatot tartó világképet, ennek a megértése – vagy inkább a megélése – a világ által az embernek adott lehetőségek megértését is segíthetik.

3.
Ha – hátteret teremtve az otthonosság-kereső törekvésekhez – a „századokat megteremtő
művekről” és a huszadik század életünkre máig ható következményeiről beszélünk, akkor
tudnunk kell, hogy az emblematikussá váló kifejezések, megnevezések a legtöbb esetben
végig nem gondolt leegyszerűsítésekre alapozódnak. A tizenkilencedik század kapcsán
csak megemlítem, hogy ez a század magában foglalta a romantika időszakát, más jelenségekre figyelve a forradalmak idejét, a nemzetállamok kialakulásának idejét, nem beszélve
a társadalmi rétegződés új struktúrákba való áthelyeződéséről, s mindazoknak a politikai
feszültségeknek a kialakulásáról, amelyek aztán a tizenkilencediknél jóval hektikusabbnak

2007. október

77

tudott huszadik századot készítették elő. S ha mindezt tudatosítjuk magunkban, még akkor sem szóltunk az említett század időbeli rétegződéséről, s arról, hogy az emberiség
történetének egyetlen pillanata is milyen különböző létállapotokat mutat az átláthatatlanul gazdag térbeli tagozódás alapján, arról pedig végképpen nem, hogy az időben való létezés során mindig fennáll a hátrafelé fordulás, a visszalépés lehetősége. S mégis: a sematikusan kialakuló jelzők önállósodnak, azt lehet mondani, hogy az időben visszafordulva is
történelemformáló erővel hatnak, s megteremtik egy-egy századnak, vagy más időbeli
egységnek a képét.
Ezért mondom azt, hogy ha létezett a nyugodt, kiegyensúlyozott, a fejlődés megvalósuló elvétől magabiztos, s a megismerés mindenható elvét valló tizenkilencedik század,
akkor az akkor esett szét, amikor a maga számára kialakított világmodell megismerésének
végére ért. Újabb nagy ívű, a Világegyetem kialakulásával, kiterjedésével és mozgástörvényeivel foglalkozó munkájában Stephen Hawking leszögezi: „A XIX. század vége felé a tudósok közel érezték magukat a világ teljes leírásának megalkotásához. Úgy vélték, hogy
a teret ’éternek’ nevezett, folytonos közeg tölti ki. A fénysugarakat és a rádiójeleket ezen éter
hullámainak tartották, éppúgy, amint a hangot a levegőben terjedő nyomáshullámnak. …
A század végére azonban ellentmondások láttak napvilágot a mindent átható éter elméletét illetően. Arra számítottak, hogy a fény az éterhez képest állandó sebességgel halad,
ezért ha mi magunk a fénnyel megegyező irányban mozgunk az éterben, akkor a fény sebességét kisebbnek észleljük, míg ha az ellenkező irányban haladunk, akkor nagyobbnak
találjuk a fénysebességet.” A huszadik század elején – 1905-ben – Einstein kizárta az éter
fogalmát, s elvetette az univerzális idő fogalmát is – rámutatva, hogy „mindennek és mindenkinek saját ideje van” (Hawking). Az éter és az univerzális idő elvetése az abszolút
nyugalom elvetésével járt együtt, a mozgás általánossága helyett a mozgás relativitása, viszonylagossága került előtérbe.
Vele együtt pedig valami új, addig nem ismert jelenség mutatta meg magát, a viszonylagosság felismeréséből fakadó feszültségérzet. Lehet, hogy ennek megmutatkozásával kezdődött a huszadik század, ahogy azt a kortársak is megérezték, amikor felvetették,
hogy ezzel az állítással az élet más területéről is eltűntek-e az abszolút viszonyítási pontok.
Közben viszont ettől nem függetlenül, de nem is ezeket a jelenségeket tudatosítva más jelenségek is lezajlottak. Tolsztojról írott, máig kiaknázatlan könyvében Török Endre
Tolsztoj egyik leírást idézi: „Úgy vagyunk itt ezen a világon, mint egy vendégfogadóban,
amelynek gazdája elrendezett mindent, amire nekünk, utasoknak szükségünk van, aztán
elment, kioktatva bennünket, hogyan viselkedjünk ezen az ideiglenes szálláson. Van itt
liszt, víz, fa, minden, ami kell, milyen eszközökön kell hát gondolkodnunk és mit kell kérnünk? Csak teljesítenünk kell azt, ami elő van írva. Ez a helyzet lelkivilágunkkal is: minden szükségest megkaptunk, és csak rajtunk áll a dolog… Amire szükségünk van, minden
megadatott, ha követjük lelkiismeretünk útmutatását és Isten akaratát, ahogy az evangélium kifejezi.”
Láthatjuk, Tolsztoj az Evangélium tételezésével az eleve elrendezettséget hangsúlyozta, ahogy Török Endre írta, az ember szabadságával szemben az ember boldogságát
kereste, s úgy gondolta, hogy „nincs boldogság transzcendens védettség, az előírás feltételezése nélkül.” Ennek a gondolkodásnak a legteljesebb foglalata a Feltámadás című
regény, ami után Tolsztoj feladta további regényterveit. „Feladhatta, mivel regényformáját

78

tiszatáj

teljességgel betöltötte, kimerítette – mondta ennek kapcsán Török Endre. – Ezért is tekinthetjük Tolsztojt a művészeti korszak és az egzisztenciális valóság művészete között
a regényformában az átmenet tetőpontjának: művészet és univerzum nyilvánvaló kapcsolatától elszakadva, de a kapcsolat elvesztése előtt, egyívű teljességbe fogta, egy középpont
felé tartó folyamatként mutatta, hogy az ember létének van felsőbb célja és értelme.” Mi
következett ezek után? Még mindig Török Endre leírásánál maradva, az irodalomból eltűnt a létnek mint önmagában álló értéknek a bizonyossága, értékét ettől fogva az embernek kell bizonyítania, ám erre, szabadságából eredően, semmiféle biztos kritériuma sincs.
„A művészet ettől a helyzettől sújtva válik a hiány művészetévé. Különböző formákban és
szinten mondja azt, ami van, mégis elsősorban attól formálódik, ami nincs. A lét mint érték esetlegességét állítja, mivel ebben a választásban, ha nincs bizonyosság, minden esetleges. De ezzel azt is kifejezi, hogy szükséges a bizonyosság, már csak azért is, mert a művészet mint kizárólagos emberi mű, a legjobban érintett a dolgok viszonylagosságától”.
A művészi formát tekintve Tolsztoj művészi formája „magának az egyesítésnek a kimerített
formája, végtelen különbözőségek fölött egy tértől és időtől független egység felé mutatva”.

4.
Tolsztoj kiinduló pontja, leírása a gazda által elrendezett, vendégre váró fogadóról, az,
ahogy a kor által sugallt, s a maga képére formált regénytípust kiteljesítette s ezáltal teljesen megismerte és művészi formája, amely immáron csak távolra mutatva, tértől és időtől
függetlenítve létezhet, mintegy leképezi azt a folyamatot, amely az általa is megélt évtizedekben a természettudományokban végbement. Azáltal pedig, hogy megérezte a létnek,
mint az önmagában álló érték bizonyosságának az eltűnését, megelőlegezte a huszadik
századi művészet alapvető kérdéseit. Tekinthetjük véletlennek is, magam azonban többnek tartom annál, hogy az általa megélt konfliktusok Török Endre elemzése által feltárt
következményei a hiány és a bizonyosság szavakkal íródtak le. Ezek a kifejezések József
Attila költészetének kulcskifejezései. Vagy: nem is költészetének, hanem költészet-szükségletének. Létezik ugyanis a költészet, s létezik az a jelenség-kör, amelyik a költészetet
– más esetben a képet, gondolatot – előhívja. „Attól formálódik, ami nincs”, mondta Török
Endre. József Attila költészetét a világhiány és a bizonyosság keresése hívta elő, formálta.
Ihlet és nemzet című töredékeiben folyamatosan visszatér a világhiány fogalmára. „A világ
mint a valóságelemek egységes teljessége, valóságmögötti tény, az ihlet mint a teljes valóságnyivá növesztett valóságölő valóságelem részeinek egységes teljessége, valóság előtti
tény. A valóság előtti tény: hiánytény, – az ihlet a világ hiányának ténye az exisztenciában.
De ha az ihlet a világhiány ténye az exisztenciában és ugyanakkor teljes valóságot alkot,
úgy a teljes valóságot nem alkothatja másért, minthogy amiként a világ elvész a valóságban, úgy vesszen el a világhiány a művészet valóságában” – mondja. A művészetet metafizikai jelenségnek látja, ahogy az önmaga értékét bizonyítani kényszerülő ember is metafizikai jelenségként állítja be önmagát. A hiány, a világhiánnyá növesztett hiány tudatosítása mellett a bizonyosság keresése is jelen van József Attila költészetében, költészetének
eredői mellett ez a kifejezések közvetlen egymás mellé állításával is bizonyítható. Az Eszmélet című nagy, gondolati versének III. szakaszában áll: „Sovány vagyok, csak kenyeret
/ eszem néha, e léha, locska / lelkek közt ingyen keresek / bizonyosabbat, mint a kocka.”
(Ennek a szakasznak az egyik változata talán még általánosabban mutatja a bizonyosság

2007. október

79

keresésének átható vágyát: „Sovány vagyok, csak kenyeret / eszem néha, e léha, locska /
földön szorongva keresek / bizonyosabbat, mint a kocka.” )
Miközben a természettudományos világkép megingása és átalakulása megmutatta
magát a művészi világképteremtésben, ha lehet így mondani, a hétköznapiság szintjén
is kialakultak a huszadik század jelenségei. Jacques Barzun a Hajnaltól alkonyig című, alcíme szerint a nyugati kultúra 500 évét vizsgáló monumentális könyvében hosszú száz oldalakat szentel annak a folyamatnak, amelynek során a „tizenkilencedik század” átalakult
„huszadik századdá”, ezeken a száz oldalakon belül pedig sűrű oldalakon írja le, hogy mit
ismert az ember az 1885 és 1905 közötti két évtizedben abból, ami a huszadik század során már szinte körülvette, ismerte a központi fűtést, a cserélhető pengéjű borotvát, az
elektromos kenyérpirítót, a varró- és mosogatógépet, az elektromos felvonót, a tárcsás
telefonkészüléket, a lyukkártyás nyilvántartó rendszert, a kávéautomatát, a mozgóképet,
a sztriptízt, a kiadói reklámot, a plázákat, a telefonlehallgatást, az utazási csekket, a rágógumit, a tömegtermelést és még rengeteg mást. Barzun leírását olvasva az az érzésünk,
hogy mindent ismertek már, még a reggelire való gabonapelyhet is, csak a mi megkésettségünk óriási, hisz mindezekhez csak ötven–száz éves késéssel jutottunk hozzá (megkésettségünket ebben az esetben nem valamiféle védekezés eredményének tartom, hanem
valóban megkésettségnek, egyébként sem kellett volna minden ellen védekezni). A másik
érzésünk pedig az, hogy a huszadik század nem is a huszadik század szám szerinti kezdetével kezdődött, hanem jóval korábban, mondjuk, ezekkel az alapozó évtizedekkel, s hogy
az új század teljes valójában a tizenkilencedik századból nőtt ki – így az ún. „rövid huszadik század” felfogásával is vitába lehetne szállni –, újat pedig az említett és nem említett
jelenségek, így például az ember ember általi pusztításának tömeges elterjedésével hozott.
Mindebből a leírás-sorozatból számomra most az az érdekes, hogy egy-egy átalakulássorozat mindig teljes, s az élet valamennyi színterén megmutatkozik. S hogy a történelmi
példák mellett mai példát is lássunk, ezért mondom el, hogy számomra a fenti összefüggések hitelességét éppenséggel Nádas Péter Párhuzamos történetek című regénye példázza,
amelyik a maga forma- és műteremtő elvévé a közvetlen és közvetett áthatásnak a világban és a társadalomban érvényesülő elvét tette. S mindezek után térek vissza arra, hogy
miközben művészetet említek, miért irodalmi példákat használok. Az irodalmat természetesen a művészetek egyik ágának tekintem, s ha a továbbiakban inkább csak irodalmi
példákat sorolok, akkor az nem annak tudható be, hogy magam irodalmi művek között
élek, kéziratokat, levonatokat, folyóiratokat olvasva töltöm az életemet, hanem bizonyos
kényelmi szempontnak is, a művészeti ágak közül ugyanis az irodalmat érzem a legkevesebb áttétellel szólónak, még akkor is, s ez mutatja, hogy mennyire ellentmondásos jelenség ez, ha a nyelv maga természetesen áttételesebb jelenség, mint a szín vagy a hang.
Ugyanakkor az irodalmat, akárcsak a többi művészeti ágat öntörvényű jelenségnek tartom, s nem példatárnak társadalmi vagy szociológiai jelenségek értelmezéséhez, még akkor is, ha az olvasónak a későbbiek során esetleg más lesz a véleménye ezzel kapcsolatban.

5.
Bármelyik történelmi jelenséget szemléljük is, nehéz olyan eredőt találnunk, amelyikből
az adott jelenség pontosan levezethető, s ne kellene újabb és újabb magyarázatokért az
időben még mindig visszafordulnunk. Így a mi poszt-huszadik századi (?), poszt-totalitá-

80

tiszatáj

rius, pontosabban a totalitárius társadalmak oldódását követő, a demokratikus berendezkedés meghonosítását végző társadalmunk egyes jelenségeit sem csak a totalitárius társadalmak örökségeként kell vizsgálnunk, hanem azt is látnunk kell, hogy miért alakultak ki
a totalitárius berendezkedések, azok kialakulása ugyanis utóéletükre is hatással volt. Általában is és a kelet-európai – kelet-közép-európai társadalmakban különösen…
Tzvetan Todorov a huszadik századi totalitárius doktrína megszületését három elv
összekapcsolódásából vezeti le, a szcientista felfogásnak, a forradalmi eszmének és a millenarista álomnak az összefonódásából. „Az erőszak mint a jó kikényszerítésének eszköze
nem kötődik a szcientizmushoz, hiszen már emberemlékezet óta létezik. A francia forradalomnak nincs szüksége szcientista igazolásra, hogy törvényesítse a terrort. Ugyanakkor
egy bizonyos időtől kezdve összekapcsolódnak az elemek, amelyek mindaddig elkülönülten léteztek: a forradalmi eszme, amely feltételezi az erőszak alkalmazásának lehetőségét;
a millenarista álom, hogy itt és most teremtsük meg a földi Paradicsomot; végül, a szcientista doktrína, mely szerint kéznyújtásnyira van az emberi faj teljes megismerése. Ez
a totalitárius ideológia megszületésének pillanata. Még ha maga a hatalomátvétel békés
úton történik is (mint Hitler esetében, ellentétben Leninnel és Mussolinivel), a terv minden totalitárius országban egy új emberek lakta új társadalom megteremtése, a problémák
egyszer s mindenkorra történő megoldása, amelynek megvalósítására pedig forradalomra
van szükség. Lehet valaki szcientista millenarista mindenféle álom és erőszakra való felhívás nélkül (számos technokrata szakértő ilyen manapság), mint ahogy lehet valaki forradalmár szcientista doktrína nélkül, mint oly sok költő a század elején, akik üdvözölték
az elemek tombolását. A totalitarizmus megköveteli ennek a három alkotórésznek az öszszekapcsolását.”
Ahhoz, hogy ez a huszadik század történetének lényegét megadó, talán legvégzetesebb
és leglényegibb összekapcsolódás megtörténhetett, számos sajátos mozzanatnak is érvényesülnie kellett. (A sajátos mozzanatokra való utalás azért szükséges, mert tudnunk kell,
hogy az ember élete az időbeli-térbeli tagozódások alapján számtalan változatban zajlik,
maguk a jelenségek pedig, akár a természettel való kapcsolatban, akár a társadalmi
együttélés során hol előre, hol pedig hátramutatva sokszor ismétlik egymást, nem beszélve arról, hogy számos jelenség akkor is létezett, amikor nem tudták őket megnevezni,
vagy nem úgy nevezték őket, ahogy ma beszélünk róluk, ezért az időben megmutatkozó
jelenségek lényegének pontos megragadásához azok időre való utalásáról sem feledkezhetünk meg.) A huszadik századra utaló jegyek közül azt a jelenség-kört említem meg,
amelyet Franz Kafka hozott a felszínre: az ember méltóságának degradálódását, s az embernek, az egyetlen ember életének a társadalom alá gyűrését. A per ennek a folyamatnak
a víziószerű bemutatása, valóban folyamatként érzékeltetve a történéseket. K. bűnösségét
minden bizonyíték nélkül tételezik, ez később annyi, a totalitárius ideológiák által irányított perben így történik majd meg, ő pedig akár a kutya végzi az életét, ahogy később
annyi és annyi megalázott ember. Példaként említem meg, hogy Vaszilij Grosszman
Pantha Rei című regényében a beépítettek és a spiclik arra a kérdésre válaszolva, hogy
beismerik-e bűnösségüket ártatlan szovjet emberek halálában, a Kafka által leírtakhoz hasonló elvet fogalmaztak meg: „Az állam előre pusztulásra ítélte ezeket az embereket, mi
úgyszólván csak keretül szolgáltunk. Lényegében bármit írtunk volna, bárhogyan is írtuk
volna, vádoltunk vagy felmentettünk volna, ezeket az embereket az állam ítélte pusztu-

2007. október

81

lásra. … A mi választási szabadságunk látszólagos. Az emberek statisztikai módszer alapján semmisültek meg, pusztulás csak azokra várt, akik bizonyos társadalmi és ideológiai
rétegekhez tartoztak. Mi ismertük ezeket a paramétereket, hisz mi az embereket is ismertük. Mi sosem köptünk be olyanokat, akik megsemmisítésre nem szánt, egészséges
réteghez tartoztak.” Arra pedig Hajdu Tibor mutatott rá, hogy a koncepciós perekben
a letartóztatás már az ítélet része volt, akárcsak Kafka regényében.
A Kafka által leírt vízió a „veszendő személyiség” víziója, a veszendő személyiség jelenségkörét Sándor Iván tizenkilencedik századi „alapokról” eredezteti: „Proust ’utazása’: az
Én helyzetének felismerése. Ez a helyzet már a törés utáni: az Én ’osztódott’. Az igyekezet
a törés áthidalására irányul. Az Én integritásának bomlását már nagy életművek értelmezik. A problémának gondolkodástörténeti folytonossága van. Nietzsche új szerzetű lényegiséget alkot: az Én mint a test ’nagyobb’ entitásának része. Freud a szuverén entitásként
kezelt Én mögött vizsgálja az ösztönt: Proust akár beállítható lehetne ebbe a gondolkodástörténeti folyamatba, de a regény mást, többet mond, mint a tudomány: a Recherche
ugyanis az Én folytonos összerakásáról és folytonos összerakhatatlanságáról mesél.” Az
Én megváltozott helyzete mellett a totalitárius doktrína kialakulását, s így a Todorov által
említett elemek összekapcsolódását segítette a kelet-európai–közép-kelet-európai térségben annak elmaradottsága is, itt, ebben a térségben a modernizáció, mint már annyiszor
a történelemben, kényszerként jelent meg, s felülről, erőszakos úton igyekeztek megvalósítani, a legtöbbször torz ideológia jegyében, az embert az ideológia alárendeltségébe állítva.

6.
Az elmondottakból következően a huszadik századi művészetnek – minden más mellett –
két hatalmas ága létezik. Az egyik ág, a legáltalánosabb szinten az Én veszélyeztetettségéről beszél, a másik ág az Én veszélyeztetettségének, szétesésének, megsemmisítődésének
konkrét eseteit írja le. Az egyik ág Proust, Kafka, Joyce ága, a másik Szolzsenyiciné, Salamové és Auschwitz tanúinak ága. „Kafkában még ott van az a lélegzet, amit Dosztojevszkij
lázas vallomásaiból szívott magába, és ez a lélegzet életre kelti Kafka rendjeit” – mondja
feljegyzéseiben Elias Canetti. Canetti többször visszatért a maga Kafka-tapasztalatára. „Mi
miatt szégyenkezel, úgy mikor Kafkát olvasol? – kérdezte magát, s ezt a választ adta:
„Amiatt, hogy te erős vagy.” Másutt Kafka, Proust, Musil kapcsolatát elemezte. „Kafkától
porrá omlok, Proust mindenestől betölt, Musil lelkigyakorlat számomra” – mondta. Élete
utolsó szakaszában, egy Illés Endréhez írott levélben írta Németh László: „Annak az öt
műnek a tanulmányozásába vetettem magam, amely az európai céhben a legnagyobb hatást tette: Proust, Joyce, Kafka, Musil, Faulkner. A légszomjba került szellem remekművei. Az Égető Eszter, az Irgalom hiába próbálna szembesülni vele, még akkor is, ha az itteni elfojtó apparátus nem működne, nem (olvashatatlan szó) le odakinn is.” Németh
László mondata jól mutatja, hogy a szinte állandósuló névsorral jelzett vonulat az egyetemes szellem útját járta, azt szimbolizálta, abban az értelemben, ahogy mondjuk Nádas
Péter annak az írónak az életét tartja szimbolikus jelentőségűnek, „aki a legerőteljesebb
nyelvi, filozófiai, esztétikai formáját adja annak, hogy ő maga kicsoda.” Ebben az értelemben emeli ki Kafka jelentőségét Bodor Ádám is: „Kafka óta maga a világ is elkafkaiasodott
– mondja –, megtelt bizarr elemekkel, a kiszolgáltatottság a polgárságnak is életérzésévé
vált, minthogy ténylegesen is kiszolgáltatott, kiderült, hogy napjainkban az emberi sors

82

tiszatáj

eleve magában hordozza a kafkai távlatot, ennek megérzéséhez már nem látnoki erő,
legfönnebb egy kis borúlátás szükségeltetik.”
Láttuk, Németh László – bár a töredékesség nem tette lehetővé számára a teljes kifejtést, de ez a töredékesség jól illik ahhoz, amiről beszélt – a szellem egyetemes történéseit
elválasztotta attól, ami egy-egy lefojtott társadalmi és szellemi közegben történt vagy történhetett. A másik oldalt, érzékeltette, a történelem konkrét menete foglalkoztatta, benne
pedig az, ami a totalitárius doktrínák kialakulása után történt, a jobb- és baloldali diktatúrák létrejötte során. A történelem megvalósulása embertelen történések ezreit és millióit
hozta magával, ennek a történés sornak a mozgatója a félelem volt. A félelmet Bibó István
Az európai társadalomfejlődés értelme című nagy történetfilozófiai vallomásban – Ferroro nyomán – emelte a történelem mozgatójává. Bibó foglalkozott a francia forradalom
következményeivel, így a forradalmár és a reakcionárius típusának kialakulásával, s azzal
a tehertétellel, amit a francia forradalom következményei jelentettek a tizenkilencedik
században kialakuló szocializmusra, de nem foglalkozott a huszadik század sajátos légkörével, miközben leszögezte: „… tévútra vezet, ha a hatalom, a kényszer, az erőtudat fokozásával akarok megszabadulni a félelemtől. A félelemtől pontosan úgy szabadulhatok
meg, ha sem én nem állok embertársaimnak nyomasztó kényszere alatt, sem én nem tartok embertársat nyomasztó kényszer alatt.” A félelem – Bibó elveivel szemben – végigkísérte a XX. századot. Méliusz József a Zsilaván eltöltött évek kapcsán írta: „A félelem.
Túlzott? Reális (valós)? Ki mondhatná meg? Minden esetre: félelem. Valós. Beléjük
sujkolták. Elmúlt-e Zsilava óta? Ki a megmondhatója? Sose múlik el belőlük. Belőlünk.
Zsilava van. Bennem. Bennünk van…” Ez a félelem nyit utat más táborok irányába is:
„Zsilava: M. a cellájában auschwitzi napokat él meg…” Kertész Imre Sorstalanság című
regénye azért kiemelkedően fontos munka, mert a félelem valós világát a félelem mindent
uraló világával kapcsolja össze, Köves Gyuri azért figyeli a maga sorsát egyhangú közönynyel, mert tudja, hogy így vagy úgy, a táborban vagy a táborból hazatérve sorstalanságra
ítéltetett, a maga kívánt, az önnön törvényeiből táplálkozó sorsát nem élheti meg…
Példák százait vagy ezreit idézhetném, felsorakoztathatnám mindazokat a könyveket
és tanulmányokat, amelyek a németek által épített koncentrációs táborokról az újabb kori
orosz birodalom táborairól, a nemzeti szocializmus táborairól és a szocializmus nemzeti
diktatúráinak táborairól, börtöneiről, megfélemlítő módszereiről, a besúgásokról szóltak,
ehelyett azonban azt kérdezem, hogy gondolatmenetemhez hol kapcsolódik az, amit ebben a „fejezetben” érintettem? Több ponton is, válaszolhatom. Egyrészt ott, ahol a félelem
konkrét megnyilvánulásainak következményei még szinte körülvesznek bennünket, egyes
„alfejezeteit” – lásd: III/III-as és egyéb besúgások – a társadalom még nem tisztázta,
másrészt a következményei magatartásainkban továbbra is léteznek. Abban, amit Nádas
Péter ennek kapcsán Mihancsik Zsófiának mondott, egyaránt tükröződik a társadalom
szétesése és a társadalom tagjainak egymástól való félelme. „… abban a pillanatban, ahogy
lemegyünk az utcára, élmények tömege ér bennünket, ezért kerüljük el, hogy állandóan
belenézzünk egymás szemébe. És minden nagyvárosban, ahol az emberek nem bíznak
egymásban, hanem inkább tartanak egymástól, elfordítják a fejüket. New Yorkban például
alapélmény, hogy az embernek nem szabad tartósan belenéznie a másik szemébe. Az európai nagyvárosokban már nem feltétlenül van így, inkább a kettő együtt igaz. … Magyarországon öt-hat éve, furcsa módon azóta, amióta politikai szabadság van, nem nézünk

2007. október

83

egymás szemébe, vagy nagyon ritkán. És az emberek, miközben beszélnek, állandóan elfordítják a fejüket. Nemcsak Budapesten, vidéken is.” (Itt most csak zárójelben jegyzem
meg, hogy a társadalmi szétesettség megmutatására Kafka és Németh László is, később
pedig Kundera is az utcán kavargó tömeg leírását választotta.)
A másik oka annak, hogy az adott írás keretei között nagy terjedelemben foglalkoztam
a lét huszadik századi veszélyeztetettségével, az, hogy bizonyos gondolkodástörténeti tapasztalatokat nem lehet meg nem történtté tenni. Az ember a maga életét mindazok után,
ami a huszadik században történt, már nem élheti azzal az ártatlansággal, tiszta hittel,
ahogyan mondjuk a tizenkilencedik század közepén a természettel összhangban élte, ha
élte, s ha élhette, mert kiszolgáltatottságával és pusztulásával szembe kell néznie. „Bennünk van a túlvilág – ez egy nagy horderejű felismerés –, de foglyul ejtve van bennünk –
írta idézett Feljegyzéseiben Elias Canetti. Ettől olyan rettenetesen és megoldhatatlanul
hasadtlelkű a modern ember. Mert bennünk van a teremtmények tömegsírja is.” A mai
embernek ezzel a felismeréssel együtt kell élnie.

7.
A Canetti által leírt felismerés a lét általános tapasztalataként és nem a múlt tanulságaként van jelen mindennapi életünkben. A múlt kikerül a mai élet színteréből, a mai társadalmi mozgások minden vonatkozásukban a jövőre irányulnak. Akkor, amikor Sándor
Iván összefoglalta a mi életünkben bekövetkezett nagy társadalmi átalakulás utáni időszak, szélesebb értelemben pedig az utániság időszakának jellemzőit, a következőket
mondta: „… a tradicionális európai értékektől való eltávolodás, a felszámolódásaik, a hozzájuk tartozó, belőlük sarjadt olyan fogalmak átváltozásának mindennapisága, mint a szabadság, a demokrácia, a szellem (1.); a valóság képeinek a szimuláció képeivel való behelyettesítődéseinek ’természetes’ mindennapisága (2.) a bármilyen területen kiverejtékezett új érvényes felismerésének követhetetlen sebességgel való érvénytelenné válásának
mindennapisága (3.)” Ezt követően negyedikként az író-gondolkodó számára való parancsként „a folyamatok felismerésének-ábrázolásának mindennapi kötelezettségét” említette a gondolkodásban-művészetben, ami hasonló parancs ahhoz, ahogy az embernek
meg kell élnie és meg kell értenie az életét körülvevő változásokat.
A mostani társadalmi mozgásokban minden a jövőre irányul, s ha belegondolunk
abba, hogy hosszú évszázadokon keresztül a történelem, s a történelemben megmutatkozó
meghatározottságok irányították az ember életét, akkor a belőle való kilépés akár a lehetőségek megragadásának kényszereként is megmutatkozhat – ami rendjén lenne akkor, ha
a történelemtől való eltávolodással egyben a történelmi körülmények meghatározó erejétől
is elszakadhatnánk, ám úgy tűnik, hogy a Bibó István, majd pedig a Szűcs Jenő által leírt
regionális meghatározottságokból még mindig nem tudunk kilépni, s akkor, ha nem tradicionális emberi értékektől igyekeznénk viharos gyorsasággal megszabadulni. Pár évvel ezelőtt a Forrás című folyóirat szerkesztőjeként munkatársaimmal Hiány-lexikont szerkesztettem, arra kértük íróbarátainkat, címszavakban írják le azokat a jelenségeket, amelyek hiányoznak az életükből. A dupla folyóirat-számot újra átlapozva az alábbi tradicionális emberi értékekre utaló címszavakat írtam ki: abszolút csend, áhítat, áldozat, általános rendszerelmélet, anyám-apám, anyanyelv ismerete, bizalom (az, amit ez a kifejezés
takar, a társadalom működésének alapelve kellene, hogy legyen, Fukuyama a fogalmat

84

tiszatáj

a működő társadalom kulcskifejezésévé emelte), bizonyosság, biztonság, emberi méltóság
(ezen belül pedig: műveltség, önismeret, tisztességgel végzett munka, alázat, szabadság), hagyomány, haza a magasban, hit, identitás, levelezés (hagyományos értelemben),
mosoly, művészet, nemzedék, párbeszéd, remény, sarkantyúzó életérzés, szabadság, szeretet, társadalom, természet, tolerancia, türelem, utcaközösség, ünnep, valóság. A rend
kedvéért meg kell jegyeznem, hogy a címszavak írók általi értelmezése természetesen írói
módon történt, tehát a kifejtést minden szerző a maga világlátása szerint végezte el – ám
ennek ellenére úgy gondolom, hogy a hiányérzet jellegéről a felsorolt fogalmak sokat
mondanak. A hiány sarkalló jelenség is lehet mind az egyes ember, mind a művész, mind
a társadalom életében, láttuk, József Attila teljes költői világát építette társadalmi hiányérzetére, ami egyébként egyéniségét pusztította, így költészetének kiteljesedése során
szinte felfalta a költészetét megteremtő embert. Márai Sándor pedig minden művében azt
a légkört igyekezett felépíteni, amelynek „nincsen története, ellenben van tartalma”, s ezt
állította a hiánnyal szembe. Társadalmi erőfeszítéssel a társadalmi hiányok is felszámolhatók, gondoljunk például a háborúkat követő újjáépítésekre, most azonban másról van
szó: a társadalom hihetetlen gyorsaságú átalakulásáról, amelyben tradicionálisnak elfogadott értékek tűnnek el, s más értékek keletkeznek. Nem lehet például nem értékként értelmezni, hogy a történelemnek nem csupán egy – s éppenséggel hivatalosnak elfogadott
– olvasata létezik, hanem számos olvasata, s így nem történetünk van, hanem történeteink vannak – gondoljunk azokra az évekre, amikor csak hivatalos történelem létezett, hivatalos irodalomtörténet, s így tovább, s amikor a párttörténet alakulása pontosan követte
a hatalmi harcok történéseit –, ám ha ezek a történetek elveszítik értelmezőiket, esetleg
már meg sem születnek, ahogyan az emberi kultúra különböző korszakai maradnak kutatók nélkül, mert hogy az, ami akkor történt, nem érdekel senkit, akkor a jelenségkörnek
nem csupán a pozitív oldalát érezzük.
Az értékek mostani átértékelését „elvégző” hasonló erejű folyamat, még pedig nem felülről hirdetve, tűzzel-vassal végrehajtva, ideológiák által kísérve, hanem a mindennapi
életből feltörve csak kultúra-váltásonként megy végbe a társadalmakban. Ez a változás logikusan következik a világnak a technika hatalma alá kerüléséből, a racionalizálódásból és
a technicializálódásból. Max Weber ennek kapcsán a világ „varázslat alóli feloldódásáról”
írt, Hans Betting pedig, aki a művészettörténet vége kifejezést bevezette, a személyesség
eltűnéséről: „A művészet makacs módon kötődik a magát személyesen kifejező művészhez, és épp így kapcsolódik a szemlélőhöz, akiben személyes benyomást kelt. A művészet
tehát titokban a technika ellenfele, amelynek fő értelme abban áll, hogy használat közben
működik, és információi nem az alkotóra, hanem a használóra vonatkoznak. Ezért a technikában már eleve közömbösség rejlik a művészetben mindenkor tükröződő ember- és
világkép iránt. Sarkosan fogalmazva, a technika nem a létező világot értelmezi, hanem létrehoz egy technikai világot, amely ma – mindenekelőtt a médiumokban – következetesen
a látszat világa, amelyben minden fizikai és térbeli valóság megszűnik.”
A mostani változás-sornak azonban nem csupán az a jellemzője, hogy a jelen idejű alkotás és a világ között áthatolhatatlan fal teremtődik, a történetiségétől menekülő ember
a múlt alkotásait is kizárja a maga világából, kivéve a kincsképző szerepet betöltő alkotásokat, azok azonban ebben a funkciójukban már nem alkotásként léteznek. S ha mégis
megteremtődik valamilyen kapcsolat a mű és a befogadó között, a befogadó választását

2007. október

85

a korábban meghatározó szerephez jutó kánonképző erők már alig-alig befolyásolják,
a korábbinál jóval demokratikusabb „ítéletalkotás” pedig a hagyományos értelemben vett
„magas művészetet” szorítja háttérbe. Egy körkérdésre adott válaszában Váradi Nagy Pál
erről így írt: „ A kánongyártó irodalmár nem tud többé beleszólni abba, ki mit olvas,
mondjuk, az internetről: legföljebb véleményezhet, de közlést meggátolni nem tud.” Abban igaza van Váradi Nagy Pálnak, hogy a „szakma nem jól érzi magát ott, ahol nem beszélhet ex cathedra”, kérdés azonban, hogy a szakma állásfoglalása nélkül a mű megkaphatja-e azt a figyelmet, ami létezéséhez szükséges. (S ismét más kérdés, hogy a szakma
a maga kánonképző szerepét mindig csak a szakma törvényei szerint tölti-e be.) Természetszerűen minden információt hordozó jelenség másképpen fog működni a világháló egyre
teljesebbé váló világában, mint ahogy eddig működött. Annak taglalásába, hogy ez miképpen hat a megmaradó művészet létezési formáira, a mostani keretek között bele sem kezdek…

8.
Mindezek után a mostani átalakulás-sorozat néhány összetevőjére a következőképpen
utalok:
– Mindent átható jelenségként mutatja magát a globalizáció, amely a világ bármely
jelenségét a világ bármelyik másik jelenségével kapcsolatba hozhatja.
– Szétesőben van a történetiség tudata, családi-közösségi szinten és társadalmi szinten
is. (Emlékezhetünk, Balassa Péter az állandósuló felejtésről beszélt, azt viszont most említem meg, hogy Faludy György élete utolsó szakaszában, véglegessé vált hazatérte után
más okok mellett azért is szerezhetett magának széles körű társadalmi megbecsülést, mert
történelmi emberként, a történelemben élő emberként létezett a történetiséget önmagáról
ledobó társadalomban. Hiába. Az ember nemcsak azokat az embereket szereti, akik olyanok, mint ő, hanem azokat is, akik különböznek tőle.) Közben a múlt sajátos értékként,
nem a mindig meglévő nosztalgia irányaként, hanem a legnyilvánvalóbb bizonyosságként
jelenik meg, mivel azok az értékek, amelyekre az embernek szüksége van, akkor, a múltban még léteztek. A hagyományos, több nemzedéket magukba foglaló családok helyett
a történetiség tudata legföljebb két nemzedékre terjed majd ki – lévén, hogy a családok
tagjait országrészek vagy országok választják majd el egymástól; ezzel párhuzamosan
a nemzetállami keretek is erodálódnak a nemzetnél nagyobb formációk kialakulásával, illetve a hagyományos államhatárokon átnyúló régiók kialakulásával. A tradicionális társadalmakban a névadás folytonossága a közösségben való létezés folytonosságát, a létezés
folytonosságába vetett hitet fejezte ki, mára ez szinte természetszerűen eltűnt. A történetiség tudatának szétesése azonban nem azonos a Fukuyama által emblematikus fogalommá
emelt történelem végével. Az, amit az általa használt fogalom magába sűrít, már a másik
parton található, egy, a mostani évtizedekben megalapozódó folyamatok távoli pontján.
A mi, „köztesnek” tűnő életünkre az általa használt kifejezések közül a „nagy szétbomlás”
tűnik jellemzőnek.
– Minden korábbinál jobban előtérbe kerül a fogyasztás, ennek megfelelően megjelennek a túlfogyasztásra és az ezt kiszolgáló túltermelésre utaló jelek, mind a legelemibb
szinten, mind a szellemi jelenségek szintjén, a társadalmi igazságosságra nem figyelő elosztási rendszerek pedig számos esetben újratermelik a hiányt, miközben a „fogyasztó”

86

tiszatáj

egyre kevésbé érti, hogy az, amivel kapcsolatba került, miért és hogyan működik. Ennek
csak látszólag mond ellent az, hogy a teóriával szemben mindenütt a gyakorlat kerül előtérbe.
– A különböző tudományágak, ahogy a kvantumfizika kapcsán Steven Weinberg írja,
a végső elmélet fix pontja felé haladnak, ugyanakkor a korábbinál jóval nagyobb arányban
élnek majd azok, akik a tudományos elméletekből semmit nem értenek.
– A korábbiaknál fontosabb szerep jut az információnak, a mai világ tulajdonképpen
az információk megszerzésére épül, ám az információk „túltermelése” és az információk
rendezetlensége újfajta tájékozatlanságot szül.
– Az információbőség és az információk hordozóinak gazdagsága társadalmi szinten
csökkenti a párbeszéd lehetőségét, egyre kevesebben lesznek, akik ugyanazt az újságot,
ugyanazt a könyvet olvasták, ugyanazt a tv-műsort, DVD-t látták, a közös tudás eltűnése
a korábbiaknál is jobban izolálja az embert, s felgyorsítja a társadalmi kohézió szétesését.
Értelemszerűen nem a valamikori homogenitásra utalok, hanem a lehetséges mostani
kapcsolódási pontok eltűnésére.
– A mostani időszak embere a korábbinál sűrűbben és intenzívebben találkozik a Másokkal, ez a találkozás kultúrájának meghatározó része lesz. „A történelem egész civilizációkat ismer, amelyek semmiféle érdeklődést sem mutattak a külvilág iránt. Afrika soha
egyetlen hajót sem épített, hogy elhajózzon, és megnézze, mi van a partjait övező tengereken túl. Az itt élő emberek még azzal sem próbálkoztak, hogy eljussanak az egészen közel
fekvő Európába. A kínai civilizáció még tovább lépett: egyszerűen elkerítette magát a nagy
fallal a világ többi részétől. … Ebben a civilizációs vonulatban Európa kivételt jelent. Ez
ugyanis az egyetlen földrész, amely egészen görög kezdeteitől érdeklődést tanúsít a világ
iránt, s nem csupán meghódítására, leigázására törekszik, hanem megismerésére is, legkiemelkedőbb gondolkodói esetében pedig kizárólag a világ megismerésére, megértésére,
az emberi közösség megteremtésére. A maguk teljességében, összetettségében és drámaiságában fonódnak itt össze bolygónk többi lakójához, a Másokhoz fűződő viszonyaink” –
mondta egyik előadásában Ryszard Kapuściński. Nos, ezek a viszonyok valóban átalakulnak, a minden oldali nyitottság mellett feltehetően a kultúrák megújhodása is a Másokkal
kialakított kapcsolatok vonalán megy majd végbe. „A Nyugatnak a modernség idején
megszerzett előnye – saját reflexióinak folytán – fokozatosan megcsappant; a nyugati
művészet sem szolgál már egy az egész világra érvényes kizárólagos modellel. Mindez nem
ok panaszra, hanem elősegítheti, hogy újfajta tolerancia alakuljon ki, és lassítsunk a vaktában való útkeresés során. Nem véletlen, hogy mostanában oly szívesen emlegetjük
a Másik jelenlétét – hisz az tehermentesít bennünket. Ez azonban nem pusztán divattéma.
Mi vagyunk, akik megváltozunk, amikor a Másikról valóban tudomást veszünk. Meglehet,
hogy kultúránk kifogy az alternatívákból, ám ezek megvannak másutt, olyan helyeken,
ahol még nem kerestük őket” – írja Hans Betting.
– A történelemhez való viszony felszámolásából következően, s a korábbi ideológiai
polarizáltság visszahatásaként a mai világban sajátos ideológiai szünet alakult ki. A politikai pártok küzdelmei – miután azért küzdenek, hogy jobb- vagy baloldaliként határozzák
meg magukat, s legalább valamit átmentsenek a politizálás régi kereteiből – ebből a távlatból utóvédharcnak tűnnek, s hát az ideológiailag telített huszadik század után, amikor
az ideológiai küzdelmek véres áldozatokat követeltek szinte üdítő jelenségnek tetszenek.

2007. október

87

Azt azonban – miképpen Ralf Dahrendorf írja –, hogy „ma már kevesen kutatnak egy tökéletes világ után”, s hogy „az utópia is a XX. század áldozata lett”, sajátos jelenségnek kell
tartanunk, mert bármennyire is meghaladhatatlannak tűnő társadalom-berendezkedési
formáció a liberális demokrácia, buktatókat mégiscsak hordoz magában, így például azt,
hogy a társadalom illetve a világ egy részét kizárja magából, hozzávetőlegesen mindkét
formában a „résztvevők” mintegy harmadát, így teremtve újra a gazdag–szegény és az
észak–dél ellentétet, s hogy a gazdasági-társadalmi versenyben egyre növekvőbb előnyhöz
jut az, aki korábban bekapcsolódott a rendszerbe, nem beszélve arról, hogy a társadalommegújító energiákat egyetlen társadalom sem zárhatja ki magából. A nagy társadalommegújító energiák helyett most leginkább az egyéni kisebb energiák vagy a hagyományokat megőrizni akaró energiák mutatják meg magukat, ezek számos formája erőszakos
módon jelentkezik, s a különféle pusztító eszközök tökéletesedése révén tömeges pusztításokra is lehetőségük nyílik.

9.
A pusztulásra nem csupán a „világ varázslat alóli feloldódása” és a végtelen racionalizálódás következményei emlékeztetik a mai embert, hanem azok a helyzetek is, amelyet a világ szennyezésével, a környezet megváltoztatásával és a világ elpusztításának lehetőségével hozott létre. S hát megint, mindezeknek a következményei, a hirtelen ránk törő, ma
még gyógyíthatatlannak bizonyuló testi és lelki betegségek. Mindennek együttesen tudható be, hogy a halál a kialakuló újabb kultúránk egyik középponti kérdése lett. Ebben az
összefüggésben az emberre nézve külön veszélyként jelentkezik az egyénről összeálló, öszszekapcsolható és ellene bármikor felhasználható információk tömege. Így a világot, a létet, az életet csupán illúziók nélkül, kíméletlen pontossággal, a világnak való kiszolgáltatottságot tudatosítva szemlélhetjük – az otthonosság-érzetet ennek ellenére, ezt tudomásul véve kell megteremtenünk. Talán mondanom sem kell, hogy most térek vissza az írásom elején felvetett hogyan éljünk? kérdéséhez.
A kérdést Sáfrány Attila is felveti Sándor Ivánnak A szefforiszi ösvény című regényéről
írt tanulmányában, az utániság állapotát elemezve. Sáfrány Attila nagy szerepet tulajdonít
az embernek, a regényből kiindulva, a zsidó identitás-érzet évezredes megőrződése kapcsán írja: „A középpont külsőleg megélt hiánya a bensőben ezáltal a hiány középpontba
állítódásává alakult át: mindent felülíró hiányérzetté, ami azonban az említett módszer,
a folytonos belső aktualizáció, élővé tétel révén a legyőzhetetlen remény egzisztenciális érzetévé szelídült.” Ehhez hasonlóan úgy látja, hogy az utániság állapotában az „otthonosság
érzetét önmagunkba fordulva is visszaállíthatjuk”. „Ehhez azonban vállalnunk kell a törekvéssel járó megpróbáltatást is: önmagunk visszatérése önmagába ugyanis az egyedüliség, a teljes elhagyatottság, a totális magány érzetével jár együtt” – mondja.
Magam is fontosnak tartom az embert és az ember végtelen erejét, s azt, hogy megtalálja a maga kérdéseit, de azt is gondolom, hogy az ember a teljesen megváltozó új helyzetben csakis a társadalom formálódásával és segítségével találhat rá az otthonosság vagy
mondjuk inkább úgy, hogy az új otthonosság érzetére. Az „alkony” jelenségeit vizsgáló
Barzun a dekadenciáról és a hanyatlásról írt, ezekből a jelenségekből viszont nem következik, hogy – ahogyan mondja – „az ilyen korszakban élők kevesebb energiával, tehetséggel, erkölcsi érzékkel bírnának”. „Éppen ellenkezőleg – mondja –: ez egy nagyon is tevé-

88

tiszatáj

keny és forrongó időszak, telis-tele tettrekészséggel és hevülettel, de sajátos módon nyugtalan és zavaros, mert nem látszanak világosan az előbbre jutás lehetőségei és korlátai.
A lehetségesség hiánya az, amivel szembesülni kényszerülünk. Elfogytak a művészet és az
élet ’hogyan’-jai; a jelek szerint a fejlődés minden formáján és stációján túl vagyunk. Az
intézmények kínkeservesen végzik feladatukat. Az eredmény: már-már elviselhetetlen
ismétlődés és frusztráció. Nagy történelmi erő a fásultság és az unalom.”
Ahhoz, hogy az új, az információs, majd a biológiai forradalom felé haladó ember ne az
intézmények kiüresedését, a maga életében pedig az ismétlődést és ebből következően
a „fásultságot” és a „frusztrációt” élje át, jó néhány változásnak be kell következnie. A szaktudományok „végső modellje” mellett a művészeteknek meg kell teremteniük az új korszak ember- és világképét, ezek különböző összetevőikben nyilvánvalóan formálódnak is.
Túl kell jutnunk a tömegtársadalmak „heveny” időszakán, ez a társadalom életének szervezőitől és a társadalomban élő embertől is nagy erőfeszítéséket kíván. Egyáltalán, az embertől minden fajta kohézió megteremtésére való törekvés nagy erőfeszítéseket kíván.
A munka egyéni színezetét megteremtő embernek ki kell vívnia a maga megbecsültségét.
Az anyagi javaknak a mostaninál jóval nagyobb arányban kell szétosztódnia, az, hogy az emberiség mintegy negyven százaléka éhezik, a mai viszonyok között elfogadhatatlan, s ehhez hasonlóan a gazdasági-társadalmi versenybe való bekapcsolódás lehetőségét is minél
szélesebb körre kell kiterjeszteni. Mindezzel együtt kell-kellene végbemennie a világhoz
való új viszonyulás kialakulásának, az emberi kapcsolatok újrateremtődésének és az embert éppen körülvevő természeti környezethez való új viszonyulás kialakulásának. Vissza
kell nyernie a maga jogát az emberi képzeletnek, ha másért nem, akkor azért, mert nélküle
a világ megértése és a világban való létezés elképzelhetetlen. Ennek kapcsán visszatérek
ahhoz, amit Stephen Hawking ír a Világegyetem leírásához szükséges matematikai modellek kialakításáról. Beszél a képzetes számokról, ezek „csupán matematikai konstrukciók, nem szükséges, hogy valóságos fizikai kép kapcsolódjék hozzájuk”, s beszél a képzetes időről, valamint az ugyancsak képzetes, végtelen dimenziójú terekről, amelyek, akár
csak a többi, már említett jelenség, „kódolva” vannak a Világegyetemben, nélkülük az nem
ismerhető meg. „Akkor hát mi a valóságos, és mi a képzetes? Talán csak a tudatunkban
létezik a kettő elkülönítése?” – kérdezi Hawking. Kell-e mást, többet mondani a képzelet
fontosságáról? Talán csak annyit, hogy nélküle minden ember, s minden társadalom bezárkózik a maga szűk világába, ez a bezárkózás pedig a nagy átalakulások idején semmilyen formában nem engedhető meg. Ezzel nem mondok mást, mint amit József Attila
mondott az emberről: „képzeli, hát szertelen…”

A TANULMÁNYBAN KÖZVETLENÜL IS IDÉZETT ÍRÁSOK ÉS KÖNYVEK
Balassa Péter írása: Leonóra papírjai, In.: Balassa Péter: Magatartások találkozója (Babits, Kosztolányi, Móricz), szerkesztette: Szarka Judit, Budapest, 2007; Selyem Zsuzsa írása: A zsarnokság,
a megváltás és az irodalom viszonyáról, Vigilia, 2007. május; Stephen Hawking könyve: A Világegyetem dióhéjban, fordította: Dr. Both Előd, Budapest, 2002; Török Endre könyve: Lev Tolsztoj – Világtudat és regényforma, 1979; József Attila írása: József Attila: Tanulmányok és cikkek 1923–1930,
Szövegek, közzéteszi Horváth Iván vezetésével Barta András, Golden Dániel, Hegedűs Orsolya, Kis
Zsuzsanna, Serény Zsuzsanna, Budapest,1995; Az Eszmélet változata: József Attila Összes Versei,
Kritikai kiadás, közzéteszi Stoll Béla, 2005; Barzun könyve: Hajnaltól alkonyig, A nyugati kultúra

2007. október

89

500 éve, fordította: Makovetz Benjámin, Budapest, 2006; Tzvetan Todorov könyve: A rossz emlékezete, a jó kísértése – Mérlegen a huszadik század, fordította: Bethlen József, Budapest, 2005; Vaszilij
Grosszman regénye: Pantha Rhei, fordította: Enyedi György, Budapest, 1989; Sándor Iván írása:
Sándor Iván: A veszendő személyiség nyomában, In: Sándor Iván: Rocinante nyomában, Budapest,
1999; Hajdu Tibor írása: A Rajk-per háttere és fázisai, Társadalmi Szemle, 1992. 11. szám; Elias Canetti könyve: Feljegyzések, fordította: Halasi Zoltán, Budapest, 2006; Németh László levele: Illés
Endréhez, 1964. november 10. In.: Németh László élete levelekben, szerkesztette: Németh Ágnes, II.
Budapest, 2000; Nádas Péter interjú-kötete: Mihancsik Zsófia: Nincs mennyezet nincs födém, Beszélgetés Nádas Péterrel, Pécs, 2006; Bodor Ádám idézett kötete: Bodor Ádám: A börtön szaga, Válaszok Balla Zsófia kérdéseire, Budapest, 2001; Bibó István tanulmánya: Az európai társadalomfejlődés értelme, In.: Bibó István: Válogatott tanulmányok, III. Budapest, 1986; Méliusz Jószef könyve:
Zsilava nem volt kávéház, Budapest, 2003.; Sándor Iván interjúja: A napnyugta utáni fényben, Balassa Péterről Sándor Ivánnal beszélget Ménesi Gábor, Forrás, 2005. március; A Forrás Hiány-lexikona: 2002. július-augusztus; Márai Sándorról: Fried István: Író esőköpenyben, (Márai életének,
pályájának emlékezete), Budapest, 2007; Váradi Nagy Pál írása: Korunk, 2007. április; A névadás
folytonosságáról: Arthur E. Imhof: Elveszített világok, Hogyan gyűrték le eleink a mindennapokat –
és miért boldogulunk mi ezzel olyan nehezen, fordította: Gellériné Lázár Márta, Budapest, 1992; Ryszard Kapuściński írása: A Mások, fordította: Szenyán Erzsébet, Forrás, 2007. május; Hans Betting
könyve: A művészettörténet vége, fordította: Teller Katalin, Budapest, 2006; Ralf Dahrendorf írása:
A 21. század kapujában, Oxford – Világtörténet a 20. században, szerk.: Michael Howard, Wm. Roger
Louis, fordította: Göbölyös Magdolna, Hernádi András, Konok Péter, Tanyi Attila, Budapest, 2002;
Ralf Dehrendorf írása: A 21. század kapujában, Oxford – Világtörténet a 20. században, szerk.: Michael Howard, Wm. Roger Louis, fordította: Göbölyös Magdolna, Hernádi András, Konok Péter,
Tanyi Attila, Budapest, 2002; Sáfrány Attila írása: A középpont hiánya és a hiány a középpontban –
Gondolatok A szefforiszi ösvény kapcsán az utániság állapotáról, Tiszatáj, 2007. április

90

tiszatáj

BALOGH TIBOR

Kultúra/kultúrák
eltérő narratívák tükrében*
Mindenekelőtt a címről. A kultúra fogalmát a Snow használta értelemben alkalmazom,
a narratíva jelölés azt fejezi ki, hogy mind a hét, általam exponált esetben „nagy beszédekkel”: árnyalt, pontosan kifejtett teóriákkal lesz találkozásunk – ám a tükör szánni valóan
kicsiny, hiszen mindössze aforisztikus jelzések felvillantására futja a jelenlegi keretek között. Mintegy lábjegyzet egy terveim szerint elkészítendő tanulmányhoz a soron következő.
I. Snow 1959-ben publikálta „A két kultúra és a tudományos forradalom” című esszéjét,
amelyben észrevéteti: a humán- illetve természettudósok alig tudnak egymás diszciplínáiról, s épp ezért képtelenek a megértésre, értékelésre, a párbeszédre akkor, ha olykor
(s elég ritkán) rárévednek a másik, általuk nem művelt terrénumra.
Közvetítőre kellene lelni, s a szakadék áthidalására Snow vállalkozik. Feladatát 1964ben ama hipotézis fényében látja kivitelezhetőnek, hogy tudniillik alakulófélben van egy
harmadik kultúra is. Ez a társadalomtudományok és a művészet azon különös kevercse,
amely feltárja azt: miként éltek/élnek az emberek. (Úgy gondolom, nem haszontalan már
most figyelmeztetni arra – Comte pragmatizmustól sem mentes, a szociológiának mint
olyannak sajátos pozitív szerep-tulajdonítását asszociálhatja ez a feltételezés, a snow-i,
comte-i tudomány- és kultúrafejlődés explikálása lényeges eltéréseinek ellenére is!)
II. Talán lelhetünk mediátorra a két kultúra között, reméli Snow, nincs okunk a reményre,
sugallja Lukács György. „Az esztétikum sajátossága”-ban a valóság bárminemű megismerését visszatükrözésnek aposztrofáló Lukács a mindennapi visszatükrözés folytonosan
előrehaladó menetéből egy pontra centrálva növeszti ki a fejlődésben egyre inkább divergáló két ágat: a tudományosat, illetve az esztétikait. Minél inkább távolodunk időben
a valaha közös ponttól, annál inkább lesz differenciálódó mindaz a jelenséghalmaz, értékvilág, megközelítési mód, amelyet a tudósok, és természetszerűleg nem-partnereik, a művészek alkalmaznak. Minden egyes adott történelmi pillanatban azonos nívón állnak ők
ketten, ám képtelenek egymásra reflektálni. Örökre szabott, s egyre tragikusabb a pályaút
fokozódó elágazása.

*

A 2007. április 10-én, az „Új utakon a pedagógusképző kar” konferencián elhangzott előadás
szövege.

2007. október

91

A szimplifikálás veszélyét is vállalva méricskéljünk úgy: Snow az optimistább, Lukács
pedig a pesszimistább álláspont egy-egy reprezentánsa a két kultúra közelítésének a lehetőségét illetően.
III. A már hivatkozott Comte kedvéért menjünk visszább a históriába. (Ab ovo: a korrekt,
elmélyülő problématörténeti áttekintést legalább Arisztotelész metafizikai konceptualizálásánál illenék kezdeni, ám ez most teljességgel kivihetetlen.)
Comte az 1830-as években folyamatosan tette közzé pozitív filozófiai tanfolyamainak
anyagait, azon cél által inspirálva, hogy a társadalom újjászervezéséhez szükséges tudományos munkálatok tervét mutassa be.
Ebben három stádiumot különít el: a szellemi fejlődés teleologikus (fiktív), metafizikai
(absztrakt) és tudományos (pozitív) stációit. Ezekhez rendeli az enciklopédikus törvények
terjedésének processzusát. A pozitivitás fokait illetően a matematikáé a vezető szerep,
amelyet az asztronómia, fizika, kémia, biológia követ, s a szociológia zár. Utóbbi igencsak
alárendelt státuszát azzal kompenzálja jótékonyan, hogy meglehet: nem jutott a pozitív
tudományok körébe, ám a leghatékonyabban lesz képes előrejelezni a társadalmi fejlődést, s mivel az általa megragadott folyamatok összetettségi foka az ő esetében a maximális, ezért a társadalmi életfeltételek javítását illetően főként rája hagyatkozhatunk.
Szerintem itt a józan ész moore-i értelemben vett kitüntetéséhez jutunk közel, s a pragmatizmus olyatén megbecsüléséhez, amellyel szemben például Pléh Csaba is tamáskodik
majd.
IV. Piaget reagál Comte szisztematizálására. Nem említi, hogy Comte-nál szó sem esik
nemhogy a művészetekről, mint a kultúra integráns részéről, hanem igazából, részletezően a társadalomtudományokról sem. Ő, aki arra figyel, hogy szembeállítsa a tudományokat mint igazságkeresőket a filozófiával, mint bölcsességre sóvárgóval, Comte-ot lineáris modell kreálása miatt korholja.
Piaget 1966-os, nagy hatású előadásában kikötötte, hogy csakis a „törvénytudományokról” értekezik (az úgymond társadalmi vagy humán tudományokat nem érinti tehát),
s nem reflektál a művészetekre mint specifikus kultúrára sem.
Piaget egyként kalkulálva a tudományok tárgyával, elméleti struktúrájával és immanens ismeretelméletével, három dimenziót komponál. Piaget-nél az egyes tudománycsoportok között kölcsönös, körbefutó relációk vannak.
„A táblázat belső része háromszöghöz hasonlít: ennek csúcsa tartalmazza a természettudományokat, a jobb oldali alsó szög a filozófiai tudományokat, a bal alsó szög pedig
a társadalomtudományokat. A filozófia így kerül a háromszög közepére három olyan öszszekötő vonallal, amelyek egybekapcsolják az említett három tudománycsoporttal. A matematika átmeneti helyet foglal el a természet és a filozófiai tudományok között (logika,
ismeretelmélet), míg a technikai tudományok szimmetrikusan helyezkednek el a természet- és társadalomtudományok között.” (Piaget, 547.)
Úgy vélem, hogy Piaget joggal vádolható elfogultsággal a pszichológia piedesztálra állításáért, a lélektan kitüntetésének nem kellő argumentálásáért. Holisztikus modellje
mindazonáltal nincs híján megfontolandó judíciumoknak. Szintén figyelemre méltó erénye az inter-, illetve metadiszciplinaritás.

92

tiszatáj

V. Sokal egy penetráns paródiában gúnyolta ki 1996-ban a „posztmodern gondolkodást”;
a New York-i egyetem fizikusa saját maga leplezte le azon csínytevését, amelyet – jóllehet
kérte, ambicionálta – visszhang nélkül hagytak olvasói. Élc és kritika: ez lett a kárt okozó
fantáziálást ostorozó szerző penzuma.
Vegyük szemügyre csak azt, a mi szempontunkból fontos eszmefuttatást, amelyet egy
felettébb kurrens téma apropójából exponált. A káoszkutatás Sokal szerint igen pontos
közelítésben foglakozik többek között olyan fizikai jelenségekkel, amelyeket determinisztikus törvények regulálnak. Ilyetén stúdiumoknak az a paradoxona, hogy a firtatott jelenségek előrejelzésére elvileg képesek vagyunk ugyan, ám a gyakorlatban eme képességünk
sokszor cserbenhagy – e jelenségek ugyanis túlzottan érzékenyek a kezdeti stációra, feltétel-halmazra. Hangsúlyozza: „A kaotikus rendszereket … az jellemzi, hogy velük kapcsolatos előrejelzések erősen korlátoltak, mivel még ha óriási javulás is állna be a kezdeti
adatok ismeretében (például ezerszeres pontosság), ez csupán szerény mértékben növelhetné meg azt az időtartamot, melyen belül az előrejelzések pontosak maradnak.” (Sokal
& Bricmont, 173.)
Meglehet: a snow-i értelemben véve csak egy kultúrát vegzál (főként a természettudományokat) Sokal, az a paradigmatikus bírálat, amellyel a pozőrködő textusokat – pl.
Lacan esszéit, Derrida és Lyotard tanulmányait – parodizálja, azonban joggal illetheti
a posztmodern szépírókat és esztétákat is: tudniillik alapvetően rokon vonásuk az esetlegességnek, a nyitottságnak, az indeterminált általános alkotó- és befogadóképességnek a kitüntetése, elismerése.
A parttalanság apropóján egy húron pendülő posztmodern fizikus és zeneszerző egymás mellé rendelése azért jogos, mivel (a példa kedvéért): a tudományból vett minták
implicit formában tartalmazzák a művészet egyik kortárs, újabb tendenciáját.
VI. Pléh Csaba rezignáltan tekint vissza a közelmúltba. Szerinte a XIX. század nyolcvanas
éveiben komoly viták folytak, s terjedtek Európa-szerte a középiskolai természettudományok vs. humaniórák elsőbbségét illetően – mintegy etalont kínálva egy modernebb
tudomány-hierarchia számára.
Akkor a természettudományok fokozatos győzelmét konstatálhattuk. Mára ez a pozícióharc érvénytelenné lett – ugyanis „arról folyik a vita, hogy egyáltalán a tudomány kerüljön ki a kultúrából. Száz évvel ezelőtt diadalmaskodtak a természettudományok, ma viszont egy sajátos pragmatikus szemlélet megkérdőjelezi mind a bölcsészeti, mind a társadalomtudományi alaptudományosságot.” (Pléh, 1143.)
Pléh pontosan ismeri fel ugyan a pragmatikus szemlélet térnyerését, ám meggyőződésem, hogy méltányosabb e diagnózist objektívebb értékén taksálni: valahogy úgy, ahogyan
azt Csányi teszi.
A tudomány valódi/vélt trónfosztása ugyanakkor vitathatatlanul érdekes, elevenségével irritáló probléma. Hová tűnt ez az eklatáns kultúra, vagy mivé alakult át, ha egyáltalán
modifikálódott?
VII. A választ erre, s a korábban általunk felvillantott dilemmákra túlnyomóan Csányinál
vélem fellelni.
Csányi kiindulóbázisa is Snow. Az ő kezdőpontját úgy olvassa, hogy Snow szerint
a bölcsészek és a művészek járatlanok a természettudományokban, s ez azért lehet leszűkítő

2007. október

93

szerepű, mivel az oktatási rendszereknek általában nem ideájuk az, hogy integrálják
a humán- és természettudományokat. Hangsúlyozza – s ez számomra abszolút konfirmálható –: nem két, hanem sok kultúráról kell beszélnünk. Sőt azt is kérdésesnek véli, hogy
problémáink megoldását kizárólag a tudományoktól remélhetjük-e.
Csányi szintén utal Sokal remek ívű kalandjára, amelyben kiszemelt hősei zavaros,
tényleges tartalommal nem bíró kijelentéseket validizáltatnak egy pusztán a posztmodern,
konstruktivista irodalomban dívó és konfirmált nyelven.
A snow-i szakadék áthidalásának üdvös próbálkozásaként kategorizálja az irodalomkritika és az evolúciós pszichológia összedolgozását – azt a mentalitást, amely szerint
mindaz, amit az irodalmi művek tartalmaznak, pontosan tudhatja leképezni az emberi
elme szerkezetét, funkcionálását, s kellő megalapozottsággal érintheti a biológiai determináltság és a kultúra relációját. (Úgy gondolom, hogy itt egy termékeny, ám részletes kibontást igénylő egybekapcsolással, annak kísérletével, előfeltételezésével van dolgunk.)
Csakhogy – ellentétben a humán tudományokkal és a művészetekkel – a természettudományok minden kétséget kizáróan rendelkeznek az elmélet és a gyakorlat összeillesztésének a lehetőségével.
Iménti feltételezése realitásának kedvéért Csányi úgy érvel, hogy szemügyre veszi
a természettudományos gondolkodás fázisait.
A) Az első fázis a pletykáké: a sejtéseké, azon hiedelmeké, amelyek nem szervülő tapasztalatok konglomerátumai.
B) A másik a metaforáké: ez olykor – s így az általános – csupán megnevezés – a létezés, elgondolás, vizsgálás sorozat mentén. Ama hit kinyilvánítása, hogy amit névvel ruházunk fel, azt birtokoljuk is.
C) A harmadik a modelleké; ez lényegileg a tudományos elméletek univerzuma: korlátozódhat a pusztán leíró nyelvre, ám szimulálhat, predikálhat is, annak a kényszerű belátásával, hogy a logikai korrektség nem szavatolhatja feltétlenül a modell jóságát, használhatóságát.
E három fázis a paradigmákhoz konkludál. Itt a jelzett három fázis többé-kevésbé ellentmondásmentes szintézisére bukkanhatunk.
Illusztráljuk szakaszolásunkat példával.
a) A hajnalban kelő, este nyugovóra térő Nap útját nyomon követő, s az azt denotáló,
oksági alapzatú jelenség – a görög mitológia hiedelmében – nem más, mint Apollón tüzes
szekerének utazása.
b) E sejtés metaforává lesz Ptolemaiosznál.
c) Majd modellé Copernikusnál, Newtonnál, a kvantummechanika relativitáselméletében.
A természettudomány – s jelenleg kizárólag ez – Csányi szerint két univerzum szinkronikus részese. Egyrészt a mindennapi gyakorlaté, a munkáé, a technikáé, kísérleté, az
elme konstrukcióié. Azaz együttesen a babonák, mesék, mítoszok, vallások, filozófiák,
a rigorózus szabályok szerint kreált matematika, geometria kompozíciói.
A tudományok differenciálódási folyamata ellentettjeként egyre gyorsabbá lettek az
integrációs folyamatok.

94

tiszatáj

A Csányi által szupertudománynak titulált objektiváció három jellegzetességgel rendelkezik: kettős leírású, logikailag átjárható, transzformatív. Vegyük ezeket egyenként
szemügyre.
a) A kettős leírás példája lehet – mások mellett – a sejt megközelítése. Sejtszinten:
szaporodás, táplálkozás, ingerlés, sejtkölcsönhatások. Molekuláris szinten: kémiai reakciók, katalízis, anyagcsere-folyamatok, makromolekula-szintézis é. í. t. Vagy tekintsük az
individuum érzését, figyelmét, gondolkodását. Ezek manifesztálódnak az egyed viselkedésének, elméjében zajló folyamatainak a szintjén éppúgy, mint társas-társadalmi szinten
pl. akkor, amidőn azt mondjuk: a futball-csapat szellemisége (Ryle klasszikus példája),
a nép kívánsága, a köz érdeke.
b) Logikailag átjárható mindazon két jelenség, amely mintegy lánc mentén összeköthető. A cukorbetegség biológiai, az atom fizikai fogalom. Mi kapcsolja össze e kettőt?
A cukorbetegség az organizmust károsító, a hasnyálmirigyhez, a vércukorszint szabályozásához, az inzulin-kitermelő sejtekhez, egyebek mellett az inzulinhoz kapcsolandó egy genetikus logikai feltárás esetében. Márpedig az inzulin fehérjemolekula, amely atomokból
áll. A most bemutatott lánc bármely eleme kauzális logikai interpretációval illethető.
(Csányi példája.)
c) A transzformativitás alapja az egységes tudományos nyelv, ez garantálja a logikai
átjárhatóságot a bizonyítás során, az eltérő szerveződési szintekre alkalmazott magyarázatok egyenértékűségét, megfeleltethetőségét. (Ha leírjuk a sejtosztódás folyamatait, ezt
minden további nélkül átfordíthatjuk a molekuláris folyamatok leírására.)
Csányi a következőkkel zárja tanulmányát: „A szupertudomány ma még csak a természettudományokat – a fizikát és társtudományait, a kémiát és a biológiát – foglalja magában, de megindult a társadalomtudományok csatlakozása is, ez szükségszerűen a pszichológiai, szociológiai és gazdasági jelenségek természettudományos vizsgálatát kívánja.
Az emberrel foglalkozó hagyományos tudományok közül a pszichológia reagált a leggyorsabban a természettudományok kihívására az evolúciós pszichológia irányzatának megjelenésével, amely épp a biológiai megalapozottságú humánetológiát és evolúciógenetikát
kívánja a hagyományos pszichológiai szemlélettel több-kevesebb sikerrel ötvözni. De beszélnek már molekuláris antropológiáról is, amely egyes antropológiai kérdéseket az emberi génszerkezet vizsgálatával kíván eldönteni.” (Csányi, 8.)
A felettébb vázlatosan nem is bemutatott, hanem mindössze jelzett hét koncepciót
együvé foglalandó a következő konklúziót kockáztatom meg.
(Magától érthető, hogy beható indoklást érdemelne: Snow mellett miért éppen azt
a hat teoretikust emeltem ki, akiket poentíroztam. Indoklásom nyilván elfogult, ám olyként
vállalom, hogy a kiszemelt kutatók markáns, jól tipologizálható módon fejtették ki álláspontjukat, s érveltek annak helyessége mellett.)
– Snow-val ellentétben immár nem két (vagy az 1964-es megállapítása alapján három)
kultúráról, hanem a számosságot mellőzve kultúrákról beszélhetünk.
– Sem a comte-i, sem az elfogult piaget-i modellálás nem tűnik termékenynek, s nem
azért, mert az egyik lineáris, a másik pedig körbeforgó, hanem azért, mert szerintem
mindkettő erősen redukált.

2007. október

95

– Nem a reáliák/humaniórák kitüntetése az elsődlegesen fenyegető, s eldöntendő dilemma, hanem annak az attitűdnek a meghonosítása, amely mindkettőt elfogadja,
a józan ész, a hétköznapi motivációk, értékek, szükségletek fényében.
– Utóbbira sziporkázó erudícióval hívja fel a figyelmet Sokal is, aki a jogtalan szerepjátszás mellőzésére invitál – elutasítva a megtévesztő, áltudományos mellébeszélést,
túldimenzionálást.
– Milyenek az összefoglalásom első passzusában aposztrofált kultúrák, vagy legalábbis
milyenek lehetnének?
Álláspontom: ellentétes tendenciák között muszáj lavíroznunk. Egyformán jelenlévő
és ható tendencia a parcializálódás (atomizálódás, elemibbé válás) és a globalizáció (egészlegesebbé, összetettebbé levés).
Az interdiszciplinaritás sürgető érájában a kooperativitás a szolid, megalapozott nyitottságot követeli meg, csakis erre bazírozhatunk, a mindennapi normák és lehetőségek
szépen szóló harmóniájában.

IRODALOM
COMTE, AUGUSTE: A pozitív szellem. Magyar Helikon. Budapest, 1979.
CSÁNYI VILMOS: A két kultúra mítosza. In: Magyar Tudomány. 2007. 2. szám; internetes változatban:
1–8.
LUKÁCS GYÖRGY: Az esztétikum sajátossága. Akadémiai Kiadó. Budapest, 1965.
MOORE, GEORGE EDWARD: A józan ész védelmében. Magyar Helikon. Budapest, 1981.
PIAGET, JEAN: Válogatott tanulmányok. Gondolat Kiadó. Budapest, 1969.
PLÉH CSABA: Sötét szobák homálya? Haszonelvű tudomány – tudományos haszon. In: Magyar Tudomány. 2005. 1142–1145.
SOKAL, ALAN & BRICMONT, JEAN: Intellektuális imposztorok. Typotex Kiadó. Budapest, 2000.

Kritika

Tizenhét kő a parton
CSOÓRI S ÁNDOR ESSZÉKÖTETE

Csoóri Sándor Széchenyi, Ady és Németh László nemzeti
felelősségtudatának a mai örököse. Olyan súlyos veszélyben látja a magyar nemzetet, hogy szinte minden pillanatát
áthatja a megmentésére irányuló szándék. Bármilyen témát tárgyal, pillanatok alatt természetesen kapcsolja azt
a magyar nemzeti sorskérdésekhez, múltunk, jelenünk és
jövőnk megoldatlan problémáihoz.
Szakolczay Lajos készítette a Magyar Napló számára azt
az életinterjút Csoóri Sándorral, amelyik a Magyar Napló
kiadásában – versekkel és fényképekkel együtt – Nekünk
ilyen sors adatott címmel önálló könyvként is megjelent.
Ez az összegző interjú nyitja Csoóri Sándor új esszékötetét.
Az életinterjú Csoóri Sándor nemzeti felelősségtudatának és közösségi érdekű folyamatos cselekvésének sokrétű
megvilágítása. A posztmodern szétesettség- és töredékesség-kultusz idején mutat meg összetetten egy olyan orgaNap Kiadó
nikus személyiséget, akinek van ereje és bátorsága elBudapest, 2007
300 oldal, 2900 Ft
fogadni és megítélni az új idők kihívásait. Példát ad arra,
hogy lehetetlen körülményeink közepette is van tétje és
értelme az egyén közösségi cselekvésének. Olyan belső erőtartalékokkal rendelkezik
a maga életútja tapasztalataiból is, hogy legmélyebbre taszított állapotából is képes fölállni,
megújulni és tovább cselekedni.
A kiindulópontja Zámoly. Szemléleti tágassággal, történelmi és jelenkori események
egymásba kötésével mutatja be szülőfaluját. Nemcsak a magyar századok elevenednek
meg az Árpád-kori templom körül, hanem a falu nevének népetimológiájáról is kifejti,
hogy „a naiv mítosz rejtett igazságát”, a tetteinkkel való elszámolás erkölcsi kötelességét
ma is fontosnak tartja.
A szülőfalu a történelemmel és a paraszti magatartás-kultúrával egyszerre ismertette
meg a gyermek Csoóri Sándort. Tizenkét éves korában – csodával határos módon, a népi
írók által elindított falusi tehetségmentő mozgalom segítségével – bejutott a pápai Református Kollégiumba. Ott a kiváló művész tanár, A. Tóth Sándor kinyitotta előtte a világot
„a semmiből egyenesen a XX. századi művészet közepébe” emelte őt. Megismertette vele
a művészi teremtés erejét. Megmutatta neki azt, hogy a festményen „az üvöltő száj nem
egy emberé, hanem egy önmagából kifordult korszaké”.
Nagyot fordult vele a világ. A történelem is segített neki ebben: „Az idill eltűnt, s megjelent helyén az apokalipszis.” Megmutatja azt a magatartás-értéket is, amelyet szüleitől

2007. október

97

kapott. Édesapja háborús élménye éppúgy örök erőforrás lett számára, mint a kollégiumi
diáksapka jelvénye az eperfával és az 1531-es évszámmal. Mert mindegyik mögött a személyiségek tisztessége és sorssal szembenéző magatartása elevenedett meg. Az 1531-es évszám fölidézi benne a Kollégium 450. évfordulóját, 1981-et is, amikor az ünnepségen nem
mondhatta el beszédét, mert abban végzetes tévedésnek és bűnnek minősítette a nagy
múltú iskola 1952-es államosítását. „Azért volt megbocsáthatatlan bűn, mert ahogy egy
nemzetnek szüksége van nagy egyéniségekre: Széchenyikre, Adykra, Kodályokra, ugyanúgy szüksége van olyan iskola-egyéniségekre, mint amilyen a debreceni, a sárospataki,
a pápai kollégium volt. A 450. év egyenesen azt sugallja, hogy az iskolát újra vissza kell
adni a református egyháznak.” Az 1981-ben letiltott eretnek gondolat néhány évvel később
valóra vált. Egy példa ez a sok-sok közül arra, hogy Csoóri Sándor magányos lázadóként
előtte járt a történelemnek.
A második világháború külön „dantei fejezete” az ő életének. Ennek a kegyetlen élményeivel is magyarázza azt, hogy a háború után maga is az új világ hőseiben kezdett hinni.
Egy korai versében Rákosi nevét is leírta, „mert a nagy hitetők után” maga is hitt benne.
Ezt bűnként azóta is számtalanszor szemére hányták és szemére hányják ma is – többnyire olyanok, akiket soha nem tett próbára a történelem. Csoóri Sándor árnyaltan megvilágítja fiatalkori küzdelmeit. Amikor 1952 végén, féléves tüdőszanatóriumi kezelés után
hazatért Zámolyra, s megtudta, milyen szörnyűségek történetek a falu életében, az elsők
között szállt szembe azokkal, akikben korábban hitt. Petőfis verseivel lázított a Rákosirendszer ellen. Ezeket a verseit azonban hiába küldte el a folyóiratok szerkesztőinek, fenyegető levelek kíséretében kapta vissza valamennyit. Csak Nagy Imre 1953-as kormányprogramja után jelenhettek meg.
Gazdagon dokumentálja azt a küzdelmet, amelyet az első felismeréseitől kezdve következetesen folytatott a Rákosi-rendszer ellen. Ezeknek a cselekedeteinek a felidézésével
nem dicsőséget akar szerezni magának, hanem azt szeretné elérni, hogy a részigazságok
helyett a teljes igazságot ismerjék azok, akik kárörömmel emlegetik Rákosi-versét.
Azért vitte el a szülőfalujába Zelk Zoltánt és Benjámin Lászlót, hogy ezek a Kossuthdíjas kommunista írók a saját szemükkel lássák az ország valóságos állapotát. Remek atmoszférateremtő erővel mutatja be Zelk és Benjámin zámolyi élményeit és reagálásait.
Megállapítja, hogy ezek az élmények „nagyban hatottak az Írószövetség 1956 előtti magára
eszmélésére. És a Petőfi-köri viták szellemére.”
Élményszerűen idézi fel az 1956-os forradalom eseményeit is. Saját tapasztalatai
alapján leplezi le a forradalomra szórt hazugságokat, rágalmakat.
Az életút eseményeit követve korábban már beszámolt arról, hogy Petőfi után milyen
elemi erővel hatott rá József Attila költészete. Most, az 1956-ra emlékezve jelenti ki azt,
hogy Juhász Ferenc és Nagy László költői nyelve is a forradalom előkészítője volt azáltal,
hogy „maga volt a mindenséget benyargaló szabadság. Atomrobbantás a képzelet világában.”
Illyés Gyuláról és Veres Péterről is többször vallott már írásaiban. Itt most néhány
közvetlen, személyes élményével idézi meg őket, mint reá mindig figyelő idősebb társait.
Ez alkalmat ad neki arra is, hogy leleplezze az akkori irodalompolitika nemzedékeket
szembeállítani akaró manővereit. Illyést azzal jellemzi, hogy „Petőfi forradalmiságát össze
tudta kötni lélekben Széchenyi tenni akarásával”. A gondolatot a nemzet sorskérdéseiig

98

tiszatáj

vezeti Csoóri Sándor: „A magyar történelem ismeretében azt kell látnunk, hogy a forradalmár Petőfire ugyanúgy szükségünk volt, mint Széchenyire. A skizofrén módra megszakadt történelmünkből kellene most is, kellett volna már régen olyan történelmet teremtenünk, amelyben ezek a végletek föloldódnak.”
Illyés nyitottsága olyan modell számára, amely egybe tudja fogni a bartóki és kodályi
magatartást. „Mind a kettőre szükség van. Arra is, aki morális megfontolásból úgy cselekszik, mint Bartók, de arra is, aki, mint Kodály, őrzi az otthont, a hazát.”
„Németh László nyelvben, gondolkodásban ugyanolyan forradalmat csinált, mint Ady
a költészetben.” Nagyon fontos gondolata ez Csoóri Sándornak, hiszen az irodalom mai
hatáscsökkenésének egyik okát is megvilágítja, amikor arról értekezik, hogy a száraz nyelv
hatástalan, erőtlen. A nagy esszéíróknak – Illyésnek, Némethnek, Cs. Szabónak – éppen
abban mutatkozott meg a közösségformáló erejük, hogy metaforáikban „egy pillanat alatt
megelevenedett a gondolat, a sors, a történelem, a magyar szellemi élet egy-egy korszaka”.
Csoóri Sándor esszéírói művészetének is ebben a távoli képzeteket evidenciaszerűen
összekapcsoló erőben van a varázsa. Össze tudja egyeztetni a legkülönfélébb értékeket.
Illyés és Németh László szellemi vonzáskörében élve is különleges érzékenységgel fogadja
be azt a József Attila-i szemléletet, mely iránt nagy elődei – különféle okok következtében –
nem voltak eléggé fogékonyak. Ő a XX. századi ember egzisztenciális léthelyzetének egyedülálló kifejezést látja József Attila életművében.
Csoóri Sándor szemléletében az igazi értékek nem szemben állnak, hanem kiegészítik
egymást. Ez a szemléleti nyitottság vezette őt a hatvanas években a Belvárosi Asztaltársaságba, melynek létrejöttét utólag is kegyelmi pillanatnak tartja. Azt tekinti a Belvárosi
Asztaltársaság nagy értékének, hogy egymástól erősen különböző módon gondolkozó és
vélekedő értelmiségiek cseréltek ott eszméket és tapasztalatokat. „A magyar szellemi életnek ekkor sikerült néhány évre megszüntetnie a népi és urbánus ellentétet. És ennek
nemcsak esztétikai hatása volt, hanem politikai is. Ha nem lett volna Belvárosi, a kétféle
ellenzék, szabad demokraták és nemzetiek, sose szervezik meg közösen a történelmi jelentőségű monori találkozót.”
A kétféle ellenzék között a módszerekben és a politizálás stílusában volt különbség.
A szabad demokraták „kihívóan vállalták a földalatti politikai harcot”. A nemzeti ellenzék
ezzel szemben – a magyar irodalom többszázados hagyományát folytatva – a nemzetért
való nyílt kiállást választotta. Csoóri Sándor a nemzeti ellenzéknek volt meghatározó
egyénisége. Az ellenzékiség e két fő iránya a rendszerváltozásig egymást erősítette. „Ezért
lett országos esemény egy-egy írószövetségi közgyűlés, egy-egy írói szilencium ügye.” Az
élőszót nem lehetett cenzúrázni. Így érték el, hogy az Írószövetség 1981-es közgyűlésén
megtörtént „az első szabad demokratikus választás, amelyre Magyarországon addig még
nem volt példa”.
Csoóri Sándor aláírta a Charta 77-et. Azt is fontosnak tartotta, de abban a civil kurázsi
megnyilatkozása volt a fontos, az „írószövetségi választás hátterében pedig egy egész országot érintő intézményes forma elfogadása”. Ezért folytatott évtizedes küzdelmet az első
nyilvános ellenzéki lap, a Hitel megjelentetéséért is. Folyamatos szabadságharca oly sokszálú, hogy bármely elemét emeljük ki, rögtön hiányérzetünk támad más részek említetlenül hagyása miatt.

2007. október

99

Amikor itt a politikai nyilvánosság megteremtéséért való küzdelmét említem, legalább
utalnom kell arra, hogy ezzel párhuzamosan ugyanezért a célért más terepeken is korszakalkotó munkát végzett. Például a népi kultúra új értelmezésével, az új egyetemesség
eszme kidolgozásával, történetszemléletünk és jelenkori önszemléletünk megújításával,
a magyar filmművészet nemzeti felelősségtudatának fölébresztésével.
Életművének külön fejezete a kisebbségi magyarság védelmében végzett munkája,
mely a magyar nemzeti integráció legfontosabb világszemléleti megalapozása volt, s melynek legfontosabb látható eredménye a mozaik-nemzetet egybefogó Duna Televízió létrehozása lett.
Eme világszemléleti és politikai szabadságharcokat állandó egzisztenciális veszélyeztetettség közepette vívta, de erőforrása lehetett az, hogy az irodalomnak hitele, becsülete
és hatása volt. Az írók legjobbjaiban – irányzati hovatartozástól függetlenül – eltökélten
élt a rendszerváltoztatás igénye.
Az interjú újabb nagy fejezete a rendszerváltozás immár közel két évtizedének a mérlegelése. 1990 előtt Csoóri Sándort szinte emberfeletti erővel és önmegsokszorozó képességgel telítette az értelmes küzdelem, a változtatás igénye, a szellem fontosságába vetett
hit és bizalom.
A rendszerváltozásban viszont az első pillanattól kezdve alapvető hibákat észlelt. Ezeket azonnal szóvá is tette, de a minden szellemi meggondolást háttérbe szorító hatalmi törekvések kiiktatták a nemzeti szemléletformálásból a szellem ajánlásait.
Csoóri Sándornak a rendszerváltozás első pillanatától meggyőződése volt, hogy először
meg kell teremteni a nemzet egységét, alkotmányozó nemzetgyűlést kell tartani, csak
utána lehet a többpártrendszert létrehozni. Ehelyett az 1990-es választások után rögtön
a legfontosabb demokratikus törekvések megsértését tapasztalta az MDF és SZDSZ közötti
paktumban, melyről az MDF elnökségi tagjaként is csak utólag szerzett tudomást. A paktumkötést azonnal súlyos vétségnek minősítette, mert a demokrácia kezdetén „a hatalom
megszerzésének demokrácián kívüli” előjogára való törekvést ismerte fel benne. Ítélete
akkor is, utólag is egyértelmű és súlyos erről: „Szerintem ezzel a kikényszerített egyezkedéssel bukott meg a magyar demokrácia. A magyar nép hat pártot választott be a parlamentbe, és még el se kezdődött a munka, már ketten külön útra indultak.”
Csoóri Sándor mindig cselekvő részese és kritikus megítélője nemzeti közössége életének, sorsának. Életinterjúja ezért korunk értelmezése és megítélése is.
Élete legnagyobb eseményének az 1956-os forradalmat tartja. Ahhoz foghatót csak
gyalázatban és botrányban élt meg azóta – vallja. Ilyen gyalázat és botrány számára 2004.
december 5-e. „Mindent el tudtam volna képzelni, csak azt nem, hogy Trianon egyik szörnyű örökségét a mai Magyarország népe hagyja minden kényszer nélkül jóvá. Közönyből,
tudatlanságból, romlottságból.”
A keserűséget, csalódást azonban mindig megpróbálja pozitív cselekvő erővé emelni.
A népszavazás másnapján már azon munkálkodott, hogy miképpen lehetne a megtévesztettségből, ostobaságból saját felelősségére és méltóságára ébreszteni a nemzetet.
Azért fogalmaz sokszor élesen, hogy leleplezze a csalásokat, ámításokat. Nagy programot tűzött maga és a magyar irodalom elé a tehetetlen tétovaság idején: az irodalomnak
újra a nemzet legfontosabb kérdéseivel kell szembenéznie, mert ha „egy nemzet szellemi
élete, tájékozódó képessége elromlik, a nemzet elsorvad”. Az irodalomnak a legfontosabb

100

tiszatáj

közösségi kérdések, problémák fölrázó, öntudatra ébresztő fölvetésével, megtárgyalásával
vissza kell szereznie becsületét a közösség tudatában.
Nem tud belenyugodni abba, hogy az emberek többsége megelégszik a fogyasztói társadalom eszményeket kiiktató vegetációjával. Életinterjújának színes világát a cselekvő
történelmi jelenlét, az élet pozitív alakításának az igénye fogja egységbe.
Az életinterjú múltra tekintő része szemléletesen mutatja be Csoóri közösségi felelősségtudatának, belső küldetésének motívumait és gyökérzetét, a jelen problémákkal foglalkozó fejezetei pedig mai sokrétű szellemi-politikai gondjainak és cselekvésének a összefoglaló jelzései.
Az esszékötet az életinterjú összegző megállapításainak gazdag szellemi hátterét tárja
föl közel négyszáz lapon. Fő problémakörei nem újak Csoóri Sándor életművében, írásaiban sokszor találkoztunk már velük, de megoldatlanságuk és a mi időnk újabb kihívásai
égetően aktuálissá teszik ezeket a kérdéseket. Sziszüphoszi kövek ezek, amelyeket rég el
kellett volna takarítani a nemzet boldogulásának útjából, de ezek makacsul visszagurultak
oda, s ma is akadályozzák az egyén és a nemzeti közösség boldogulását egyaránt.
Csoóri Sándor esszéi azt kutatják, hogy mi okozza a szabad Magyarország katasztrofális lelki-szellemi állapotát, életakaratának látványos csökkenését. Mi az oka annak, hogy
a rendszerváltozást a közösség nagyobb része csődként éli meg a szabadságban?
Sokszor visszatérő gondolata Csoóri Sándornak az, hogy a magyarság mai végzetesen
rossz állapotát az okozza, hogy az életünkben a szellem helyét a politika foglalta el, annak
pedig egyetlen célja a hatalom megszerzése és birtoklása. Sok-sok példával igazolja azt,
hogy a magyar létről, a magyar sorsról történelmünk során „a legizzóbb híreket” az irodalomtól kaptuk. Németh Lászlóval együtt vallja azt, hogy az irodalom minden időben
előtte járt a politikának. Történelmünk abszurditásaival szemben is a szellem régiójában
kaptunk védelmet. Már a tizenhatodik században gyakorolni kezdtük ezt. „Hazát és nemzetet megőrizni csakis a szellem világában lehetett. Három ország, egy haza jelszóval.”
Berzsenyi A magyarokhoz című versének megállapításait idézve kérdezi: „Voltak-e ezeknél fontosabb információk a korban?” Majd rámutat arra, hogy a magyar költészet a XIX.
és XX. században tele van ilyen létre utaló információkkal. „A költészet nemcsak a közösségi lét, hanem a teljes földi és kozmikus lét kifejezésének az eszköze is.”
Sok-sok példát mutat meg arra, hogy egy-egy mű új világot nyitott ki számunkra, új
létszemléletet adott, új dimenziókba helyezte világszemléletünket. Klasszikus irodalmunk
legjavát idézheti döntő bizonyítékul arra, hogy az irodalom előtt nincs tiltott terület, a politikai változásokat is legtöbbször az irodalom érzékeny létszemlélete készítette elő.
A népi kultúrának a modern világszemléletben is nélkülözhetetlen értékéről esszék,
tanulmányok sorát írta Csoóri Sándor. Meggyőződése, hogy a hagyományőrző falusi-paraszti közösségek felbomlása után a népi kultúra értékeit az értelmiségnek kell a nemzetben továbbvinne, mert „a népi kultúra ma már nem egyik vagy másik társadalmi rétegé,
hanem az egész nemzeté”. Bartók és Kodály példájára hivatkozik, akik 1906-ban közösen
adták ki a Magyar népdal című kötetet, melyhez közösen írtak előszót is. Ebből idéz egy
kulcsmondatot: „A magyar társadalom túlnyomó része még nem elég magyar, már nem
elég naiv és még nem elég művelt arra, hogy ezek a dalok közelebb férkőzzenek a szívéhez.” Csoóri Visszanéztem félutamról címmel külön kötetben is kiadott esszéivel ezt
a munkát folytatta az új idő kihívásaira válaszolva. Bartóki-kodályi modellről beszél, mert

2007. október

101

„mindketten a magyar népzene szelleméből kiindulva jutottak el egy új, modern klasszikus világzenéig”.
Az anyanyelv különleges szerepe a nemzeti kultúrában Csoóri esszéiben is hangsúlyosan és motívumszerűen jelenik meg. Magyarságszemléletének egyik legfontosabb forrása
Ady. Azonban régóta tudatosítja azt is, hogy Kosztolányi az Adytól kapott „irodalmi író”
minősítést a magyar nyelv megújításával és naggyá emelésével törölte le magáról. Úgy
kiművelte ezt a nyelvet, hogy „világegyeteme, európai hazája a magyar nyelv lett”.
Merész, de önmagát rögtön vitathatatlanná avató párhuzammal kapcsolja össze Illyés
Gyula zsarnokság elleni versét Sütő András nyelvteremtő munkájával: „Ahogy Illyés Gyula
megírta az Egy mondat a zsarnokságról című versét, amelyhez foghatót nem írt senki, se
Magyarországon, se Közép-Európában, se másutt, Sütő András Illyéshez méltó rangon,
magát a magyar nyelvet tette alkalmassá arra, hogy a földtől az égig érő tilalmak ellenére
fájdalmainkat, haragunkat, apokaliptikus sérelmeinket elmondhassuk.”
És ezzel ismét Csoóri Sándor történelmi cselekvésének egy újabb területéhez érkeztünk. Ez pedig a határon túli magyarság emberhez méltó életéért való, több évtized óta
tartó folyamatos küzdelem. Köteteket kitevő fejezet ez Csoóri Sándor életművében.
A kommunista diktatúra idején elsősorban emiatt minősítették őt nacionalistának. Tapasztalnia kell a legutóbbi időkben is azt, hogy a rendszerváltozás sem oldotta meg a kisebbségi magyarság alapvető emberi jogainak a biztosítását sem. „A trianoni döntés óta nyolcvanhat év telt el. Ennyi idő alatt enyhülnie kellett volna a tragédiának. De csak romlott.
Látványosan, mint akit élve nyúznak. Erdélyben először 1954-ben voltam. Az utcán mindenütt inkább magyar szót lehetett hallani s nem románt. Ma fordított a helyzet. Akkor,
’54-ben Kolozsváron 80–90 magyar író élt s tizennyolc–húsz román. Mára ez is a visszájára fordult. Tizennyolc-húsz magyar író él és száz román” – írta 2006-ban. Arra is emlékeztet, hogy Erdélyben a betelepült szászok II. András magyar királytól kiváltságlevelet
kaptak. „Mai fogalommal élve autonómiát. Ez a kiérlelt autonómiáktól eltérő kezdetleges
autonómia olyan önállóságot adott a szászoknak, hogy a magyarok és a székelyek mellett
harmadik nemzetként tekinthettek önmagukra. Ez az Európában példátlannak mondható
kiváltság érvényes volt hétszáz esztendőn át! És most, amikor a Székelyföld kér, sőt követel magának autonómiát, a művelt Európa fülében vatta van, s ahelyett, hogy büszke volna
korai teljesítményére, úgy viselkedik, mint aki a temetőbe csak napozni jár ki s emlékezni
nem.”
Hasonló képtelenséget kénytelen számba venni Csehszlovákia szétválásakor. A felvidéki magyarokat 1920-ban és 1947-ben nemzetközi szerződések kötötték Csehszlovákiához. „Ezek a szerződések 1992-ig sérthetetlenek voltak. De a két állam szétválásával érvényüket vesztették. Ha nincs Csehszlovákia, nincsenek csehszlovákiai kisebbségek sem. Se
németek, se magyarok, se mások.” Most tehát „meg lehetne állapodni abban, hogy a szlovákok és a csehek önállósulásával egy időben legyenek önállóak a felvidéki magyarok is,
területi autonómiát teremtve a szlovák államon belül”. Aminek természetesnek kellene
lennie, az az Európai Unióban is vágyálom egyelőre.
Sokféleképpen szólal meg Csoóri Sándor esszéiben a magyar nemzet egységtudatának
a fontossága. Például rámutat arra, hogy Tamási Áron, Sütő András és társaik a magyar
irodalomban teljesítették a Márciusi Ifjak tizenkettedik pontját, megteremtették az uniót
Erdéllyel.

102

tiszatáj

Sütő András is a kisebbségi autonómiák létrehozásában látta a határon túli magyarság
életének európai jogrendhez igazodó megoldását. Egyik utolsó írásában huszonöt jól működő kisebbségi autonómiát nevez meg Európában, melyeket mintául ajánlhat az erdélyi
magyarság problémáinak megoldására. Csoóri Sándor három esszéjében foglalkozik Sütő
András életművével és fő törekvéseivel. „Lesznek-e a térségben magyar autonómiák, vagy
ravasz és csöndes népirtások lesznek továbbra is?”- kérdezte róla mondott gyászbeszédében. Nem túlzás ez a kérdés, hiszen maga Sütő András írta le, hogy „ha mi, ma élők nem
teremtjük meg belső anyaországunkat, az autonómiát, egy lassú népirtás áldozatává válunk”. Az autonómiát belső anyaországnak nevezte. „Aki idáig jut el keserűségében, már
Magyarországról is lemondott” – jegyzi meg ezzel kapcsolatban Csoóri Sándor.
2004. december 5-ét Csoóri Sándor „megemészthetetlen fátumnak” és „megbocsáthatatlan bűnnek” minősíti. „Amikor Gyurcsány Ferenc és Hiller István a televízióban kimondták az idegenek szájáról ellesett nemet, akaratlanul, de megborzongva 1956 novemberére gondoltam, ahogy a szabadságharcos magyar 1849 után Világosra.” Súlyos ítélet,
súlyos párhuzamok. De igazságuk számomra is evidencia. Történelmi bűn volt a nemzeti
összetartozás pártpolitikai-hatalmi motivációjú megtagadása. Legnagyobb történelmi sérelmünk jóváhagyása, sőt mélyítése önmagunk által. Olyan sokkot jelentett ez Csoóri Sándor számára is, hogy újra kellett gondolnia mindent, ami ahhoz az alapkérdésünkhöz kapcsolódik, hogy „hol veszett el a magyar a magyarban?”
Esszéit nem előre eltervezett vázlatpontok alapján írja, hanem engedi érzéseit, gondolatait szabadon járni. Így viszont a legkülönfélébb tárgyaktól jut el mindig ehhez az
alapkérdéshez s az erre adott válaszokhoz. Drámai motivációjú képet ad a magyarság
szellemi-erkölcsi állapotáról és fizikai helyzetéről egyaránt. „Csak azt nem értem, hogyan
süllyedtünk idáig?” – kérdezi. Más helyen így fakad ki: „Hol az értelmiség, amely ezt eltűri? A diktatúrával szembe mert és szembe is tudott szállni, a butasággal már képtelen?”
Látleletet készít a kultúra és műveltség háttérbe szorulásáról, a „röhögtetők” nagy korszakáról. A szólásszabadságot „a kábítószer egyik legravaszabb fajtájá”-nak nevezi, mert
nem kapcsolódik össze cselekvéssel, hanem csak „nagy távlatot nyit a Semmi előtt”.
Bemutatja a magyar demokrácia kisiklásának folyamatát a paktumtól a „zsarolásos
koalíció”-ig, a magyar privatizáció abszurditásaitól a nemzeti tudat csődjéről tanúskodó
népszavazásig.
„Sokadszor írom le, hogy, sajnos, csalódnunk kellett. Minél messzebb hatolunk be
a demokrácia bozótosába, annál bizonyosabbá vált, hogy a demokráciát mi azzal a létformával tévesztettük össze, amilyennek lennie kellene” – írja. Ide vezetett az, hogy a magyar
demokrácia már születése első pillanatában a bűnnel szövetkezett, megcsúfolta önmagát,
nem tiszta lappal indult, hanem morális válsággal. „Ha kilencvenben csak annyi föltételt
szabunk meg az első választáson, hogy ügynökök, ávósok, pártfőnökök, vérbírók, akik jóváhagyással akasztattak is, ne szavazhassanak, ma bizonyára tisztább volna a közéletünk.
Talán még demokrácia is lehetett volna belőle.”
2004. december 5-ig még reménykedett a nemzet megtisztulásában, a demokrácia
valamikori fölegyenesedésében, ekkor azonban rá kellett döbbennie arra, hogy jóhiszeműsége alaptalan volt. „A közép-európai demokráciák olyan vadházasság szülöttei, melyben
a megtermékenyítő fél maga a kommunizmus volt. A megszelídíthető, de a megváltoztathatatlan kommunizmus, a génhibás társadalmi rendszer.”

2007. október

103

Többször idézi Ady Beteg századokért lakolva című versét: „Minden percünk kis, magyar fátum.” Súlyos szavakkal minősíti az egész mohács utáni magyar történelmet, melyben a megalázó kiegyezések sorozatát látja. Látlelete nagy erejű, mert cáfolhatatlan tények
sokaságát sorolja egy-egy összefoglaló mondata elé. Bírálata elsősorban a közép-európai
értelmiségnek szól, mely 1956-ban, 1968-ban és 1981-ben igazi európai értelmiségként
cselekedett, de most elárulta az értelmet, tétlenül nézi a kultúra és az élet pusztulását,
a globalizáció rémuralmát.
A látlelet, a bajok megmutatása végveszélyre figyelmeztet, létérdekű történelmi cselekvésre szólít.

Görömbei András

104

tiszatáj

Népszámlálás
HÁY JÁNOS : A GYEREK

A nagy becsvággyal, érezhetően összegző igénnyel írt regény lapjain az előadásmód hangfekvése, technikája, grammatikája a domináns. Az antimese-beszéd kanyargós, hűvösen kigyúló történetmondásának intonációja. S természetesen az a sötét, csillagtalan világkép, létértelmezés
(Háy szavával: nemlét-értelmezés), amely a monoton tónust, az ember-, kor-, valóság- és teremtéskép extenzív változatossággal homogenizáló determináltságát, az ostorozó
olvasmányosságot kikövetelte. Ugyanez fordítva is igaz. Az
élés, a – deklarálódik – „szükségszerűen rossz folyamat”
rendre kővel dob meg minden embercélpontot, aki benne
él az élésben. Irritál, sebez, csontot-lelket tör, megkövez,
nem-volt múlttal és nem-lesz jövővel együtt mindenkit
mindenestül maga alá temet. Az e világi népek és a nem
e világi népségek kőzáporának kitett egyén (maga is egy
a népből, egy a népség áldozatai sorából) az eleve elrendelt
Új Palatinus Könyvesház
balsors szüntelen hatására feladja, elfeledi, ami puha,
Budapest, 2007
magszerű, talán sarjadó, termékeny lehetett volna benne.
346 oldal, 2900 Ft
Szemcsésedik, rugalmasságát veszti, megkövesül. Belekövesül a kővilágba. Már alkalmas arra, hogy célba vegye a következő nemzedék egyedeit.
Az újabb gyereket – vér szerintit, fogadottat, annak csúfoltat, zabit, vadidegent, koravénül
elhasználtat, korcsot –, s kváziember-kismeteoritként a lehető legrosszabb helyre csapódjon be, magából és másokból egy szűk kőkrátert mélyítve-robbantva. Ilyen kőhalmazok, kőmedencék egymásmellettje a kisbetűs föld, ilyen kőbolygók kövesednek a kőuniverzumban (s ha van felelős kőisten, az csak az összetömörödött, megszikkadt sárgolyó
karbantartásával foglalkozik már, passzióból). Minden, mi él, egyenlő szörnyen él – parafrazeálhatnánk Az ember tragédiáját. Azt drámai-filozófiai költeményt, amely – aligha
véletlenül – cím szerint is említtetik. (Pontatlan címmel. Elveszti a névelőt, A gyerek cím
elhagyhatatlan determinánsát. A könyvben nem mindig tudni, mi a stílfogás, mi a sajtóhiba.)
A kritika – mely műfaj általában szívesen kölcsönöz a kritizált mű jegyeiből, hogy
e megkísérelt, fölidéző stiláris idomulással alkotás és bírálat egyanyagúságát részben érzékeltesse, a befogadói élményt pedig elemi szinten reprodukálja – örömest rendeződne
A gyerek hosszú bekezdései, hagyományosan tipografizált párbeszédeket mellőző építkezése, olykor hiányos-talányos mondatai, szokatlan írásképű szavai és egyre érdesebb figurarajza mentén. Ez a törekvés azonban kudarcra lenne ítélve. Fölösleges. Háy János biz-

2007. október

105

tos, erős írói kézzel görgeti a negyven–ötven évet átfogó, többgenerációs történet egyáltalán nem sziszifuszi, nem felfelé akarózó – magasat nem ismerő, mélybe nem zuhanó – repedezett kőgolyóbisát. Fogással bír a história valamennyi ízén. Írói útja – a hasonló keserves szójátékok nem idegenek tőle – kénkővel kikövezett. Ihlet, élmény, szaktudás,
előzmény együtt dolgozik, hogy ez a (jelképes) út ne vezessen sehová, hiszen nem is ered
sehonnan – mindössze van. Világ-rész. Ökonomikus és koherens mind a 45, csak sorszámokkal jelölt – előre-vissza is parittyázó – fejezet kimunkálása. Áthatja a világrossza.
A regényen belül egyetlen mozzanat indokoltsága, szükségszerűsége, következménye,
újraelevenedése sem szenved csorbát. Az epikai nagyszerkezet feltűnőbb és rejtettebb
pontokon (egyaránt az élvezetes, aktív, belelátó-beleolvasó elsajátítói magatartást serkentve) hadrendbe állítja a logika, az érzéklet, a korkrónika kővetőit. Ha például a jobbadán falusias (Budapest közeli, agglomerációs, nívótlan mindennapú) élet, a tátongó gondolati szurdokok folytán idegen testnek vélnénk a szöveg bölcseleti kommentárjait és
summázatait, csupán azt kell szem előtt tartanunk: a címszereplő főhős már gimnazista
korában (egyetlen kapavágás nélküli, óvott otthoni vakációin is) a tudományt bújta. Filosz
volt és talán sznob: „…egész nyarakat átolvasott, hatalmas, vastag, főként történelmi és
filozófiai tárgyú könyveket, amiket tartani is erőt igényelt, nemhogy befogadni tartalmukat”. Felkapta Hegel és Fehér Ferenc, Owen és Saint-Simon (a könyvben kötőjel nélküli
a név), Lukács és Tolsztoj életművének kavicsait, valamint – tényleges ismeret nélküli kitüntetettséggel – a magyar anarchizmust és Schmitt Jenő Henrik nevét. Ebből az elit
szellemi körből majdnem annyi tulajdonnév szövődik a könyvbe (Marxostul), mint amenynyivel összesen találkozunk az identifikációra, az antiintellektuális közösségben való legitimációra alkalmas neveket lehetőleg körülírásokkal kerülő, a köznevek előléptetésével
elfedő, elbizonytalanító textusban. Fojtogatóan nevetséges, hogy a kannás borral, undorodó és ritka házastársi kúrással, koldussá alacsonyító munkanélküliséggel, oldhatatlan
magánnyal, árokszéli döglöttkutya-lerogyással kiteljesedő sors fölött ilyen nomenek repkedtek valaha. Az eszmék nem készítettek fel semmire, nem védtek meg semmitől. Az
idea: hitvány salak a kőéletben.
Budapesten, filozófia szakra felvételizik a gyerek. Tegnapelőtt, tegnap, valamikor.
Előfordulnak (leginkább aszinkron) időkonkretizálások (egy buzgómócsing tanárnő előre
tudja, hogy két év múlva az oroszok egy magyar űrhajós fellövésével fognak politizálni
stb.), de a mindig így volt e világi élet folyamában a naptári nap, naptári év, naptári rendszerváltás nem elsődlegesen meghatározó Háynál. A gyereket nem veszik fel, így hát egy
vidéki város főiskolájára kerül. „Meg lehetne nevezni a várost, hogy például Szegedre, ami
egyébként épp megfelelne a valóságnak, de valójában, ha valaki Budapest felől érkezik,
nem érez semmiféle hierarchiát a vidéki városok között. Ugyanolyan istenhátamögötti
helynek látszik mindegyik. Amikor leszáll a vonatról és beletoccsan az első pocsolyába, és
tiszta latyakos szar lesz a nadrágja, csak annyit tud kinyögni magában, hogy mi a faszt keresek itt.” A valóság egy füst alatt kétséges és közömbös. A gyerek élettereinek meteorológiája reménytelenül kedvezőtlen. Az otthoni kiskonyha vészterhes mikroéghajlatától
a kocsmai szeszgőzig, az örökös iskolai égiháborúktól a családi „fészkek” viharaiig. Az életellehetetlenítő klímát az író nem csipkézi (mondjuk olyan gunyorosan tragizáló, gyilkos
részletességgel, mint Bodor Ádám a Sinistra körzet szeleit, hőjét-hidegét, zúdulatait, tarolásait). Szocioprecíz dísztelenség vonul végig a könyvön. Éghajlat? Munka? Család?

106

tiszatáj

Remény? Tennivaló? (Stb.?) A kérdések ama egyetlen kérdés felé terelnek: Mi a faszt keresek itt?
A gyerek a gyereknek nevezett (kis)gyerek, (kamasz)gyerek, főiskolás, fiatalember, ifjan a falusi iskolaigazgatói forgószékbe ültetett káder, a sokára, nehezen – és rosszul –
nősülő férj, az elvált férfi, a munkától menekülő, a végső maradékember regénye. A gyerek (a fő történetben) felnőtt, aki más felnőttekhez képest torzan nő fel, torzóvá nő fel
(akik között, akikhez képest felnő, s így nő fel, maguk ugyancsak felnőtt-torzók). A szöveg
számára evidens, hogy más személyeket is (a) gyerekként jelenítsen, nevezzen meg, vagy
a határozott névelős a gyerek rokon kifejezéseivel illessen (s ennek megfelelően pozícionáljon). A gyerek gyereksége rávetül másokra. (Agyereksége; antigyereksége.) Mások volt
és megrekedt gyereksége visszaháramlik a gyerekre. Időnként nem is egyértelmű az olvasásban (s ez jó), ki a gyerek épp, melyik gyerekről van szó (nőnemű gyerekekről, akiknek
a gyerek csapja a szelet; előző nemzedékek gyerekeiről; a gyerek gyerekéről, aki egy ideig
még nem „a gyerek”, csupán gyerek, és így tovább).
A kortárs magyar próza az ezerkilencszázhatvanas évek közepe (az akkori ún. fiatal
irodalom epikája) óta kihasználta, kizsigerelte, csapra és dobra verte a gyerekezés változatait, módozatait. De nem ezt! A közelítések lényegének az mutatkozott, hogy a gyerek
(a fiú, a lány, az unoka, az árva) önjogon még fiatal felnőtt korában sem diszponál önálló
személyiség, saját társadalmi koordinátapont, szabad jövőalakítás felett. Csak valamiféle
(a rokoni terminológiában nyelvivé tett) közvetettség szavatolta csökevényes, relatív önazonosságát. A szövegek sűrűjében tallózva: Simonffy András: A medveölő fia (kötetben:
1973) – az apja és maga közt kommunikációs zsilipet érző fiú sosem vadászott, sose látott
eleven medvét, s csak apjának váratlan, örökhagyás nélküli halála után igyekszik az előtte
lebegő minta ismétlésére és/vagy hiányának elszenvedésére. Bereményi Géza: Apám apja
mindörökre eltávozik közülünk – fejezet a Legendárium (1978) című regényben – az
egyik (netán: a) főszereplő főleg az ág állandó fel-le követésével, a viszonyított rokonnevekkel jelölheti énjét (és felmenőit). Nádas Péter prózájában: Egy családregény vége
(1977), Esterházy Péter anya- és apa-problematikájú opuszaiban: A szív segédigéi (1985),
Búcsúszimfónia (1994), Harmonia caelestis (2000), Javított kiadás (2002), Vámos
Miklós Anya csak egy van (1995) és Apák könyve (2000) című műveiben szintén mutatkoznak (a kis- és nagyepika, valamint a dráma keretei közt, nemzedéki generálással, témavariációkkal, névpoétikákkal) a jelenség különféle összetettségű és formáltságú példái.
Magánál Háy Jánosnál a Közötte apának és anyának, fölötte a nagy mindenségnek
(2000) az egyik lehetséges argumentum. (A szerző más korábbi művei is befeketéllenek,
felbukkan A gyerekben a Marion név [Marlon és Marion, 1993], jelződik a Háynál többszörös – és mostanáig többszörösen tisztázatlan, vagy legalábbis részben nyitva hagyott –
Isten-dilemma.) A gyerek-szerep, -létállapot csak a szülői egók és funkciók érdemi megléte, működése közepette lehet jelentéstelített. A magyar próza közelmúltbeli alakulástörténete, az apakönyveknek is nevezett becses alkotások nem csekély száma folytán az
apa, atya fellépése vagy letűnése perdöntőbb, mint az anyáé. Háy újítása, hogy a (még
nem/de már felnőtt) teremtményt, a gyereket (hangsúlyosan nem gyermeket) az apa
(nemző) és az atya (teremtő) determinálta légüres, mérgezett térben hányja-veti. Ahogy
a 26. fejezet élén olvassuk: „Hogy mi történt ott, nem lehetett tudni, talán a gyerek éppen
a tegnapi anyag feldolgozása közben abba a stádiumba ért, amikor az általános gyűlöletet,

2007. október

107

azt az érzést, hogy minden, ez alatt az egész világot értve, tulajdonképpen nincs is másért,
hogy az atya csak azért hozta létre az egész kócerájt, hogy a gyereket tönkretegye, hogy
még élve elpusztítsa, hogy olyan fájdalmakat telepítsen belé, amelyek szinte kibírhatatlanok, de arról nem gondoskodik, hogy a kibírhatatlanságot meg tudja szüntetni, mert
a fájdalom mellé odaadta az életakaratot, ami teljesen megmagyarázhatatlan, hogy miként,
de megakadályozta, hogy a gyerek felmásszon a padlásra, mint a, itt mondott egy nevet,
aki különben a nagybátyja volt, szóval genetikus kapcsolat volt közöttük, aki felkötötte
magát, és otthagyta a két gyermeket. […] A gyerek először, az esetet követő években sajnálta őket, aztán kamaszkorában irigyelte kicsit, amikor undort és megvetést érzett az
apja iránt, az apja szaga iránt és ruházata iránt. Arra gondolt, hogy tulajdonképpen az ő
nagybátyja megszabadította a gyerekeit ettől a gyűlölettől…” Az idézet az élőbeszéd-alapú
(rétegnyelvi, töltelékszavas, alkalmi szórendű, kalandozó stb.), repetitív szövegképzést,
a gyerek szó mozgatását, a narrátor visszafogott indulatának fokát is megérezteti. Ezen
részlet – az elmélkedéssel határos cselekményes részletek egyike – torkollik a legfőképp
(szabadságérzetük miatt) a szerelmeseket gyűlölő teremtő „maradék karbantartói tevékenységébe” (mely „arra irányult, hogy lehetőleg össze-vissza zavarja ezt az érzést, és
szeri-száma nincs a tragédiáknak, amiket ezzel okoz”).
A gyereket a saját apján kívül (aki messze nem a legnegatívabb férfifigura égen-földön)
más „apák” is irritálják, sújtják. „Apád helyett apád leszek” – mondja a lakhelyet is biztosító após már a kitűnő nyitó jelenetben (melynek kiskonyhai képe, fogyatkozó számú szereplőkkel, végül csak a magányosan, gyakran lerészegedő javakorabeli gyerekkel, a regény
egyik időmérőjeként vissza-visszatér, a mérésre semmi okot nem szolgáltató időben).
A tanárnő-dugogató iskolaigazgató is apáskodva passzolja át tisztségét, vele a természetes
– az odahaza elhanyagolt tanárnők óhajának és javának is nagyjából megfelelő – dugogatási
jogot a gyereknek. S bár a gyerek – már mint igazgató – nem egészen így dugogat, egy
ilyen dugogatási versenyszituációnak köszönhetően (csajok, ki tudja megszerezni a dirit?!)
nősül. A szabadságérzettől nemes, kölcsönös szerelem – holott a mellékösvények felkeresésére bármily formális ürüggyel is mindig kész könyvben születik és elhal épp elég párkapcsolat, sokszor úgy, hogy a pár egyik tagja is elhal a szerelem, a kapcsolat elől – nem
nagyon látogatja történetünket. Az összezavarás öröme nem nagyon adatik meg az atyának.
A gyerek gyereke kevésbé forr bele a műbe, mint a gyerek apja, apja helyetti apja,
„apja”, unokatestvéreinek apja, egyéb apák és az atya, illetve az anyja, a másik mama (az
anyósa), a gyerekének anyja (a felesége) és további, apák mellé láncolt anyák, anyák mellé
kötözött apák. A biblikusan verselő előadásmód és a teológizáló számvetés bizonyos kezdeményeivel felszerelt A gyerek minden gyereket, anyát, apát voltaképp (a) gyerekként
vesz számba. Mint a gyerekeket számlálja meg népét: a pusztulásra éretteket. Specifikusan a legutóbbi évtizedek magyarjait, akik mind menthetetlenül veszendőnek találtatnak
az egy atyának miatta és önmaguk miatt. Hiszen magamagukat is veszejtik, az alkohol,
a szeretetlenség, az értetlenség, az önzés, a gyávaság, az elernyedés harci eszközeivel – hogy
az ön- és máspusztítási arzenál egyéb, bőséges számú fegyvereit ne is soroljuk, az ezernyi
fajta népbetegséggel – s ami nyomában jár – ne is hozakodjunk elő.
Háy tragipesszimizmusa nem kifogásolható. De egy egész regényre nem futja, a nagy
anyagismeret és a méltó írói attitűd ellenére sem. Sokakat az elbeszélői önkény kívülről

108

tiszatáj

tesz el láb alól (kiváltképp a gyerek tanulóéveiben), s bár a tényekről, adatokról nincsenek
illúzióink, ennyi bor és májhalál háromszáznegyvenöt oldalra túl sok. A Budapest kontra
vidék, főváros kontra környék szembeállítódás sem olyan sima és büntetendő Budapestfölénnyel dől el már rég, mint ahogy rendre itt. A vidéki egyetemek, főiskolák egyikénekmásikának (az épületnek, a felszereltségnek) nyomába sem érhetnek némely pesti, budai
tanintézmények. A totálcsőd evickélő gnómjaira néha mindössze frázisokkal fókuszál Háy
– s ebben nem az a baj, hogy a pszichiáterek vagy a középkorú tanárnők esetleg kikérnek
maguknak némely passzusokat.
A kallódás, lealacsonyodás, elbutulás, elcsúfulás, árokba vettetés mellbevágó könyvében azonban a történetmondás aspektusa a legellentmondásosabb. Az utolsó előtti, 344.
oldal váratlanul beúszó lábjegyzete szerint mintha az író a gyerek falujabeliként (esetleg
egyik hajdani főiskolai társaként) perszonifikálná önmagát, s ezzel a saját illetékességi körébe, a saját memóriájához és fantáziájához rendelné az előadottakat. Ugyanakkor a mű
nem teremt közeget olyan beszélőnek, aki nyilvánvalóan megvédte magát korunk a testet
és a lelket törvényszerűen kikezdő járványaitól, s a teremtőnek is felette áll, mivel átlát
rajta és pocskondiázva leminősíti. Ez az egy igaz ember: a narrátor bontja meg az egyszerre ontológiai és szociológiai nagy egész monokróm szövetét. S bizonyára az ő lelkén
szárad, hogy a névtelen címszereplőnek mégis nevet ad az utolsó pillanatban (Laci) – ami
nem is olyan könnyen egyeztethető össze a 240. oldal (az egyik suta fogalmazású szöveghely) különben találó apanév-öröklési motívumával, azaz a névöröklés elmetszésével
(Gabi).
Az író, szokásához híven, saját festményt kért a borítóra: Álló felnőtt, ülő gyerek.
A Húsvét-szigeti szobrok mosolyűző arca, profillá és redukált testvonallá rajzolva: ilyen
a hórihorgas, szigorú felnőtt („apa”) és a magába csukló gyerek is. Mindketten lefelé néznek. Felnőtt a gyerekre, a gyerek az alanti narancsköd semmibe. A hátsó borítón csak
a gyerek zsugorodik a bal alsó sarokban. Ide tehát már nem asszociáltatható úgy a József
Attila-i álló isten, mint (disszonanciától nem mentes, mégis jogos próbálkozásként)
a fedlaphoz. A gyerek/szülő figura kétfejű-kéténű (fel- és lefelé egyszerre pillantó) ikonként
a belső címlapon is megjelenik. A fejezetek közül az 1., a 13., a 21. és a 30. előtt jelenik meg
a képecske egy-egy változata (csupa jelképes: balszerencse-, szerencse- stb. szám). Ezek
– és csakis ezek – a fejezetek (a folyamatosan szedett többivel ellentétben) lap tetejére
tördelve indulnak. Azt az érzetet keltik, hogy a könyv belső szakaszhatárainál járunk. Ám
ennek – legalábbis olvasatunkban – az időbontásos szalagregény lapjain nem jelentkezik
megerősítése. S mire véljük, hogy a kis vonalember (a gyerek [?]) a képecskéken egyre
magasabbra emeli a fejét – a mű záró mondata után pedig már egy hátrahajló, eget kereső
alakot látunk? Nyilvánvaló, hogy e „bélyegsor” el akar valamit mondani. Mit? Hiszen Háy
János regényének az a keserű kicsengése (a befejezésből is ez sajdítható), hogy A gyerekbe zárt történet: a történet. Egyetlen, végtelen történet.
Nincs alternatívája.

Tarján Tamás

2007. október

109

Arachné hálója
M ÁRTON L ÁSZLÓ: M INERVA BÚVÓHELYE

Márton László tavaly megjelent regénye, a Minerva búvóhelye az írótól megszokott tudatosságról és megkomponáltságról tanúskodik. Márton semmit sem bíz a véletlenre, történelmi témát feldolgozó munkáit (mint amilyen
a nagy sikerű Testvériség-trilógia volt) rendkívüli felkészültségről árulkodó előtanulmányokkal alapozza meg,
szövegeiben minden a helyén van, sehol egy oda nem illő
kifejezés, jelző, esetleg tárgyi tévedés: regényeinek világában – fiktív voltuk ellenére is – minden sor, minden esemény autentikus. Nem kivétel ez alól a legújabb regény
sem, melyben a történelmi hitelesség mellett ismerős lehet
még a prózaírás teoretikus kérdései iránti fokozott érdeklődés. Ha lírára vonatkozó kategóriák használata megengedhető, akkor Márton László a jelenkori próza egyik
legjelentősebb poeta doctusa, kinek – Babitsot parafrazálva – úgy születik ujja alatt a regény, ahogyan az úré alatt
a fényes, páncélos, ízelt bogár. Ennek a tudatos szövegépítésnek az eredménye az, hogy bárhol akadjunk is bele az
Jelenkor Kiadó
író szövegeibe, bármely szálat húzzuk is ki, mint az értelPécs, 2006
mezés fonalát, azok egymásba fonódásai miatt újabb és
272 oldal, 2100 Ft
újabb szálak kerülnek elő, szinte kimeríthetetlen mennyiségben és variációban, mindez ráadásul egy igen szigorú, zárt struktúrán belül. A bogármetaforánál maradva: aligha szedhetjük külön-külön ízekre, hiszen ezeket az összetapadó
kis részeket egy kemény, vaskos páncél védi, mely nem más, mint a zárt kompozíció. Nehéz dolga van a szöveg elemzőjének, hiszen nem igazán képes egy-egy probléma kiragadására. Ha csak ezt teszi, nem figyelve az összefüggésekre, akkor könnyen szem elől tévesztheti a szöveg egyik legfontosabb sajátságát, a hihetetlenül erős koherenciát. Ha azonban
minden kérdést igyekszik feltárni, óhatatlanul is felületes és szétszórt marad.
A Minerva búvóhelye is rendkívül sok, szétszálazhatatlanul egybefonódó átgondolnivalót tartogat. A tizenkilencedik század regényeinek nyelvi, stilisztikai eljárásait alkalmazó
szöveg egy Johann B. nevű személy életének utolsó előtti évét teszi témájává. Az 1844-ben
játszódó cselekmény szálai szerteágazóak (mind időben, mind térben), valamiféle középpontot csupán az említett hős teremt. Az ő alakja körül rajzolódik ki a tizenkilencedik század világa, a Monarchia történelmi, kulturális közege, hangulata és jellegzetes alakjai.
A szövegben megjelenő szereplők mindegyike – hol közvetlenül, hol áttételesebb módon –
vele hozható kapcsolatba, legyen szó litográfusról, rendőrminiszterről vagy egyszerű csa-

110

tiszatáj

poslányról. Mindezek alapján az írás olvasható történelmi regényként is, mely a Monarchia néhány évtizedének világát tárja olvasója elé, meglehetősen hiteles formában. A Minerva azonban nem csupán a történelmi regény hagyományával folytat párbeszédet, hanem legalább ugyanilyen szorosan kapcsolódik az életrajzi regények tradíciójához. De kinek az életrajzát igyekszik megörökíteni? A szövegbeli Johann B.-ről már az első oldalakon kiderül, hogy származását tekintve magyar, így aztán valójában nem is Johann, hanem János: „Itt mondjuk el, hogy sok évtizeddel történetünk előtt Johann B. fordítva
hordta a nevét, vagyis úgy írták és úgy hívták, hogy B. János. Nem túlzás fordításról beszélnünk, hiszen az előrevetett „Johann” az eredetileg hátul következő „János” egyik lehetséges fordítása, és ez nem elhanyagolható körülmény egy olyan ember esetében, aki
idegen nyelvű szöveg magyarítása miatt került bajba.” Mi ez a baj, mi ez a szöveg? Az említett személy az évtizedeken át tartó linzi internálást annak a proklamációnak a fordításával „érdemelte ki”, melyet Napóleon 1809-ben intézett a magyarokhoz, az osztrákoktól
való elszakadásra buzdítva. Ez a merész fordító ráadásul – és ez is egyértelműen kiderül
a regényből – korábban már A franciaországi változásokra című verse miatt is bajba került. Ennyiből már talán a reformkori irodalomban nem kifejezetten jártas olvasó is rájöhet, hogy Batsányi Jánosról van szó. Az életrajzi elemek legnagyobb része (feleségének
neve, az internálás éve, a korábbi börtönévek időpontja, a kortársak, stb.) egyezik a ma
hitelesnek tekintett Batsányi-életrajz adataival. A regény azonban jóval többet vállal egy
puszta élettörténet irodalmi megjelenítésénél. Nem csupán a „száműzetésben” élő író
alakjának irodalmi megteremtése, fikcionalizálása miatt érdekes, hanem azon problémák
miatt, melyek az említett szerző furcsa számkivetettsége, otthontalansága és művész-léte
köré építhetők.
Az első ilyen kérdéskör a fordítás nehézségeivel, a nyelvek egymáshoz való viszonyával, a lefordíthatóság/lefordíthatatlanság ellentmondásaival kapcsolatos. A fentebb a regényből idézett sorok között is megbújik egy olyan játék, mely fordítás szavunk többértelműségét hangsúlyozva rámutat arra, hogy a szóban a megfordítás, felcserélés gesztusa is benne foglaltatik. Közismert, hogy Batsányi maga is foglalkozott fordítással, ráadásul fordítói gyakorlatának következtetéseiből egy elméleti munkát is létrehozott, mely
1787-ben jelent meg A fordításról címen. Batsányi életének leghírhedtebb fordítása pedig
a már említett napóleoni kiáltvány. A regényben e proklamáció körül több probléma is
felmerül. A szöveg ugyanis felveti azt a lehetőséget, hogy a Schönbrunnban elhangzó kiáltványt Batsányi nem csak fordította, hanem ő maga alkotta. A fordítás ugyanis nem
bűncselekmény, védi a költőt a rendőrkapitány, a fordításért a szerzőt terheli a felelősség.
(Ebbe a jogi kérdésnek tűnő problémafelvetésbe természetesen az eredeti és az utánzat,
a fordítás reproduktív vagy produktív voltának kérdése is beleíródik) Valakit azonban el kell
ítélni, így a gondolatmenet módosul: „Tehát a proklamációt a fordító nem franciából ültette át magyarra, hanem „fordítva”, magyarról franciára. Először megírta magyarul, majd
elkészítette a francia változatot, ezt adta át Napóleonnak, végül Napóleon esetleges javításait vagy kiegészítéseit visszafordította magyarra. Egyszóval a schönbrunni proklamáció
szerzője és fordítója valószínűleg ugyanaz a személy. Ha pedig ez a személy az osztrák császár alattvalója, akkor felségsértést követett el.” A regény főhősének életében tehát egy
elméleti probléma válik egzisztenciális kérdéssé, egy fordítás, mely képes megváltoztatni

2007. október

111

az egész életet. Az idegen közegben élő szubjektum nyelvi otthontalansága, a kommunikációs nehézségek szintén több szöveghelyen előkerülnek. Nagyon gyakoriak az olyan három-négy soros bekezdések, melyekben német és a magyar nyelv hasonló hangzású, de
más jelentésű szavai kerülnek egymás mellé, vagy a két nyelv közötti különbségek fogalmazódnak meg: „Miközben pedig szájára vette Wurzbach kisasszony nevét, mint valami
kellemes ízű, szokatlan fűszert, érezte, hogy egész testében szétárad a boldogság és a szerencse. (Ezt pedig azért is könnyen érezhette, mert az ő nyelvén e két különböző dolgot
ugyanaz a szó fejezi ki.)” Vagy: „Johann B. gyűlölte Schedelt, és valahányszor Vörösmartyra gondolt, mindig Schedel jutott az eszébe. Az a Schedel, aki őt élve eltemette. Miért is
ne temette volna, hiszen Schedel azt jelenti magyarul, hogy: halálfej. Vörösmarty cimborája egy halálfej.” A fordítás, a nyelvek megfeleltetéseinek kérdései a regény egyik meghatározó kérdéskörét alkotják, melybe valószínűleg nem kevéssé beleszámít a tény, hogy
Márton László maga is kiváló műfordító, anyanyelvén kívül a német nyelvnek is virtuóza.
A regénybeli Batsányi szerint „…minden jó fordítónak az a fő célja, hogy az eredeti munkának, melyet fordít, valóságos értelmét pontosan előadja, mégpedig ezt annak a nyelvnek, melyre fordít, természeti tisztaságában adja elő.”
Ha a fordítás problémakörét kissé kitágítjuk, máris az ábrázolás, a világ leképezésének, az elbeszélhetőségnek a kérdésénél vagyunk. Hiszen mi más lenne az elbeszélés, mint
a valóság lefordítása? Az ábrázolás, a megörökítés bizonyos értelemben maga is fordítás.
Az eredetiség ill. az utánzás kérdését mindenesetre ez a módszer is felveti. Márton László
regényeinek mindegyike reflektál az elbeszélhetőség, a történetmesélés lehetőségeire, s ez
alól a Minerva búvóhelye sem kivétel. Ez a regény azonban nem annyira elbeszélésmódjával, mint inkább motívumaival, metaforáival utal a problémára. Arra a kérdésre, hogy
utánozható-e az eredeti, azaz lemásolható-e a valóság, nem az irodalom, hanem a képzőművészet, a vizuális kifejezésmód mezején keresi a válaszokat. A vizuális leképezés nehézségei Batsányi fiatal litográfus barátja, Hafner kapcsán fogalmazódnak meg. A tizenhét
éves Hafner, a bécsi képzőművészeti akadémia növendéke mesterétől azt a feladatot
kapja, hogy másolja le Füger egyik mesterművét, a Minervát és Boëthiust ábrázoló festményt. A cél az, hogy a másolat legyen élethű, pontos, hiteles. Ez a három fogalom többször is előkerül a szövegben, mint a másolás eszményi kritériumrendszere, ugyanakkor
több utalás történik arra, hogy ez a hármas talán mégsem releváns, sőt előfordulhat, hogy
egymásnak ellentmondó elvárásokat rögzít: „A serdülő fiú akkor még azt hitte, hogy e három követelmény tulajdonképpen egy és ugyanaz, így tehát nagy lelkesedéssel látott munkához.” Az ifjú azonban, minden erőfeszítése ellenére sem képes a mesterének tetsző
utánzatot létrehozni. Kininger mester ugyanis a fegyelmezett vonalak, a merőlegesek,
a párhuzamosok szerelmese volt, aki szerint „a vonalak együttese olyasféle munkaeszköz,
mint a halász hálója, vagy mint a pókháló.” Hafner azonban az útmutatások segítségével
sem képes élethűen utánozni az agg filozófus és az őt vigasztaló bölcsesség képét. Kudarca
után visszautazik Linzbe, ahol barátja, Batsányi, korábbi mesterének szavaival ellentétes
vélekedést fogalmaz meg: „Ezek után Johann B. arra hívta fel Hafner figyelmét, hogy
pontosság és hitelesség csak szavakban létezik, és ha élethűségre törekszik, akkor nem
a vonalakat kell másolnia, hanem azt, ami a vonalak között van. A másolás valójában beszámoló egy tárgyról, személyről, tájról vagy eseményről, és a beszámoló nem csak meg-

112

tiszatáj

jeleníti, hanem fel is emészti önmaga tárgyát.” A regénybeli Batsányi felfogásának értelmében a másolat, ha valóban jól sikerült, megszünteti, eltörli az eredetit, valószínűleg azáltal, hogy megfosztja azt egyediségétől.
A litográfus két „mesterének” véleménykülönbsége íródik bele abba a képbe is, mely
a regény másik fontos képleírását, képzőművészeti motívumát alkotja. Az Ovidius Átváltozások című művéből ismert történet, Minerva istennő (aki egyébként nemcsak ebben
a vonatkozásban bukkan fel a regény lapjain) és a tehetséges szövőlány versenye is megelevenedik egy képen, mely – ha teoretikus szempontból vizsgáljuk – valójában kétféle művészetkoncepciót körvonalaz. A bölcsesség istennője öregasszony képében jelenik meg
Arachne előtt, aki elbizakodott kijelentésével magára vonja az istennő haragját és kénytelen versenyezni vele. Ezt a vetélkedést Hafner mestere, Kininger is megörökíti: „Minerva
kárpitján éles körvonalak tanúskodnak az isteni világrendről, ellenben Arachne szőttesén
(…) úgy tündököl ezernyi szín, hogy mindegyiknek másmilyen a fénye, ám sehol sem észleli szemünk az átmenetet.” Ebben a szimbolikus harcban Kininger lenne Minerva, Batsányi pedig Arachne megfelelője, a valóság leképezésére vonatkozó elképzeléseik szerint.
Bár a legendában Minerva nyeri a versengést, és pókká változtatja az isteni ballépéseket
szőttesre álmodó szövőlányt, a Márton-regény „megfordítja” a végeredményt, hiszen lapjain „minden jel arra mutat, hogy az elbizakodott szövőlányé a jövő.” Minerva szőttesének
éles kontúrjai a valóság ábrázolhatóságába vetett hitet tükrözik. Az elkülönített alakok,
a képen uralkodó szimmetrikus rend mind arról tanúskodnak, hogy a mimetikus elképzelés
kritikátlanul érvényesül. Arachne képén kevésbé követhetők az átmenetek (ő ráadásul
nem egy képet, hanem tizenhét kisebb történet rajzát montírozza egymás mellé, melyek
mindegyike az istenek félrelépéseit örökíti meg, tehát még témájában és szerkesztésében
is szembekerül Minerváéval, aki az isteni világrend meginghatatlanságának képviselője),
ő a modern teoretikus irányzat szimbóluma, kinek műve a hagyományos értelemben kevésbé sikerült, nem elég éles és nem elég kontúros, de a valóság megragadásához éppen
ezért mégiscsak közelebb áll. Márton a párhuzamot még tovább viszi, egy középkori vitára
hivatkozva a művészeti kérdés mögött rejlő filozófiai, ismeretelméleti problémára is rámutat. Batsányi ugyanis „Felvilágosította Hafnert egy másik vetélkedésről vagy vitáról is,
arról, hogy a középkorban a tudósok arról vitatkoztak, mi az elsődleges: a dolgok megnevezése vagy maguk a dolgok, melyek a név által válnak említhetővé? Johann B. szerint
ezek a középkori filozófusok azt folytatták, ami az istennő és a szövőlány versengésével
kezdődött.” Az univerzálé-vitára való utalás (bár ez a vita valamivel szűkebb területre korlátozódott, hiszen kizárólag az általános fogalmak létezésére fókuszált) meglehetősen egyértelmű. Mindez pedig lefordítható a művészet nyelvére, mégpedig azzal a kérdéssel, hogy
vajon az a mód a fontosabb, mely láthatóvá tesz, vagy az, ami ezáltal láthatóvá válik. A jelentés és a jel közötti hierarchia így némileg módosul, de legalábbis – a rákérdezés gesztusa által – egyenrangúvá válik a két komponens (az ábrázoló és az ábrázolt).
Külön érdekesség, hogy ezek a művészetelméleti kérdések a felvilágosodás korának
kontextusába ágyazva jelennek meg. Egy olyan világéba, mely az ész mindenhatóságát
hirdette, s mely végül kénytelen volt szembenézni saját elbizakodottságával. Ahogyan
a racionalitás végtelen lehetőségei illúziónak bizonyultak, úgy lettek lassacskán semmivé
a művészi ábrázolással kapcsolatos korábbi elgondolások is. Az ezt követő közegben

2007. október

113

Arachneé minden diadal, Minerva – aki a művészet, a tudomány, az igazság istennője –
pedig menedéket kér egy olyan kor eljövetele előtt, melyet a relativizmus, az átértékelődés, a biztos pontok hiány jellemez majd: „Minerva nem azért jött, hogy a férfit hazavezesse, hanem azért, hogy menedéket kérjen tőle. Ő valaha egy férfinak a fejéből pattant
ki erre a világra fegyveresen, most pedig egy férfinak a fejében rejtőzik el a világ elől fegyvertelenül.” Márton László regénye tisztelgés Minerva előtt, Arachne eszközeivel.

Kolozsi Orsolya

114

tiszatáj

Lenni kell
S IGMOND ISTVÁN: VARJÚSZERENÁD

Sigmond István Varjúszerenád című regénye az Irodalmi
Jelen regénypályázatának I. díját tudhatja magáénak.
A 2007-ben az Alexandra Kiadónál megjelent kötet az erdélyi szerzőnek nem az első regénye, ám az utóbbi időszak
novelláskötetei után elmondható – várt szöveg, és nem is
okoz csalódást, hiszen mesterien olvaszt össze különböző
hagyományokat, így egyszerre idéz egy legendákban gazdag tradíciót és a világ felfoghatatlanságát, kaotikus voltát,
az ember aljasságát megmutató szándékot. Posztmodern
regénytechnika, expresszionista vizualitás és hangsúlyos
meseszövés egyaránt jellemzi a művet, mely utolsó szaváig
szolgál gondolkodnivalóval.
Rettenetes regény a Varjúszerenád. Gyönyörű nyelvű,
líraiságában és fennköltségében szabadverset idéző szöveg
ocsmány cselekménnyel, ahol a pusztulás, a múlt elhamvadása adhat esélyt a jelen kezdetének. Jól mondja a kötet
fülszövege, az idő és a hely lezáratlanságában összefonódik
a történet múltja és jelene, és a helyszínek közötti átjárás is
Alexandra Kiadó
sebesebb a végtelen gondolatnál. A végtelen a VarjúszereBudapest, 2006
nád kedvenc szava, mintha mindenhol – leginkább a pusz253 oldal, 2499 Ft
tulásban – ott lenne a végtelen megfejtetlen titka. A regény
utolsó mondatában a végtelen romlásból fakadó birtoklása a felszabadulással válik egyenértékűvé: „Felkészültem. Magammal viszem a végtelent is, és a dallamot is.” A regény vége
egyben egy új kezdet, az ismeretlen eljövetele, mely ugyan ezer szállal kapcsolódik a jelenhez és a múlthoz, végtelenségével és dallamával gazdagabb mindkettőnél.
„Cinkosom lett a végtelen, mely zablát rántott a rohanni akaró időn, ne még!” Az idő
lassú szuszogása, a múltba folyton visszatérő gondolatok és a jelenben befejeződő emlékek
összenövése adja a Varjúszerenád szépségét és izgalmát. Az időben való bolyongás eredménye, hogy a múlt képtelen történetei és a jelen abszurditása együtt jelennek meg, és
elborzasztanak, irtóztatnak, megbotránkoztat. A regény nem szól félelemről, mintha a szorongás ismeretlen fogalom lenne ebben a világban, ahol a kegyetlenkedés és a bordély
félárnyéka az élet megszokott velejárója. „A jelen fanyalogva nézi, hogy a múlt szerelmes
önmagába.” A jelen és a múlt viszonya azonban több szemlélődésnél: a kettő elválaszthatatlanul összegabalyodott. A múlt nárcisztikus szerelme nem öncélú. Fájdalomban és boldogtalanságban gyökerezik, miközben a bánat, „minden valónak része, tartozéka” igyekszik megmérgezni minden percet – múltban és jelenben egyaránt.

2007. október

115

A múlt kiszolgáltatottságának egyenes következménye a jelen megalázottsága. Az
egyes szám első személyű narrátornak hajdan otthont adó és kiszáradásra ítélt faluban
egyedül az apa ismeri a vízszerzés titkát (ami egyszerűbb és gonoszabb, mint gondolnánk), és a vízzel együtt uralkodik a falu lakosain és családján. A szomszéd települések vizét védő lovasok és a mindenfelé csatangoló farkasok öldöklésének kitett falu sorsából
való kilépés az elbeszélő számára egy új világot nyit meg, mely azonban devianciájában és
aljasságában nem különb az előzőnél. „Szünidőt adnék a jelennek, hogy jobban készüljön
föl önmagára, s a tegnapi napot elfelejteném” – az idő kiiktatása iránti vágy csak látszólag
ellentétes a múlt állandó konzerválásával. Az idő fogságából való szabaduláshoz a múlt újraélése és szimbolikus temetése szükséges. Az apa halálával egy időben nyer magyarázatot
a falu és az elbeszélő sorsa, ekkor derül ki és hamvad el az égő házban a múlttal együtt
a szörnyű titok, az apa kiapadhatatlan vízforrásának titka. A regény zárása tesz rendet az
első fejezetek gyakran összevisszaságnak és értelmetlenségnek tűnő folyamában, és letisztult elbeszélésmódjával a legjobb lélektani pillanatban rekeszti be a történetet. „Az időt
gyászoljuk, melyből egy darab odalett” – fogalmazza meg a gyász lényegét az utolsó fejezet, mintha a halál és az emlékek elvesztése kéz a kézben járnának. Az idő felszámolja
önmagát, a múlt őrzésére tett görcsös kísérletnek vége, az apa halálával és a szülői ház elhamvadásával eltűnik a múlt, élhet a jelen, ám a jövőt ne keressük.
Az új otthonban, Leendő és társai mellett játszott, a halál színpadának nevezett performance-ok perverz és valami ismeretlen protokoll szerinti leírása igencsak megterheli az
elbeszélést, különösen, hogy krónikásunk – az események egyik szereplőjeként – hol
maga sem érti a történteket, hol magától értetődőnek tekinti azokat. A Varjúszerenád első
fejezeteinek minden szürreális mozaikját a helyére tenni szinte képtelenség. A hihetetlen
tömörségű szöveg mondatai külön-külön is kínálnak gondolkodnivalót; a csapongó, ideoda tévedő történetszövés és a gyakori, kinyilatkoztatásokra hasonlító megállapítások
mintha mind arra szolgálnának, hogy eltántorítsák az olvasót a történettől, és a leírt könyörtelenségek helyett a leírás módjára, a szöveg gyönyörűségére irányítsák a figyelmet.
Ám az apró mozaikok bája addig tart, amíg közülük néhány nem áll össze egy-egy utálatos
képpé.
Az elbeszélő férjhez adása (eladása?) utáni testi-lelki rabszolgaság, a Leendő teljhatalma elleni egyetlen lázadás a múltba révedés, a múlt jelenbe való átültetése és az egykor elmulasztott ám a fantáziában kiteljesedő boldogság átélése. Az elbeszélő egykedvűsége és óriási önuralma soha nem változik közönyösséggé, a beletörődés nem zárja ki a lázadást és az önvédelmet. A kalapos fiának közeledése, a szerelem hajdani ígérete a képzeletben újra és újra beteljesül. „A képzelt világ is világ, nem?!”- háborodik fel elbeszélőnk.
Álom, képzelet, látomás, emlék, illúzió – a Varjúszerenád ezekből összeszőtt világában
a valóság alig kap helyet. „Ez a környezet csak árnyéka az igazinak” – panaszolja narrátorunk, mintha az igazi környezet, az ablakait őrző rácsokon túli világ ismerete a valóságot
garantálná. A kitömött varjak esti éneke (sőt: csicsergése) szépen szól, a döglött pók barátsága megbecsülendő kincs, a kerítéslécen babafej szemléli az életet – a képzelet és
a groteszk valóság közötti határmezsgye igen keskenynek bizonyul. E valóság emberei pedig
vagy rafináltan kegyetlenek vagy ostobák – csak a képzelet és a halál teszi őket szeretetre
méltóvá, mint az elbeszélő anyját és húgát.

116

tiszatáj

Az elbeszélői bánatos játék része önmaga újabb és újabb módon való megálmodása és
megnevezése. A harangszóval, angyallal, visszhanggal való azonosulás a regény egyik kérdését („Elképzelhető, hogy nincs egyéniségem?”) cáfolja: az egyéniség megtöbbszöröződése minden patológiás vonása ellenére helyénvaló, ahogy a regény végén rendezett kacagós temetés sem idegen az ábrázolt világtól. A Varjúszerenád éles szeműen groteszk berendezkedése megenged minden szörnyűséget. A szomjas Isten falva és a vízben bővelkedő, Leendő melletti boldogtalanság közötti kontraszt sem éles, mindkettő árnyékvilág,
ahol otthontalanul bolyonganak a lelkek.
A Varjúszerenád legendákat, rémisztő estéken elsuttogott történeteket egybefogó regény, mely kitűnően adagolja a feszültséget. A történetet fokozatosan kibontó, majd a regényt zárásával értelmező szerkesztésmód ugyan hosszan magára hagyja olvasóját kétségeivel, ám a kaotikus kezdet ellenére sem adható fel a szöveg olvasása. Muszáj várni valamire, mint minden vérbeli rémtörténetben. Leginkább arra, hogy bebizonyosodjon, amit
az első oldaltól remélünk: minden apró szál vezet valahová, minden szónak van jelentősége, minden gondolat illeszkedik egy rendszerbe. Türelem kell a Varjúszerenádhoz, jóindulatú és kíváncsi türelem, mely képes elfogadni a regényben uralkodó játékszabályokat, és nem sürgeti a megértést. A „megverselt” végtelen elfogadásához pedig ennél is több
kell. „Nincs mire gondolni, lenni kell” – ad mesélőnk tanácsot az élethez, s nem árt, ha ezt
az olvasás és a sok spekulálás közben is megfogadjuk.

Kocsis Lilla

Művészet

A műtárgyfotós jutalomjátéka
DÖMÖTÖR M IHÁLY FOTÓIRÓL

A fotóművész, akinek képeit most gyors egymásutánban két helyen, Hódmezővásárhelyen
és Szegeden is láthatták, illetve láthatják az érdeklődők, minden jel szerint lassan érő alkat. Dömötör Mihály eredeti szakmája élelmiszeripari mérnök volt, de mérnökként soha
sem dolgozott, ambíciója kezdettől a fotózás. Visszatekintve úgy látszik, egész pályáját az
határozta meg, hogy néhány, már fényképezéssel eltöltött tanulóév után, 1980-ban a szegedi múzeum fotósa lett. S bár ez a munka mindenestől a muzeológia alárendeltje: a múzeumi fotósnak azt kell csinálnia, ami az intézmény profiljából fakad, tehát mindenekelőtt
műtárgyfotókat, reprodukciókat, ritkábban eseményrögzítő és dokumentáló fölvételeket –
ez a kemény munka nagy iskola annak, aki meg akar neki felelni. A fotós profizmus alapiskolája. Itt „mindent” kell tudni a mesterségből, s gyorsan, pontosan, a szakmai követelményeket maradéktalanul teljesíteni tudva kell dolgozni. A technikai tudás és a minden
körülmények közötti mesterségbeli megbízhatóság itt elengedhetetlen. S Dömötör Mihály
mindazt, ami ehhez a munkához szükséges, gyorsan meg is tanulta, folyamatosan képezte
magát, szakirodalmat olvasott, sőt – ami egyáltalán nem kis szó – a napi „favágás” sem
kedvetlenítette el. Megcsinálta amiért fizették, egyéni invencióit pedig belevitte abba
a munkába, ami neki erre a legtöbb lehetőséget kínálta: a műtárgyfotózásba. Mint műtárgyfotós ma egyike a legjobbaknak az egész országban. A műtárgy-fotó, bár elsődleges
rendeltetése szerint dokumentáció (például egy tudományos közlemény illusztrációjaként), ha igazán sikerült, maga is műtárgy: művészi értékű fotó. A lefotózandó „tárgy” (az
avar üvegkancsó, a bronz fibula, a míves népi faragvány, vagy a furcsán csavarodó tengeri
csiga váza), persze, ideális fotótárgy: nem „mozog”: beállítható, akkurátusan megvilágítható, s ha az eredmény netán nem kielégítő, újrafotózható. Van „türelme”, ideális a kísérletezéshez. Érthető tehát, hogy Dömötör Mihály, amikor a muszájfeladatok közt egy-egy
igazán szép vagy érdekes tárggyal találkozott, észrevette e kínálkozó lehetőséget, meglátta
bennük a vizuális újrateremtés alkalmait. Egy-egy ilyen műtárgyfotója, megfelelő méretre
nagyítva, paszpartuzva, üveg alá helyezve nemcsak ízléses és dekoratív lakásdísz (szebb és
jobb, mint a szokványos reprodukciók, sőt mint sok festmény), de önmagában is egy gazdag formakultúra hordozója: műalkotás. Az ilyen fotóknak immanens tulajdonsága a szép
és harmonikus formák megmutatása, a tárgyak belső összefüggéseinek, vizuális rendjének
fölismertetése: a szem igényeinek mesterkéletlen, már-már „természetes” kielégítése.
(A műtárgyfotó a reklámfotó legközelebbi rokona, csak a „tematika” különbözik. Aligha véletlen, hogy Dömötör e rokonterületen, a reklámfotózásban is megállja a helyét, s ha ilyen
megbízása van, azt is jó színvonalon meg tudja csinálni.) Az évek során azonban más területeken is meg kellett nyilvánuljon. S bár sokáig ódzkodott tőle, hivatali munkája olykor
(s nem is ritkán) „embereket” – arcokat és egyéniségeket – is fotóztatott vele. Kiállításmegnyitók, konferenciák, ilyen-olyan rendezvények megörökítése, vagy egy-egy publiká-

118

tiszatáj

ció portré-igénye már egy, a műtárgyfotózásnál nyugtalanabb, „mozgékonyabb”, igazában
„beállíthatatlan” területre vitte el. Bár szándékai és ambíciói szerint ilyenkor sem „riporter”-ként dolgozott, ilyenkor is „csak” dokumentálni akart, az emberi arc gazdagsága és
ereje már óhatatlanul érvényesült ezeken a képein. A nyilvánosság nem tudja, hiszen ilyen
jellegű képei összegyűjtve és tárlattá rendezve soha sem kerültek közönség elé, de tény: az
évek során egy sereg szegedi és Szegedre látogató író, tudós, művész portréját elkészítette.
Baka Istvánról készített portréja például, amely alighanem a legjobb Baka-portré, bár
a költő múzeumi emlékkiállításán már szerepelt, máig neve nélkül forog. Igazi „honoráriuma” csak az, hogy ezt a képet a költő özvegye, Tünde is elkérte a kiállítás rendezőjétől,
s azóta is számos helyen fölbukkan: szavalóversenyeken emlékjelként, könyvek címlapján
stb. S itt említendő meg, hogy dokumentációként és fotós „fejtanulmányként” is egyaránt
kitűnő portrét készített olyan neves íróról, mint pl. Bohumil Hrabal, olyan kitűnő költőről,
mint Vas István, olyan érdekes irodalomtörténész-egyéniségekről, mint pl. Bata Imre vagy
a „csokornyakkendős” Nacsády József tanár úr. Sőt – horribile dictu – még a Szegedre ellátogató „kultúrdiktátort”, a nevezetes „három té” megalkotóját, Aczél Györgyöt is lencsevégre kapta. És természetesen sokat fotózta a vásárhelyi művészeket is. Ha összegyűjtenénk ide tartozó alkotásait, egy olyan remek szegedi portré-galéria állna össze, amely – ha
nem is „teljes” – szívet melengetően gazdag lenne.
Az emberi arc, minden esetlegessége ellenére (vagy talán éppen azért) gazdag és
– végső soron – titokzatos. Látszik, s technikailag megrögzítve utóbb is láthatóvá tehető, de
racionálisan maradéktalanul le nem írható, meg nem „fejthető”. „Ilyen az ember, egyedüli
példány” – mondhatnánk a költővel, s hozzátehetnénk: a portré ezt az egyszeriséget dokumentálja, s az egyszeriségben rejtőző titkot rögzíti. Ahogy erről Sándor Iván írja egyik
kitűnő esszéjében: „A fotóban megőriznivaló titok van, mondja Jean Baudrillard, de az
ilyen titok »az esztétikán inneni vagy túli vidékről származik«. Azt feltételezi, hogy a titokban megtestesülő emlékezet túlélheti a »lassan elerőtlenedő esztétikai principiumot«,
megszólaltatva a hajdani színterek feledésbe süllyedt, eltitkolt eseményeit” (Jelenkor,
2006. 7–8. sz. 772.). Ha van fotó, amelyikre igazán illik ez a tétel, azt hiszem, az leginkább
az emberi arcot megrögzítő portré. Az emberben ugyanis belül történet zajlik: olykor
dráma, olykor bohózat, de ez mindenki más számára a legmélyebb rejtély titokzatosságával jelenik meg – az arc redőiben és gyűrődéseiben, a szem fényeiben/fénytelenségében
stb. Aki tehát portrét fényképez, az – ha nem kívülről, mesterségesen igyekszik belevinni
valamit az arcba – titkainkat konzerválja s teszi értelmezhetővé. S e titkok létünk lényegéhez tartoznak.
Úgy gondolom, az arcokkal való ismétlődő találkozás volt az, ami Dömötör Mihályban
is fölébreszthette a kreatív alakítás minden fotósban meglévő ösztönét. Új alkotói területét
tapogatva persze nem árt tudni: Dömötör Mihály kétlaki. Hódmezővásárhelyen született,
ott is nevelkedett, de immár évtizedek óta Szegeden él s dolgozik. Az ilyesféle curriculum
vitae persze egyáltalán nem lenne különös, ilyen kettősség sok embert jellemez. Dömötör
azonban e kettősséget ma is, mindennapi életében is fönntartja, napi rendszerességgel
jár-kel, ingázik Szeged és Vásárhely között, s itt is, ott is otthon van. S ez az ide is, oda is
tartozás, ez a szegediségbe oltott vásárhelyiség, azt hiszem, szemlélete meghatározója –
ennek szem előtt tartása nélkül igazában őt magát sem lehet megérteni. Vásárhelyi élményei voltak ugyanis a személyiségét fölépítő, érzékenységét kialakító alapélmények, s alig-

2007. október

119

hanem mint fotóművész is az ottani kisvilág „fölfedezésével” született meg: első témáit
szülővárosa adta.
S hogy fölfedezte magának Vásárhelyt, az – azt kell mondanunk, – többszörös meghatározottság eredménye. Nemcsak azért, mert egész szocializációja erre az élményre tette
fogékonnyá, a szegedivé válás pedig az ennek fölismeréséhez szükséges distanciát is kifejlesztette benne. De azért is, s alighanem azért mindenekelőtt, mert Hódmezővásárhely
sajátos, öntörvényű, külön világ. Igazán szakszerű jellemzésére nem is mernék vállalkozni, de bizonyos, hogy valami tartós ambivalencia jellemzi. Nagy kiterjedésű, mégis
„parasztias” város ez, erős, de hullámzó színvonalú kulturális igényekkel. Tanyáinak lakói
személyes életükben hordozzák a tragédia ki-kiújuló okait s körülményeit, maga a város
pedig ezt ellenpontozó különcségek, pl. a többektől megírt „csomorkányizmus” melegágya. Mégis, mint a vásárhelyi képzőművészet java – Tornyai Jánostól Németh Józsefen
át Kajári Gyuláig – megmutatta, e kisvilág valódi tragikuma általánosítható érvényű
s művészileg is kamatoztatható. Benne az egyetemes emberi igazi arca is megrögzíthető, ha
avatott alkotó vállalkozik rá.
Az az anyag, amelyet Dömötör Mihály most két kiállításon is bemutatott, ha nem is kizárólag vásárhelyi fogantatású, de e régió jellegzetességeit hordozza. Az élmények a saját
világ szülöttei. A dokumentáló műtárgyfotós itt elszakad a napi rutintól, itt nem dokumentálni, hanem meglátni s megláttatni akar – ötlet-fotókat csinál. De itt is hű marad
önmagához, képei – mint ő maga írja bemutatkozó szövegében – „talált képek”, s az „elhagyott, kidobott, ottfelejtett, lepusztult tárgyak”-ban próbálja megragadni mai életünk
viszonyait. Az anyag, amely erős szelekcióval került falra, „16 évnyi, eleinte ösztönös, majd
később tudatossá váló gyűjtés eredménye”. Önmagában egy-egy fotó a véletlen fölkínálta
groteszk pillanat és helyzet megrögzítése. Közülük néhány, pl. a – megszokásból, nemtörődömségből (?) – még ma is a háztetőn felejtett ötágú csillag (a csillagon pedig a rajta
pihenő galamb), a fazékba helyezett Lenin-szoborfej egy udvaron, a politikai elrettentésül
múzeumi díszletté „fölemelt” rusnya vásárhelyi Lenin-szobor (alulról fényképezve) politikai asszociációk keltésére is alkalmas. Valójában persze ezek sem politikai fotók. Dömötört igazában – akár tudatosult ez benne, akár nem – a provinciális slendriánság félig nevetséges, félig szívszorítóan szomorú tünetei érdeklik. A tárgyakban, a tárgyak lepusztultságában és ottfelejtettségében egy roncsolódó társadalom törmelékes tudata képeződik le.
Az a mélyenfekvő zavar és összerendezetlenség, amely az utóbbi másfél-két évtizedben
a „magyar vidék” mind inkább kirajzolódó mentális trendje. Dömötör érzi, érzékeli ezt, van
szeme rá, de fotósként nem szociológiai vagy politikai elemzést ad, hanem látványt. Látványt, vizuális rendet, amelyben a fények és árnyak, a kompozíció, az egyes motívumok
egymáshoz való viszonya épp annyira fontos, mint az az aktualitás, melyet e tárgyak
együttláttatása valamiképpen kifejez. A fotó így – egy régi Tandori-verscímet parafrazeálva – voltaképpen egy-egy talált tárgy (vizuális) megtisztítása.
Az anyag legerősebb darabjai paradox módon, részben azok, amelyekben a tárgy, amit
megörökített, a megörökítés során absztrahálódik. A Kereszt (amely voltaképpen egy madárijesztő, rávetülő árnyékkal), az Üzenet fény-árnyék geometriája, az Hommage á Eugene Atget, az Önarckép elszakad a kiinduló látványtól, s így, tehát valami spontán absztrakcióvá válva hat. Ez jelez egy lehetséges irányt fejlődésében. Merőben másképpen erősek azok a képek, amelyek a vásárhelyi tanyavilágban készültek, s akár szociofotóknak is

120

tiszatáj

nevezhetők. Ezek három vagy esetenként még több képből összeálló sorozatok, együtt,
egymást kiegészítve s erősítve hatnak – sajnos, a szegedi kiállításból már kimaradtak. Pedig Dömötört éppen ezek mutatják ma a saját legjobb lehetőségei szintjén. Nemcsak
szakmai tudása, helyismerete és érzékenysége működik itt maradéktalanul, de a „modelljeihez” való viszony is itt a legbensőségesebb. Az emberek, tudatában saját nyomorúságuknak, nem mindenkit engednek magukhoz oly közel, hogy igazán fényképezhetők legyenek. Dömötör bírja bizalmukat, s így megnyomorodott, „beszorult életek” megörökítője lehet.
A Hódmezővásárhelyen, illetve Szegeden most bemutatott anyag persze nem teljesen
homogén, több, részben különböző koncepció is rejtőzködik benne. Ez alighanem a helyzetből fakadó gyerekbetegség – ha több alkalma lenne a nyilvános megmutatkozásra nyilván egyneműbb anyaggal állna közönsége elé. De ha tudjuk, hogy e mostani kiállítás csupán ízelítő egy, szinte rejtve bontakozó gazdag életműből, ezen nem akadunk fönn – ez
szinte természetes. A későbbi, nagyobb és gyakoribb kiállítások nyilván megteremtik majd
az életmű több oldalról való bemutatásának adekvát lehetőségét.

Lengyel András

A Tiszatáj Könyvek 2007-ben megjelent kötetei

A látható könyv (Tanulmányok az irodalmi medialitás köréből)
FRIED ISTVÁN: Siker és félreértés között (Márai Sándor korszakok határán)
JUHÁSZ FERENC: Halandóság-mámor
KÁNTOR ZSOLT: Madarak, puha gépek (Esszék Báger Gusztáv költészetéről)
ORCSIK ROLAND: Holdnak, Arccal

2250 Ft
1980 Ft
2400 Ft
1800 Ft
1600 Ft

*
A Tiszatáj Könyvek tervezett kötetei
Baka István Művei 4. (Műfordítások 1.)
Baka István Művei 5. (Műfordítások 2.)
BENE ZOLTÁN: Év-Könyv (regény)
GÖRÖMBEI ANDRÁS: Sors és alkalom. Válogatott beszédek és vallomások
TANDORI DEZSŐ: Kalandos Angliák. Három regény
SIMAI MIHÁLY: Titkos testvériség (versek)

Novemberi számunk tartalmából
ACZÉL GÉZA, CSIKI LÁSZLÓ, KOLLÁR ÁRPÁD, SIMAI MIHÁLY versei
GÉCZI JÁNOS, JÓKAI ANNA prózája
Babits-tanulmányok
(KENYERES ZOLTÁN, TVERDOTA GYÖRGY, TARJÁN TAMÁS, SIPOS LAJOS írása)
SZUROMI PÁL: Goya a Reök-palotában

Ára: 400 Ft
Előfizetőknek: 350 Ft

energiaja

é

Paksi Atomerőmű Zrt.

nka

Nemzeti Kulturális Alap

9 7 7 0 133

116008

0 7 0 1 0

