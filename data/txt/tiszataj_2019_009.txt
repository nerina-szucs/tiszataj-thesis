Ára: 600 Ft
Előfizetőknek: 500 Ft

73. É V F O L Y A M

BESZÉL ÖN IDEGENÜL?
kortárs román írók

9

Halasi Zoltán
drámarészlete

2019.
szeptember

Nemes Jeles László
művészetéről
(Fritz Gergely, Sághy Miklós)

Andrei Gamart
festményei

9 770133 116008

TISZATÁJ 2019/9

Beszélgetés a rendezővel

19009

CMYK

Tartalom
LXXIII. évfolyam, 9. szám / 2019. szeptember
COSMIN PERȚA

Immigrant story (Fordította: André	Ferenc) ......................

3

CAIUS DOBRESCU

Halál a székelyek földjén (részlet az azonos című regényből) (Fordította: Szonda	Szabolcs) ................................

5

MAGDA CÂRNECI

Ó, nemzedékem! (Fordította: Bertóti	Johanna) ................ 18

RADU VANCU

Zsoltár (Fordította: Kemenes	Henriette) .............................. 19

DAN COMAN

Az alvajáró; jöjj és lásd: (Fordította: Balázs	 Imre	 Jó‐
zsef) ...................................................................................................... 21

RADU ȚUCULESCU

A fekete rigó (részlet a regényből) (Fordította: Mihály	
Emőke) ................................................................................................ 24

ADELA GRECEANU

Te; Estéről estére (Fordította: Fekete	Vince) ..................... 32

TRAIAN ȘTEF

Álomasszony (Fordította: Cseke	Gábor) ............................... 35

ROBERT ȘERBAN

A jó szél; Puliszka, pálinka, film (Fordította: László	
Noémi) ................................................................................................. 36

ANDREI DÓSA

ELSŐ NAP láttam amerikát (clock in – clock out); MÁSODIK NAP alagút a konyhában (clock in – clock out)
(Fordította: André	Ferenc) ......................................................... 38

ALEXANDRU VAKULOVSKI

pásztoros; gázkályhás vénember; vénasszony a diófa
alatt; az óvoda; ezek a mai fiatalok (Fordította: László	
Noémi) ................................................................................................. 43

IOAN ES. POP

először is kiteljesedik a magány; farkas vagyok, s feltűntem a városszélen; kipréselhető még valami az érzékekből? (Fordította: E.	Ferencz	Judit) ............................... 46

ȘERBAN FOARȚĂ

Ha drámánk van (Fordította: Demény	Péter) ..................... 48

MATEI VIȘNIEC

Két szék; Tóvá lett a tárgyalóterem is (Fordította:
Cseke	Gábor) ..................................................................................... 49

MONI STĂNILĂ

Alexandru (1900–1984); Dan (1946–2064) (Fordította: László	Noémi) ............................................................................ 51

VERONICA D. NICULESCU

A madzag (Fordította: Makkai	T.	Csilla) ............................... 53

VASILE LEAC

Tönkrementek zónája; Kozmosz Hotel; A legkellemetlenebb zavaros esemény ünnepe; Solideal (Fordította:
Sánta	Miriám) .................................................................................. 65

HALASI ZOLTÁN

A nép nevében (drámarészlet) ................................................. 70

SÁGHY MIKLÓS

Közelítések Nemes Jeles László Saul fia című filmjéhez ......................................................................................................... 77

FRITZ GERGELY

A filmművészet visszahódítása (Nemes Jeles László:
Napszállta) ........................................................................................ 95

A háború előestéje (A Napszállta	című filmről Nemes	Jeles	Lászlóval, a film rendezőjével Sághy	Miklós beszélget) .......................................... 100
mérlegen	
HLAVACSKA ANDRÁS

A falu bolondja (Radu Țuculescu: Sztálin, ásóval előre!) ........................................................................................................ 107

ZSELLÉR ANNA

A facsiga elbeszélései (Xaver Bayer: Az átlátszó kezek) ....................................................................................................... 110

HANZELIK GÁBOR

Álmodnak-e cseh költők hadifogolytáborokról? (Ivan
Wernisch: Út Asgábádba) ........................................................... 113

Az	utolsó	oldalon	
SZÍV ERNŐ

Díj .......................................................................................................... 116

Illusztrációk	
ANDREI GAMART festményei a címlapon (Twins, oil on canvas, 80x70cm, 2012), a 23.,
31., 34., 37., 42., 50. és a 69. oldalon, valamint a belső borítón.
KISS DORKA és RAJK LÁSZLÓ látványtervei Nemes Jeles László Napszállta című filmjéhez
a 76. és a 106. oldalon (Fotó: Laokoon Filmgroup).
Román összeállításunk szerkesztője Demény	Péter volt.

COSMIN PERȚA*

Immigrant story
Rejtsd el tökéletesre formált ajkaid egy tökéletes bajusz mögé, rejtsd el
kopaszságod egy király, zöld sapka alá.
Rejtsd el magad egy kiváló család neve mögé, januári nyúl,
utcasöpredék,
rejtsd félelmed parányi hatalmad ernyője alá.
Ne mutass semmit abból, ami vagy, se abból, ami lehetnél.
Barátkozz a ganajtúró bogárral, és trónod emeld székletből,
temesd bele magad,
mint egy ágyba, tiszta ágyneműk és mosóporillat közé.
Gyűlöld magadat és a szólásszabadság minden formáját, gyűlöld a szabadságot
és a szerelmet,
légy féltékeny a siker és a boldogság minden megnyilvánulására.
Lincseld meg közszemlére minden barátod, aki bizalmába fogadott,
mondd, hogy onnan vagy, ahonnan nem származol,
adj el mindent, amid nincs,
az árulókban bízz, mert olyanok, mint te, gyászold az élőket, és dicsérd a holtakat,
nyálkás kezeddel ne hagyj érintetlenül semmit, ami tiszta,
panaszkodj, panaszkodj sokat, amíg
meggyőzöd a többieket is szerencsétlenségedről,

*

Cosmin	 Perța (1982–) költő, író, esszéista Felsővisón született, Máramaros megyében (Románia).
A kolozsvári Babeș–Bolyai Tudományegyetem Bölcsészettudományi Karán szerzett alapszakos diplomát, majd Bukarestben folytatta bölcsészeti tanulmányait mester képzésen, ahol később doktori
címet is szerezett. 2002 óta folyamatosan publikál: húszéves korában jelent meg első kötete, a Zoro‐
vel (Grenta Kiadó, 2002), amit újabb verses és prózakötetek követtek – Santinela	de	lut (Vinea Kiadó,
2006), Cântec	pentru	Maria (Vinea Kiadó, 2007); 2007-ben adták ki első regényét Întâmplări	la	mar‐
ginea	lumii	címmel a Cartea Românească kiadónál, majd 2015-ben a Polirom kiadta legújabb művét,
a Semmi	sem	marad	hátra	[În	urmă	nu	mai	e	nimic]	című regényét. 2012-ben elnyerte a Román Kulturális Intézet „Az év fiatal írója” díját. Magyarul a Tiszatáj, az Új	Forrás és a Forrás folyóiratokban jelentek meg művei.

„

4

tiszatáj

panaszkodj okosan, érd el, hitesd el velük, hogy szerencsétlenséged miattuk van.
Dobj le magadról mindent, leginkább magadat, de annál is inkább dobd le
magadról őket.
Légy szégyentelen előttük, és tanítsd meg nekik, hogy szeressék szégyentelenséged,
nyüszíts, mielőtt ütsz, üss, mielőtt nyüszítenek.
Gyászold meg halottaikat, de köpjél rájuk, dühödj fel megjavíthatatlan
dolgokon.
Légy megértő a megváltoztathatóval szemben.
Gyűlölj fegyelmezetten, a tehetetlent soha ne gyűlöld, hanem vesd meg.
Fürödj meg az ő fürdőjükben, és töltsd meg piszokkal, edd meg a kenyerük,
süsd te nekik a kenyeredet, és mondd, hogy az övék, drágán add nekik.
Ne ismerj el soha semmit, légy büszke magadra és a te szívedre,
színleld, hogy van szíved,
tedd őket serpenyőbe, és kényszerítsd őket, hogy süllyedjenek el vele.
Ne bocsáss meg, ne feledj, ne légy együttérző,
gyilkolj, ahogy a lélegzetvételt tanították.
Ezért lélegzel, ezért tanítottak.
Ne emlékezz a tegnapra, ne gondolj a holnapra,
ironizálj azon, ahogy lélegezni tanítottak,
ezért lélegzel, ezért tanítottak.
Használj mindig három golyót, nem egyet, egy mindig hibázik.
A golyókba tölts igazságot a puskapor helyett, mágikus port, ami majd vezetni fog.
Lődd bele a golyókat a tüdőbe,
mint az igazságport, és irányítsd a gyarló közeliekre.
Vedd rá őket, hogy essenek térdre.
Nem fogsz hibázni. Csak magadhoz kötődj és a tieidhez, és nem fogsz hibázni.
Ne fogadd el a másságot, ne higgy az ő közönségüknek, légy jó és fiatal és szófogadó.
Légy engedelmes, és az igazság őrületének nevében győzedelmeskedni fogsz.
Ne, ne hidd el hazugságaikat, légy fiatal,
engedelmes, bátor és lenyűgöző, és sikerülni fog,
Ne, ne hidd el hazugságaikat, légy fiatal,
elmebeteg, és szenvedni fognak.
Fordította: ANDRÉ FERENC

2019. szeptember

5

„

CAIUS DOBRESCU*
	

Halál a székelyek földjén
(RÉSZLET AZ AZONOS CÍMŰ REGÉNYBŐL )
3.
Akkor hát nekivágunk újból, ezúttal másfelől:
Már az állomásról befelé tartva, amikor először jött elém, Melinda elmagyarázta
a dolgok állását, miközben sajátosan székely határozottsággal csavargatta a volánt:
– Tudod, ez az ember, olyan, öö, nagy volt... sportban...
– Bajnok?
– Igen,	 nemzetközi,1 internacionális. Volt ólimpiákon, s mind így... világbajnok...
na, hogy is mondják... asztaliteniszben...
Oké, bevallom, tudtam, milyen sportra utal, de húztam az időt. Rettenetesen jól
szórakoztam magamban az elképedésén, mert minduntalan rájött, hogy nem tudja
kifejezni magát románul. Hab a tortán, hogy eközben halántékához emelt ujjal köröket rajzolt a levegőbe. Senki sem tudta volna kitalálni soha, mit akar jelezni ezzel.
– Asztalitenisz, pingpong, világosítottam fel.
– Oké, pingpong. Bajnok volt az olimpián, pingpongban.
– Tulajdonképpen vicebajnok – javítottam ki, amitől teljesen megrökönyödött.
Nem értette elsőre, mi van a vicebajnokkal. Ha katolikus volna, nem református,
egyszerűbb lenne, a katolikusoknak ismerős a helynök és a segédpap fogalma.
Kezdve, ugye, Jézus helytartójával.
Valójában Manta ez volt, bár mindenki bajnoknak tartotta. Világbajnok-helytartó
volt csak. Második helyen végzett a tokiói olimpián, egy kínai mögött.
A nemzet egy emberként, lélegzetét visszafojtva figyelte az utolsó labdaváltást.
A kamera előbb a kínai szenvtelen arcát pásztázta, aztán átsiklott Manta verítékes,
feszültségtől és reménytől fénylő arcára.
Mindnyájunkért izzadt ott és akkor.
És aztán, puff!, egy rossz ütés, amely beröpítette őt az örökkévalóságba.
*

1

Caius	Dobrescu (1966) annak a brassói kontingensnek a vezéralakja, melyet 2013-ban bekövetkezett
haláláig Alexandru Mușina, az ún. nyolcvanasok nemzedékének egyik tagja vezetett, és amelyhez teljesen európai szellemiségű alkotók, kritikusok tartoznak. A Halál	a	székelyek	földjén	már csak a címe
miatt is érdekes lehet a magyar olvasó számára, de távol van attól, hogy pusztán egzotikuma révén
hasson.
A dőlttel jelzett szavak az eredeti szövegben magyarul szerepelnek, Melinda esetében pedig a rontott magyar szóalakok, mondatok azt jelzik, amit románul nem mond helyesen.

„

6

tiszatáj

A kínai ott szerepelhet minden sportévkönyvben, de nekik tonnaszámra vannak
pingpongbajnokaik. Ezzel szemben Romániában Marin Manta bekerült a nemzeti
panteonba, Enescu és Brâncuși mellé.
Szinte azonnal szárnyra kapott a legenda, miszerint emberünk azért veszített,
mert személyesen Ceaușescu kérte meg őt erre, hogy el ne rontsa a viszonyt a Kínai
Kommunista Párttal.
Akárhogyan is, Mantát elborították kitüntetésekkel.
Mi, a Barátságos Parazita, jó sok évvel később is még nagyokat mulattunk ezen.
Előadtuk például azt a jelenetet a Rózsaszín	Párducból, amikor Clouseau átveszi
a Becsületrendet a köztársasági elnöktől, és annak beleakad a nyakkendője a kitüntetés szalagtűjébe. Olyan változatunk is volt erre, hogy a kitüntetés valami súlyos
tárgy, amelyet átadáskor ráejt a lábára a „kitüntető”.
Csak azt akarom mondani mindezzel, hogy annyi év elteltével is elég volt, ha az
ember kacsintott egyet, és a többiek azonnal arra a jelenetre gondoltak, amikor
Mantát kitünteti Ceaușescu.
Nem tudom, a te nemzedékedben még eleven-e, Karinchen, de a mi időnkben
egyfajta fétiskép volt ez:
Manta valahová felfelé néz az utolsó adogatás előtt, szemei már-már keresztbe
állnak.
Azóta sem tudni, a homlokcsakrájára összpontosított-e, vagy épp egy légy repült
el fölötte.
A Barátságos Parazita úgy tartja, jobban tette volna, ha az asztalra figyel, talán
így esélye lett volna győzni.
A nemzet viszont úgy látta, hogy imádkozik, és tüstént megszavazta számára
a mártír hős címet.
A népi képzeletvilágban Manta folyamatosan mozgott, a külpolitika és a lakásokban lévő fűtőtestek teljes lefagyásának idején is, lecsapva a lehetőségek labdáit
és kivédve a veszélyek antianyag-ütéseit, mintha legalábbis Siva lett volna mind
a 999 karjával.
Hol itt, hol ott bukkant fel a vasfüggöny két oldalán, cara Karina, hol elemi részecske volt, hol rádióhullám, mintha önmagával mérkőzött volna, miközben ténylegesen megteremtett magának, már akkoriban, egy igazi nemzetközi sportszerbirodalmat.
A szóbeszéd szerint azzal is gyarapította vagyonát, hogy szerződéseket gyűjtött
román gyáraknak, textilárukra és egyéb termékekre – vajon pingponglabdákra is? –
nyugati vállalatoktól. Olyan feltételekkel, amelyek igencsak megfeleltek egyes állami hivatalnokoknak, de amelyek, mondta Melinda, szívére tett kézzel, rabszolgákká
tették a „munkásasszonokat”.
– Nagy a baj a fiúval, tudod, a fiával...
– Kiével?
– Ezé az emberével.

2019. szeptember

7

„

Manta fiáról halvány lila gőzöm sem volt. Bár úgy tűnt, hogy tudnom kellett volna róla.
– Egyfolytában botránya van, tudod. Újságban, s még paparazzik is. Belépett a
politikába. Úgy értve, hogy nincs parlamentben vagy ilyesmi, pedig jelölte magát
szenátusba, Achim Cotornak az ultranacionalista pártjától a listáján.
Achim Cotor, ez ismerősen hangzott. Olvastam valahol, hogy egy amerikai újságíró Elvis Presley és Adolf Hitler furcsa keverékének nevezte.
Nem mondom tovább, tudsz te is róla eleget.
– De aztán különbözött Cotortól, csinálta saját mozgalmat, Párt a Szabad Dákoknak, olyan programmal, hogy nagyon fasiszta. Nem, az öreg, ez, nincs oda berakva.
Nem nyíltan. Próbáltuk megtudni, hogy támogatta-e ezt a pártot, de nincsen semmi
bizonyíték. Aztán a fiút, Manta-zsuniór, belerakták valami drogos botrányba...
– Fogyasztás? – vontam fel a szemöldököm.
– Fogyasztás és forgalmazás. A pert pedig évek óta halasztódják. Jogi huzavona
tárgya...
Elképzelhetetlenül szépen ejtette ki, hogy „jogi huzavona tárgya”. Fülemben maradt, most is ott zeng a dallama.
– Azért is így, mert, nna, ő nincs az országban. Úgy tűnik, kiszökött valahol Karibikbe, nna, valami trópusi	sziget, hogymondjam...
– „Insulă tropicală”? – vontam fel még jobban a szemöldököm.
– Igaz, így, így, trópikálö, s onnan néha kiad egy-egy ilyen, mint a forradalomban
szoktak, hogy is mondják?, kiáltványt, nna, úgy, hogy a magyarok konspirációznak,
és fegyverük van, az Ír Köztársasági Hadseregtől vagy a PKK-ból Törökországtól,
s hogy neki vannak információi, s hogy tartani fognak terrorista merényleteket,
Aradtól kezdve. Így, hogy épp Aradtól, hodoronka-tronka.2 Ezeket mondja, amikor
megjelenik az internetben, háta mögött pálmafákkal s a strandon, s mind így. Egyszer-egyszer olyan hosszú fürdőgagyában van, s olyan izé a nyakában, virágkarika,
s issza a szívószállal a kókuszdiót. Hogy röhög a vakbelem...
Később megnéztem én is, az Egyesület székhelyén, vagyis otthon nálunk... akarom mondani, Melindánál... Manta-zsuniór internetes kiáltványait.
Sokkal fiatalabbnak tűnt nálamnál, nagyjából kisportoltnak, de azért egy kis
Bierbauch, sörpocak is látszott, ahogy enyhén rábuggyan az említett fürdőnadrágra.
Mégis, mintha kopaszabb lenne, legalábbis a haja szegélye furcsán a homloka
magasában helyezkedett el.
Napbarnított, nyilván.
Ugyanolyan panoramikus napszemüveggel, mint egykori mestere, Achim Cotor.
Annyi, hogy amikor levette, előtűnt az a bizarr, különös dolog. A két szeme között szokatlanul nagy volt a távolság.
Mint a marslakóknál.
2

A meglepődést, megütközést tükröző hodoronc‐tronc román kifejezés alkalmilag magyaros ejtésű
változata.

„

8

tiszatáj

– Nna – fejtegette Melinda, mint aki meg van győződve arról, hogy zöldfülű vagyok ezekben a témákban, amelyekről valójában még a szobanövények is tudnak –,
hogy hogyan lett ekkora vagyona Manta-szényornak, azt semmi egyéb nem magyarázza, mint az, hogy őtet a Szekuritáté védte.
Kétségkívül nem csak azt akarta mondani ezzel, hogy „védte”, arra gondolt, hogy
a Szekuritáté tevékenyen támogatta, tolta előre, üzletelt rajta keresztül.
– És mostan vissza akarja szedni, hogy csípné meg a kánya...
Ah, mennyire édes volt ez az elegye a székely kiejtésnek és a vlachok erdélyi akcentusának, a Bloch-okénak, ahogyan szász őseim neveznék őket...
– ...mindent, amit mi megvásároltunk nemzetközi fund raising segítségével, az
összest. Olyan alapon, hogy ottan valami nem kóser a formájában, hogy emberek,
akik nekünk eladtak erdő, nem volt törvényesen birtokban. Nem fér a fejéhez,
mennyire fontos ez, az	erdő, pödureá, a tüdő, ami által lélegzik a	bolygó, a planéta...
Igen, a planéta, értem. Tudtam ezt már az én jó kölni anarcho-ökologistáimtól,
beleértve Sonja Mireille-t, fogalmad sincs, mennyire beleértve: naphosszat a bolygó,
Gaia Anya sorsán kellett gondolkodni.
Ha Sonja Mireille arra járna, egy pillanatot sem fecsérelne jogi perpatvarkodásra, sajtókampányra und so weiter. Egyből megpróbálná levegőbe röpíteni Manta
villáját.
Sonja Mireille őszintén hitt abban, hogy továbbviszi az Ulrike Meinhof által meggyújtott fáklyát. Tudod, az a hibbant terrorista a ’70-es évekből. Teli volt a ház az őt
ábrázoló poszterekkel. Velünk volt az asztalnál, az ágyban. Egyébként, láthatóan
vagy burkoltan, mozaikszerűen jelen van Sonja Mireille sok képregényhősében.
– Tudod, mit akar Manta? Golfpályákat, hogy odahozhassa a barátait az övé vállalatokból, s így, csináljon bulipartit... Ez van a fejében... Például az egyik, nagy góré
Bukarestben, klinikai lánca van, azt mondják, megvette a hotelt is, nna, azt a szanatóriumot Bálványoson. S ez az ember puszipajtás Mantával s a többi fiúval! Mind barátok egymással. Azt hiszed, hogy Gyurka vagy Kozsokár, az RMDSZ‐től vagy románul az UDMR-től, nincs benne nyakig mindegyik a Manta üzletelésében? Azt hiszed,
ezek minket támogatnak? Fix leszarják, magasból, a székely erdőt s az ökológiai
csődöt, s így... Fix leszarják! Egyébként a ti németjeitek sem jobbak. Azok, akiket
Manta hordoz ide.
– Oké, igen, tudom, vannak híresztelések Matthias Beutel kapcsán, hogy csinált,
ez igaz, utánajártam, egy gyermekotthont a vidéketeken, de egyesek szerint ez csak
álca valójában, nem tudom, milyen üzletelésnek...
– Hát így. Nna, ő az. Beutel, igen – nyugtázta Melinda. És ő puszipajtás, cuppcupp,
Marin Mantával. Miért, te mit hittél? Ott a faluban megvett egy rakás házat és telket,
és van egy ügyintézője, aki olyan, egy vadember. Hogy azt mondja a	cigányoknak:
„hé, szerencsétlenek, nehogy rátegyétek a mancsotokat valamire, mert én vagyok
nektek a második Hitler”. Ezt ordítja nekik. Az egyiket, szegényt, vérbe fürösztötte,

2019. szeptember

9

„

mert az cirkuszolt, hogy nem fizette ki neki egy nagyon, nagyon nehéz munkanapját. A gyermekei szeme láttára. Próbáltuk törvényszékre adni a dolgot, Dzsikö, aki...
Erre különösen emlékszem. Annyira édes volt, ahogy azt mondja, „Dzsikö, aki”...
– ... Dzsikö, aki ügyvéd, emberjogis...
– ... és tengerjogis ... tettem hozzá.
De Melindának nem volt kedve gyermeteg tréfákhoz. Megvolt a maga baja:
– Dzsikö elment hozzá, de szegény pára túlságosan be volt ijedve, nem akart nyilatkozni.
– Oké, de ez szinte hihetetlen, valószínűleg Beutel nem tud az ilyesmikről!
– Nem a nagynyavalyát! – reccsent rám Melinda.
– Ide hallgass, azért Beutel mégiscsak azt énekelte Udo Lindenberggel, a Sonderzug nach Pankow-ossal, hogy „Ich muss mal eben dahin, mal eben nach Ost-Berlin /
Ich muss da was klären, mit eurem Oberindianer”. Az Oberindianer Honecker volt,
a németek szerint, az NDK diktátora, az oroszok bábuja, a szászok viszont arra
a nyomorult Ceaușescura is gondoltak. Aztán, aztán...
Karinchen liebchen, elárasztottak az emlékek...
– ...eszembe jut az a nagy, narancssárga plakát, Matthias Beutel und Ostbahn
Kurti. Ostbahn, vagyis, tudod, a bécsi, szóval, meine ich, Kurti a Keleti pályaudvarról, Bécsből...
– Ahogy van Budapesten is – rezzent meg – Keleti	pályaudvar...
– Nna, jó, de Bécsben ez azt jelenti, legalábbis akkoriban azt jelentette, hogy a
proletárnegyed, vagyis Ostbahn Kurti egy proli rocker volt. S akkor hogy lehet, hogy
Matthias, aki proletár rockerekkel énekelt, most Mantával, a vörös tőkéssel haverkodik? Mantával, aki, ugye, a Szekuritáté üdvöskéje volt, ein Pendler, nem?, egy ingázó Kelet és Nyugat között... Vagyis, na, hogy a fészkes fenébe? Mit keresnek ezek
ketten együtt?
– Szegényke – mondta Melinda; tisztán emlékszem erre: szegényke; valami
ilyesmi értelemben: hűha, ember, jaj neked, sajnállak –, te tényleg nem értel semmit
ebből az országból!
Időközben bementünk egy jókora, távirányított vaskapun, és egy sétányon haladtunk előre, kavicsai úgy pattogtak az autógumik alatt, mint kukoricaszemek a villanysütőben.
Ráadásul, képzeld el, fehérek voltak, olyan fehérek, mint a pattogatott kukorica.
Nna, és aztán előttünk felmagaslott, masszívan, az asztalitenisz nemzeti hősének
rezidenciája.
Nehezen hittem volna el, ha abban a pillanatban azt mondja nekem valaki, hogy
alig lépek be az épületbe, amelyet Melinda Marin Manta „kúriájának” nevezett, és
rájövök, mintha megvilágosodtam volna, hogy ki Olaf gyilkosa.
Hogy szinte összeütközöm vele.
Állj, állj, fék!
Túlságosan belemelegedtem. Kell egy pohár sima víz, szobahőmérsékletű.

„

10

tiszatáj

Kérsz te is?
Ugyanúgy csináljuk, oké? A véletlenszerű társításokat követjük, amíg rá nem
akadunk valami fontosra.
Hát akkor, ha már arról volt szó, hogyan visz kocsikázni egy titokzatos nő...
Voltam már ebben a helyzetben Monával is. Hogyhogy melyikkel? Mona Banuval. Aki nélkül valószínűleg a Barátságos Parazita nem létezett volna.
Ez korábban történt, amikor még a Buccuban voltam. Az autóban, ahogy mondtam, az utcasarkon. Az ő autójában, nyilván. Kint esett, mintha dézsából öntötték
volna.
Azt mondtam neki:
– Öö, az állomáshoz... Vagy a Cișmigiuhoz... Öö, lényegében, bárhová.
Mindkettőnkből kirobbant a nevetés, mert úgy hangzott, mintha az állomáson
vagy a parkban éjszakáznék.
– Nna, halljam, hová vigyelek? – mondja.
– Utadban, liebling, maradok az útvonaladon – válaszolom.
Megszívtam az orrom, hogy ne csorogjon a számba. A nevetéstől, értsd.
Nna, sakkor addig vitt, amíg azt nem mondtam, álljon meg (mert így oldódnak
meg a dolgok, önmaguktól, ha engeded zajlani őket). És amikor kinyitottam a kocsiajtót, mintha levált volna egy szelet az autóból, azt kérdezte:
– Te tulajdonképpen miért jöttél?
Monával, igen, találkoztam vele.
Mona Banu.
Örömteli történés volt. Egész egyszerűen beléptem abba a zeneboltba a Győzelem
sugárúton, már nem tudom, mi a neve, épp amikor Monának ott volt dedikálása.
A legutóbbi lemezével.
Tökéletesen igazad van, most Vidal az utóneve.
A művészneve.
Mondom, ott találkoztam vele. Különös volt, gyermekek vették körül, s mintha
egytől egyig hajléktalanok lettek volna. A közönség többi része igyekezett barátságosan viszonyulni ehhez, de világosan látszott, hogy mindahányszor a hajléktalanok
közelednek, ők riadtan visszahúzódnak, mint valami víz alatti szivacssereglet.
Szóval, Mona. Ő látott meg engem.
És odajött hozzám, a nyakamba borult:
– Gogo, Gogo!
És megállapodtunk abban, hogy másnap találkozunk.
És beszélgettünk. Miről? Természetesen a Barátságos Parazitáról.
Viszont azt ne képzeld, hogy. Nem, egyáltalán nem volt, hogy is mondják?, a zsák
kiürítése, fejesugrás a melankólia hordójába. Inkább feszélyezettség, siehst du...
Inkább zavartak voltunk.

2019. szeptember

11

„

Amiatt, ami azután történt, velük. Amiután távoztam. A Fáklya Kör és minden
egyéb.
A Szekuritáté vizsgálódásáról.
Csakhogy Mona nem sokat tudott. Beteg volt, otthon, Brassóban, amikor történtek a dolgok, amikor bevitték a fiúkat.
Oké, azután hozzá is ellátogattak, de, talán szerencséjére, könnyen vették. Lényegében fogalma sem volt, miről beszélnek a szekusok. Azok pedig siettek, hogy
aznap még mulathassanak egyet fent, a Pojánán, a Fekete Kecskében.
Ja, s még arról is beszélgettünk, hogy hogyan ért véget az egész. Az utolsó előadáson bekövetkezett tűzről. És Dagiról, aki az utolsó percig a színpadon maradt.
Valószínűleg elzárták az útját a lezuhant reflektorok, állványdarabok.
Hogy aztán végül, szörnyű módon, eltűnjön egy halom ilyesmi alatt, izzó fém
dombsírban.
– Tudod, mondtam neki, ez az egész tűz-dolog... Tudd, hogy én is...
És elakadt a szavam.
Vajon azt akartam elmesélni neki, hogy majdnem otthagytuk a fogunkat, tökrészegen, tehát még gyúlékonyabban, én és Sonja Mireille?
Vagy valami megérzés lehetett?
Hogy hamarosan viszontlátom azt a lobogó lángot, amely magába ölelte és hamuvá égette, az Asylantenheimben, Olaf barátomat?
Az inga, az ingaóra, amelyről Omama mesélt nekem. Hogy elvették tőle az oroszok, amikor beözönlöttek. A házba, úgy értem, a Vörös Hadsereg, a megszálló csapatok, tudod.
Egy a sok ezer történet közül – hogyan terítették magukra a katonák a lakosok
paplanjait, mint valami poncsókat, akarom mondani. Az éjjeliedényeket, a biliket,
mondta Oma, porcelánból voltak, a fejükre tették.
És őket hibáztatták, ha már nem tudták leráncigálni onnan.
Nagyszüleimtől az ingaórát vették el.
Ezerszer hallottam ezt a történetet, mégsem értettem, miről szól. És Oma nem
fogta fel ezt, miközben agyonismételgette, arra várva, hogy Opa teájában meglágyuljon a keksz. Nem észlelte a zavaromat, Karinchen, hogy nincs, ahonnan tudnom,
hogy néz ki egy ingaóra, és hogy a fejemben a legfurcsább megjelenítései torlódnak.
Képzeld el, mekkora sokk volt számomra, amikor először beléptem Mona házába, és első alkalommal láthattam, hogyan néz ki egy ilyen állat.
Szinte azon voltam, hogy megvádoljam az övéit: megfújták tőlünk az órát. Anynyira varázslatos, vibrálóan kristálytiszta, lehengerlő volt, hogy lehetetlennek tűnt,
hogy létezzen még egy ilyen a nagyvilágon bárhol.

„

12

tiszatáj

Most végre arról fogunk beszélni, amin te gyötrődsz, Ka.
Nincs rá mód, hogy szépen vonjam ki Vladot az egész keverékből. De valahogyan
eljutunk hozzá is.
Elmondom, hogy volt, amikor először jelent meg újra előttem. Igaz, még a másik
dologra sem válaszoltam neked, most már emlékszem. Hogyan ismerkedtem meg
vele, és a többi. A középiskolában und so weiter. Akkoriban nullásra nyíratta a fejét.
Vagy azután lett kopasz, amiután létrehoztuk a Barátságos Parazitát?
Vagy még később történt, amikor a nyári szünidőben építőtelepre küldtek minket, a Duna–Fekete-tenger csatornához?
Oké, egyszer majd mesélek neked erről, jegyezd fel, hogy kérdezzél.
Kérdezz, hogy kérdezzelek, ahogy szegény apám mondta volna.
Ezek régi emlékek. Nem lehet már alapozni rájuk. Most viszont beszéljünk arról,
hogyan láttam viszont őt, amikor visszatértem az országba.
Te is hallasz valamit? Mintha sziszegő süvítés lenne.
Nna, hát mondd meg! Biztosan ettől van, a metszőfogtól. Úgy tudtam, jobb felől
van koronám, a franc tudja, hogyan költöztették át bal oldalra... Akárhogy is, néha
ilyen sustorgó hangot ad ki...
Te nem hallod, ugye?
Mona azt tanácsolta, hogy jussak el valamiképpen Gabihoz: Gabi Ionescu, Gabicska, Gaboni, a Barátságos Parazita fénykorából.
Akiből szenátor lett; vajon még az most is?
Beszéljek vele mindenképp, mondta, még mielőtt Székelyországba mennék,
mert az ottani környezetvédőknek a lehető legjobban jönne egy ilyen politikai hátvéd. Mona megadta a mobilszámát.
Úgyhogy amikor megláttam a tévében Vladot, azt mondtam: bingó! Ez lesz az
apropó. Felhívtam Gabcsit, s egyszerre rikoltottuk bele a telefonba:
– Húúú, juhúúú, nem hiszem eeel, öregem, öregeeem!!
Gyorsan ráváltottam:
– Mi a helyzet Vladdal, ember? Éppen most van a tévében, vagy csak képzelődöm?
Helikopterből filmeztek egy hegygerincet, meredek úton konvoj haladt, tulajdonképpen néhány kiszolgált teherautó, és egy alak, aki előttük menegetett, csak
egy pontként látszott a felvételen. Soha a büdös életben nem találtam volna ki, hogy
Vlad az, nem volt, ahogy, ha nem lett volna hozzá Schlagzeile, ha nem írta volna a
képernyő alján. Szalagcím? Nna, ilyesmi. Aztán időnként még bevágtak képeket róla, fotót, hosszabb hajast vagy kefefrizurásat. Mindegyiken öregebbnek tűnt, mint
amilyennek legutóbbi találkozásunkkor láttam. Olyan nyüzsgés volt körülötte a
képernyőn, mint az amerikai adókon, amikor valami katasztrófa történik, vagy
a rendőrség üldöz valakit élő közvetítésben.

2019. szeptember

13

„

– Öregem – mondta Gabi –, gyere, nézzél be hozzám, sok beszélnivalónk van.
– Hozzád hová? – játszottam meg a tudatlant.
– Gyere mostan. A Szenátusba. Együtt ebédelünk. Beszélgetünk egyúttal. Több
tonna mesélnivalónk van.
El kell mondanom für dich, hogy Gabi nem igazán volt tevékeny a Barátságos Parazitában. Kisebb volt nálunknál... hehe, életkorban, nem növésre, nem... hiszen ismered... vagy nem?...
Inkább be-beugrott, mint valami dublőr, hogy is mondjam, mint supporting actor, ilyesmi. Legalábbis így volt, amikor elérkeztünk a Dagi Cirkuszához. Echte bolhacirkusz.
Csak akkor vetette bele önmagát alaposabban a témába – és ezt egy tányér csülkös paszuly mellett mondta el –, miután én emigráltam, csak akkor lett igazi játékos
ebben. De már nem tartott sokáig, hiszen tudod, mi történt. Letörték a szarvukat
a szekusok. Elcsípték őket.
Úgyhogy bevágtam magam egy taxiba, és megérkeztem a Popoláris Házhoz,3
a rendőrsorfal elé, ahol át kell vonulni azokon a sugarakon. Gabi tüstént megjelent,
úgyhogy nem vonultam át semmin. A traktoristaképű őrök, akik pár pillanattal korábban összevont szemöldökkel meredtek rám, most már úgy vigyorogtak, hogy
repedtek ketté, és kórusban úgy vélték, hogy nincs, dehogy is van gond, nem kell
betartanunk semmilyen szabályt, befejeztük az előírásokkal. A szenátor úrnak szabad engem a szárnyai alá vennie, bevinnie, s aztán odabent úgy húznia elő, hogy
nem lát semmilyen érzékelő, ahogy Mona énekelte volna.
Bementünk a parlament büféjébe, és egy lilás műanyaggal borított asztalka mellett mesélni kezdtünk egymásnak. Vad lendülettel, mintha Sonja Mireille-jel nintendóztam volna, hihetetlen gyorsasággal, mert Gabinak aztán be kellett mennie valahová, amit Bizottságként emlegetett.
Csülkös paszuly, azt mondtam? Stimmel, az volt, de mégsem épp csülök, inkább
húsdarabkák, s mellé egy-egy tálka savanyú káposzta. Én kezdtem bele:
– Nos, Gabo, Garbo, Gaboni, öregem, mi a gond Vladdal?
– Gond? Ne hülyéskedj. Ez az ő heti show-ja.
– Ööö, úgy, mint annak idején? Amikor a Parazita s minden?
– Nagyjából. Emlékszel, az ő szerepe az volt ott, hogy sohase nevesse el magát.
A mi Buster Keatonünk. Most is ilyen, annyi, hogy már „az ország nagy színpadán”,
ahogy Dagi mondogatta a Fáklya Körön.
Jóformán ki sem ejtette azt, hogy „fáklya”, és már be is lobbant. Gyapjúszövet öltöny volt rajta, vékony csíkos nyakkendővel. Vagy, várj csak, az inge volt csíkos?

3

A román parlament székhelyének diktatúrabeli neve: Casa Poporului (A Nép Háza). Az eredetiben
erre játszik rá a szerző azzal, hogy úgy nevezi: Casa Popo-ului (A Popó Háza).

„

14

tiszatáj

Ferdamt, nem tudom már, mintha táncolna az egész a szemem előtt, ha visszatekintek. Mindenképp parlamenti egyenruha volt. S így szól felém:
– Gogo, haver, Vlad mintha megőrült volna. Van egy rögeszméje, belecsavarodott
a fejébe. Vagyis, oké, a kommunisták bűntetteivel kapcsolatban értem őt. Ki ne
akarná feltárni ezeket? Kapja meg, amit érdemel, az összes gazember. Valószínűleg
még most is lehallgatnak, felveszik, amit beszélünk, ebben a pillanatban is. Hallgatózzanak csak, raknám bele mindegyiket az anyja picsájába, ott füleljenek, amíg belegebednek. De gondold csak át: mi a jobb, az ilyen szaralakokat folyton piszkálni,
vagy egyszerűen, a francba, lehúzni utánuk a vizet? Nna, és Vlad... Vlad... Azokkal az
örökös rövid bőrkabátjaival, mintha meg lenne húzatva... Úgy néz ki, mint a legionáriusok Nicolaescu4 ótvar filmjeiben...
Itt tartva megakadt a torkán az étel, ha jól emlékszem, a paszuly. Erősen megköhögtette, néhány szemet kiköpött az asztalra. Egyik, ha jól rémlik, a szomszédos
asztalnál lévő, nagyon fiatal hölgy politikushoz ugrott, aki riadtan elmosolyodott.
– Nem tudom, mi van a búrájában, de az biztos, hogy elmélyíti a tévedést, amivel
összemossák a szekusok áldozatait, az ítélkezés nélkül, igen!, szakadékokba belelőtt
embereket és a hegyek betyárjait, akik valódi legionáriusok voltak. Azzal jönni
most, azt bevetetni, csak így, simán, hogy mindnyájan a nemzet mártírjai voltak?
Nincs így is elég hülye, aki megpróbálja újraéleszteni a Vascsárdát?5 Hát idiótából
van már csak hiány ebben az országban? Láttad a villanyoszlopokon a hirdetéseket?
Komolyan, nézd meg eccer. Lépten-nyomon pattannak fel plakátok Zelea Codreanu
pofalemezével. Én mondtam neki... Illetve próbáltam. De ismered őt, betegesen makacs... Neki vagy a falnak beszélni, egyre megy. Legalább határozná meg az álláspontját, a francba, határolódjon el, tisztázza, mit akar, értesz engem...
– Oké – mondom –, de ennek vajon van köze, tudod, ahhoz, hogy...? Nem azért
dühös esetleg, ami vele történt, ahogy ki lett rakva, nna...?
És elmondtam neki röviden, amit Monától tudtam meg erről. Amit te is nagyon
jól tudsz. Ki is tudná jobban, mint te, Karina, aki a böhöm doktorarbaitusodat épp
Vladból írod? Hogy az igazgatói tisztsége egy olyan kutatóintézetben, amely közvetlenül az Elnöki Hivatal alárendeltje, komolyan inog, hogy elveszített mindenféle támogatást. Hogy egyik napról a másikra ki kellett találni egy alapítványt, mert másképp nem tudta volna folytatni a projektjeit. Hogy túlélhessen, mondta Mona, mert
a munkája nélkül olyan, mint partra vetett hal. Hogy áttette a főhadiszállását hozzánk, Brassóba.
Gabinak valami mosolyféle futott át az arcán, lenyelte, ami a szájában volt, és
folytatta:
– Figyu, elmondom, hogy mennek a dolgok. Vlad rábukkan egy újabb tömegsírra.
Sajtóértekezletet tart, ügyesen, erdő közepén, a hegyen. Elmondja, hogy a törvény4

5

Sergiu Nicolaescu (1930–2013): román filmrendező, a szocialista rendszer propagandisztikus kultúrájának egyik üdvöskéje.
Vasgárda.

2019. szeptember

15

„

széki orvos s hogy az ügyészség... Hogy senki sem jön megnézni, mit ásott ki. Hogy
összeesküvés ez az egész. Ő egyszerűen csak jelezte nekik, hogy emberi holttesteket
talált. Nem akarják azonosítani, nem ártják bele magukat. Viszont, teszi hozzá a barátunk, a szomszéd falu lakói felismerték az elhunytakat, amúgy mindig is tudták,
kik azok. Annyi az egész, hogy az eltűntek úgy szerepelnek az iratokban, mint akik
háromszáz kilométerrel odébb vannak elhantolva, a szamosújvári temetőben, vagy
ilyesmi, mintha közönséges fegyencek lettek volna. És aztán mit csinál Vlad? Koporsókba rakja a csontokat, és elindul velük Szamosújvárra, hogy jelezze a börtönnek a
létszámveszteségüket. Bocsáss meg, de ez hátborzongatóan gyászos és ízléstelen.
Nekem nem jön, hogy nevessek ezen, senkinek sem, szerintem. Valószínűleg Vlad az
egyetlen, akit szórakoztat ez az egész bolondokháza.
– Oké – mondtam –, de ez valós probléma, nem? Hogy holttesteket találsz az erdőkben, bárkik is legyenek, s az ügyészek magasról szarnak az egészre? Hát hogy
hagyhatják így őket...?
– Jól teszi, amit tesz velük Vlad, nyilván – robbant ki Gabi. Egyértelmű, hogy
ugyanazokkal a kommunista időkből fennmaradt sumákokkal van dolga, akik annak
idején arra kényszerítették a vérmérgezéssel küzdő nőket, hogy vallják be, ki csinálta az abortuszt nekik, mert ha nem, hagyják elpatkolni őket. De a mi gondunk az,
öregem, hogy egy ganéhegy tetején üldögélünk. Hihetetlen, mennyi gyűlt össze ebben az országban! És hiába háborúzol a szellemekkel és a nyugdíjas szekusokkal, ha
nem sikerül megtámadnod a rendszer agyát. Előbb meg kell szabadulnod ezektől a
mostani maffiáktól, s nincs ahogy, ha nem állítasz át magad mellé néhányat az övéik
közül. Érted már? Viszont akárhányszor megpróbálnánk felépíteni valamit, bizalmat kapva egyes emberektől, hogy megtalálják a számításaikat, ha együttműködnek, ha irányt váltanak, megérkezik Bolondforma, és berobbant valamit, amilyeneket szokott, de úgy, hogy falra mászol tőle. Médiacirkusszal, a szekus sárkánnyal vívott élet-halál harcot és egyéb pravoszlávkodó, patetikus dolgokat emlegetve, újratemetést és minden egyebet, ami csak belefér... Bocsáss meg, de ezek nyilvánvalóan
a harmadik világra jellemző dolgok, akárhogyan vesszük. És senkinek nem válnak
hasznára. Csempészet, fegyverkereskedelem, emberkereskedelem, befolyással való
üzérkedés, az igazságszolgáltatásban lévő korrupció – hidd el, ha ezekkel kapcsolatosan nem változik semmi, moccanásnyit sem, akkor rajta, el innen! Csak majd, tata,
miután sikerült elvégezni az átkapcsolást, és elkezd működni a gépezet, akkor kell
elkezdeni kideríteni, mi történt az ’50-es években. Csak azután. Ha mindig a szekeret fogjuk az ökrök elé, nem csodálkozhatunk, hogy egyre inkább belesüppedünk
a trágyába.
Gabi villája megállt a levegőben, paszulyszemek hullottak lassan róla, egy harapásnyi bíborvörös hús társaságában. Egy pillanatig az volt az érzésem, hogy lemerült az akkuja.
– Megértheted – folytatta –, vagy hát majdnem, azokat is, akik azzal vádolják,
hogy legionárius propagandát művel. Úgy értem, az áldozatoknak igenis jogaik van-

„

16

tiszatáj

nak, még haláluk után is, oké. De ez valami más, nem az áldozathozatalokról, a mártírokról szóló történet, neki viszont esze ágában sincs leállni a gyászmisézéssel.
Persze, ilyesmit nem mondok ki publikusan, van így is elég ellensége. Inkább védem, ahogyan és ahol csak tudom. És nem csak én. Fogalmad sincs, mennyire hajtott érte Dan, Dan Vidal, Mona férje, akit mostan Vlad lépten-nyomon káromol. Pedig sikerült neki – ezt Monától tudom, mert Dan szuperdiszkrét, nem akarja, hogy
köztudott legyen, amit tesz – meggyőznie azokat a jeruzsálemi Wiesenthal Intézettől, hogy támogassák Vladot, aki viszont így köszöni meg...
Az én küldetésem az volt, hogy támogassam a székelyföldi tölgyfák ügyét, ehhez
meg kellett nyernem Gabi jóindulatát. Vagyis, elképzelheted, egy olyan emberét, aki
folyamatosan a Dâmbovița-parti politikában létezik a nulladik évtől kezdve, ’90 óta,
és így ezer meg ezer kapcsolatot mondhat magáénak azóta.
Hogy engem érdekel-e, őszintén, ahogy te fogalmaztál, az, hogy mi történik
Vladdal? Nem igazán. Ezek amolyan tévétörténések számomra. Helikoptermagasságból. Az a Vlad, akit ott látok, nem valóságosabb számomra, mint bármelyik
kifinomult, neurotikus, önpusztító szuperhős Sonja Mireille képregényeiből.
Úgyhogy eldöntöttem, témát váltok.
– Mona! – kiáltottam fel, mintha csak akkor döbbentem volna rá, kiről van szó. –
Mutatott nekem néhány képet, Iphone-nal csinálta. Például egyet, Brassóban, a Várnál, s volt azon egy tag, akiről ő úgy gondolja, hogy Válvarez lehetett. Tőlem is megkérdezte, úgy tűnik-e, hogy Válvarez. Csakhogy teljesen homályos volt a fotó, esett,
amikor készült, s a tagnak kapucni volt a fején...
– Válvarez? Groucho? – mondta Gabi. – Hát, ami azt illeti, tudtam, hogy járt Romániában, miután, közvetlenül a forradalom után, Venezuelába ment, aztán az Államokba. Dolgozott Vladdal valami virtuális múzeum tervén. De ez sok-sok évvel
ezelőtt volt.
– Nem, ez, amit mondok, úgy értettem Monától, mostanában történt. Amikor az
édesapját temették...
– Meghalt Mona apja? – vonta fel a szemöldökét Gabo.
Megértettem ebből, hogy bár itthon maradtak, ők sem igazán tudnak egymásról.
– Összevesztek – tette hozzá sietve Gabo, mintha tartott volna attól, hogy túl sokat gondoljon a halálra. – Így mesélte nekem Vlad, nemrég. Grouchóval is összeveszett, azzal vádolta, hogy nem érdekli semmi egyéb, csak a saját dolgai, a számítógépes tervezés, az öngeneráló alakzatok, csak hagyod a gépet, dolgozzon önmagában, s aztán kiderül, mi lesz ebből... Vlad a fejéhez vágta, hogy neki a kommunizmus
áldozatainak virtuális emlékhelyére van szüksége, nem pedig nagyzolásra, tetszelgésre, észosztásra...
Nem tudtam, mit mondjak erre, úgyhogy folytattam a magamét:
– S voltak képek Vladról is, a hegyekben végzett ásatásairól. Látszott ezekből,
hogy még barátok, Mona és ő. Amúgy Mona semmit sem mondott nekem erről
a konfliktusról, ami a férje és Vlad között. Tulajdonképpen... Na, várj csak...

2019. szeptember

17

„

Kotorásztam egyet a zsebemben.
– Nézd, ez olyan murisnak tűnt, hogy megkértem Monát, adja nekem. Bementünk egy bódéba, és kinyomtattatta... Egy anyóka, nézd, ahogy kezet csókol neki...
– ...Vladnak – egészítette ki Gabi, teljesen belefeledkezve. – Nagyon érdekes...
Aztán eszébe jutott, hogy neki sietős. Sarkon fordult, elrobogott. A „Bizottságba”.
Észre se vette, hogy a fényképpel együtt.
És már csak akkor jöttem rá, hogy elfelejtettem beszélni vele éppen arról, amiért
ellátogattam hozzá.
Az Alapítványról, amelyik azért küzd, hogy megvédje Székelyország évszázados
erdőit a buldózerektől, amelyeket Marin Manta, a nemzet hőse, pingpongvilágbajnok-helyettesünk, és Matthias Beutel, a nyugdíjas rocker küld rájuk.
Ha jobban átgondolom, létezik elrendeltetés ezen a nagy világon. Amit Astner
tiszteletes tanított nekünk kátéórán, az nem csak vicc.
Tényleg, te, amikor viccet mondasz, nem ugrik be véletlenül egy simlisapkás
munkás, amint épp a satuval bajlódik? A ti nemzedéketek nem járt műhelygyakorlatra? Ha nem, hol tanultatok meg éleket forrasztani a pléh szögesdobozokra?
Szóval: predesztináció. Sonja Mireille lakásában, ami műhely is volt, de a nappali
kellős közepén berendezve, a parkett fel volt szedve egy körülbelül egy négyzetméternyi felületen, és az alatta lévő betonba beleástak. Ez még jóval azelőtt történt,
hogy én odaérkeztem volna. Ő azt mondta rá, hogy ez kedves, bájos dolog, megihleti
őt. Azt hiszem, valami beszivárgás lehetett ott, vagy még mindig van, mert a gödör
alján a törmelék mindig nedvessé vált, ahányszor odakint esett.
De senki nem tudta volna meggyőzni semmiképp, hogy ki kell javítani azt a mélyedést.
Nem mintha nem próbálkoztam volna ezzel, de a szász részem eléggé fogyatékos, szinte semmit nem javítottam meg soha. Ha az ilyenekre alapozna, mint én,
a civilizáció, ahogyan ma ismerjük, kiveszne a bolygónkról legtöbb két nemzedék
alatt.
Nos, nem tudok mást mondani, amikor visszatekintek, mint ezt: predesztináció.
Hiszen, ach, du, Karina, süßes Kind, a ház közepén tátongó gödör nem jel volt-e talán, nem előrevetített-e valamit?...
Mert, jusson eszedbe, mondtam én, hogy adott ponton megjelenik egy olyan gödör is, amelyik teli lesz penészes csontokkal.
És nem fogod tudni, abban ki-csoo-daa ü-csö-röög...
Fordította: SZONDA SZABOLCS

„

18

tiszatáj

MAGDA CÂRNECI*
	

Ó, nemzedékem!
	

Ártatlan gondolat nincs semmiről: se férfiről, se nőről, se gyerekről,
se hallgatag szádról,
Semmiről: élni olyan egyéni vállalkozás,
amelyhez mindenkinek köze van
(vigyázz, hogy eszel, hogy vigyorogsz, hogy ejted ki a szerelem
szót, a világegyetem nyomodba szegődik, ítélkezik feletted)
Szemben állsz magaddal, a Van egyetemes háborúban áll
a Lehettel, a Kellel, a Ninccsel,
tökéletes magányodban választanod kell, te együtt önmagaddal, levetkőzve
a tömeg közepén.
Beszélni annyi, mint mindenki szeme láttára felmutatni
a mai nap véres zsigereit: az enyéimet, a
tieidet, a mieinket.
Vesd le ruháid. Az igazság próbája
az a seb, amely te magad vagy: zászlók, betűk, számok,
az anyanyelv. Az agyad a parányi
mindenség megnyilvánulása; a nemed a lét elviselésének bizonyítéka;
az utolsó fegyver: csorgó könnyekkel nevetni.
Az önmagára nyíló világ egy darabja
ez a torok, ez a saját magát kiáltó, fegyverrel vágott száj,
amely ébreszteni akar.
Mindig csak a minden határt túllépő valóság
részletei, szilánkjai, csikkjei, ez az asszony
elvesztette a ruháit, és mohón újakat
keres, és kibújna a bőréből
és elképesztő teremtés
Jöjj, énekelj, dicsőíts, beszélj!
Ó, nemzedékem, te nemzedék, miért fecsegsz annyit?
Fordította: BERTÓTI JOHANNA
*

Magda	Cârneci (1955) a Romániai PEN Club elnökasszonya. Militáns, expresszionista verseket ír, az
egyéni dac és a szociális érzékenység keveredik bennük. Válogatott	versei 2017-ben jelentek meg a
bukaresti Cartea Românească kiadónál.

2019. szeptember

19

„

RADU VANCU*

Zsoltár
Dobre vecer, „mestere a hópehelynek” és
kranevói bolgár tinilányok rézszínű bőrén
lévő sópelyheknek, és a bolgár sóspác sópelyheinek
és az összes fraktálnak, legyen az bolgár vagy sem,
ismert vagy nem, ami megjárta valamikor a szív gravitációs
hullámait, vagy nem. Dobre vecer.
Ebből a kranevói koszos kisházból írok,
a Fekete-tenger partjáról, a legkoszosabb ház ez,
amelyben valaha laktam, de itt a mellettem levő ágyon
alszik a legtisztább gyermek és asszony. Ha igaz,
hogy itt laksz a szívünkben, gondolom, tudod, milyen ez.
És gondolom, tudod, milyen az, ha levelet írsz,
amelyre nem jön válasz. És úgy teszel, mintha
nem is várnád. Pedig kereszthalált halnál,
hogy mégis. But wait, te tényleg megtetted. Kötelet emlegetek
megfeszített ember házában. But wait, nekem is megvan
a saját kötelem. Végül is, drama queenek vagyunk mindketten,
ismerjük a dörgést, haladjunk.
Vagyis visszatérve – innen írok, mondom,
a legkoszosabb & legtisztább házból. Cseppfolyósan,
de jéghideg kólával mellettem. És majdnem biztosan
valamiféle lélekkel. Tűnődöm, mi neked a kóla, mi
neked a lélek. Lehet az alvó gyermeked. Lehet
a sókristály a tinilányok köldökében.
Ki ismerhet. Iszok a kólából, hogy
e levelet túléljem, lélekzem
(ha lélek volna ez), és visszatérek:

*

Radu	 Vancu (1978) Istennel viaskodó versei az amerikai John Berryman vallomásos költészetével
tartanak rokonságot. Hajnali	 négy.	 Otthonos	 énekek című könyve 2016-ban jelent meg a Syllabux
Könyvkiadónál Mihók Tamás fordításában.

„

20

tiszatáj
Azt hiszem, nagyon egyedül vagy, pelyhek &
gravitációs hullámok mestere. Azt hiszem, jéghideg
kólád sincs már. Egy házat építettél, melyben a kosz
elfedi a tisztákat, kik alszanak, még lélegezni
akarnak, öklükkel csapkodva álmukban.
Azt hiszem, gőzöd sincs, miről álmodnak. Lehet, már
nem is érdekel. Megértelek. Innék egy kólat veled
& elmagyaráznám. Ne csüggedj. Egyszer iszunk,
ígérem. Akkor majd mindent megértesz. Vagy majdnem.
Kábé ennyi. Írni akartam neked, mint egy
barátnak, aki magányos & felelősnek érzed
magad a magánya miatt & írsz egy beteges
valamit, amire nem is vársz választ
& a magányát sem változtatja egy hűtőből
kivett kólává, egy mániákus & mindenható
& a magányában félőrült mester aprólékosan
kidolgozott jégvirágaival a tetején.
A laptop gombjai hangosak, félek, felébresztem
azt, ami legtisztább e házban. Sőt a kólámról is leolvadt
a jég, te kólán lévő jégkristályok mestere.
Ahogy felolvadt annyi meg annyi szív, amikor
a fagyasztójukból kivetted őket. De ne érzelgősködjünk.
Én fizetem a kólát, én társalgok majd, mert hibásnak
érzem magam miattad, ahogy mondtam.
Addig is, üdvözlet Kranevóból, Balcsik mellől,
ahol a sópehely finomabban művelt, mint
a jég, eskü. Rohanok. Ölellek, a te Radud.
Fordította: KEMENES HENRIETTE

2019. szeptember

21

„

DAN COMAN*
	

Az alvajáró
Nem nagyon volt mit csinálni (Szebenben – sötétség,
a német művészek pantomimje – baromság).
Sorra léptünk ki a hidegbe, dohányoztunk s toporogtunk
(a híd, amelyen futva eltűnhettünk volna,
nem vitt sehová). Néha nevettünk,
néha csak vállunkat vonogattuk
(egyetlenegyszer
maradtunk csak kettesben: hajad szemedbe hullt,
a parázslás túlment a szűrőn – meg sem szólaltunk).
Most még nagyobb a hideg. Itt, Bistritzben, ahol
te sosem jártál még,
a levegő úgy pendül meg, akár az üveg,
az álom pedig csupán félig fedi testem –
a másik felet mindig takaró takarja.
Éjfél van. Fejem tiszta zöld
a képernyő fényében – a tőled kapott zenét hallgatom.
Néha magamhoz ölelek egy pufis zacskót.
(magányos ember vagyok, ezt már mondtam.
a magányosaknak a legmenőbb a rovargyűjteménye mindig,
írtad vissza azonnal.
egy imádkozó táncos vagyok,
egy szőke, megcsömörlött Mantis religiosa,
aki épp a mélybe veti magát –
kapj el, minél később, annál jobb)
Mindjárt reggel három: a lábam lefagyva,
a zenének mindjárt vége.

*

Dan	Coman (1975) annak a besztercei írói körnek a tagja, mely az egyik legérdekesebb műhely Romániában, ahol folyamatos mozgás van, költészeti fesztivált szerveznek stb.

„

22

tiszatáj

Egy férfi, fiatal még, ott dohányzik az ebédlő ablakában,
egy olyan nőről álmodozva, aki csak fényképen létezik.
Itt, Bistritzben, ahová nem jutsz el soha,
a magány gyorsan véget ér:
a nap félig a láthatár mögött még, mikor behúzom a dzsekim, kilépek a házból,
s láthatatlanná válok.

jöjj és lásd:
a fejem orvosságos szekrényke
steril hűvös hely
biztonság kedvéért használt fadobozka
nyúlj bele és végy be friss tablettákat
segítnek majd hogy rögtön elfelejtsd amit kell
jöjj és lásd:
a fejem plüssmackó
puha és antiallergén
karodba veheted nyugodtan elalváskor,
továbbadhatod egy kisbabás családnak,
porold le, vágd falhoz, dobjad ki az ablakon,
mozdulatlanul vár majd a száraz fűben
jöjj és lásd:
a fejem kitömött madár
üveghal a tévé tetején
porcelánhercegnő a vitrinbe zárva
akit megdicsérnek közelhajló vendégek
malacpersely amely ágy alatt várja
hogy ezer darabra törjék azonnal
jöjj és lásd:
a fejem északi fekvésű város
magány és csend mely úgy tör rád akár a kórság,
szegény s idióta tanárokkal teli iroda az iskolában,
kihalt utca és egy perecárus bódé,
száraz levegő mely szúrja szemed, láthatatlan szálkaként

2019. szeptember

23

„

jöjj és lásd:
a fejem kiváló kávéskert,
amelyet kint felejtettek télre az erkélyen
ilyenkor gyönge a fény s a föld is megfagyott
kávéskert melyen a hótakaró
úgy reszket ahogy egy vak kismacska akit
szürkületkor tettek ki egy kerítés mellé
Fordította: BALÁZS IMRE JÓZSEF

THE ERROR, oil on canvas, 180×140cm, 2012

„

24

tiszatáj

RADU ȚUCULESCU*

A fekete rigó
(RÉSZLET A REGÉNYBŐL)
– A La	Ponco bisztréttermeknek az egész városban hírnevük van. Nem kis teljesítmény palacsintákkal és desszertekkel közismertté válni. Mi a titkuk?
Tenyérbemászó, pimasz mókus pofácskája volt az újságírónőnek. Olyan édesen
mosolygott rám, ahogy csak bírt, s ahogy kivillantotta egészséges fogait, a felső fogsora kissé kiugrott az ajka alól. Átlagos termetű volt, idomai elfogadhatók, és alig
takarta imitt-amott valami ruhaféle. Egész lényéből szemtelen optimizmus áradt:
butuska kislány, de bátor és kihívó.
– Először is kiszeded a cikkből azt a szót, hogy palacsinta. A mi termékünket úgy
hívják, hogy ponco. Aki nem tudja, mi az, nézzen utána. A desszertnek meg az a neve, hogy „Édenkert”.
– Ó, igen, isteni! Tényleg ki kell vegyem a magyarázatokat. Hogy jobban feltámadjon az érdeklődés az olvasóban...
– És... nagyjából mit szeretnél hogy válaszoljak a kérdésedre, magunk között
szólva, a rutinkérdésedre, hogy jól mutasson a papíron...?
Zavarodottan nézett rám. Mókusszemecskéit ostoba elbizonytalanodás fátyolozta be.
– Azt akarod, hogy arról zagyváljak itt neked, hogy éjt nappallá téve dolgoztam,
éveken át, megállás nélkül? Vagy tegyem fel azt a lemezt, hogy mennyit nélkülöztem
gyerekkoromban: hagymán, puliszkán és szilvaízen tengettük az életünket... Vagy
azt a változatot akarod, hogy a nagymamámtól van az összes étel receptje: a rég elfeledett, egészséges étkeké a nagyszüleink idejéből?
– Valami más kérdést kellene feltegyek. Belezavarodtam. Feltehetem most?
Újságíró szakot végzett az egyetemen, nemrég alkalmazták próbaidőre egy igényesebb, félig-meddig bulvár újságnál. Valami arra késztetett, hogy a segítségére legyek azzal, hogy interjút adok. Voltak még, akik megkörnyékeztek, de mindenkit
visszautasítottam. Én is, Mario is. Nem is magyarázkodtunk túl sokat.
– Kérdezz!
*

Radu	Țuculescu idén töltötte hetvenedik évét. Öregmama	történetei című regénye három éve jelent
meg a Tarandus Kiadónál Szőcs Imre fordításában. A kedélyes, változatlan és megváltozhatatlan
Romániát írja meg, egyik kötetének címe: Românul	erectil	(Az erektív román). Színdarabok szerzőjeként is ismert, ezeket leginkább a Székely Csabáéival lehetne rokonítani. Nemsokára újabb regénye
jelenik meg magyarul a Typotex Kiadónál a Sztálin,	ásóval	előre!	címmel Szőcs Imre fordításában.

2019. szeptember

25

„

– Hogy találta ki a bisztrétterem nevet?
– Egyszerűen. Álmomban jött az ötlet. Hogy csúsztassam egymásba a bisztró és
az étterem szavakat.
– Nagyon kúl! Most esett le. Tehát akkor a La	Ponco lokálok átmenetet képeznek
a bisztró és az étterem között.
– Nem között! Kombináltam a kettőt, összekevertem! És a kettőből született valami új. Mint a recepteknél.
– Vagy amikor párosítanak két fűszert, és új fűszerkeverék jön létre. Megértettem!
Lefegyverző volt a fiatal újságírónő naivitása. Szerettem volna ölbe venni, és
a fülcimpáját harapdálni. Aztán belesúgni a fülébe: imádandó ostoba libácska vagy,
drágám.
– És a Ponco? – kérdezett tovább mókusszájacskájával.
– Hát mert jól hangzik. Nem? Mit szólsz?
– Igen! Attraktív, kicsik és nagyok számára egyaránt! Egzotikus hangzása van...
mint egy egzotikus hangszernek, a dob hangjához hasonlít.
– A francot egzotikus! Milyen dob? Egy kedves barátunk emlékére neveztük el
így a terméket.
– Jaj, milyen megható! Szívet melengető érzéseket kelt.
– Felemelő érzéseket. Írhatod úgy. Ha poncót eszel, bármivel is van megtöltve,
eltölt a felebaráti szeretet. Csakis derűs emlékek jutnak eszedbe. Magukkal ragadnak a... pozitív gondolatok.
– Ez nagyon egészséges a pszichikum számára – kiáltott fel az újságíró-diplomás
mókus. – Olvastam.
– Valamilyen könyvben?
– Egy folyóiratban vagy éppen a mi újságunk lapjain. Napjainkban már nincs idő
könyveket olvasni...
– De van idő egy poncóra és egy „Édenkertre”.
– A desszertnek is szép neve van...
– A vendég, miközben eszi, félretesz minden rosszat a múltjából, és betölti a jó
szándék. Élvezi a jelen pillanatot, és derűsen tekint a jövőbe.
A fiatal újságírónő nedves és folyton szétnyíló ajka s a szájából kikandikáló felső
fogsorának vége beindította a képzeletemet.
Mario, a szakács a vállát a kirakatüvegnek vetve hallgatta, hogy mit beszélünk,
és alig bírta magába fojtani a röhögést. Nem kívánt részt venni az interjúban, csak
fizikailag volt jelen. Anghel jobban ért a beszédhez, mondta, én majd csak akkor
szólok közbe, ha ő kifelejt valami fontos részletet...
– Éld meg a pillanatot, és gondolj a jövőre: ez a boldogság egyik szabálya – egészítette ki az eszmefuttatásomat az újságírónő, mire én egyetértően ráztam a fejem:
– És még valami! A megbocsátás!
Szándékosan szünetet tartottam, és súlyos, fontoskodó pillantást vetettem rá.

„

26

tiszatáj

– A megbocsátás?
– Amikor a zamatok kényeztetik az ízlelőbimbókat, és az elragadtatás leáramlik
a gyomorba, elfogja az embert a megbocsátás felemelő érzése!
– Ó, igen. Bocsáss meg a körülötted levőknek, bocsáss meg az ellened vétkezőknek... Megértettem a gondolatmenetet. A termékeik nemcsak a gyomrot töltik el
elégedettséggel, de a szívet is!
– Ez az! Fogtad az adást!
– Van valami titkos hozzávalójuk?
– Hogyhogy?
– Minden híres szakácsnak van.
– Ha te mondod...
– Tudom, hogy egy szakács sem fedi fel a titkait, világos. De bepróbálkoztam...
– Az igazi újságírónő bátor.
– Köszönöm. Az „Édenkert” desszertet gombalekvárral készítik, egy bizonyos...
japán naspolyafajtával. Életemben nem hallottam még gombalekvárról.
– Van még időd elég, hogy hallj sok más különlegességről is. A miénk egy speciális különlegesség. A gomba és a japán naspolya édes és rafinált ölelkezése...
– Költői! Utánanéztem a japán naspolyának, fogalmam sem volt, mi az. Rákerestem interneten. Cuki, finom magocskák. De egyre nagyobb rá a kereslet. Van elég
gombájuk és japán naspolyájuk készleten?
– Sikeresen termesztik őket, nem igényesek, sem a japán naspolya, sem a gomba.
Mindent kézben tartunk.
– Végső esetben helyettesítik vegyi anyagokkal...
– De nem a mi esetünkben...
– Az „Édenkert” desszert, saját tapasztalatból mondom, annyira jó, hogy függőséget okozhat – csipogta az újságíró mókus.
– Nemcsak a desszert, reméljük...
Mindhármunkból kitört a röhögés.
– Ebben a hónapban megnyitottak egy elég meghökkentő vendéglőt. Megoszlanak róla a vélemények. Úgy hívják, hogy A	mezítlábakhoz. Jó előre kell asztalt foglaltatni. A mosdótál ötlete döbbenetesnek, elszálltnak tűnik...
– Minden, ami elszállt, ahogy fogalmaztál, felkelti a kíváncsiságot. Az emberek
ugye vágynak a szenzációra.
– Igen, ez benne van az emberi természetben. Honnan származik a lábmosás ötlete? A Bibliából?
– Az egyik szeretőmtől.
A mókus hitetlenkedve kuncogott.
– Sok szeretője van?
– Ne személyeskedjünk, a kérdésnek nincs köze az interjúhoz. Jól van na: hát
nincs! Egyetlenegy szeretőm van, és kizárólag plátói a viszony közöttünk. Melisszának hívják... a macskám.

2019. szeptember

27

„

– Jaj, milyen cuki! Nem szoktam mondani, de én is imádom őket. Odavagyok a cicákért, a kutyusokért és minden állatkáért! Még a görényekért is. De térjünk vissza
a lábmosáshoz az ajtóban...
– Nincs ebben semmi vallásos... sőt istengyalázás lenne minden ilyen hivatkozás.
Próbáld ki egyik este, hogy milyen megmosni a szerelmed lábát. Gyöngéd masszírozással kényeztesd a talpát, töröld meg finoman, melegséggel...
– Ó, igen! A talp tele van idegvégződésekkel, és ezek közvetlen kapcsolatban állnak a testünk különböző szerveivel. A talpat szurkálják, sikerrel, az akupunktúrás
kezeléseken. Olvastam...
– Csakhogy azokat az idegvégződéseket nemcsak szurkálással lehet életre kelteni, hanem egyszerű érintéssel is.
– Jól hangzik! Nagyon kúl!
Letapasztottam a tenyeremmel a kis diktafont, majd odahajoltam a fiatal újságírónőhöz. Ő is ösztönösen közelebb jött hozzám, mágnesként húzta felém valami.
Úgy súgtam a szavakat a rózsaszín fülkagylójába, mintha lágy üveggyöngyöket
csorgattam volna bele.
– Csókolta-e meg valaha a szerelmed a lábujjaidat, miközben meztelenül kinyújtózva feküdtél az ágyon? Ha még nem, kérd, hogy tegye meg. Mondd, hogy vegye be
a szájába egyenként mindenik lábujjacskádat, mint valami mellbimbót. Hogy nyelve
hegyével kalandozzon el a talpadon... Nagyon kúl lesz, biztosíthatlak.
Kuncogott, láthatóan el volt ragadtatva az ötletemtől.
– Én még nem voltam A	mezítlábakhoz étteremben... – vallotta be a mókus szájacskája.
– Akkor a vendégünk vagy, még ma este. Folyamatosan fenntartunk egy asztalt
bármilyen eshetőségre. Mit szólsz, Mario?
Mario azonnal helyeselve bólintott.
– Ó, milyen nagyszerű! Köszönöm! Személyesen fogok meggyőződni arról, hogy
van-e alapja a rosszindulatú pletykáknak...
– Semmit nem takargatunk.
A fiatal újságírónő eltolta a kezem a diktafonról.
– A	mezítlábakhoz étteremről sok olvasónk hallott, de kevesen tértek be az ajtaján.
– Csak rendre-sorra, tülekedés nélkül. Bőven van idő, nem sietünk sehova.
– Néhány részletet szeretnék megtudni...
– Előbb valamit tisztázzunk. Kár lenne, ha tévedésbe esnél.
– Hogyhogy?
– Amit most csinálsz, akárhogy is vesszük, az reklám, többé-kevésbé rejtett reklám. Tud a cégtulajdonos vagy a közvetlen főnököd erről az interjúról?
– Fogalmuk sincs róla. Meglepetésnek szántam. Szerettem volna, ha... Ámulatba
akartam ejteni őket. Eszembe se jutott ez a rejtett reklám dolog, esküszöm. Elég
gáz...

„

28

tiszatáj

– Kezdő vagy, és kedvelünk, ezért hát adunk egy kis segítséget. Megmondod az
osztályvezetőnek, az igazgatónak és a cégtulajdonosnak, hogy jövő szombaton a mi
vendégeink lesznek. Mindenkinek foglalunk egy kétszemélyes asztalt, és minden fogyasztásukat, kaját, piát, mi álljuk.
Mario, a szakács intett, hogy egyetért, mosolyát édes ártatlansággal fűszerezte.
Az újságírónő arca ragyogott a boldogságtól.
– Ön rendkívüli ember! Akárhogy is próbálják egyes újságírók hitelteleníteni
azokban a kínos írásokban, a börtönről és a súlyos bűncselekményekről...
– Hergelik az olvasókat, hatásvadászok. Az emberi kíváncsiságot nem fogja viszsza semmilyen erkölcsi gát. Csak az eladott példányszám számít nekik, de nekünk
csinálnak reklámot, akaratukon kívül, ingyen...
– Pont erre gondoltam én is...
– Egyezzünk meg valamiben. Az interjúban, ami megjelenik, a leghalványabb
utalás sem lesz a múltunkra. Csakis a jelenről és a jövőről beszélünk. Ahogy a boldogságreceptek is előírják.
– Mert ha nem?
Megzavart ez a hangnem, ahogy kicsúszott a száján a kérdés.
– Mert ha nem, akkor ez a rokonszenves kis mókusarc olyan elváltozásokat fog
elszenvedni... hogy egyetlen plasztikai sebész se hozza helyre.
– Maffiózókhoz illő fenyegetőzés – mondta a fiatal újságírónő remegő hangon.
– Az.
– Demokráciában élünk, sajtószabadság van, szabad véleménynyilvánítás...
Hirtelen elhallgatott. Rájött, hogy rossz helyen pattog. Megvonta a vállát, megrázta a fejét. – Sajnálom, elkapott a hév, megtörténik, ha nagyon fiatal az ember, és
nincs tapasztalata.
– Térjünk vissza a lényegre – javasoltam. Meleg szeretettel néztem rá, hogy
minden félelme elolvadjon. – Az étterem ruhatárában a vendégek levetik a cipőjüket, sőt még a zoknijukat is. A ruhatáros átveszi, a többi ruhával együtt, megőrzésre,
és ad egy számot. A következő helyiségben a vendég kényelmesen elhelyezkedik
egy széken. A szék előtt elegáns, fényes mosdótál, mellette egy lány ül, kisszéken.
A nők széke előtt, értelemszerűen, egy fiatalember ül. Megmossa a vendégek lábát,
utána megtörlik egy speciális papírból készült, illatosított, hűsítő kendővel. A lábmosás gyors, inkább csak jelképes. A törlés néhány lassú, professzionális mozdulattal történik, mint egy előzetes masszázs. Nincs semmi sikamlósság.
– Nem torlódik fel a tömeg?
– Nem, egyáltalán. Meglátod majd este. A vendégek már a kezdet kezdetén megértik, hogy hiábavaló a sietség. Minden stressz, idegesség elhal, ahogy belépnek. Ha
valaki mégis patáliát csapna, azonnal fel lesz szólítva, hogy hagyja el a helyiséget.
Nincs mese.
– Egyesek szerint ez olyan, mint a diktatúra...

2019. szeptember

29

„

– Egyesek megszállottan mantrázzák ezt a szót. Egyszerűen van pár szabály,
amit, ha valaki nem tart be, elmehet máshová, van elég étterem a városban.
– Csakis bluest játszanak...
– A bejáratnál írja, tisztán, nagy betűkkel: ebben a lokálban bluest játszanak.
Akinek nem tetszik, nem jön be. Táncolni is lehet, természetesen. A lokál teljes padlózatát vastag, puha padlószőnyeg borítja. A meztelen lábak gyönyörűséggel süppednek bele.
– Poncót is felszolgálnak?
– A poncó a bisztréttermek specialitása. És a golyszlik.
– Különlegességeket szolgálnak fel, csakis saját kreálmányokat, egyedi dolgokat.
– Hát, igyekszünk, igyekszünk. Ezen a téren Mario varázskeze megteszi a magáét. A fűszerek mágusa, minden arannyá válik a keze alatt.
– Honnan tudja a vendég, hogy mit válasszon?
– Ráérősen elmesélik neki, hogy mi miből készült, minek milyen az íze, persze
csak nagyvonalakban. Vannak különlegességeink a húsevők és a vegetáriánusok
számára is. De nem hosszú az étlap. A minőségre összpontosítunk, és az újdonságra.
Ugyanez a helyzet az italokkal is. Borok, alkoholpárlatok, üdítők, ásványvizek, minden a legkiválóbb...
– Ó, ebben biztos vagyok, majd elcseppen a nyálam... Kitérhetnénk az ételekre,
ha már nincs olyan sokféle.
– Rendben! Úgy döntöttünk, nem zsúfoljuk tele az étlapot, de azért itt senki nem
éhezik. Természetesen mindenki annyit rendel, amennyit akar, nincs semmiféle
korlátozás. Az előételek kis adagok, kellemesek, eredetiek, különlegesen jó ízűek.
Mit szólnál egy élesztős vajastésztához, ami sóval, borssal, gyömbérrel, hántolt szezámmaggal, pirított köménymaggal és darálatlan mákkal van ízesítve. Vagy a citromos-rákos pürével töltött gombához? Hogy csak néhány példát mondjak. Aztán következik egy gazdag főétel. Hal mazsolás-fügés körettel, citromlében sütött baromfihús, egy szelet borjú- vagy disznósült apróra vagdalt, abált spenóttal, köménnyel,
szárított korianderrel, borssal, fahéjjal és aprított fokhagymával fűszerezve... Természetesen vegetáriánusoknak való különlegességeink is vannak. A mártások
nagymestereinek tekintjük magunkat. Mit tekintjük... tényleg azok vagyunk! Az
„Édenkert” desszert mellett még van mézes darált mandula vagy sült gesztenye
málnaszósszal és citromos tejszínhabbal. Abbahagyom. Aki többet akar megtudni...
asztalt foglaltat.
– Elcsöppent a nyálam...
– Még valami, ami egyáltalán nem lényegtelen. A mártásainkat zeneszerzőkről
neveztük el. A Rossini‐mártás tele van vidámsággal, édeskés, elevenen vibrál a nyelv
felszínén, ideálisan passzol a fehér húsokhoz. A Wagner‐mártás testesebb, sötétebb,
többek között a növendékhúst egészíti ki. A Mozart‐mártás nyilván a finom salátákat, a főtt tésztákat és a párolt zöldségeket ízesíti. Van aztán a Vivaldi‐mártás, minden évszakra egy-egy változat! De amire a leginkább büszkék vagyunk Marióval, az

„

30

tiszatáj

a Gershwin‐mártás. Annyira finom, hogy egy egyszerű szelet kenyéren is megállja
a helyét.
– Fantasztikus! – kiáltott fel a mókus.
– Az.
– A helyek száma?
– Negyvennyolc. Szükség esetén még be lehet tenni egy kétszemélyes asztalt.
– Meghitt kis vendéglő, mondhatni.
– Egy elegáns lokál, de nem hivalkodó. És nem tűrjük meg a kiabálást, veszekedést, szitkozódást. Nem lehet dohányozni. Illatos gyertyákat gyújtunk annak, aki
óhajtja. Rózsavizes tálat szolgálunk fel, ha valaki bele akarja mártani az ujjait.
– Este hattól hajnali kettőig vannak nyitva. Miért?
– Hogy a munkaidő ne legyen több, mint nyolc óra. Mi nem zsákmányoljuk ki az
alkalmazottakat.
– Helyes. Van egy olyan programpont, hogy sztriptíz...
– Aki ezt mondta neked, az vagy egy idióta vagy valami onanista, már megbocsáss. Meg fogsz győződni róla este. Varázslatos pillanat lesz, tiszta művészet. Koreográfiai művészet. Ha egyesek felizgulnak, az az ő dolguk. Nem kell kinyilvánítaniuk, ami felgyűl bennük. Félreteszik, és majd kiélik, miután elhagyták a lokált. Vagy
ha már nem bírják, akkor elintézhetik... a kocsi hátsó ülésén.
– Szereti az embereket, Anghel úr?
Elkomorodtam, és mélyen a szemébe néztem. Nem, nem előre megfontolva tette
fel a kérdést, egyszerűen csak kicsúszott a száján.
– Az embereket? Nos, kinek hoztam létre a La	 Ponco bisztrétterem-láncot és
A	mezítlábakhoz éttermet? Az embereknek. Az állampolgároknak. Nem is a földönkívülieknek.
– Jöhetnék egy... barátnőmmel? – kérdezte a fiatal újságírónő tétova hangon.
– Bárkivel jöhet, diszkrimináció nélkül. Bár a blues főleg a magányosok tánca...
Ugyanakkor összehozza egymással a rokonlelkeket, nemektől függetlenül. Olyan
környezetet teremtettünk, amelyben mindenkinek egyforma esélyei vannak.
– Nagyon köszönöm. Sietek vissza a szerkesztőségbe, hogy összeállítsam az interjút...
– Ha kész vagy vele, átküldöd nekem emailben. Még mielőtt megjelenik.
– Ez parancs?
– Nem... csak javaslat.
Nevetett, mint valami boldog mókus, aki mogyoróra talált. Nem tudom, hogy nevetnek a mókusok, de ha képesek rá, akkor biztos úgy csinálják, mint a fiatal újságírónő.
Mario felemelte a kezét, jelezte, hogy ő is szeretne mondani valamit a végén.
– A főnök elfelejtett egy fontos részletet. Nincs öltözködési előírás. Mindenki abban jön, amiben akar, amiben jól érzi magát. Természetesen csak ha tiszta a ruhája.

2019. szeptember

31

„

– Ez egy elképesztően fontos részlet, és el vagyok ragadtatva tőle – lelkesedett
megint az újságírónő, majdnem a nyakába ugrott a szakácsnak.
Amint magunkra maradtunk, Mario vicces komolysággal kijelentette, hogy erre
a leányzóra még szükségünk lesz. Időről időre majd még ír egy-két sort...
Vigyorogva rákacsintottam.
Fordította: MIHÁLY EMŐKE

THE OTHER ROOM, oil on canvas, 80×50cm, 2012

„

32

tiszatáj

ADELA GRECEANU*

Te
Szigorú és határozott vagy,
pedig nem vagy az anyám, aki megszült,
pontosan tudod, hogy mire van szükségem,
és pontosan tudod, hogy mi jobb nekem.
Vakon bízom benned,
pedig nem vagy az anyám, aki megszült,
hiszek neked, mint ahogy
hiszem azt is, hogy egy napon meghalunk mind a ketten.
Nem a vak kebled tejéből adtál ennem,
hanem a gerincoszlop zsíros velőjéből,
tálcán kínáltad fel
az akaratot és a rendet,
a határozottságot és az önuralmat.
És én, 30 éves koromtól –
mintha mindig –
tejfogaimmal a te kemény
tejedet haraptam.
Ki vagy te, aki tudod mindezeket,
és miért épp engem választottál?
Csak egy vagy a sok anya közül,
aki nem szült meg,
de a javamat akarta mindig.
A kedveskék palacsintával,
a sarki elárusítónők a kérdéseikkel,
mások, sokan, a válaszaikkal akarták a javamat.
De mind közül csak te tudtad,
mi
a
jó
és azt akartad nekem
most.
*

Adela	Greceanu 1975-ben született Nagyszebenben. Válogatásunkban versei szerepelnek, de prózaíró is – regénye, A	 vörös	 zoknis	 menyasszony tavaly jelent meg a Napkút Kiadónál Albert Dorottya
fordításában.

2019. szeptember

33

Sürgősen.
Te vagy a legerősebb,
a legkeményebb és a legigazságosabb.
Úgyhogy, lám, itt vagyok az ajtódnál,
talán újra meg akarsz szülni engem.

Estéről estére
Minden nap,
miután a munkából hazaérek,
gyorsan eszem valamit, megmosakszom, ruhát cserélek,
elveszem a szatyrot az éjszakai dolgaimmal –
pizsama, fésű, fogkefe –
és útra kelek.
Estéről estére azt mondom,
hogy ez az utolsó alkalom, hogy nálad alszom.
De jön a következő este
és én ismét a szatyrommal magam mellett –
pizsama, fésű, fogkefe –
a zsúfolt autóbuszban,
a hidegben és a latyakban
az ajtódnál találom magam.
Kinyitod, az asztalhoz tessékelsz,
néha vendéged van,
olyankor besurranok a szobába, ahol alszom,
felveszem a pizsamámat, és befekszem az ágyba.
Másnap elsőnek érek a munkahelyre,
begyömöszölöm a szatyrot az éjszakai dolgaimmal a szekrénybe,
végzem a munkám,
elmenetel előtt kiveszem a szatyrot,
sietek a garzon felé,
gyorsan eszem valamit, megmosakszom, ruhát cserélek,
elveszem a szatyrot az éjszakai dolgaimmal –
pizsama, fésű, fogkefe –
és útra kelek.
Estéről estére azt mondom,
hogy utolsó alkalom, hogy nálad alszom.
De jön a következő este
és én ismét a szatyrommal magam mellett –

„

„

34

tiszatáj
pizsama, fésű, fogkefe –
a zsúfolt autóbuszban,
a hidegben és a latyakban
az ajtódnál találom magam.
Kinyitod, az asztalhoz tessékelsz,
néha vendéged van,
olyankor besurranok a szobába, ahol alszom,
felveszem a pizsamámat, és befekszem az ágyba.
Másnap elsőnek érek a munkahelyre,
begyömöszölöm a szatyrot az éjszakai dolgaimmal a szekrénybe,
végzem a munkám,
elmenetel előtt kiveszem a szatyrot,
sietek a garzon felé,
gyorsan eszem valamit, megmosakszom, ruhát cserélek,
elveszem a szatyrot az éjszakai dolgaimmal –
pizsama, fésű, fogkefe –
és útra kelek.
Estéről estére azt mondom,
hogy utolsó alkalom, hogy nálad alszom.
FEKETE VINCE fordításai

TALK ABOUT THIS, oil on canvas, 99×141cm, 2013

2019. szeptember

35

„

TRAIAN ȘTEF*

Álomasszony
Eszem azt súgja: egy kortalan
Asszony jelenik majd meg előttem
És egy fügeültetvényben
Sétálgatva
A kortalan asszonynak
Vérszínű csöpp ül az ajkán
És semmi több
Ez így rendjén is van mondom
S arra ébredek: szerelmes vagyok
Félek a tudatomtól
Ahogy aprópénzt szór szanaszét kezem
Úgy hullatja el a szavakat
Ahogy lehet pókot tenyészt
Az eltévedt szó szerelemgyerek kétfejű
Borjú törpe az idegpálya-kuszaságban
Akár egy ottfelejtett borogatás
Akár a bútorokon a por
Mint letaglózott ökör elnémulása
Félek a szavaktól
Amik tudatomból szerelmesen
Ajkamra tolulnak
S az álomasszony
Egyre közelebb
Itt van mellettem
Szikrázva fénylik
Fordította: CSEKE GÁBOR
*

Traian	Ștef költészete elvágyódás: olyan tájakról és viszonyokról álmodik, melyek csak a verssel érhetők el. A	Cigányiász	elbeszélése című kötete 2012-ben látott napvilágot a nagyváradi Europrint Kiadónál Demény Péter fordításában.

„

36

tiszatáj

ROBERT ȘERBAN*
	

A jó szél
mondjak mesét
kér a fiam
azután jobb karját
vállamra teszi
mint baráti vállra
időnként
fél szárnnyal is
elszáll az ember

Puliszka, pálinka, film
	
puliszkát főzünk pálinkázunk
szerb filmet nézünk nevetünk
megveregetjük közben a tévét
mint azt akiben vakon is
bízunk
egyszer csak
mintha Titu bácsimat látnám a képernyőn
szólok apának
hallgass	kavargasd	
oda	ne	égjen	
válaszol közben a sztorira figyel

*

Az 1970-es Robert	Șerban a mindennapi jelenségeket figyeli, s fiával való beszélgetéseiből, a pálinkázásokból, a pánikgombról emelkedik a költészet légterébe. Magyarul 2012-ben jelent meg kötete a
L’Harmattan Kiadónál Balázs F. Attila átültetésében.

2019. szeptember

37

a tűzön az edényben
puliszkánk mesét puffogtat
szájáról olvasom
mint süketnéma
két szó közé
tolom a fakanalat
csinálom amit apa csinálna
ha nem pálinkájával eltelt
mozirajongó volna
a család koccint jóízűen nevet
nevetek én is
nevet a puliszka is
Fordította: LÁSZLÓ NOÉMI

WARM AND DISTANT, oil on panel, 17×20cm, 2017

„

„

38

tiszatáj

ANDREI DÓSA*

ELSŐ NAP
LÁTTAM AMERIKÁT ( CLOCK IN – CLOCK OUT )

összeraktam a napi menüt
a tányérokon hagyott maradékokból
láttam az óceánt
homárokkal teli medencékben
bezárkóztam a mosodába
hogy az ablakból nézzem a villámokat és az autópályát
a harley motorokat amiken
pocakos nyugdíjasok lovagoltak
fejüket hippik sírjából kiásott
kifakult tincsek díszítették
ahogy lobogtak az óceán szelében
együtt úsztam a szennyvízben
húscafat tengeri csikókkal pirospaprika planktonokkal
és egyéb fűszerekkel homárok vázával
egzotikus állatokkal amikből
hideg olajos váladék szivárgott fehérítőszag
bíbor fény
mosogatógép mellé kuporodva
kapargattam a tálcákról a sütimaradékot
nyálam egyfajta pre-wash liquid volt az edényeken
a nadrágom csúszott le rólam
farpofáim beragyogták a konyhát az inox szekrényeket
füsttől elfeketült elszívókat a hűtőket
mondtam a pincérnőknek hogy vagy
hello what’s up aztán feladtam
jöttek felvenni a rendelést a konyháról
figyelmesen megtöltötték a tálcákat gőzölgő tányérokkal

*

Andrei	Dósa (1985, Brassó). Verseket, prózát ír, magyarból és angolból fordít. Magyarul a kolozsvári
Helikon, a Forrás folyóiratokban jelentek meg művei.

2019. szeptember
evőeszközökkel poharakkal szalvétákkal nem szóltak semmit
mint ápolónők akik előkészítik
a szükséges szerszámokat és gyógyszereket
savmarta gyomrok kezeléséhez
futószalagon jöttek tányérok és tálak
futószalagon jöttek mocskos kezeik
és én hosszan mostam őket a tusolóval
és szia és hogy vagy és what’s up
ők pedig
kiengedték a hajuk kézen fogták egymást
táncoltak a jókora borravalók körül
jachtok szigetek klubok
és partok körül a főnökök fiai körül
és amikor elfáradtak
csipegettek egy-egy darab ananászt
egy szelet almát maguknak állították össze a salátát
én meg töröltem a felmosóval meztelen talpuk nyomait

cigiszünet
lyman megáll
az üres söröshordók mellett
mindkét kezét
köténye mellzsebéhez emeli
komoran hallgat szorít tapogat
állítgatja piros rádióját fülhallgatóval
mint fáradt öreg akit
hirtelen ér utol a szívfájdalom
lassan bólogat mormol valamit
ti szeretitek az áfonyát?
én nem eszek áfonyát láttam hogy légylárvák
másztak ki belőlük
itt a vendéglőben tojást sem eszem
azért bolondult meg mindenki aki tojást evett
komolyan beszélek az a betegség tudjátok
a szalmonella

39

„

„

40

tiszatáj
próbálja visszaszívni a taknyát
bal orrlyukából kinyúl egy áttetsző zöld buborék
egy szerény párbeszéd buborék
talán akar még mondani valamit
hogy tegnap este miután megivott
néhány sört elsírta magát a cuzzy’s-ban
mihez kezdek itt magammal egyedül
miután hazamennek a románok?
letörli taknyát a kézfejével

és volt egy cetlije amin azt írta
én vagyok a király fia
(ÚTON HAZAFELÉ)
valakit belém zártak
kaspar hausert bezárták
egy tükrökkel teli terembe
ha most kiengedném
az emberek megijednének tőle
nem tudnának elrejteni semmit
kutatná az emberek arcát
ahogy saját arcát kutatta a tükörben
és magányosan borzasztó magányosan érezné magát

MÁSODIK NAP
ALAGÚT A KONYHÁBAN ( CLOCK IN – CLOCK OUT )

emlékszem mindenre amit átéltem
halálközeli élmény
de itt az alagút nagyon széles
egy vendéglő konyhájára hasonlít
nekivágok egy követ a zöld dacia szárnyvédőjének
gyűrődik a fém mint egy darab sztaniol

2019. szeptember

41

„

a fék
a csend
kátrány és felhevült műanyag szaga fagyasztja meg a vért az ereimben
az elmém megtalálja ellenszerét
egy membránba zárva
a bőrt vékony
réteg verejték borítja
jól beolajozott gépezet vagyok
nagy dolgomat nagyszüleim kertjébe végzem
a fűszálak fejem fölé érnek
ők a világ másik szobájából kiáltanak nekem
hogy repkénylapival töröljem ki
utána hosszú percekig várok hogy lássam
mit hoz felszínre a földrengés
vakondok szöcskék giliszták
az élvezet és a fájdalom szexben megvalósuló első egyesülése
mostantól mindig így lesz jut eszembe
a test imája remeg az idegekben a mellkasban az idegrendszerben
én élek!
én élek!
én élek!
minden pillanat amikor átéltem a felszabadulást
elpárolog
csontjaimból elveszítem a kalciumot

én és a kukás (second job)
a város kukásának sziámi ikre vagyok
egy fejünk van
minden nap el kell dobnod ezt-azt
ha ki akarod bírni mondja
sorra jönnek be a vendéglőbe az amerikai
regények szereplői mind kiváló formában vannak
képesek elbírni bármit
a villák egy ütemre fúródnak a húsdarabokba
huckleberry finn holden
humbert humbert victor mancini
feloldódik a zsírban
arcuk elveszíti vonásait

„

42

tiszatáj
tükörbe nézek
nehezen ismerek magamra
valaha az önök rendelkezésére álltam
én arturo bandini
a konzervgyár napszámosa
titokban nietzschét olvastam
néztem a konyhaablakból a fehérbe öltözött nőt
ahogy kiszállt a kabrióból beleszerettem
minden nap el kell dobnod ezt-azt
mondja a sziámi ikrem
csak így érheted el a megvilágosulást
az idomtalan hústömeg eltűnik a szemetes zsákokban
felseperjük a maradékot felmosunk vékony réteg fehérítővel
és citrom illatú ipari zsíroldóval
a szeméttároló mellett elszívunk egy cigit
a természetes és a mesterséges fény keveréke
a lerakatok a málló fa a fehér lámpák
mint egy hopper festmény pollock őrülete
vékony csíkokban kígyózik az aszfalton
amerikai zászló lobog egy jacht árbócán.
ANDRÉ FERENC fordítása

	
	

MAN SEEN FROM REMOTE, oil on canvas, 200×495cm, 2016

2019. szeptember

43

„

ALEXANDRU VAKULOVSKI*
	

pásztoros
szemerkél
sárga levéllel
verseng a víz
jávorfa, diófa, hársfa, szivarfa
levelével
minden csupa sárga
hull a levél
iszom füstölök
a világ jobbulásáért
pirulákat veszek
olyan korba jutottam amikor nem
elég ha csupáncsak
én vagyok jól

gázkályhás vénember
a tömbházak közt
nyikorogva
vénember
közeleg
kocsiban
valami
fehéret húz
közelről látom
gázkályha az
a kukák mellett
*

Alexandru	 Vakulovski (1978, Antonești, Ștefan-Vodă, Moldvai Köztársaság) író, műfordító, újságíró,
forgatókönyvíró. A deschide.md portál szerkesztője. Első regénye, a Pizdeț, Lövétei Lázár László fordításában Hányinger	utca címen magyarul is megjelent. Legutóbbi kötete: Priveliști (Charmides, versek, 2017). Verseit, prózai írásait angol, német, svéd, azeri, orosz, török, magyar, észt, francia, cseh
nyelvre fordították.

„

44

tiszatáj
megáll vele
kinyitja
megtömi
mindenféle
jóval

vénasszony a diófa alatt
a diófa alatt vénasszony bujkál
kék bolti eladó köpenye van
rikító vörös a haja
mint a szovjet banyáknak általában
szivarra
gyújt
ez fölöttébb
szégyenletes
Buiucaniban
Taskentben és
Szocsiban

az óvoda
ébredéskor Anasztázia
a fejemre ül
a szemközti óvodában
ezt kiabálják a gyerekek
A-nasz-tá-zi-a
A-nasz-tá-zi-a
mire felhörpintem a kávém
felszívódnak
alszanak
most
ébredeznek
fölháborodott hangon
ordítanak
mond-jon-le
mond-jon-le

2019. szeptember

45

ezek a mai fiatalok
ezek a mai fiatalok mondja
a nyugdíjas a szomszéd erkélyen és
egy zacskónyi
romlott cseresznyét dob
le a fűbe
ezek a mai fiatalok mondja
fölöttünk a szomszédasszony és
víztől csöpögő ruhát tereget az erkélyén
kihúzott drótokra hogy
az alattunk lakó
fiatalok ruháira
csöpögjön
ezek a mai fiatalok mondja
a szomszéd a negyediken nagyot
horkanva köhögve
csikkét
a fűbe
röpíti majd
utána köp
LÁSZLÓ NOÉMI fordítása

„

„

46

tiszatáj

IOAN ES. POP*
	

először is kiteljesedik a magány
s azt hiszed majd, hogy oda az Isten se száll alá, nemhogy az ember. nem megy ám
könnyen: érzékeidet hozzá kell idomítanod
a feneketlenséghez, amelyben a szem már nem látja, amit valaha látott, a fül nem
hallja, amit hallott, a tapintás sem, amit megérintett, az orr sem, amibe beleszagolt,
s a nyelv sem, amit ízlelt valaha is.
azt hiszed majd, hogy minden és mindenki elhagyott. és ez így is lesz. onnan, az érzékek alól, ahol leledzel, ha mégis tovább haladsz, új ingerek érnek majd, de ezekhez nem társulnak ám szervek, ahogyan Isten is fölösleges lesz az emberek számára. de ehhez kongó magány kelletik, amelyben emberi értéket nem becsülhetsz. s
nem a megvetés teszi majd ezt, nem. egyszerűen tovaszáll belőled minden érték, s
nincs többé remény sem, amely félrevezetne.
stop. ezt most abba kell hagynom, este tíz óra van, s valaki kopogott az ajtón. nem
tudom, ki lehet, ide már két éve nem kopogtatott be senki. ja, arra voltak kíváncsiak,
hogy ismertem-e a harmadik emeleti lakót, aki ezelőtt egy órával felkötötte magát.
nem ismertem, persze, hogy nem. hogy a fenébe ismertem volna?

farkas vagyok, s feltűntem a városszélen
merengve. emberbőrbe bújtam,
mint egy szétszaggatott ingbe, amelynek hasítékain
kivillantom fogaimat, s rávicsorgok más
emberekben lakozó farkasokra.
csakhogy mindketten – ember és farkas –
magunk alatt vagyunk. álmos hónapok
haláltusájukat vívják a meggyötört égen.
*

Ioan	 Es.	 Pop 1958-ban született a Máramaros megyei Kőváralján. Kortársainál valamivel később,
1994-ben debütált a Iedului	fără	ieșire (Jódból nincs kiút) című kötettel, amelyért rögtön megkapta a
Romániai Írók Szövetségének és a Moldvai Írószövetségnek a debütdíját. Lapunkban közölt versei az
Arta	fricii (A félelem művészete) című kötetében jelentek meg.

2019. szeptember

47

„

nem jó emberben lenni. az utolsó istenek is
elfáradtak az egekben; hátrabuktak.
most ők is bujkálnak. úgy szomjazzák a nemlétet,
ahogy azt farkas-isteneknél soha nem tapasztaltam.

kipréselhető még valami az érzékekből?
	
bár ki vannak már facsarva mind, bár mondhatni, hogy mindaz, ami még belőlük kisajtolható, nem egyéb mint a félelem sűrű kocsonyája, megeshet, hogy száraz vezetékeikből még egyszer, de csak egyetlenegyszer,
feltör egy hőhullám, amely magával ragad.
te még hiszed, hogy csak ezután
látod meg a láthatatlant. de hogyan is láthatnád
egy érzékszervvel, amelynek kapui akkoron bezárultak már?
nem titok, terhes művészet a félelem,
főként miután az összes többi
kifulladt, és csendben jobblétre szenderült.
Fordította: E. FERENCZ JUDIT

„

48

tiszatáj

ȘERBAN FOARȚĂ*

Ha drámánk van
Ha drámánk van, hát hibádzik a díszlet,
ha díszletünk van, a drámánk hibádzik –
saját lánya ma mely királynak pázsit
hogy a kórus szakassza meg a szívet?
fényünk tompa a hit is tompa hit lett
a virág sem virágosan virágzik
rangunk parolink rozsdarojtban ázik
s a vér helyett erünkben csupa víz lett
a tévé sem üti meg már a szintet
újság nem kell sem egyik sem a másik
az ember betegen a sírba mászik
már a zerge sem éri el a szirtet
a költők is elárulták az istent
a szüleinkhez már semmi se csábít
az ember nem látja amit aláírt
díszlet nélkül a dráma puszta dísz lett
Fordította: DEMÉNY PÉTER

*

Az 1942-es Șerban	Foarță a bravúros mélységek mestere: Georges Perec La	disparition című regényét, mely arról híres, hogy nincs benne „e” hang, hasonlóan fordította. Mindent ebből a könnyedségből lát, a rímeken, a ritmuson keresztül, miközben olyan „súlyos” dolgokról ír, mint az évszakok
váltakozása, élet és halál ciklikussága. Éppen az a csodálatos az életművében, mely verses- és prózaköteteket egyaránt tartalmaz, hogy ezek a jelzők átíródnak egymásba, árnyalják egymás vegyértékét.

2019. szeptember

49

„

MATEI VIȘNIEC*
	

Két szék
A váróban
egy ember és egyetlen szék
fegyelmezetten letelepszem órámra nem tekintek
tudom, nem sokáig leszek egyedül
a váróban
két ember és két szék
helyet foglalunk és várunk
fegyelmezettek vagyunk, nem
bámuljuk egymást
nem beszélgetünk
tudjuk, hogy nem sokáig maradunk egyedül
a váróban
ember ember hátán és székek
mindannyian némán helyet foglalunk
tudjuk, hogy csak ekként hajózhatunk el
ép ésszel
holnapig

Tóvá lett a tárgyalóterem is
	
Mikor eljött az ítélethirdetés ideje
hirtelen megszomjaztam
a baloldalamon álló rendőrre néztem
vízből volt

*

Matei	Vișniec (1956), nemzetközi hírű darabszerző, magyarul legutóbb Pánikszindróma	a	Fények	Vá‐
rosában címmel jelent meg regénye 2012-ben Karácsonyi Zsolt fordításában a Kalligramnál. Nemrég
a Forrás folyóiratban is jelentek meg versei fordításban.

„

50

tiszatáj
a bíróra néztem
vízből volt
az esküdtek is mintha olvadozó jégkockák lennének
tó lett a tárgyalóteremből is
míg a vád és a védelem képviselői
kutak voltak
amúgy a láthatáron egyesültek az óceánnal
kínzó szomjúságomban nem hallottam a bíró vízzé vált szavait
mohón ittam be őket
jelenleg
valamivel jobban vagyok
Fordította CSEKE GÁBOR

A FIELD IN MEMORY, Oil on Canvas, 140×124cm, 2014

2019. szeptember

51

„

MONI STĂNILĂ*

Alexandru (1900–1984)
(...)
Manapság nagy dolog az egészséges asszony. Az elsőt ősszel temettem el. Aki a
háborút megjárta, nem pityereg. Nagyon el se keseredik, hogy két gyermekkel
magára maradt. Szétnéz egy másik faluban, meglát egy szép, fiatal asszonyt, azt
hazudja neki, hogy a falunkban megáll a vonat, és újraházasodik.
(...)
A második háborúba nem mentem el. Otthon ültem, adósságot csináltam. Kellett
adóra, kenyérre. Aztán meg futhat az ember: meghal a fia, emlékmű lesz a templom
udvarán. A faluban csak öregek meg asszonyok, 45 után sorra születnek a gyerekek.
Születésnapomra, köszöntő helyett, emlék:
Paraszti Kölcsön- és Takarékpénztár, 947. április 09.
Uram,
Emlékeztetjük, hogy 900.000-ről szóló váltója 1947. május 15-én esedékes,
ezenképpen kérjük, szíveskedjék annak kiegyenlítéséről gondoskodni. Tudomására
hozzuk, hogy amennyiben kérésünknek eleget nem tesz, a törvény értelmében a
szerződés szerint vagyonát a teljes összegre végrehajtás alá vesszük.
(...)
Életút, a községháza stílusában:
háborút megjárta, megjött gyalogszerrel, feleségek, bajok, háromgyermekes
műépítész, polgármester, erdész, unokát felnevelte, unokát kiházasította,
háromgyermekes unokát csodálta, juhok, erdő, hegy, köd, öreg fejjel párszor a
forrásfalvi hegyre felvonult, jól elvolt a kalyibában, Dan jött utána, nem megyek,
eredj a pokolba, bámult esthajnalcsillagot, lányunokát, hajdani harmonikát,
hallgatta a kolompot, két halott feleség, egy leukémiával diagnosztizált
lánygyermek, elment előtte, pá pá.
*

Moni	 Stănilă költő (1978, Tomești, Temes megye). Teológián és Bölcsészkaron diplomázott. 2010
óta a Moldvai Köztársaságban él, ahol Alexandru Vakulovskival együtt a Republica irodalmi kört vezeti. Számos verseskötet, egy regény és egy ifjúsági regény szerzője. Verseit angol, német, svéd, azeri,
orosz, török, magyar, észt, francia nyelvre fordították. A Romániai Írók Szövetségének tagja. Legutóbbi kötete: Războiul	solomonarilor (Garabonciások harca, regény, Polirom, 2018).

„

52

tiszatáj

Dan (1946–2064)
(...)
1969. február 25.
Aztán egy szomszédasszonnyal bajba keveredtem. Mintha szerettem volna, vagy
nem is. Meglett a baj, a vénasszonyok a fejemre ültek, nem rendes dolog, mondták.
Nem rendes dolog, fütyültem. Olyan lány kellett nekem, aki a nyájat meglegelteti.
Akinek kertjében juhok keringenek. Akinek belevaló ember az apja. Vagy legalább
olyan, akit az Úr is megsegít.
Olyan lány kellett, aki sötétben számolni tud, és nem szül fiat. Hogy három lányom
legyen, én meg a Zöld Király.
(...)
1990. február 20.
Colăcel mostohafia? Ismerem, Sorin Leiát a gyerekek is ismerik. Rendes,
tisztelettudó gyermek, akár egy leány. A húga a lányommal egy osztályba járt.
December 17-én főbe lőtték. Februárban kiásták a tömegsírból, hazavitték,
azonmód kiterítették, foga volt, arca nem, aztán tisztességesen eltemették. Abban a
pettyes ingben, amelyikben kiásták. Hogyan cserélték volna le? Darabokban vált le
róla a hús, a hős halottról.
(...)
1990–1994
A forradalom pénzt nem hozott, büszkék vagyunk és szabadok. Poharat lopunk a
gyárból, a magyarokkal bizniszelünk. A lányaimnak adidászuk, puma bakancsuk,
pamuttrikójuk van, és kiwiaromát isznak, ásványvízzel. Aki a magyaroknál a piacon
poharat árul, mind tamásdi. Azazhogy minden tamásdi ott van, poharat árul.
Pálinkáról borra, borról sörre, sörről vissza a pálinkára, Săniuța vodkára,
Monopolra. A forradalom után Monopolról etilalkoholra (a szerbektől), e.a.-ról
borosra, cseresre, bármire, ami a magyaroknál kapható. Cseresről, borosról boltban
műanyag üvegben (két deci, fél liter) kapható bihari pálinkára. Vodkáról, pálinkáról
Iris üdítőre, 3 liter, a víznél olcsóbb.
LÁSZLÓ NOÉMI fordítása

2019. szeptember

53

„

VERONICA D. NICULESCU*
	

A madzag
	
Egyre sötétedik. A róka a fülét hegyezi. Egy pillanatra megvillan a szeme. Az állat
felugrik, néhány szökkenés után ismét a bokorban van. Farkát felemeli és nézi,
ahogy az óriás kettészeli a kék dombot. Elment. A nagy, ezüst szemű vaskígyó
gyomrából vakon néz ki az ablakon egy nő. A bokorban maradt róka nem sejti, mi
van a nő szívében. Nem sejti azt sem, hogy a nagy állat gyomrában egy lélek siklik
egyre távolabbra. Második kocsi, harmadik fülke, ablak melletti szék. Most fénycsóva vetül a fülke falaira, akár a befőttesüvegben maradt, meleg vízzel hígított méz,
mely az üveg falait mázolja, és a külvilág megtelik sötétséggel, melyet csak egy-egy
magányos lámpaoszlop tör meg olykor. Tizenkét óra itthonról otthonig. Hattól hatig. Egy éjszaka az egyetlen közvetlen vonaton Pitești és Temesvár között. És senki
sincs a fülkében, senki a szomszédos fülkékben, talán az első és hátsó kocsin sem,
talán az egész vonaton senki sincs rajta kívül. Akár a róka a mezőn.
A nő kabátját összefogva ül, kezén kesztyű – itt ugyanolyan hideg van, mint kint.
A pislákoló fény talán bemelegszik kicsit, talán. Egyelőre kabátban marad, csak a
sapkáját vette le negyedóra elteltével. Báránybőrből készült sapka, most a kalaptartón hever. Fölötte a csomag, egy barna táska, nem túl nagy, váltóruha sincs, csak egy
hálóing, néhány dolog egy éjszakára, egy folyóirat, egy olló, talán néhány régi, fekete-fehér fotó – ha átlépünk a diszkréció láthatatlan sorompóján és a folyóirat lapjai
között keresgélünk. Nem keresünk, nem jött el az ideje, talán sosem jön el.
A nő csizmát visel, se túl hosszút, se túl rövidet, a bundás széle vádlija legvastagabb pontját vonja körül. Vastag, íme egy szó, amely egyáltalán nincs ínyére. Ott a
cipzár fellázad, és már nem lehet teljesen felhúzni. Meghízott. A régi csizma minduntalan eszébe juttatja ezt. Mintha nem tudná. Járás közben a bundás részek összeakadnak, két száradt ajak. Most ül és még ülni is fog jó sokáig. Az éjjel még el sem
kezdődött.
Lépések. Halk surranás. Lépések. És az ajtó kinyílik.
– Jó estét! A jegyeket kérem!
*

Veronica	Niculescu (1968, Pitești) prózaíró, műfordító, publicista. 1996 óta újságszerkesztőként dolgozik különböző lapoknál, jelenleg a Suplimentul de Cultură munkatársa. A 2004-ben megjelent,
Adeb című prózakötete elnyerte a Román Írószövetség debüt-díját; ezt követően szövegei sorra jelentek meg román lapokban (Euphorion, Transilvania, Timpul, Tiuk!), és antológiákban (Proza.ro,
Sibiu/Hermannstadt în scrisori sentimentale). A Polirom Kiadó számára eddig Vladimir Nabokov öt
művét fordította le románra. További kötetei: Orchestra	portocalie (A	narancssárga	zenekar, 2008);
Basmul	 Prințesei	 Repede‐Repede (Hamar‐hamar	 hercegnő	 meséje, 2009). Magyarul többek között
a Tiszatáj folyóirat is közölt a prózájából.

„

54

tiszatáj

A nő leveszi kesztyűjét, keresgél a táskában, jegy a pénztárcában.
Az ellenőr kissé szétterpesztett lábakkal áll előtte. Megvizsgál, csámcsog, lyukaszt. Egy fürkésző tekintetet vet az egyedüli utasra. Jegy vissza, az ajtó hanyagul
csukódik. A nő feláll, jobban becsukja az ajtót. Különben is, mindenütt ugyanolyan
hideg van.
Egyébként meg ennél a fénynél képtelenség olvasni. Egyébként sem képes olvasni. Ha képes lenne rá, talán megpróbálná. De ül, és csak néz kifelé az ablakon.
Ismét havazik. A hópelyhek csak egy pillanatig látszanak, mielőtt az ablakhoz csapódnának. Kis cseppek, nagy cseppek fényes csíkokba gyűlve csorognak lefelé,
rozsdás eresztékbe gyűlnek, az ablak alatt áthatolnak az innenső eresztékbe, tétovázva hintáznak fékezéskor, majd lassú hullámokba verődnek, egy ideig elcsitulnak,
és kezdik elölről. Kint a vaksötétben csak a cseppek hullámzó csillogása. Később,
egy állomás előtt két összeragadt kutya tanácstalanul nézi, ahogy a vonat elhalad
előttük, ők szörnyalakként magányosabbak, mint teljesen egyedül, és megint vaksötét, majd a víz hintázó mozgása, később egy kisebb árvíz az egyik lepusztult állomáson, egy perc múlva ismét tovább, hazafelé, vissza hazafelé.
Odafelé tegnapelőtt délután mintha nem is lett volna ennyire sötét, pedig csak
egy órával korábban utazott. Talán azért, mert a vonat megtelt, megtelt szemekkel,
vidám utasokkal, csomagokkal és beszéddel, annyi beszéddel, amennyi vízcsepp
van most az ablakon, és ő a lapok mögé bújva azt színlelte, hogy olvas, hogy ne maradjon le a beszélgetésekről. Ki se kísérték az állomásra. Doru megölelte a folyósón,
füst- és kolbászszagú volt. Mocskos volt a keze, karjai akár két rönk, magához szorította. A lánya csak a vállát szorította meg tenyerével, kamasz távolságtartás, de ő
egy mozdulattal megölelte, megcsókolta az arcát, hogy jó legyen, jó legyél, Doini.
Hogy ne izguljon. Az állomás közel volt a házhoz, a csomag könnyű. Hajnali ötkor
érkezett Temesvárra. Az éjszakai útnak könnyebbnek kellett volna lennie, az ember
szundít kicsit, felejt, és eltelik valahogy. De nem volt ilyen kihalt minden, mint most.
Egy árva üres hely nem volt, még a csomagoknak sem. Azok a csomagok valószínűleg fényes ruhákkal, selymes nyakkendőkkel, mindenféle tűzijátékkal voltak megtömve. Az összes, az övén kívül.
Testhezálló, tengerészkék ruháján egy piros csík halad V-nyaka körül, nem egészen egyenes vonalban egyik mellén, majd combján át a térd alatt lévő szegélyig. Saját készítésű ruha. Nem volt másik sötét színű, vastag ruhája. Ez többnyire megfelel.
Csak éppen annyira, hogy jó legyen. És az volt. Megfelelő. Valójában volt egy fekete
szoknyája, de az összes blúza színes. Most túl színes. Már nem volt jelentősége.
A fekete kabátjában éppen megfelelő lesz, mondta magának. És így is volt.
Még egy állomás, egy állomásocska, gyufásdoboznyi épület, egymáshoz tapadt
kutyák, és a vasutas zöld táblával vakarja fejét a sapkája alatt. Félhomály, egy pillanatnyi fény, mely megvilágítja a csuklóján lévő fehér órát, éppen annyi időre, hogy

2019. szeptember

55

„

lássa a rövid mutatót a hetesnél, a hosszú mutatót az ötös számnál. Hosszú, hideg
éjszaka lesz.
Odafelé más volt: az utasok szájából áradó gőz, a heves beszélgetések, egy szomszédos váll érintése, az ellenőrök által lezavart kántáló kéregetők, akik egyik ajtón
le-, a másikon pedig visszaszálltak a vonatra, és a fülkében ide-oda furakodó, bolondul ugráló medve, amit végül egy eleinte nem túl erőszakosnak tűnő megtermett
alak megütött, a medve valószínűleg rálépett a tyúkszemére, az pedig pofonvágta és
kihajította. A rövid verekedés végén egy szőrcsomó maradt a földön, egy barnás
fürt, ezután egész úton azt figyelte, bármit csinált, mindig a csomóra tévedt a szeme.
De ezek valahogyan meleget és fényt árasztottak. Még őt is átmelegítették, a szerencsétlent.
A fény pislákol, majd teljesen kialszik. Most legalább ki lehet nézni az ablakon.
Most legalább nem ő látszik, amint egyedül ül bent a fülkében, egyedül a kocsiban,
talán az egész vonaton. Már nem saját képe tükröződik vissza, amikor az ablakra
tekint, és őt sem láthatják majd mások, amikor valamely állomásról vagy a folyosóról benéznek, mert ki tudja, egyszer bizonyára mások is felszállnak majd, azt nem
lehet, hogy senki se szálljon fel már.
A nő behunyja a szemét, érzi a vékony hártyát, melyet eddig nem észlelt, most
érzi, hogy összeszorított szemhéja mögött hullámzó fátyollá duzzad, majd kissé kibuggyan, nem, most nem fog sírni. Bedugja kezét a zsebébe, zsebkendőt keres, öszszerezzen, mint aki megégette magát, amikor megérinti a madzagot. Elfelejtette.
Visszahúzódik a kéz. Zsebkendő a másikban. De már nincs szükség rá. Megszáradt a
szem, a rémület szertefoszlatta a fátylat, a friss emlék erőteljesebb most. Ha behunyja a szemét, a nő két vastag, összekulcsolt kezet lát, férfikezek, egy nagyon ismerős férfi ismeretlen kezei. Hideg, megfeszített kezek, belilult körmök. Egy másik
kéz vágta el a madzagot az ollóval, a hideg kezek mozdulatlanok maradtak, a madzagot meleg kéz nyújtotta a nőnek. Zavartan körülnéz, sehol egy szemétkosár, becsúsztatta a madzagot a zsebébe. Mostanáig ott felejtette. Eldobja?
A vonat fütyül, egy községen vagy falun haladhat át, nem áll meg. Egyszer csak:
az ajtó. Ugyanaz az ellenőr vizslatja egy darabig, majd besurran és hangosan lepuffan a szemben lévő ülőhelyre.
– Nehéz, asszonyom.
A férfit nézi, a szeme hozzászokott a sötéthez. A férfi kibontotta felöltőjét, szinte
lepattannak a gombok a kerek hasán feszülő ingről. Ő nem fázik?
– Nehéz. Senki, de senki sincs az egész vonaton.
– Mint Szilveszterkor általában – bátorkodik a nő.
– Igen… Csak én dolgozom, de mit tehet az ember… És maga?
Erre mit lehet válaszolni?
– Dolgom volt otthon...
– Temesvári vagy?
Mostantól nehezebb lesz.

„

56

tiszatáj

– Nem, oda valósi…
Mostantól még nehezebb.
– Oda valósiak a sz… oda valósi vagyok.
– Aha, szóval a szülőknél járt.
– Valahogy úgy.
Valahogy úgy.
– Hát, babám, és nem maradtál ott Szilveszterre? Hová indultál éppen Szilveszterkor? Nem látod, senki, de senki sincs az egész vonaton.
A baba összehúzza a kabátját. A táskáját is közelebb húzza magához. Hogy, hogy
nem – csak azért, hogy még jobban kínozza – éppen most jutottak eszébe a levágott
ujjak. Talán a Reflektorban hallotta, látta? Vagy a Hétköznapi eseményekben olvasta? Vagy csak valamelyik szomszédnőjétől hallotta? Hogy a kihalt vonatokon szokott megtörténni éjszaka, hogy a tolvajok rátörnek az egyedül ülő nőkre, elzárják a
fülke ajtaját, egy mozdulattal kiszakítják fülbevalóikat, letépik nyakláncaikat és levágják az ujjaikat, hogy elvigyék a gyűrűket is, amelyek nem akarnak lecsúszni.
Egyik az ajtót fogja, a másik a megdagadt ujjat vágja le… Ó, de ez a férfi, aki beszél
hozzá és egyszer asszonyozza, máskor babázza, ez az ellenőr, egyenruhája van, nem
fogja… Nem, vele biztonságban van, jól tenné, ha valamelyest sikerülne társalogni,
vele mégiscsak biztonságosabb, mint egyedül.
– Tényleg senki sincs az egész vonaton?
– Csak én meg magácska. Ennyi! Meg a főnök természetesen. Nyomja a gázt,
hogy hazaérjünk.
A pasas kotorász, fura susogást hallani, mi a frászt csinál, mit dörzsöl? Á, már
látszik egy csillanás. Nyikorgás, kinyitott egy üveget, most iszik egy kortyot.
– Kérsz egy kortyot, babám?
A baba nem kér. Legszívesebben futásnak eredne. De az éjszaka hosszú és inkább az ellenőrrel, mint az ujjas történetben egyedül.
– Nem, köszönöm, nem.
– Na gyere, csak egy kortyot, hogy magácska is felmelegedjen.
– Köszönöm, de tényleg nem kérek. Antibiotikumot szedek.
– Tán betegecske? A torkocskája?
– Egy kicsit megfáztam.
– Mert mezítláb aludt!
Az ellenőr kirobbanó nevetése megrázza a fülkét. Talán az erőteljes rezgésektől
újra felkapcsol a villany.
És most ketten vannak egy befőttesüvegben. Plusz egy flaska.
– Tudod, így szokták mondani – próbált enyhíteni az ellenőr.
A fénynél kissé felhígult a bátorsága. Vagy csak meg kell védenie a mundér becsületét.
A nő végigméri az ablaküvegre vetülő képen. A disznó. Egy disznó. Kövér, kopasz és nyirkos ilyen hidegben is, kibontott kabáttal, tartásának köszönhetően

2019. szeptember

57

„

majdnem pucéran vigyorog folyton, kielégítetlen vigyorral, mint aki mindent elmond, és azt akarja, hogy neki is mindent elmondjanak. A nőt nézi, hogy bámulja
egyenesen őt hasznot húzva abból, hogy az nem néz oda. Semmi gond, ő is fürkészi
oldalra hajtott fejével. A disznó. Hogy így leszólítsa – „babám” – mint egy kitakarózó
nőt!
– Házas.
Kérdés és válasz egyben. A fénynek hála.
– És csak így, egyedül.
Kijelentés, mely választ vár.
– Gondok vannak otthon.
– Na, ha nem akarod, nem mondod el. Csak éppen felmelegszünk itt együtt.
Az utolsó szó irtózatosan hangzott a szájából. Együtt! Ő és én, vagyis én és ez
a szédült, akinek a hasán majd szétreped az ing.
– Nem igazán megy az üzlet így, üres vonattal. Ugye?
Feldühítette. Nem kellett volna. Nem gondolta meg, hogy mit mond, és feldühítette.
– Hát, babám, azt gondolod, mindent tudsz. Fiatal vagy és dölyfös. De nem is lehetünk mind egyformák.
Most a férfi néz ki az ablakon. Az ablakot. A képet, ami visszaverődik rajta. Az
övéké, együtt, itt, szemtől szembe, egyedül az éjszakában.
A nő gyorsan végignézi. Homlokán mély repedések. Szem alatti ráncok. Végtére
is valamiféle szomorúság látszik tekintetében. Nem lehet könnyű nekik sem, folyton
úton lenni. Az unalomból és a vágyból is kijut nekik valamennyi. Mindenkinek van
valakije, aki hiányozhat. Ha pedig nincs, attól nem lesz könnyebb helyzetben. Sajnálja. Pár évvel negyven felettinek tűnik. Kicsit idősebb nála. Vagy csak kevésbé volt
kegyes vele az élet.
– Nehéz folyton úton lenni, ugye? – kérdi a nő.
A férfi sóhajt, majd kortyol egyet. Visszatartja böfögését, és csak int a fejével.
– Hát hogy a fenébe ne?...
Most először találkozik tekintetük, majd rögvest szét is válik. Akár a cikkcakkban repülő rovarok ütközés után.
– Nahát, akkor majd még benézek magácskához, vigyázok rá, hogy ne unatkozzon – mondja az ellenőr, begyömöszölve az üveget a felöltőjébe….
Tenyerével lábára csap és feláll. Egy pillanatnyi tétovázás, tánclépés a vonat
ritmusára. Az ajtó becsukódik, ez alkalommal teljesen. A fény ismét kialszik. A férfi
rágyújt egy cigarettára a folyosón, kifújja az első füstöt, majd a vonat vége felé indul.
Hol vagyunk? Mennyi idő telt el? Merről, hová?
Valahol a hegyek között járhatunk, más hangja van a suhanó vonatnak az alagútban, Karánsebesen senki sem szállt fel, aztán valamikor egy alak sietősen áthaladt

„

58

tiszatáj

a folyosón, lehet, ismét a kalauz, vagy talán egy másik utas, aki eltévedt az évek között, ki tudja.
Most meleg van, andalítóan meleg, meleg árad a szék mögül, árad és felforrósítja
a gerincet, de eltűnik a fülke közepén, mohón felemészti az ablak körüli repedés.
A lábak átfagynak.
A nő leveszi kabátját, felakasztja a feje fölötti szegre, majd a hűvös fejtámlára
hajtja fejét. Kissé elbóbiskolt, vajon közel már az éjfél? A mutatók nem látszanak a
kósza ház fényében. Nemsokára durrannak a pezsgők, ajkak arcokhoz simulnak, rövid ívű, fehér tűzijátékok repülnek majd az erkélyekről, míg ki nem oltja őket
a tömbházak körüli hótakaró.
Hogy tehetted ezt velem az utolsó lélegzeteddel! Nem adtad alább most sem,
mint egész életedben, most is elintéztél.
Egy aprócska állomás fényei, az összeérő nyárfaágak között. Egy háromlábú kutya teljes erejéből ugatva kergeti a bestiát, haláláig hűséges a helyhez, mely megnyomorította.
December 29-én csörgött a telefon. Nemrég felszerelt piros telefonjuk, sárga
hullámos dróttal, oly boldogan berregett, hogy senki sem találta volna ki, milyen
hírt hoz a kagyló. A lány vette fel, Doina, el van ragadtatva az új telefontól és attól,
hogy nem kell többé a postára járniuk aprópénzzel. Csalódottan nyújtotta át a kagylót: csak a temesvári nagybácsi hívott, valószínűleg újévi köszöntés. De még milyen
köszöntés! Dehogy köszöntés! Összetört mosolya, amikor megértette testvére szavait: szóval meghalt apa, szóval pont most kellett meghalnia. És ki menjen vele éppen most? És miért indította volna útra őket is, egy senkiháziért? Elég baj az, hogy
neki mennie kell.
A senkiházi. A nyomorult.
Az egyre forrósodó fejtámlára hajolva, a behunyt szemű nő hirtelen érezni kezdi
apja nehéz tenyerének nyomását. Látja, ahogy feláll, és arcon csapja. Előbb jobbról
és feje a bal oldali falhoz csapódik. Majd balról és feje a jobb oldali falhoz csapódik.
„Kétbalkezes!” – gyalázó szavak, és keze ismét a levegőben és odacsap. És az állott
alkoholszag… annyira valóságos itt és most. Talán még mindig az ellenőr szagát érzi. A disznó! „Babám…”. És megint jobbról, balról, a fej ismét a falhoz csapódik,
egyik oldalt, másik oldalt, az álla reszket akkor és most.
Tíz, tizenegy éves volt, amikor elhagyta őket. Ha elment, hát menjen. Hát menjen, mondták mind különböző hangon, az anya is, a gyerekek is. Menjen. És nézd,
hogyan ment el.
Elment most ő is utána, átutazta az éjszakát, hogy másnap reggel átfagyva érkezzen a temesvári állomásra, szülővárosába, ahol senki se várta, aztán a házba,
ahonnan apja megszökött, mint egy senkiházi, ahová később nem fogadták vissza,
bármennyit is könyörgött és ígérgetett. És tegnap testvérével komoran haladt végig
apja egyik utolsó útvonalán, mely a városszéli otthonba vezetett, ahol utolsó éveit
töltötte, és ahol meghalt. A kovácsoltvas kerítés, a kapu, a kísértetre emlékeztető

2019. szeptember

59

„

betegek, csíkos pizsamák az ablakok előtt, csíkos pizsamák kullognak a fagyos utakon, elveszett tekintettel, eszeveszetten, nyitott szájjal, összeszorított szájjal, bozontos hajjal, tépett hajjal húzzák papucsaikat maguk után a folyosókon… Rögtön a
kapuban egy törpenövésű óriási fezzel egy lejért könyörög. Kikotort öt lejt a zsebéből, alumíniumpénzből, a nagyobbik fajtából, nem volt nála másik, de ez annyira
nagy volt, hogy egy pillanatra megjött az őrült esze, aki felé sietett, hogy menetközben végig csókolja a kezét a csuklótól a vállig, ameddig csak eléri; a kabáton keresztül érezte az ajkak nyomását, és akkor, hogy megszabaduljon tőle, adott még annyi
aprót, amennyi belefért a kezébe, gondolatban megátkozva, nem őt, hanem azt, aki
miatt itt van. Doina adta neki az aprópénzeket, már kiskorában is gyűjtötte őket egy
tejesüvegben, a nagy aprópénz volt a szenvedélye, szegényke, amikor még kisebb
volt, a háromlejeseket gyűjtötte, a napos, búzakalászos, címeres háromlejeseket;
most ötlejeseket gyűjt, a címer is nagyobb, búzakalász mellé búzakalászt, a kéveországért, egy alkalommal teljesen megtelt az üveg, és vehetett egy meggyszínű, antilopbőrből készült cipőt, masnisat, nagyon szépet. A gazember.
Aztán bevitték őket a szobájába, csak úgy, hogy mutassanak nekik egy üres
ágyat, egy éjjeliszekrényt és egy szobatársat, aki bomlottabb volt, mint az ágyneműje, némán jajgatott. Aztán átvitték őket a legutolsó szobába, ahol nem volt ágy, csak
az a fém asztal, a zsinór a megmerevedett kezek körül, az olló, a futás a folyosón,
fojtogató könnyek közt, érthetetlenek ezek a könnyek, lehet a falhoz csapódó fej
emléke, vagy talán a szintén halott anyja emléke, aki az ágyon végignyúlva szomorúan figyelte a beépített csilláros mennyezetet, kilenc égő gyertya és kilenc tükröződés, a mennyezetet, amely alatt senki sem szerette férje után, mintha ő szerette
volna, de lehet, hogy igen, valamikor mégiscsak. Vagy talán nem is az emlékek miatt,
hanem apja nagy, mozdulatlan képe látványától a hideg szobában. Könnyek ismét,
melyeket szemhéjak taposnak szét és azt mondják, nem, nem merészelhetsz – ahogyan nem mertél a testvér mellett sem –, vétkeznél, hiszen vannak emberek, akik
után sírnak, és emberek, akik után nem, anélkül, hogy az bűn lenne, jól van, nyugodtan, nyugodtan, sírj most, ha szeretnél, magadért és a halott anyádért, és egy kicsit
érte is, ha már úgyis eszedbe jutott akaratod ellenére, amint ott ül az udvaron a hintában elterülve, nyáron, talán két éve, nagydarab, szótlan ember, megőszülve, anynyira bűnbánó, annyira józan és annyira nevetségesen jóakaró ábrázattal, ő, a nagy
kezeit ölbe téve, tehetetlenül várakozott… És nem engedték vissza, bármennyit is
kérte, bármennyit is ígérgetett. A nyomorult, mondták maguk között a konyhában, a
függöny mögül nézve, ahogyan hintázott odakint arra várva, hogy megbocsássanak
neki, hogy visszafogadják. Hogy megbocsássanak neki. Hogy visszafogadják.
Herkulesfürdő, egy kisebb árvíz a szennyvíz elvezető csatorna szélei felett.
Herkulesfürdőn, igen, ott voltak a mézeshetek. És mennyire megcukrosodik
a méz is idővel…
– Lassan félúton járunk.

„

60

tiszatáj

Nem hallottam, hogy kinyitotta az ajtót. Kinyílt volna korábban valamelyik fékezés alkalmával?
– Drobeta Turnu Severin körülbelül félúton van.
Az ellenőr leül elé. Nehézkesen, nagy tenyereivel a térdére támaszkodva.
– Látod? Beszéltem a főnökkel, és bekapcsolta a fűtést.
Sapkáját maga mellé teszi.
– Mégiscsak Szilveszter van!
Röhög. Az üveg máris előkerül. A gazember.
– Nemsokára Orșovára érünk. Egy kortyocskát?
Egy kortyocskát sem. Talán megkóstolná a szendvicset a táskából, de már néhány éve, amióta kikerekedett, szégyell ismerős előtt enni. És bármennyire is furcsának tűnik, ez a férfi éppen annyira zavarja ebben, mint egy ismerős. A nő minden
szándékát elfojtja a mód, ahogyan beszél, ahogyan nézi őt a sötétben, ahogyan kínálgatja az italából.
– Pitești-ig?
– Igen, addig, haza.
– Én, babám, leszállok Drobetán.
– Ott lakik?
– Ott bizony.
– Éjfélre megérkezik a családjához.
– Megérkezem, mire leszedik az asztalt. Épp hogy megölelem majd a feleségemet.
Na végre, egy megnyugtató szó.
– Gyerekek?
– Három.
Itt a víz mellett milyen lágyan suhan a vonat.
– Nagy gondok vannak a kicsivel. A kislánnyal.
– Az iskolában?
– Dehogy az iskolában, az egészségével. Ami mindennél fontosabb, ha megadja
az Isten.
Még egy korty. Még egy visszatartott böfögés.
– Megnyomorították születéskor. Szerencsétlennek megszorították a fejét.
A Duna fénye előbb ritkán, majd egyre sűrűbben világlik.
– Nem beszél, nem ért semmit. Néha nevet, de leginkább sír. Talán fájdalmai
vannak. Kicsi még, nem tudja elmondani. Nem mond semmit. Hívja az anyját, vagyis
mi tudjuk, hogy mikor hívja őt. Nevet, ha játékot mutatunk neki. Egyébként sír. Biztos fájdalmai vannak. Azt mondták, várjunk még, hogy nőjön, aztán megnézik. De
nem könnyű.
Vaskapu, fényáradat. Mennyire örült Doinița, amikor kiskorában szünidőben
Temesvárra utaztak, hogy nyomta az orrocskáját az ablakhoz, és lábujjhegyre állt,
hogy láthassa a fényességet! Akkoriban óriási hortenziák várták a kertben, meg

2019. szeptember

61

„

a barackfa, a meggyfa és a nagymama, amint kakaós mályvacukrot készít, melynek
tetejére egy negyed dióbélt helyezett. És a padláson citerák hevertek, a falon ikonok
lógtak. Távol, távol…
– Babám, te fiatal vagy, ne aggódj…
Amott, a Duna túlsó oldalán, kék szentjánosbogarak pislognak a völgyben.
– Nem vagyok annyira fiatal…
A zsilipek nyitva, a víz zúdul, mennyi fény egy koromfekete éjszakában fürösztött ország határában.
– Már nem vagyok…
– De gyerekeid nincsenek.
– De, van egy lányom.
– És útnak indultál így, a kisbaba nélkül?
– Nagy már az én lányom. Kilencedikes, nem is, tizedikes.
– Hű, azt a nemjóját! Korán csináltad.
„Kitakarózva aludtam.” A zsilipek ajkai közelednek egymáshoz. A víz megáll.
– Orșován vagyunk?
– Épp elhagytuk Orșovát, babám. Megyek egy kört, és visszajövök.
Az ellenőr feláll, az üveget zsebre vágja, kisimítja felöltőjét.
– …már ha nem zavarlak.
– Persze.
– Mert el se árultad a neved. Én Vasile vagyok.
– Dori.
– Jól van, te, Dorina. Mit tegyen az ember, ilyen az élet.
Dori a Dorotheából. De ezzel összezavarta volna az ellenőrt. Annak mi értelme
lenne? Jól van, te, Dorina. Ilyen az élet.
És ahogy ott ült a hintában, azon a nyáron, ölbe tett kézzel, Doina mondta neki,
hogy bocsásson meg neki, mert nézd csak, úgy ül ott, mint egy kerti törpe, csakhogy
nagy, megtört, és senki se hinné róla, hogy képes ártani valakinek, a száját se nagyon nyitotta ki. Nem, ezt nem értheted, mondta neki, neked gőzöd sincs, te fogd be,
neked fogalmad sincs arról, hogy miket művelt. A lány nem tudott mit mondani erre. Akkor látta először a nagyapját. Bocsássatok meg neki, bocsássatok meg neki,
mondta, noha a férfi nem kérte: bocsássatok meg nekem, bocsássatok meg nekem,
csak ült ott, és várta a sült galambot. Doina hallotta a történeteket a nagyanyjától,
a rosszakat is, meg a jókat is, mert a nagyanyja mindig figyelt erre: mint amikor váratlan vendégek érkezése miatt kell sebtiben takarítani – felszínesen mesélt, mégis
igyekezett igazolást találni minden egyes elkövetett bűnre. Elmesélte, hogyan vették el a kommunisták a férje asztalosműhelyét, kisemmizték, nem maradt más, mint
a bútorok ebből a házból, meg a pitești-i házból és a temesváriból, meg a kert végében levő kicsiny műhelyből egyre gyengébben áradó ragasztószag, gyalu és fűrészpor a lécek, keretek között, pókhálók, közöttük pedig egy részeges, egy makacs senkiházi, aki inkább feladott mindent, mintsem hogy nekik szolgáljon, és akkor hogy

„

62

tiszatáj

ne váljon részegessé? Bocsássatok meg neki akkor... Hagyd csak, mert ivott ő azelőtt
is, megverte őket azelőtt is, anyuka nem halt volna meg ilyen fiatalon, ha ő nem kínozza annyit, és most idejön azért, hogy visszafogadjuk, éppen most, amikor anyuka
már nincs? De hogy jöhetett volna korábban? Hallgass! Ott ül, ahogy mondod, mint
egy kerti törpe, ha tudnád, hány aranyos szörnyeteg nyüzsög a világban, olvass
csak, tanulj még, tudd meg magad, és hagyj engem békén. Azóta nem látta. Csak
tegnap, mozdulatlanul, ahogy az utolsó szobában feküdt összekulcsolt kezekkel és
örökre bezárt szájjal. Ott nyüzsögtek az asszisztensek és a kapzsi temetkezésiek,
akik duruzsolták, hogy mennyire nehéz volt koporsót találniuk, túl nagy volt a méret, egyedi méretezés egyedi embernek, Istenem, hogy osztogatta ide is, oda is Doinița érméit, besüllyesztve kezét mindenki zsebébe, Istenem, és az utolsó szoba szaga, sosem felejti el, vajon hány bűnös ember ment át ezen a szobán, mennyi le nem
mosott bűn itatta át falait?
Egy szag. Mi ez a szag? Csak képzelődik. Égett szag van. Hagyjál most, te nem
értheted, neked fogalmad sincs erről. Mégis, égett szag van. A nő feláll, kinyitja az
ajtót. Füst árad a folyosó másik végéből. A büdös ködből előbukkan az ellenőr.
– Gyerünk, gyorsan, fogd a csomagodat és gyere!
– Tessék? Mi történt?
De mielőtt megértené, a férfi lekapja csomagját, és futásnak ered a folyosón.
– Gyerünk, utánam!
Fogja sapkáját, kabátját, táskáját, és követi őt a sötét folyosón, de nem tud olyan
gyorsan haladni. A kocsi másik végéig futnak, a férfi hátranéz:
– Gyerünk, gyere, gyere!
A férfi kinyitja a kocsik közötti ajtót, a nehéz ajtók bezáródnak, mire odaér a nő,
a férfi ismét kinyitja és megtartja, a nő nagy nehezen átmászik az ingatag lemezekből álló átjárón, alatta süvölt a mélység, átmegy az acélvillák között, összes cókmókjával a kezében, a férfi karja alatt, akinek pocakjához dörzsölődik, lélegzet a lélegzetben.
– Mi ez? Mi történik?
– Tűz van! Ég a mozdony. Minél hátrább kell jutnunk.
Egy nagy fék, s a folyosó közepén egymáshoz ütköznek.
– Állj csak meg!
A férfi előre megy az ajtóhoz, a nő fojtott lélegzettel követi, a férfi a csomagot
a lépcső mellett hagyja és leugrik, előre néz, kiált és kiáltást vár válaszként. Idáig jutott a füst a keskeny folyosón, kifelé és a falak mellett, hömpölygő hullámokban
a sötétségnél is sötétebb felhőként.
– Lefelé! Szállj le!
Lehúzza a csomagot.
– Gyerünk, lefelé, babám. Gyorsan!
De ki boldogul sötétben ennyi mindennel a kezében? A nő lépcsőről lépcsőre lép,
majd megáll. Az utolsó lépcső és a föld közötti távolság mély ároknak tűnik. Az el-

2019. szeptember

63

„

lenőr nyújtja karját, de ő nem meri, mit tegyen, mit is tegyen? A nő odadobja kabátját, a férfi lehajítja, a nő felveszi sapkáját, vállára veszi táskáját. Ellöki magát a férfi
kinyújtott karjai felé. A megtermett ellenőr elkapja a nőt, mellei a férfi erős mellkasához csapódnak, ruháikon a gombok összeakadnak. És most?
Előre, gyalog, a vonat mellett, nem visszafelé, hanem előre, oda, ahol a füstfelhők
megvastagodva örvénylenek. Hol lehet a főnök?
Úgy tűnik, az ellenőr tudja, mi a dolga, a nő követi.
A mozdonyról lekapcsolt első kocsi kissé hátrább áll.
Nincsenek magas lángok. Csak füst, fullasztó füst és pattogás, meg a mindent elnyomó sistergés.
Úgy tűnik, az ellenőr tudja, mi a dolga. Követi a nő. Továbbmennek a sínek mentén, amíg elhagyják a mozdonyt, ott a férfi megáll, leteszi a csomagot, odaadja a kabátot.
– Vedd és öltözz fel. Gyalog megyünk az állomásig.
Lehetetlen név, lehetetlen küldetés.
– Hogyan? Istenem…
A nő vacogva felveszi kabátját, az utolsó gombot is bekapcsolja, gallérját felhajtja. Fogcsikorgató hideg. A kesztyűjét a vonaton felejtette. Most vette észre az ellenőrön az irhakabátot. Mikor vette fel?
Csikorognak a lábaik alatt a kövek. Szorosan a sínek mellett haladnak, baloldalt
a talpfákra, jobb oldalt az árokra ügyelve. A füstölgő vonat mögöttük, nemsokára
csak ők ketten lesznek az elhagyatott vadonban.
– És a főnök?
– A főnöknek dolga van még. Nekünk el kell jutnunk a megállóhelyre, onnan vége.
– És odáig mennyi van?
Nincs fény előttük, egy villanásnyi sem, csak a sínek villognak a megfagyott csillagok alatt, olykor egy-egy kutya távoli ugatása, egyik oldalt hegyek, másik oldalon a
Duna folyik, Istenem, és a lábak annyira feldagadtak a szűk csizmában. Az ellenőr
nem felel. Annyi, amennyi. Előtte megy, mutatva az utat. Csak „Gyere” és „Gyere,
óvatosan” és „Gyere apukával, majd megérkezünk” mondja neki, anélkül, hogy hátranézne, mintha csak a léptei hangjával beszélne. A Duna túlsó fele mögött ezüst
csíkok emelkednek, a szerbek keskeny tűzijátékai róják az égboltot.
Hol vagyunk? Mennyi idő telt el? Merről, hová?
A sötét völgyek között felvillan a lepusztult, megdermedt, lehetetlen nevű állomás. Ő nem marad el az ellenőrtől egy pillanatra sem. Kibomlott konttyal, kezében
sapkájával, szétnyűtt harisnyában követi mindenhová, lépésről lépésre, mintha még
folytatódnának a sínek, mintha egy láthatatlan fonallal lennének összekötve, megy
vele a pénztár mögé, majd az irodába, ahol egy álomszuszék pislogva hüledezik a
hírek hallatán, és onnan az összes helyiségbe, még a mosdó bejáratához is, majd

„

64

tiszatáj

utána ismét követi lépésről lépésre, akár egy feldagadt vakbél, amihez hozzászokott
már a férfi.	
Már egy órája ülnek a pénztáros irodájában, átfagyva, bogáncsokkal és sárcsomókkal tele, egy csésze tea és egy-egy szelet kalács mellett – „Mégiscsak Szilveszter
éjszaka van!” – ujjong az álomszuszék, aki valamiért örül a vendégeknek, és a pénztárosnő nevet, hátravetett fejjel nevet a buli leginkább kicsípett nőjeként. Zeneként
a hangosbemondó monoton bejelentései hallhatók, a teljesen fölöslegesen ismételt
számok, vágányok, időpontok.
Új vonat, egy mozdony és egy kocsi, ki tudja honnan, kifejezetten számukra. És
talán azoknak, akik még érkeznek.
– Ezzel hazaérsz, babám. Mi történt, megijedtél? Na, hagyd csak, mert nem volt
éppen világvége. Az 2000-ben lesz! Látod? Lassú víz partot mos. Még a Dunánál is!
Ezen a vonaton, vacogva, izzadtan, félholtan és megmentve mintegy negyedórájuk marad. Drobeta Turnu Severinen a férfi majd leszáll, hazamegy a családjához, a
gyerekekhez, a kislányhoz, akinek sírását és nevetését csak szülei értik meg. Drobeta Turnu Severinen majd felszállnak mások is, egy férfi és egy halvány nő. Gyászruhát viselnek majd, vagy talán csak ő látja annak, mert az éjszaka koromsötét és hideg, és egy szót sem szólnak majd hozzá. De még előtte, az állomás előtt, amikor az
ellenőr feláll, hogy elinduljon, Dorothea is feláll majd vele. A fülkeajtón túl, a hideg
folyosón végigkíséri, megszokta már, hogy követi mindenhová. Majd úgy érzi, mondania kell valamit. De nem fogja tudni, mit. A férfi majd ezt mondja neki: „Hagyd
csak, kislányom, nincs semmi baj. Ilyen az élet.” Neki majd elerednek könnyei, és azt
akarja mondani, hogy nem akar ismét egyedül maradni, retteg attól, hogy ismét
egyedül marad, és ez nem igazság. Furcsán, zavartan, szomorúan és esetlenül, mint
akit odalöktek, kotorászni kezd majd zsebében, megtalálja az érdes kígyót, és anélkül, hogy értené mit tesz, a férfi tenyerébe helyezi a madzagot. A férfi majd összeszorítja kezében az alig látható ajándékot, melyet a drága, kerek Dorinától kapott.
És azt mondja majd neki bátorításként, mielőtt sarkon fordulna és örökre eltűnne a
nő életéből, hogy most már aludjon nyugodtan, akkor is, ha nem száll már föl senki.
Egyszerű. Kösse meg belülről a fülke ajtaját egy madzaggal, igen, egy madzaggal.
Egy madzag és egy kis sötétség mindent megold. Jó éjszakát és boldog új évet!
Fordította: MAKKAI T. CSILLA

2019. szeptember

65

„

VASILE LEAC*
	

Tönkrementek zónája
Mit csinálunk mi, ambíció nélküliek, akik szeretjük
az észszerűtlen belső monológokat?
Mi, akik tudjuk, hogy a kicsinyesség és fáradtság fogva tart,
és minden dolog lehetetlennek és messzinek tűnik.
Mit csinálunk mi, blokád alá kerültek, örökös elégedetlenek?
Ha történetesen lett egy vagány esténk,
minden olyan könnyűnek tűnik, de később,
miután egyedül maradunk, lassan és értelmetlenül halunk meg.
Mi, elfásultak, akik nem szeretnénk mozgást és ergoterápiát,
mi, akik titokban azt szeretnénk, hogy teleportáljanak bennünket
egy rezervátumba, ahol a szórakozás ámítással és célzásokkal teli,
és ahonnan tudjuk, senki sem távozik el.
Azoknak, akiknek a vallás már semmit sem jelent,
a család sem, a természet sem, az állatok sem, a gyerekek sem…
A tudomány már nem elégíti ki fantáziánkat és intelligenciánkat.
Mi, ezek, akik annyira szeretnénk szeretni, de ha bekövetkezik,
lehetetlennek és fárasztónak tűnik.
Mit csinálunk mi, akik elvesztődünk a részletekben, akik mindenhol
hibát látunk, akik nem bírjuk a mézesmázoskodókat, de hagyjuk néha
magunkat a csapdájukba esni. Mi, akik a görgetésért élünk,
a mechanikus dolgokért, a zűrzavarért és a hulladékért?
Mi, ezek az erőtlenek és esélytelenek, várakozásban maradottak…
Amikor megkapjuk, amit akartunk, már nem akarjuk, amit megkaptunk.
Rossz filmek fogyasztói, a száraz humoré és kétes szövegeké.
Számunkra a múlt nem jelent semmit, a jelen párhuzamos,
a jövő lehetetlen.
*

Vasile	Leac 1973-ban született Besztercén. Aradon és Bukarestben él és dolgozik. Hat kötet szerzője,
a Ca	și	cum folyóirat, valamint a Celebrul	animal irodalmi kör alapítója. Legutóbbi kötete a Nemira
Kiadónál jelent meg 2018-ban, Monoideal címmel.

„

66

tiszatáj

Mit csinálunk mi, akiknek elege van a költészetből és a művészetből?
Akik rosszul állunk a tájékozódással, készségekkel?
Mi csak azt akarjuk, hogy hagyjanak békén, hogy sötét
fürdőszobákban és folyosókon koldulhassunk, mint valami zombik.
Mi, akik sosem akartunk felnőni;
akik nem akartuk megismerni a nevetségességet és értelmetlenséget.
Mit csinálunk mi, akik nem értettük a terveket, és örökre
beragadtunk ide, a tönkrementek zónájába?

Kozmosz Hotel
Látni a várost az utolsó emeletről egy indonéziaival
aki az elkötelezett művészet híve. Elkerülni a vicceket és barátkozást.
Be vagyok zárva a törlőszivacs mechanikájába, mondja.
Hallod, hogy esik? Nem esik.
Két gyerek, akik húznak valamit maguk után.
Azt mondják, a hagyomány fölment a képzelőerő és az ítélőképesség alól.
A földszinten robogók állnak sorban a BT üzletének kirakatában –
gondolatban a The	Fifth	Elementben vagy.
A bárban POV-csajok, legyezőt használnak,
és konspiratívan suttognak neked: gyere velem, megmutatom a rókát.
A világ legvagányabb dolgai láthatatlanok maradnak.
Kellene lásd, hogy emelgetik a melltartóikat.
Semmi sem szomorúbb néhány gyolcsingbe öltözött palántánál,
amint megpróbálnak felszedni egy idegent, aki tud egyedül nevetni.
A vicc csak a te fejedben van.
Egy sci-fiből kiragadott ebédlő, 70-es évek, ahol két
iker szakácsnő trónol, 60 felettiek, túlsúlyosak,
rövidre nyírtak; karon fognak, és az asztalhoz vezetnek.
Van valami előkelő és anyás abban, ahogy megsemmisítik a visszautasítást.
Csillagködökkel tapétázott szobák, intergalaktikus izzókkal.
Légkondicionáló készülékekkel, ’83-ból, amik még mindig működnek.
Befejezetlen utolsó emelettel. Nem ajánlatos kimenni itt,
mert ottragadsz valahol, ahol nem akarnál.
Azt mondják, ide hozták a lázadókat.

2019. szeptember

67

„

Kerek tükrök, zengő folyosók fénypontokkal,
gránit ívek dark	energyvel még mielőtt
a tudósok felfedezték volna a dark	energyt.
Horizont tévével és a fürdőben forró rúddal, egy
pszichedelikus festménnyel, amely egy vízesés drámáját ábrázolja.
Arctic hűtőszekrénnyel és egy masszív karosszékkel, amelyben láthatatlannak érzed magad.
3. emelet: Fogorvosi rendelők. Belépni tilos!
A sebezhetőség itt hiba, mondja nekünk a recepciós lány.
A pincéről nem mondok semmit. Amit tudniuk kell,
hogy nem szabad odáig lejutniuk.
	
	

A legkellemetlenebb zavaros esemény
ünnepe
Szerencsétlenségek tartanak fogva, olyan, mint a BAD JUJU játékban –
a legnagyobb csapásokat a barátok mérik.
Az előrelátás hiánya vagy a bizalom kudarca?
A játék egy vicc, amely kivetít egy láthatatlan és csúf övezetbe.
Ha volna 1 buszméretű százlábúm, elengedném
a parkban és követném a katasztrófát. Kinyújtanám a kezem, mint egy jedi,
a park fölé emelném és odaerősíteném a levegőbe,
mint egy város mártír védőszentjét.
Egyetlen autóbusz sem bukkan elő a múltból, csak egy
elbukott vizsga folytonos érzete. Pánik és csodálkozás –
örökös készenlétben lenni arra, hogy hivatalos emberek ugráltassanak.
A hiba akkor merül föl, amikor elveszted a szándék feletti kontrollt.
Néhány napja egy barátom mondja felsőbbrendű	lezserséggel
hogy a szakáll és a has képi tőke a választási kampányban.
A pénz a kommunikáció helyettesítője, mondja még.
Most mitikus terjedelem van közöttünk;
a zavarások és megtévesztések végleg eltűntek.

„

68

tiszatáj

Solideal
A teraszt kedveljük inkább a zavarodottsághoz
Vagyunk néhányan akik tudjuk hogy sosem fogjuk elhagyni a kerületet
Olyan ez mintha 1 kóros hazudozóval találkoznál akitől aztán
Nem tudsz szabadulni
Amikor megismertem Erikát
Hallsszal kombinálva szakadás aszongyák neki
Annyira kellemes és félelmetes megfogni az anyagot
Néhányan azt mondják hogy vissza kell térnünk az értékekhez
Mindenki akit jónak tartanak
Védekezik és messzire szállítja dolgait
A genetikusok azt mondják hogy
Valaki gonoszsága látható a körme formájából
Ezek érzékeny és introvertált alakok akik nem látják a kiutat
Lelkük színképektől és gyanútól kísértett
Balesetveszélyes terep
Tudják mi a problémád még mielőtt a rendelőbe érkeznél
Nem különböznek azoktól akik a parkban lelkesen
Tologatják babakocsijukat és az álmodozásból felébrednek
Amikor valami ismerősök
A babakocsi fölé hajolva hangutánzó szavakat adnak ki magukból
Fárasztó mesterség ez az udvariasság
Aki mosolyog neked azt bizonyítja
Hogy a fikció lehetséges
A méret számít Ő teszi lehetővé újabb érzelmek felbukkanását
Hagyjatok fel a hülyeségekkel és gondoljatok valami körmönfontabbra
Ha forradalmár vagy ne vesd le a bugyid
Volt egy film szerzetesekkel akik eltévedtek a sivatagban
Néhányan magukat álcázva adtak el lekvárt és ópiumot
Mit meg nem teszel a hatás érdekében?
Aki mosolyog neked összetéveszt
Meghúzod a kötelet és az ejtőernyő kinyílik
Az ejtőernyő megvéd a gravitációtól

2019. szeptember

69

„

– Szereted a rántottát? kérdezted.
– Igen, s a dokumentumfilmeket is.
Egy agresszív kéz kivesz valamit a fiókból.
Egy hadviselt kéz végigvezet a valóságon.
Egy idő után senki nem oké.
SÁNTA MIRIÁM fordításai

NO TITLE BALANCE, oil on canvas , 82×115cm, 2015

„

70

tiszatáj

HALASI ZOLTÁN

A nép nevében
(DRÁMARÉSZLET)1
TAVASZI-ŐSZI FORDULÓ (1944)
I
Bíróság	előtt	a	deportálásokat	előkészítő	államapparátus	vezetői.	Önképükhöz	híven	
a	lerongyolódott	öltönyhöz	vagy	nagykabáthoz	az	egyik	drót‐glóriát,	a	másik	meny‐
asszonyi	fátyolt,	a	harmadik	hattyúszárnyat,	a	negyedik	apácafőkötőt,	az	ötödik	ba‐
bérkoszorút,	a	hatodik	piros‐fehér‐zöld	malacperselyt	visel	a	fején.	Van	valami	végvo‐
naglásszerű	 a	 mozgásukban,	 mintha	 víz	 alatti	 növények	 hullámzanának,	 valójában	
elkárhozott	 lelkek.	 Időnként	 egymásra	 mutogatnak,	 sőt	 egymás	 szájába	 nyúlnak	
a	mutatóujjukkal	és/vagy	párosan	fordulnak	egyet,	csárdáslépésekkel.
GLÓRIA Szeretném még egyszer hangsúlyozni, tekintetes törvényszék, a törvényt
nem mi hoztuk, nem mi hoztuk divatba az ilyen törvényeket, nem mi diktáltuk a
törvénydivatot, tisztelt törvényszék, a törvény a társadalom ruhája, abroncsos
szoknyája, feszes zakója, az országgyűlés pedig az úri szabója, az úri szabó pedig
a társadalomtól veszi fel a rendelést, felveszi a méreteket, és minél passzentosabbra szabja azt a törvényhacukát; a törvény, kérem, követi a társadalom vonalait, idomul a társadalomhoz, a mi esetünkben a nemzettesthez, a mi nemzetünk
teste, ugye, jó huszonöt éve, kissé karcsúbbodott, ezért a ruhája is elöl kurtábbodott, hátul vastagodott, de azt ne kérdezzék, hogy hol a nemzettest eleje, hol a
fara, mert mintha éppen most fordulna meg a dolog, most fordulnának meg a
vonalai, ez is egy divat, ami azelőtt hátul volt, az került előre, nem ragozom tovább, a törvényt nem mi hoztuk, mi csak a rendeletkészítésben serénykedtünk,
de azokat se mi hoztuk, mi csak a nemzet udvari szállítói voltunk, beszállítói, illetve kiszállítói, attól függ, honnan nézzük.
FÁTYOL Mi szeretjük a konferenciákat, ez a mi preferenciánk, a konferencia, innen
az Óperencián átkelünk egyik konferencián, másik konferencián, tulajdonkép1

Ez a részlet egy szimbolikus népbírósági tárgyalássorozat ötödik napját mutatja be. Maga a darab
nem a történelemről, hanem a történeti tudatokról szól. A közszájon forgó klisékről, sztereotípiákról, apológiákról. Körképszerűen mutatja be a múlttal való szembe(nem)nézést, nagyjából az 1918–
1948 közötti időszakra vonatkoztatva. Műfaja „hazafias revü”. Korábbi szövegváltozatai, részletei
megjelentek a Jelenkor	és a Színház folyóiratokban.

2019. szeptember

71

„

pen megbeszélések ezek, összeröffenések, villásreggelik, munkaebédek és díszvacsorák, színhelyük nem okvetlenül a minisztérium, vidéki vadászház, kúria is
megteszi, mi is megtesszük, ami tőlünk telhet, a magyaros vendéglátás ugye, az a
szívbeli, azt minden követ szereti és élvezi, szereti élvezni, hogy velünk munkamegbeszélhet, szereti az olasz, a spanyol, a portugál, a francia, de legeslegjobban
szereti a német, a német a mi történelmi érdekünk, vele tökéletesen egybeesünk, gondoltuk, és tényleg, egybe estünk, egy gödörbe, és hát végül is, valljuk
be őszintén, szordínóval mondom, csöbörből vödörbe, de ezúttal nem csalt tőrbe
minket senki, hacsak nem mi magunkat, egybeestünk a saját tőrünkkel, és felnyitottuk a saját hasunkat, harakiri, ezt az utolsó pillanatig nem látta senki, valamiért elfelejtettünk szemüveget venni, hogy legalább üveg által homályosan lássuk,
mire megyünk mi a németekkel ketten.
HATTYÚ Nem mi mentünk tulajdonképpen, mi csak belementünk, mások mentek,
kivéve akik mentesítést kaptak, sokan kaptak, abban is részünk volt, abban volt
igazán részünk. A német követ, az követelt, rajtunk követelt és tőlünk, és ugye
már itt volt idebent ez a hadtest, az a hadtest, német erők, hiába erőlködtünk,
teljesíteni kellett a követelést, a kvótát, hát úgy nyomták le a torkunkon, pedig
mi voltunk a vendéglátók, de a magyar születetten udvarias, így lettünk, saját
tehetségből, udvarias szállítók, előzékeny váltóállítók, ruhát kellett váltanunk,
nekünk, a nemzetnek, nem olyan könnyű, miközben itt is eszünk, ott is eszünk a
német követtel, a németek követeivel, a németek követelőző követeivel, alig
győzi a hivatal a sok fogást, a sok rendelést, a sok rendeletet, kiszabni ezt, kiszabni azt, ennyi rendeletruhát, hiába, a magyaros vendégszeretet, de végül is
tényleg nemzeti lett a viselet: ami kozmopolita volt, fajidegen, liberális, az kikerült a ruhatárból, ki a törvénytárból.
FŐKÖTŐ Nem szabódtunk, nem szabadkoztunk, rendeleteket hoztunk, iszonyú
igény volt akkortájt rendeletekre, legalább akkora, amekkora gondolatokra lett
volna, de arra senki sem ért rá, a tett halála az okoskodás, márpedig a magyar állam nem rezoníroz, csak paríroz, veszélyt hárít, hiszen a front közeledik, a világ
beesteledik, és hamarosan a sötétség, de amíg a szemünk lát, addig fussanak, távozzanak innen mihamarabb, legyenek sínre téve, valami ilyesmi volt a pohárköszöntő tárgya, a követ mondta a tósztot, meg a különleges megbízott, aki bennünk megbízott, és összecsendült két, három, négy, ki tudja, hány pohár, ki mindeneket lát, az tudja csak hányszor, és a cinkos félhomály, tisztelt igazságmegvilágító bíróság, a cinkos félhomály nekünk kedvezett. Más megvilágításba is helyezhető, ami itt történt, de az valószínűleg művi lenne, művészi és ezért hamis.
Lesben álltunk néhány történelmi perce már, van az úgy huszonöt év is, de lehet,
hogy több, és a csókra vártunk, illetve vártak minket a csókosok.
KOSZORÚ Mi egy nagy család vagyunk, a népek nagy családjában egy kis család, Európában is kis család, de nem cseléd, ezért nem tűrhetjük, hogy belülről rágjanak

„

72

tiszatáj

szét minket, a molynak menni kell, a termesznek is, ez a természet szava, amelyik nemzet nem küzd a fennmaradásért, az elvész a fajok cirkuszában, mi itt
rendet tartunk, betartjuk a rendeletet, célra tartunk, erre a célra tartanak minket, szervezetünktől idegen a kakaskodás, a kakastoll kevésbé, az a jelünk, mi
vagyunk az idők jelei, ha mi jövünk, onnan menni kell, mennek, mentek, koszosak, büdösek, csak az nem büdös, amit hátrahagynak, hátra se néznek, nem is
hagyjuk, közrefogjuk a menetet, mi vagyunk a zárójel, ugye, önök is érzik, tisztelt
bíróság, ez az államgrammatika, valami, ami nem fontos, mellékesen megemlítődik, megemlegetődik, mintha csak csuklottunk volna, de már be is csukódik az
a zárójel, be is csapódik az az ajtó, a végeken, a vagonokon, már ki is lazul a rekeszizmunk, na ezen a bekezdésen is túl vagyunk, tovább írhatjuk a magyar történelmet, pont, pont, pont.
PERSELY Pont annyi maradt utánuk, amennyi az államnak kellett, az állam a közjó
letéteményese, a közrosszat kiveti magából, így tesz egy egészséges állam, természetesen az állampolgárai érdekében, ennek érdekében még a német érdekekkel is kész volt szembeszállni, kész volt kiállni a saját anyagi érdekei védelmében, az embereket átengedte, a tulajdonukat megtartotta, a népesség anyagias része ment, az anyagiak maradtak, sikerült is az államadósságot szanálni, hitelképesek lettünk megint, nőtt a kínálat, csökkent a kereslet, a feketepiacra fekete napok jöttek, az infláció valósággal kinyúlt, és tessék megkapaszkodni, tisztelt számvevő-, nem, tisztelt törvényszék, a dollár történelmi mélypontot ért el a
pengővel szemben!, ezzel szemben a leütési ár szárnyalt a kikiáltásihoz képest,
amidőn a még ki sem hűlt ágyneműk cseréltek gazdát és egyéb használati tárgyak, a városházán tartott zártkörű árverésen, ez történetesen Kassán történt,
ahol a távozóknak végleg búcsút intettünk, de ugyanígy megtörténhetett bárhol
máshol, a távozók úgyis búcsút inthettek már mindenüknek.
Államapparátus	el.
II
A	 tárgyalóteremben	 most	 a	 zsidóvagyon	 1944‐es	 sorsa	 idéződik	 fel	 a	 bíróság	 előtt	
a	Lakosság	tanúvallomásai	alapján.	
Körben	kordék,	talicskák,	szekerek,	út	szélén	holmik	(bútor,	eszcájg,	festmény,	könyv),	
emberek	 (lehetnek	 bábuk,	 babák).	 Jól	 öltözött	 lomizók	 tesznek‐vesznek,	 válogatnak.	
Háttérben	időnként	halkan,	kintornaszerűen	megszólal	az	„Isten	nevét	dicsérem”	kez‐
detű	 református	 ének	 (ad	 notam Az	 árgyélus	 kismadár).	 A	 Lakosság	 szerepét	 játszó	
beszédes	nevűek	ez	előtt	a	háttér	előtt	lejtenek	el	teli	vagy	üres	kézzel,	arcuk	helyén	
szemréskivágásos	kokárdával.
MINDAMIÉNK Ahogy itt szétnézek, a közönség soraiban is van, aki jogvégzett, nemcsak a jogtudó bírák közt, mondják hát meg, kérem, én, aki egy katona felesége

2019. szeptember

73

„

voltam, miért ne lettem volna jogosult arra a holmira, amit a magyar állam törvényes úton elkülönített, elidegenített, idegennek nyilvánítva azt, aki addig is
idegen volt a mi szemünkben, csak vásároltunk tőle, csak gyógyított minket,
csak tanította a gyerekeinket, de kétség nem fér hozzá, hogy a vagyona nem volt
az övé akkor sem, amikor megszerezte, akkor sem, amikor szabadon rendelkezett vele, amikor még szentnek volt mondva a magántulajdon, ki sem merem
mondani ezt a szitokszót, nem az övé tehát, minden látszat ellenére sem, hanem
a nemzeté, akkor úgy mondtuk, ma úgy mondanánk, a népé, a dolgozóké, hiszen
csak a dolgozók dolgoznak, a fűszeres üzletel, a tanár félrenevel, az orvos félrekezel, a nemzet mi vagyunk, akik erre ébredünk, nemzetes bíróság, erre reggel,
délben és főleg mostanában este, gondoltam én akkor, este jött a parancsolat,
orvos, tanár, fűszeres el, a nemzet vagyona visszatért, az enyém, hát hogy ne vettem volna birtokba, ha egyszer a törvény megmondta, hogy az enyém.
AZENYÉMLETT Tisztelettel kérem, hogy a lakásomban lévő bútorokat és csillárokat, melyek érdektelen nevű ügyvéd lakásában visszamaradtak, részemre kiutalni szíveskedjenek. Nem szívesen említem meg, mert szerény, visszahúzódó
természetű magyar özvegyasszony vagyok, mégis legyen szabad szóba hoznom,
tisztelt hivatal, hogy terrortámadás folytán családommal együtt hajléktalanná
váltunk, így lettem a fent említett lakás bérlője.
MOSTÉNJÖVÖK Csatlakozom az előttem szólóhoz, két gyermekem családalapítás
előtt áll, én magam eddig a sors és a zsidó faj üldözöttje voltam.
ENGEMILLET Kérem, én beteg voltam, zsidóvagyon-vásárlási jegyhez nem jutottam,
pedig mint hadirokkantat megilletne.
JOGOSIGÉNY Én pedig, tekintetes törvényszék, igénylést adtam be egy zsidópéküzletre, mivelhogy a pékmesteri vizsgám megvan, utólag aztán megtudtam, azért
nem kaptam meg az engedélyt, mert az alispán úr azt várta, talán máig is azt várja, hogy a zsidóságot visszatelepítsék a korábbi helyére. Pedig korábban nem itt
volt, mi voltunk itt korábban, mi mindig itt voltunk, ebben a medencében, kivéve, amikor még nem, de akkor még nem ért a nevünk.
NEKEMISJÁR Én, kérem, a fronton voltam, és amíg én ott hazámért viaskodtam, addig itthon a púposok és sánták gazdagodtak, ők nagy vagyonokat megkaparintottak. Hogy fér ez össze a magyar becsülettel? Most elmentek a zsidók vagy itt
maradtak?
Fehérköpenyes	 nők	 jönnek	 be,	 kezükön	 gumikesztyű.	 Vagy	 deréktól	 felfelé	 hatalmas	
gumikesztyűnek	öltözött	nők.	Ők	a	Szülésznők.	Aki	nem	beszél,	az	ujjtáncot	mutat	be.
FELISUJJ szülésznő Csúcsra járt a munka, helyenként a nemzetőrség és a leventék is
bedolgoztak, ugye, el kellett hárítani a torlódásokat, márpedig két hónap alatt
kétszázezer háztartást leltárba venni, az nem semmi, az idő szűk volt, a lakások

„

74

tiszatáj

tágak és zegzugosak, ahol friss a festés, ott kibontani a falat, nem egy helyen bejelentésre a kertet is felásni, és az nem egy pár kamásni volt, amit ott találtunk,
az egész állami adminisztráció egy emberként matatott, ők a köbméterekben,
mi, szülészek, a belterekben, hüvelyi méretekben, folyt a vagyonmentés, a nemzet szépen gyarapodott, még a németek is ámultak, ezek a magyarok, ezek tényleg hunok!, na most, persze, lehet az egy városi tisztviselő is, aki személymotoz,
de hol ért az ahhoz?, hol annak a szakértelme?, egyáltalán mi értelme egy férfinak egy nőben turkálni?, elméletileg a törvény is tiltja, meg hát ez ugye nyilvánosnak nyilvános, de mégse nyilvánosház, mi szülészek mégiscsak ezt tanuljuk,
világra segíteni a jövőt, a mi ujjunk nem vaktában, nem ösztönből, önök, tisztelt
bírák, akik az igazságot hozzák napvilágra, ugyanezt érezhetik, amit mi, amikor
előkerültek a kincsek, nincs igazam?
LEISUJJ szülésznő	Búgtak a tárnák, sajna két gumikesztyű jutott tíz bábára, bábanövendékre, azzal aztán ki-be, ki-be, a vérből a szarba, a szarból a vérbe, most
ecseteljem?, ugye, ne, vájtuk a mélyet, mert ugye itt van elrejtve a lényeg, ez
most a feladat, erre van szükség, így nyílik meg most a jogos örökség, hát megnyílt, meg, az a tátongó mélység, aztán összezárult, mint egy testnyílás, virágnyílás volt, mikor mi vájtuk a mélyet, semmit sem vihettek magukkal a rémek, a
kémek, akik miatt ránk esőzött a bomba, akik miatt az ember elsózott mindent,
annyira szerelmes volt a nemzeti vagyonba, a rúdaranyakba, a rúdezüstökbe, az
ékszerhalmokba, aztán, amikor ezek is mentek a vagonba, ezek a visszaszerzett
javak, a visszaszerzett jóság, akkor jött a német, rátette a kezét, ez nagy érvágás
volt és nagy égés, mégiscsak a mienket vitték, de az abrosz, a komód, a kávédaráló, az ezüstszervíz, ne higgyék, hogy nekünk nem fáj, nagyon fáj, nekünk semmibe nem került, akkor is nagyon fáj, fáj ez forszírozás, hogy adjuk elő, eddig és
ne tovább, értik?, nekünk ez tényleg nem került semmibe, hát mi volt ez, mi: önfinanszírozás!, amúgy önök is tudhatnák, tisztelt állami bírák, hogy az állam jogos önvédelemből mindenkinek korlátozhatja szerzett jogát. Mondom, eddig és
ne tovább!
Szülésznők	el.
Árnyjáték:	vonuló	batyus,	bőröndös	menet,	mögöttük	puskás	csendőr.	
Oldalt	kivilágosodik	egy	pulpitus,	mögötte	áll	a	védő.
PITYPANG	 védő	 Terhelt békeszerető, szolid ember volt, aki jószágaival is feltűnő
gyengédséggel bánt, bántja tehát a védelmet a tendenciózus beállítás: tanúk
szolgálatuk tartama alatt kiszolgáltatott emberek és saját vallomásaik szerint a
vádlott szenvedő alanyai lévén, természetszerűleg ellenszenvet és megtorlási
vágyat kell hogy érezzenek a vádlott iránt. Azért, halkan mondom, kellene, hogy
érezzék, egy bajba került, védtelen emberrel, aki ráadásul háborús sérülést is
szenvedett, nem bánunk így. Védencem kitart amellett, hogy embertelen bá-

2019. szeptember

75

„

násmód nem volt, az alá rendeltek fedél alá kerültek, közellátás jó volt, keresztény szellemben történt. Kérem, a téglaszárító, a dohánypajta, a malom, a marhaistálló, a lóistálló, a sertésól egyaránt alkalmas arra, hogy fedelet kínáljon az
embernek szükség esetén. És ezek az emberek kétségkívül nagy szükséget láttak. Szükségük lett volna az égvilágon mindenre, de az égvilágon semmi joguk
nem volt erre, viszont a terheltnek nem állt módjában változtatni az előírásokon.
Ha meg volt tiltva, hogy csomagot kapjanak, vásároljanak, ötven pengőnél több
pénzt tartsanak, dohányozzanak, civilekkel szóba álljanak, akkor, már álljon meg
a menet, ezért a feletteseit kellene számonkérniök! Mondják meg végre, mit
akarnak hát!
III
Az	előbbi	menet	a	háttérben,	csak	most	mindenki	farosttáblát	visz,	rajta	a	saját	egész	
alakos	fotója.	Amíg	átvonulnak	a	színen,	profilból	látjuk	őket.	Visszafordulnak,	időn‐
ként	megállnak,	ilyenkor	ők	is,	a	táblájuk	is	a	nézőtér	felé	fordul.	Olyanok,	mint	vala‐
mi	falanx.	Valójában	céltáblák.	Bejön	pár	karszalagos	nyilas,	kezükben	négyágú,	nyi‐
laskereszt	alakú,	középen	H	betűs	zöld	dobócsillag.	Célba	dobálnak	vele.	Zenei	kíséret	
a	produkcióhoz:	részletek	Saint‐Saëns	Dance Macabre	c.	darabjának	zongoraátiratá‐
ból,	de	hatásvadász,	némafilmkísérő	stílusban,	csak	éppen	pianissimo.
BÁRÁNY nyilas	Tiltakozom az ellen, hogy tevékenységünket ideológiailag motivált,
társadalmi banditizmusnak bélyegezzék. Nem volt elég, hogy a németek szerencsétlen üldözötteket megbélyegezték, most mi vagyunk soron, mi, megtévesztett
munkások, kisegzisztenciák, akikre a sírásó szerepét osztotta a történelem? Mi
mindenkit elengedtünk, akit lefogtunk, menjen, amerre a lába viszi: hát nem sokáig vitte, annyira le voltak gyengülve. De az ellátást nem mi vontuk meg tőlük,
a jogokat, azokat se mi, mi ugyanolyan szocialisták voltunk, mint akárki más,
a nép igazságának bajnokai, az volt a baj, hogy későn kerültünk a kormányrúdhoz, összezsugorodott az időnk, az az idő, ami szocialista programunk megvalósítására adatott. Mi voltunk azok, akiket kamikázénak küldött maga helyett a politikai osztály.
GIDA nyilas	Ha a németek időben összefognak velünk, nyertek volna egy ütőképes
hadsereget, de ezzel elkéstek, a vén trotlira tettek, aki béklyót rakott lábainkra,
kötelet dobált kezeinkre, és angolbarát klikkjével együtt talmudi kajánsággal
akadályozta legszentebb terveink megvalósítását. Törekvéseinket módosítanunk kellett, az ember csak azon az úton járhat, amelyik megnyílt előtte. A csoda
így is hajszálon múlt, a szárnyas halál diadalmasan repült Londonra, és nyilván
repült volna New Yorkra is, ha nem következik be szabotázs. Addig pedig, amíg a
német csodafegyver kifejti világeldöntő hatását, és nagyhazánk kibújik a kutya-

„

76

tiszatáj

szorítóból, mi a mi dolgunk? – felszámolni az itthoni káoszt, a trotli-rezsim maradványait.
A	menet	ismét	árnyjátékká	alakul.	Az	egyik	oldalon	kivilágosodik	egy	pulpitus.	A	vé‐
dőbeszéd	közben	erősödő	moraj	a	hallgatóság	felől.
PIPITÉR védő Nem könnyű mentséget találni arra, amit védencem, a vádlott és társai elkövettek. A társadalom és a jog, ha kilép az ész keretei közül, ha kilép a józan ész aranykeretéből, ha nem kér az ész tekintetéből, a józanság szemüvegkeretéből, akkor, tisztelt bíróság, tudjuk, jön a téboly, tudjuk, de ne mondjuk, hiszen tudjuk, hogy az jön, fogalmazzunk szabatosabban, mondjuk azt, hogy ilyenkor a társadalom cselekvősége megnő, sőt, ez a cselekvőség elérheti a maximumot, erre számos tömegsír utal, miért?, mert a káoszban minden mozog, csak a
halott nem mozog tovább, de ez is csak látszat, a cselekvőség csak látszat, az elkövetőt éppen hogy az áldozat mozgatja, a tettes totálisan áldozatorientált, ez az
ő függősége, tisztelt független bíróság, egyik áldozat a másikhoz rántja, azzal is
végezni kell meg amazzal is, a földön fekvők, a Dunában úszók húzzák-vonják
szegény tettestársakat, társtetteseket, olyan ez, mint valami titkos összeesküvés,
mintha a halottak intéznék az egészet, ők rángatnák láthatatlan fonálon azokat,
akik a bűvöletükben élnek.
Még	erősebb	moraj	a	hallgatóság	soraiból.	

Kiss Dorka és Rajk László látványterve Nemes Jeles László Napszállta című filmjéhez
(Fotó: Laokoon Filmgroup)	

2019. szeptember

77

„

SÁGHY MIKLÓS

Közelítések Nemes Jeles László Saul fia című
filmjéhez*
Nemes Jeles László Saul	 fia (2015) című filmjének nagy sikere – a Cannes-i Filmfesztiválon
elnyerte a zsűri fődíját, valamint a Golden Globe-díjat és az Oscar-díjat a legjobb idegen nyelvű film kategóriájában – nagyrészt annak köszönhető, hogy eredeti és újszerű módon ábrázolta a holokauszt ábrázolhatatlannak és felfoghatatlannak tartott történelmi traumáját.1
A film nemzetközi sikere ugyanakkor új és felkavaró formanyelvi megoldásai miatt részben
meglepő, hiszen a Saul	fia egyáltalán nem mondható közönségbarát alkotásnak, éppen ellenkezőleg: ereje és hatása a nézőt gyakran sokkoló, horrorisztikus eljárásaiban érhető tetten.
Székács-Weisz Judit például úgy véli, Nemes Jeles alkotása „zsigeri szinten” szembesíti befogadóját a holokauszt traumájával, mégpedig úgy, hogy „a totális	 élmény	 világába	 léptet	 be,
testestül lelkestül: nem lehet kívül maradni.”2 Gyenge Zsolt szintén a Saul	 fia „húsbavágó”,
testi atmoszféráját hangsúlyozza kritikájában, és olyan alkotásként jellemzi, mely „kíméletlenül tárja elénk a szélsőséges bizonytalanság embert próbáló tapasztalatát.”3 Georges DidiHuberman pedig „szörnyszülöttnek” nevezi a filmet, mely „torkon ragadja”, és a soá rémálmával szembesíti nézőjét.4 A példák sora még bőven folytatható volna, melyek a szóban forgó
film befogadásának élményét gyötrelmes testi és lelki tapasztalatként írják le, a befogadó,
néző helyzetét pedig a kényszerű tanú pozíciójával azonosítják.5
Tanulmányomban elsősorban arra a kérdésre keresem a választ, hogy miképpen, azaz
milyen formanyelvi és tematikus eszközök segítségével kényszeríti befogadóját a néző „külső” pozíciójából a tanú „kényelmetlen” helyzetébe a Saul	fia című alkotás.

*

1

2
3

4

5

A tanulmány megírását az EFOP-3.6.2-16-2017-00007 azonosító számú, Az	intelligens,	fenntartható	
és	inkluzív	társadalom	fejlesztésének	aspektusai:	társadalmi,	technológiai,	innovációs	hálózatok	a	fog‐
lalkoztatásban	és	a	digitális	gazdaságban	című projekt támogatta. A projekt az Európai Unió támogatásával, az Európai Szociális Alap és Magyarország költségvetése társfinanszírozásában valósul meg.
Nyilván a formanyelvi újdonságai mellett a téma megközelítése is hordoz új elemet, hisz a sonderkommandósokról, vagyis a gázkamráknál és krematóriumoknál dolgozó lágerlakókról tudomásom
szerint még senki nem készített játékfilmet.
Székács-Weisz Judit: „Gondolatok a Saul fiáról”. In IMÁGÓ	Budapest, 2017/1. 45.
Gyenge Zsolt: „A holokauszt is csak egy gyár”. In VS,	2015. május 15. https://vs.hu/magazin/osszes/
a-holokauszt-is-csak-egy-gyar-0515
Georges Didi-Huberman: Túl	a	feketén.	Levél	Nemes	Lászlóhoz,	a	Saul fia	rendezőjéhez. (Ford. Forgách
András.) Jelenkor, Pécs, 2016. 5–8. Vö. „filmjének képei és sikolyai mégis kiszolgáltatottá tettek, tudásom nem védett meg tőlük. Többféleképpen is torkon ragadtak. Mindenekelőtt, ezt be kell vallanom Önnek, mintha szembetaláltam volna magam legrégibb és legkínosabb rémálmaimmal.” (8.)
A tanú szó használata természetesen átvitt értelemben értendő, hisz a befogadó esztétikai	tapaszta‐
lata többek közt híján van a valós fizikai részvételnek és testi fenyegetettségnek.

„

78

tiszatáj

Húsbavágó	képek	
Nemes Jeles filmjének legszembeötlőbb vizuális sajátossága, hogy a kamera szinte egy percre
sem hagyja el a főhőst, Sault, így vagy őt magát, vagy (vele együtt) azt látjuk, amit ő is lát. Ennek megfelelően az alapvetően meghatározó képfajta a filmben a közeli vagy a félközeli beállítás. Előbbiekben lényegében Saul arca minduntalan eltakarja a hátteret, az utóbbiakban pedig több dolog is akadályozza a főhős környezetének láthatóságát. A leggyakrabban azért
nem látjuk a háttérben zajló eseményeket, mert nincs a képnek mélysége, vagyis a háttér
homályos, elmosódott. Az is előfordul, hogy a kép valamely része túlzottan sötét, ezért nem
tudjuk kivenni, mi történik a képnek abban a szekciójában, de gyakorta (mélységi) látásunkat erős ellenfény – esetenként hamufelhő – akadályozza (1–2. kép). Emellett a kép-kivágatok olyan szűkek, korlátoltak, hogy a (feltételezett, hallható) történések nagy része a képen
kívüli térben zajlik.6 A választott formanyelvi eljárás következménye, hogy a történet helyszínére, a haláltáborra sosem látunk rá, sosem kapunk átfogó képet a lágerről (s így a holokausztról sem általában), csupán kép és hang fragmentumok, töredékek alapján kell következtetnünk a szűk keretben megjelenő események kontextusára. A radikálisan elliptikus
szerkesztésmód, illetve a megalapozó beállítások hiánya azt eredményezi, hogy a történések
helyszínét félelmes labirintusként, útvesztőként, nem pedig áttekinthető térként érzékeljük
befogadóként. Vagy ahogy Gyenge Zsolt fogalmaz: „a képarány és a mélységélesség szűkössége miatt egyszerűen nincsenek távlataink, klausztrofób módon záratunk be a képbe, alig
tudjuk kivenni, hogy mi történik a háttérben, és mindig meglepetésként ér bennünket, ha valami vagy valaki hirtelen megjelenik oldalról.” Ahogy Saul, úgy mi is „szédülve tévelygünk az
alacsony folyosókon, a rosszul világított termekben, a lepusztult barakkokban.”7 Mivel a folytonos fenyegetettségben élő főszereplő és a néző tudása között minimalizált a távolság, ezért
a Saul	 fiának filmes nyelve egy „megbízhatatlan és kaotikus episztemológiai struktúrát hoz
létre, amely zavarba ejtő, fragmentált, elliptikus és kifejtetlen, és ezért arra ösztönzi a nézőket, hogy folyamatosan figyeljék azoknak a jeleknek a felbukkanását, amelyek segítenek az
értelmezésben.”8 Azaz magas fokú aktivitást vár el a befogadójától, valamint azt, hogy együtt
„tapasztalja” meg a láger káosz-világát Saullal, a főszereplővel.

6

7
8

Amiképpen azt a Saul	fia több elemzője is megjegyzi: a film 4:3-as képaránya ugyancsak a vizuális információ limitálását szolgálja, hisz ez a képarány kevesebb információt képes „keretezni”, magában
foglalni, mint, teszem azt, a 16:9-es formátum.
Gyenge Zsolt: „A holokauszt is csak egy gyár”.
Kiss Erika: „A filmrendezés művészete a digitális korban (Saul	fia)”. (Ford. Matuska Ágnes.) In Aper‐
túra,	 2016/tél. http://uj.apertura.hu/2016/tel/kiss-a-filmrendezes-muveszete-a-digitalis-korbansaul-fia/

2019. szeptember

79

„

1–2. kép

Vincze Teréz A	lelkiismeret	hangja című kitűnő tanulmányában Laura U. Marks haptikus
(haptic) és optikus (optic) látásra vonatkozó elképzeléseit alkalmazza a Saul	fia fenomenológiai szempontú elemzésekor. Az optikus látás esetében a megfigyelő és a (vásznon) megfigyelt dolog közt kellő „távolság” áll fenn ahhoz, hogy azonosítani lehessen a látott dolgot, míg
haptikus látás esetében ez a távolság nem áll fenn, és így a tárgyfelismerés akadályokba ütközik.9 A távolság persze (részben) metaforikusan értendő, hisz a filmvászontól – ha moziélményről beszélünk – nem ülünk messzebb az egyik vagy a másik esetben, hanem inkább arról van szó, hogy a haptikus tapasztalat esetében a látás tárgyfelismerő funkciója különböző
(vizuális) okokból erősen korlátok közé van szorítva, míg az optikus látás esetében a megfigyelő a látványt uraló, mindent-tudó pozícióból ismer fel és lát át dolgokat.10 Mivel az előbbi
tapasztalat során a tárgyfelismerés komoly nehézségekbe ütközik, ezért a szem a felszínre,
a textúrára fókuszál, s mintegy azt „tapogatja” le. Ahogy Marks fogalmaz: „a haptikus vizuali‐
tás esetében a szem úgy működik, mint a tapintás érzékszerve.”11 A látás tapasztalatába bekapcsolódó „tapintás érzetet”, más szóval: a felszínt pásztázó haptikus látást film esetében
többek közt a rossz fókusz, szemcsés képfelszín, alul vagy túlexponáltság, rossz látószögű
beállítás, egyszóval a kép „roncsoltsága” idézheti elő.12 (Kis humorral Marks úgy fogalmaz a
haptikus látással kapcsolatban, hogy az mindig előidézhető, ha például egy rosszul látó ember úgy megy moziba, hogy leveszi a szemüvegét.13) A rontott, hiányokkal teli, redukált filmkép tehát a nézőt aktívabb értelmezői munkára, kiegészítésre inspirálja, úgy, hogy közben
más érzékeit is „bekapcsolja”, s a képek multiszenzoros, érzéki befogadására ösztönzi. Nem

9

10

11
12
13

Vö. „A haptikus vizualitás különbözik attól az optikus vizualitástól, mely kellő távolságból szemléli a
dolgokat, hogy önálló formákként ismerje fel azokat a távolban: más szóval úgy, ahogy általában tapasztaljuk azokat. Az optikus vizualitás a látó és a látott tárgy különbségén alapul. A haptikus látás
inkább a tárgy felszínét pásztázza, s nem merül el az illuzórikus mélységben, azaz inkább a textúrát
észleli. Inkább mozog, mint fókuszál, inkább érint, mint néz.” (Laura U. Marks: The	Skin	of	the	Film.	
Intercultural	 Cinema,	 Embodiment,	 and	 the	 Senses. Duke Univerity Press, Durham – London, 2000.
162.)
Vö. „A haptikus vizualitás sebezhetővé tesz valakit a képpel szemben, nem úgy, mint az optikai vizualitás, melyhez az uralás [mastery] pozíciója kapcsolódik.” (I. m. 185.)
I. m. 162.
I. m. 172.
I. m. 170.

„

80

tiszatáj

nehéz belátni, hogy a Saul	fia a homályos háttértől kezdve a vakító ellenfényen, a képmélységet megszüntető füstön keresztül a túlzottan szűk képkivágatig számtalan haptikus eljárással
operál. Vincze Teréz is a film képeinek döntően haptikus jellegét hangsúlyozza, kiemelve,
hogy ez a sajátosság már a film kezdő jelenetében is megfigyelhető: „a haptikus képek gyakran és jellemzően homályosak, ami megnehezíti a tartalmuk felismerését, beazonosítását.
A Saul	 fia pedig pontosan egy ilyen látvánnyal indít: az első kép egy zöldes, homályos folt,
mely betölti a vásznat. Egy kis idő múlva világossá válik, hogy a kis mélységélesség idézte elő
a homályos képet, melynek éles tartományában addig nem volt semmi, de ekkor a kamera felé közeledő főhős alakja élessé válik, míg környezete viszonylag homályos marad.”14 Vagyis
már az első képek a haptikus látáshoz kapcsolódó, multiszenzoros érzékelést aktiválják,
illetve az erősen lehatárolt látómező szinte végig a filmben az optikus, azaz áttekintő, „eltávolító” látás ellen dolgozik, és így a film nem engedi nézőjét a látványt uraló szubjektum pozíciójába helyezkedni. Vincze a filmnek éppen erre a tulajdonságára hivatkozva és Marks elképzeléseit alkalmazva értelmezi meggyőzően a Saul	fia nézőjének sajátos helyzetét: „a mindent
látó nézőpont, a kontrolláló tudás kiiktatásával a közönséget a percepciós szituációban kiszolgáltatottabbá teszi, és egyúttal nagyobb hatású, közvetlen élményt eredményez. A néző
»fizikai« közelsége Saulhoz a perceptív azonosulást hangsúlyosabbá teszi. A jelen lévő valamennyi haptikus jellegzetesség felerősíti annak lehetőségét, hogy a néző bevonódhasson
nemcsak Saul szubjektív mentális pozíciójába, de közvetlen érzékleten keresztül a fizikai
környezetébe is.”15
Röviden összefoglalva: a Saul	 fiának	 képi világa minimalizálja a néző és a főhős látáspercepciója közti különbséget, és így egyfelől haptikus látásra, másfelől episztemológiai bizonytalanságra „kényszeríti” befogadóját, illetve ellene megy mindenfajta átlátásnak, belátásnak, vagy ha tetszik, utólagos, történelmi értelmezésnek. Mindazonáltal arról azért nem
szabad megfeledkezni, hogy a film nagyon is épít a befogadó holokauszt-tudására, vagyis arra
az előzetes történelmi ismeretére, mely a koncentrációs táborok működésére vonatkozik.
E nélkül ugyanis nem jönne rá a néző, mi történik a gázkamrában az ajtózárás után, sőt, azt
sem tudná valójában, hogy egy gázkamrába lettek beterelve az emberek. Ezt	ugyanis a kamera nem	 mutatja, nem „árulja el”, mint amiképpen azt sem, hogy az emberek földi maradványai sorban elégnek majd, és hamuvá lesznek a krematóriumban. Lángokat, füstöt látunk,
dörömbölő hangokat hallunk, ám ezeket az audiovizuális utalásokat előzetes holokauszttudásunk nélkül nem volnánk képesek pontosan azonosítani. Ráadásul a főhős élettelen, kifejezéstelen arca – melyet a súlyos vasajtón átszűrődő sikolyok, üvöltések közben látunk – sem
árul el semmit a gázkamrában végbemenő borzalmakról (3. kép).

14

15

Vincze Teréz: „A lelkiismeret hangja. Hang és haptikus érzékelés a Saul	fia című filmben”. In Metro‐
polis 2015/2. 62.
Uo.

2019. szeptember

81

„

3. kép

A	Saul	fia	és	Kertész	Imre	Sorstalansága	
A	Saul	fia	és	a	Sorstalanság című esszémben részletesen írtam már Nemes Jeles László filmjének és Kertész Imre regényének igencsak hasonló narratív stratégiájáról.16 E művek közösnek tűnő választása abban áll, hogy a holokauszt eseményeinek láttatása, leírása a főszerelők
korlátolt nézőpontjához kötődik. Amiképpen Saulnak (s így vele együtt a film nézőjének)
sincs átfogó képe a láger egészéről, az ott zajló eseményekről, úgy a Kertész-regény hősének,
Köves Györgynek sincs rálátása az átélt, elszenvedett történésekre. A 14 éves Köves úgy halad ugyanis Auschwitz felé, hogy fogalma sincs arról, a holokauszt történik vele éppen. Ennek
belátásához történelmi tudásra volna szüksége, ami a jelenben természetesen – a regény
kulcsszavával élve – nem áll rendelkezésére, hisz ilyen horizont a visszatekintésben, az utólagosságban jöhet csupán létre. A regényben az elbeszélés ideje és az elbeszélt történet ideje
látszólag egybe esik (Köves, az elbeszélő, azt meséli, amit éppen átél), s így az utólagos viszszatekintés és ítéletalkotás nem jelenik meg a Sorstalanság	 nagy részében. A Nemes Jelesfilm hőse, Saul, akárcsak Köves, mindenfajta értelmezői távlatosság nélkül cselekszik az ábrázolt események jelenében. A lágerből	hazatérő kertészi hős maga mondja el a regény záró
fejezetében (reflexív módon mintegy), hogy mi a baj az utólagos visszatekintés (átfogó)
perspektívájával. Az, magyarázza a két szomszéd öregnek, Fleischmannak és Steinernek,
hogy csak „most látszik minden késznek, befejezettnek, megmásíthatatlannak, véglegesnek,
ilyen roppant gyorsnak és ily rettentő homályosnak, úgy, hogy »jött«: most, így utólag csupán, ha hátrafelé, a visszájáról nézzük. […] Csakhogy, akár hátra, akár előre nézünk, mindkettő hibás szemlélet – vélekedtem. Elvégre is húsz perc olykor, és önmagában véve is, meglehetős nagy idő. Minden perc elkezdődött, tartott, majd befejeződött, mielőtt a következő kezdődött volna ismét. Mármost – mondtam – vegyük csak fontolóra: mindegyik ilyen perc hozhatott volna tulajdonképpen valami újat. Valójában nem hozott, természetesen – de hát azért
el kell ismerni: hozhatott volna, végeredményben mindenikben történhetett volna valami
más is, mint ami történetesen történt”.17 Köves a percek, órák, napok múlásában, s nem a történeti távlatosság „felülnézeti” horizontjából látja megragadhatónak a holokauszt tapasztalatát. A Saul	fia ugyanígy mellőzi a (történelmi) panorámaképeket, illetve a film által alkalma-

16
17

Sághy Miklós: „A Saul	fia és a Sorstalanság”. In Élet	és	Irodalom, 2015 (LIX)/36. 13.
Kertész Imre: Sorstalanság. Magvető, Budapest, 2002. 327–328.

„

82

tiszatáj

zott – fentebb vázolt – formanyelvi eljárások is azt célozzák, hogy a főhős percről percre haladó, szakadozott perspektíváját érzékeltessék. Ezzel szemben a Sorstalanság 2005-ben bemutatott tényleges adaptációja, vagyis a Koltai Lajos által rendezett alkotás (melynek a forgatókönyvét maga Kertész írta) éppen hogy az utólagosság szűrőjén keresztül láttatja Köves
történetét. E megközelítésmód legszembeötlőbb eszközei az édes-bús Morricone-zene, illetve a Budapestet vágykeltően aranylóra, a lágert pedig szörnyűségesen sötét tónusúra színező
képek. Hiszen ezek a rendezői „beavatkozások”, döntések már értékelik és megítélik (zenével, stilizált világítással) a színre vitt eseményeket.18
A rokon vonások konstatálása mellett fontos megemlíteni ugyanakkor, hogy Köves regénybeli nézőpontja mégis tágasabb a filmbeli Saulénál. Míg utóbbinak elsősorban a látástapasztalatához, illetve részben a hallás-érzeteihez férünk hozzá, addig Köves György gazdag
részletességgel és naivitással számol be mindenfajta perceptuális élményéről. Egy ízben például azon morfondírozik hosszasan, hogy a beilleszkedésüket segítő csíkos ruhás lágerlakó
(aki magyarul beszél hozzájuk) vajon milyen bűnt követett el, hogy ilyen szánni való rabsorsra jutott: „Mindjárt meg is szántam kissé, hisz látnom kellett, még egészen fiatal, értelmes, fegyenc volta ellenére is azt voltam kénytelen találni: megnyerő arcú férfi, és nagy kedvem lett volna megtudni tőle, ugyan honnan, miként s mifajta vétség miatt kerülhetett rabságba vajon.”19 Az irónia a főhős interpretációjának, és az olvasó tudásának különbségében
válik érzékelhetővé, hiszen a befogadó már tudja, amit Köves a megérkezés pillanataiban
még nem, hogy hamarosan ő is „fegyenccé” válik, jóllehet nincsen semmi „vétsége”. Mivel
azonban a valódi történelmi kontextushoz neki látszólag nincs, viszont az olvasónak van hozzáférése, így éppen a két tudás különbsége válik a regény fekete humorának alapjává. Köves
korlátolt nézőpontja tehát egyfelől lebontja a holokauszt-sztereotípiákat, másfelől persze
eleve azokra épít, hiszen az olvasó többlettudása nélkül a regény keserű iróniája nem működhetne. Fentebb írtam már, hogy a befogadók többlettudására támaszkodva lép el a Saul	
fia is a holokauszt ábrázolás hagyományától, és bontja le azt formanyelvi újításaival. Képen
kívül és homályban (azaz a láthatóságon kívül) tartja ugyanis a haláltábor legtöbb eseményét, objektumát, előzetes tudásunk alapján azonban (részben) mégiscsak ki tudjuk egészíteni a képkeretben megjelenő fragmentumokat, töredékeket (és ebben a folyamatban a film
hangjai is nagyban segítenek persze). Röviden összefoglalva a Saul	 fia és a Sorstalanság‐
regény abban hasonlít egymásra, hogy mindkettő a főszereplő korlátolt nézőpontjából láttatja az eseményeket, nem jelenik meg egyikben sem a visszatekintés (értékadó, ítéletalkotó)
perspektívája (kameraállása), és mindkét alkotás – eltérő esztétikai és retorikai céllal persze,
de – nagyban apellál a befogadó előzetes holokauszt tudására.
A	horrorisztikus	hangok	ölelése	
Amíg a Saul	fia vizuális rétegének a legfontosabb sajátossága a látótér korlátozása (és ezzel
egyidejűleg a befogadói képzelet maximális aktiválása), addig a hangzósság szintjén egy ezzel
18

19

Erről az adaptációs viszonyról és ennek kapcsán Kertész Imre Sorstalanság című regényéről, valamint a 2001-ben napvilágot látott forgatókönyvről részletesen írtam A	 Sorstalanság	 Hollywoodba	
megy,	avagy	arról:	miképpen	csúszik	ki	a	túlélők	mindinkább	gyengülő	kezéből	Auschwitz	emléke.	Ker‐
tész	Imre:	Sorstalanság,	Koltai	Lajos:	Sorstalanság című tanulmányomban (In Tiszatáj, 2012/10. (Diákmelléklet) 1–20).
Kertész Imre: Sorstalanság.117.

2019. szeptember

83

„

ellentétes folyamatot figyelhetünk meg, jelesül a hanginformációk fenyegető túláradását.
A hangsáv elsősorban a koncentrációs tábor kaotikus mindennapjait kísérő zajokat, parancsszavakat, sürgetéseket, kiáltásokat, és persze a lövéseket, segélykiáltásokat, sikolyokat közvetíti. A láger borzalmait tehát döntően a hangsávban érzékeljük, és nem az erősen korlátozott vizuális síkon. A hang ugyanakkor, mivel alapvetően a képen kívüli szférából érkezik,
a vizuális sík limitált térérzetét egészíti ki, s ily módon teremti meg mintegy a film imaginárius terét – mely nem kevésbé félelmes persze, mint a látható horror.20 Ráadásul a több forrásból (hangszóróból) érkező hanghullámok eleve betöltik a moziterem egészét, és így körülölelik mintegy a nézőt. Ám mivel ezek a hangok a borzalom és a fenyegetés közvetítői, ezért valójában a horror az, ami beburkolja, körülöleli auditíve a befogadót.
Érzékeléspszichológiai szempontból a hangok közvetlenebb élmény kiváltására lehetnek
alkalmasak, mint a vizuális ingerek, hiszen amíg a fény terjedéséhez (vagyis a látásinger kiváltásához) nincs szükség közvetítő közegre, addig a hang terjedése e nélkül elképzelhetetlen. Ráadásul a hang olyan „médiumon”, a levegőn keresztül jut el hozzánk, mely mozog, és
körülölel bennünket. Ahogy Edward Branigan fogalmaz: a „hang egy bizonyos mozgáseseményre irányítja a figyelmünket, és így a fénynél nagyobb »intimitást« ér el, mivel, úgy tűnik,
a nézőt közvetlen kapcsolatba hozza egy közeli eseménnyel a levegő közegén keresztül,
amely átjárja a teret, megérintvén mind a nézőt, mind pedig az ábrázolt eseményt.”21 Ennek
az intimebb, testibb élménynek a létrehozásában persze nagy szerepet játszik a kortárs filmszínházak fejlett, Dolby-hangrendszere, mely „mintegy becsomagolja a nézőteret, és megbonthatatlan kohéziót teremt azáltal, hogy viszonyítási pontokat helyez el a valós térben,
megkönnyítve a testi beleélést a látott cselekményekbe.”22 Egy másik fontos jellemvonása a
hangérzékelésnek, mely zsigeribb hatásmechanizmusát indokolja, hogy a befogadó a hangokat sokkal inkább a „sajátjának” érzi, mint a vizuális ingereket, hiszen az utóbbit csak érzékeljük, de nem mi hozzuk létre, míg hangokat magunk is létrehozunk. „Az a képességünk,
hogy halljuk, ahogyan a hangok létrejönnek, párhuzamosan létezik azzal a képességünkkel,
hogy létrehozunk	 hangokat (melyeket azután hallunk), míg a fényt csak érzékeljük, de nem
mi hozzuk létre. A fényességnek, megint úgy tűnik, van egy külön sajátossága, az emberi testen »kívül« és attól függetlenül, míg a hang testünk és mozdulataink részének tetszik.”23
A hangok eszerint tehát jobban átélhetők, hisz egyfelől körülölelnek bennünket, másfelől
20

21

22

23

Mary Ann Doane a képen kívüli hang tériesülésével kapcsolatban így fogalmaz: „A képen kívüli hang
elmélyíti a diegézist, olyan kiterjedést ad neki, amely felülmúlja a kép kiterjedését, és ezáltal alátámasztja azt az állítást, miszerint van olyan tér a fiktív világban, amelyet a kamera nem regisztrál. A
maga módján számot	ad az elveszett térről. A képen kívüli hang olyan hang, amely mindenekelőtt a
film tér-konstrukciójának szolgálatában áll, és csak indirekt módon áll a kép szolgálatában. Egyaránt
erősíti meg azt, amit a képernyő megmutat a diegézisből, és azt, amit elrejt. (Mary Ann Doane:
„A film hangja: test és tér artikulációja”. (Ford. Fürstner Klára és Pataki Katalin.) In: Apertúra,
2006/tavasz. http://uj.apertura.hu/2006/tavasz/doane-a-film-hangja-test-es-ter-artikulacioja/) Mivel
a Saul	fiában a vizualitás síkján „elveszett tér” mértéke jelentős, ezért a képen kívüli hang szerepe ez
esetben még az átlagosnál is jobban felértékelődik.
Edward Branigan: „Hang, episztemológia, film”. (Ford. Kocsis Katalin.) In Apertúra,	 2007/tél.
http://apertura.hu/2007/tel/branigan
Dragon Zoltán: „Platform-mozi. Gazdasági, strukturális és formai konvergencia a hollywoodi kommersz játékfilmben”. In Metropolis	2017/2. 47.
Edward Branigan: „Hang, episztemológia, film”.

„

84

tiszatáj

jobban hozzánk tartoznak, mint a látott dolgok. Mindebből következően a Saul	fia hangsávja
több szempontból is fokozottan félelemkeltő módon működik. Először is a képekről „lemaradt” bőséges borzalmak a hangzós régióban jelennek meg, s így folyamatos fenyegetést jelentenek a klausztrofób képi világban mozgó Saul és a vele vizuálisan azonosuló néző számára. Másodsorban a maximalizált hangsáv eleve – a fent vázolt érzékeléspszichológiai okokból
– sokkal jobban a néző „bőre alá hatol”, sokkal inkább körülöleli, beburkolja őt, mint a vásznon megjelenő kép.
A film hangjai, melyek nagyrészt parancsszavakból, fenyegetésekből, lövésekből, halálsikolyokból állnak, egyfelől a már említett feszültséggel teli félelem kiváltására alkalmasak tehát, ám emellett a különböző erősségű, irányú, tartalmú, illetve lokalizálhatatlan forrású
hangok kavalkádja, káosza, zűrzavara a képek által sugallt episztemológiai bizonytalanságot
is fokozzák. Éppen úgy, mint a szereplők közti dialógusok, melyek gyakorta nem hallhatók
jól, vagy nem érthetők, mert idegen nyelven beszélnek a szereplők. A filmben összesen 8 különböző nyelvet lehet felismerni, és ezek nem mindegyikét fordítják feliratok (legalábbis a
magyar verzióban). Az érthetetlen nyelvi megnyilatkozások lényegében a „zaj” kategóriájába
tartoznak, és dekódolhatatlanságuk okán (vagy azért mert nem hallhatók jól) a koncentrációs tábornak azt a kaotikus, dezorientáló jellegét fokozzák tovább, amely a film képi síkján (illetve a hangsáv nagy részében) is megjelenik.
Saul	„küldetése”	és	az	emlékezés	
Mint írtam korábban, a vizuális sík korlátozottsága elsősorban abból fakad, hogy együtt tapasztaljuk meg Saullal a láger világát, hiszen a kamera egy percre sem hagyja el őt. Mindebből következően, úgy tűnik, a film klausztrofób képi világa Saul beszűkült tudatának perspektíváját jeleníti meg. Hogy a képek korlátossága mennyire Saulhoz kötődik, azt az is kifejezheti, hogy több olyan jelenet is van a filmben, melynek mélységélessége akkor tűnik el (s lesz
homályos a háttér), mikor Saul belép a képbe. Mintha az ő nézőpontjára hangolódva szűnne
meg a kép térérzete (4–7. kép). Saul gépies viselkedése és a külvilág ingereire érzéketlen tudata a helyzetét tekintve nem csoda, hiszen a gázkamrákat és krematóriumokat működtető
sonderkommandó tagjaként bűnsegéddé válik a tömeggyilkosságokban, amit elviselni talán
csak tompult, kizárólag a jelenre fókuszáló tudattal lehetséges. Helyzetében a jövőbe mutató
tervek konstruálása képtelenség, ezért az éppen adott pillanat túlélése az egyetlen lehetséges
életstratégia Saul és társai számára. A film klausztrofób formanyelvi megoldásai azt is kifejezik tehát, hogy „a térben elzártakat a kilátástalan és borzalmas jelen is fogva tartja”.24

24

Gyenge Zsolt: „A holokauszt is csak egy gyár”. Gyenge szerint a választott ábrázolási mód még egy
további módon is közvetíti Saulnak és társainak lágertapasztalatát. Azáltal ugyanis, hogy bár feszülten figyelünk, mégsem vagyunk képesek átlátni a világot, elveszítjük a képbe, a látványba vetett bizalmunkat. „És ez bizony nagyon hasonlíthat a kápókkal és besúgókkal teli lágervilág tapasztalatához, ahol hiába látsz valakit magad előtt, sosem tudhatod, mennyire bízhatsz meg benne. Az, hogy
hiszel-e a szemednek, egyre inkább egyéni döntés és kockázatvállalás kérdése, és egyre kevesebb
köze van az objektív igazsághoz. Kicsit hasonlóan jár el Saul is, aki soha nem tudja meg, hogy akit
leginkább szakálla alapján rabbinak választott ki, valóban az-e, de a céljának az felel meg, ha hisz a
látványnak.”

2019. szeptember

85

„

4–7. kép

Érdekes módon a filmképnek akkor lesz először mélysége rövid időre, amikor Saul azt figyeli, ahogy egy SS-tiszt megfojtja a gázkamrát túlélő fiút (8–9. kép). Ez a vizuális megoldás
mintha azt sugallná, hogy tudata kinyílik egy pillanatra, és katatón lelkét megérinti valami.
Mint kiderül, ez az a pillanat, amikor elhatározza, megmenti a fiú holttestét, és ilyenformán
mégiscsak tervez, és a jövőbe tekint. Hiszen a már-már „csodaszerű eseményt, hogy a fiú élve
került ki a gázkamrából, Saul jelként olvassa – függetlenül a fiú kilététől – arra, hogy itt az
ideje a cselekvésnek saját lelke, saját emberiessége megmentésére valamilyen, ha mégoly
szimbolikus cselekedet által is.”25 Persze választott küldetése, miszerint megóv a hamvasztástól egy holttestet, és rendes temetésben részesíti a fiút, az adott körülmények közt meglehetősen abszurdnak hat. Ráadásul halottmentő tevékenységével komoly veszélybe sodorja
társait, akik szökésre, kitörésre készülnek (közvetve két lágerlakónak a halálát is előidézi:
a hamvakat lapátoló rabbiét és a puskapor beszerzésekor a kísérőjéül kijelölt fiúét). Ennek
fényében még inkább megkérdőjelezhető Saul reménytelen vállalkozása. Mindazonáltal a
film ábrázolásmódja, mely a kamerát lényegében Saulhoz kapcsolja, arra kényszeríti a nézőt,
hogy szembesüljön Saul helyzetével és törekvésével, bármennyire is abszurdnak vagy irracionálisnak tűnnek ezek első pillantásra. Hogy Saul szemszögéből látunk rá a haláltáborra – írja Gyenge Zsolt –, azért érdekes, „mert így nem kell feltétlenül azt éreznünk vagy gondolnunk

25

Vincze Teréz: „A lelkiismeret hangja”. 68.

„

86

tiszatáj

a világról, amit a főhős, de kénytelenek vagyunk végiggondolni és végigélni az ő opcióit, majd
eltöprengni a saját hozzáállásunkon.”26

8–9. kép

De mit is gondoltat velünk végig a Sault követő kamera? Miért tűnik abszurdnak a valós
túlélésre törekvők között egy halott (meg)mentése?
Saul a sonderkommandónak, vagyis annak az alakulatnak a tagja, mely (nyilván kényszerítés hatására, de) együttműködött a német SS-ekkel, s ily módon bűnrészessé vált zsidó
sorstársaik meggyilkolásában. Zygmunt Bauman szociológus A	 modernitás	 és	 a	 holokauszt
című könyvében ír arról, hogy a halálgyárak működtetéséhez elengedhetetlen volt az együttműködés kikényszerítése, az „együttműködő áldozat” megteremtése. Sonderkommandósok,
judenratok, kápók nélkül ugyanis nehéz lett volna rávenni az áldozatokat, hogy önként lépjenek a gázkamrákba.27 A kikényszerített együttműködésnek azonban nagy ára volt, nevezetesen mindannak elvesztése, amit emberi mivoltnak, amit emberi méltóságnak nevezünk. Saul
gépies viselkedése, emberi érzéseket nem mutató arca akár úgy is értelmezhető, hogy
együttműködő magatartása, melyet a túlélés ösztöne a lágerben rákényszerített, megfosztotta emberi mivoltától, és élőhalottá tette. A koncentrációs táborok több túlélője is beszámolt
arról, hogy a Saulhoz hasonló élőhalottakat, akik feladták vágyukat az életben maradásra, és
kiknek (lelki) halála már testük megsemmisítése előtt megkezdődött, „muzulmánoknak” hívták.28 Nem véletlen vádolja Abraham a filmben azzal, hogy „elhagyta az élőket a holtakért”,
26

27
28

Gyenge Zsolt: „A holokauszt is csak egy gyár”. Vö. még: azáltal, hogy „az elbeszélés és a formanyelv a
lehető legközvetlenebbül Saul figurájához tapasztja a nézőt”, Nemes Jeles filmje „egy olyan befogadói
pozícióba helyez minket, ahonnan újra és újra meg kell határoznunk, hogy miként viszonyulunk Saul
tevékenységéhez”. (Nagy V. Gergő: „Kaddis a gyermekért”. In Revizor, 2015. 06. https://revizoronline.com/hu/cikk/5602/saul-fia/)
Zygmunt Bauman: A	modernitás	és	a	holokauszt. Új Mandátum Könyvkiadó, Budapest, 2001. 169–211.
Kertész Imre például a testi és lelki leépülés, azaz a megsemmisülés felé tartó út egy stációjaként beszél a muzulmán létről: „a fizikai fájdalomra emlékszem ugyan, de csak az eszemmel, az érzékeimmel nem, és lehetetlen is felidézni. Emlékszem, egy szinten ez is megszűnik, az éhség is, a fázás is.
Már nem vesszük észre, mi történik körülöttünk. Orrunk folyik, szemünk könnyezik, exkrementumainkat habozás nélkül termeljük ki, bárhol, bármikor. Aki ilyen állapotba jutott, azt nevezték muzulmánnak. Értelme lassan elszenderedik, s elmerül emlékei zűrzavaros képzeteibe. A muzulmán már
nem szenved. Csodálatos belső élményeken megy keresztül, csak akkor éppen nem tud róla.” („Gályanapló”. In Múlt	és	Jövő, 1989/1. 35.)

2019. szeptember

87

„

mire Saul rövid válasza: „mind halottak vagyunk már”. Ebben az összefüggésben érdekes,
hogy amikor a fiút megfojtó SS-tisztet látja Saul (s kinyílik a kép), akkor mintha Saul újra
éledne, s egy pillanatra (ha nem is a túlélés reményével, de) ismét a jövőbe tekintene – amiképpen erről korábban már szóltam.29 Ám terve nem az elveszett emberi mivolt visszaszerzésére irányul (már ha egyáltalán ilyesmi lehetséges volna), hanem a halott fiú méltó eltemetésére. Azaz nem magát, hanem egy halott fiút szándékozik „megmenteni” a hamvasztástól.
Fontos azonban látni, hogy a koncentrációs tábor nemcsak az emberségétől fosztotta meg
az áldozatokat, hanem az emberi haláltól is, hiszen a haláltáborokban a totális megsemmisítés volt a cél, ami a holttestekre is kiterjedt. Ezt a célt szolgálták többek közt az éjjel-nappal
üzemelő krematóriumok. A haláltáborok áldozatainak halálát ugyanis „nem lehet halálnak
nevezni, nemcsak azért, mert értelmetlen, és az áldozatok számára jelentés nélküli, hanem
mert ez a halál nem saját	 halál: »Auschwitz‐halál« – nevezi el Améry. Auschwitzban nem
meghalt az ember, hanem megsemmisítették. Nemcsak az élet méltóságától fosztották meg,
hanem ami talán a legnehezebb, így Adorno, a halálétól is. A halált is lealacsonyították.”30
Saul törekvése akár úgy is értelmezhető, hogy a méltó temetéssel voltaképpen vissza szeretné adni a fiúnak a saját	halálát, ha már mást nem tud neki és magának visszaadni. A fiú tetemének megadott végtisztesség a halál értékének, a halott emlékének megőrzését is jelenthetné abban a közegben, ahol a totális fizikai és lelki megsemmisítés a cél. „Az értelmetlennek látszó küldetés, a halott eltemetése egyúttal az áldozatokra való emlékezés, avagy az
Auschwitzhoz való hozzáállás története. A film azt érteti meg velünk, hogy az egyetlen, amit
tehetünk, hogy a halottakra méltó módon emlékezünk.”31 Röviden: Saul tevékenysége szimbolikus értelmű, melynek célja a saját halál visszaszerzése, a holtakra emlékezés és a méltó
temetés jogának „megmentése”, hiszen az adott körülmények közt ennél több nem tehető.
Az emlékezés, az emlékőrzés gondolatkörébe kapcsolható az a jelenet is, melynek során
Saul és Katz fényképeket készítenek a hullák égetéséről, azaz dokumentálják a testek eltüntetésének folyamatát, úgy, mintha már ekkor a holtak képi „emlékművét” építenék ők ketten
(10. kép). Noha utóbbi készíti a képeket, ám Saul rejti el a kamerát az ereszcsatornába, hogy
a rájuk rontó őröktől megmentse a felvételeket, és ily módon „üzenjen” a jövő számára. Saul
tehát katatón és egyfókuszú állapotához képest meglepő aktivitással vesz részt a haláltábor
dokumentálásában, ami azt bizonyítja, hogy a tanúskodás valóban – s talán még az egyedüli
dologként – fontos számára. S amikor a halott fiú temetését, emlékét fontosabbnak tartja az
29

30
31

Vincze Teréz is bizonyos értelemben az újraéledés eseményeként értelmezi azt a jelenetet, melynek
során Saul először marad egyedül a fiú holttestével az orvos szobájában. Saul a „padon ül a holttest
mellett és vesz egy igazán mély levegőt – halljuk a lélegzetvétel hangját, ahogy a levegő beáramlik a
testébe. Ebben a pillanatban mintha kiégett, lélektelen bábból újra élő emberré válna, mintha visszatérne belé a lélek – a lélegzet számos kultúrában hagyományosan magával a lélekkel azonos, ahogy a
magyar nyelvben maga a kifejezés is e kapcsolatot tanúsítja.” („A lelkiismeret hanga”. 64.)
Pintér Judit Nóra: A	nem	múló	jelen:	trauma	és	nosztalgia. L’Harmattan, Budapest, 2014. 74.
Pintér Judit Nóra: „Bűnhődés, emlékezet, arc. Nemes Jeles László: Saul	 fia”. In IMÁGÓ	 Budapest,
2017/1. 52. Didi-Huberman szintén a saját halál eltörlése elleni küzdelemként értelmezi Saul törekvéseit: „megkísérli megmenteni a halott gyermeket attól, hogy anatómiailag földarabolják, megkímélni a krematórium kemencéjének rettenetes barlangjától, és attól, hogy névtelenül szórják hamvait a Visztulába. A kilépés a feketeségből itt a halál nemlétezésével szembeni ellenállás: ebből ered
a rítus, a megfelelő ima, egy rabbi és mindenekfelett a méltó temetés követelése, s történik mindez
azért,	hogy	a	halott	létezzen. (Túl	a	feketén. 30.)

„

88

tiszatáj

élőknél, akkor Saul döntése bizonyos értelemben azt sugallja, hogy az emlékezésen, emlékeztetésen kívül nem lehetséges más viszonyulás reménytelen helyzetükhöz, a koncentrációs
táborhoz. Egy rendes temetés ugyanis az emlékezés gyakorlatát, míg egy sírhely kialakítása
az emlékezet helyének létrehozását jelenti. Mindazonáltal az egyébként ténylegesen fennmaradt (Alberto Errera, auschwitz-birkenaui sonderkommandós által 1944-ben készített) fotók
létrejöttének filmbeli pillanatai reflexív módon utalnak a Saul	 fia képkockáinak hasonló
funkciójára, hiszen azáltal, hogy többek közt elmesélik, miképpen került az ereszcsatornába
az a bizonyos fényképezőgép, Saul és Katz reményeit is beteljesítik, mégpedig a film befogadásának jelenében. Nemes Jeles alkotásának képei ugyanis művészi emléket állítanak a saját
haláluktól is megfosztott áldozatoknak.

10. kép

Meglátásom szerint az emlékezés, emlékeztetés gondolatkörébe kapcsolható továbbá
a filmnek az a jelenete is, melynek során Saul elmosolyodik (11. kép). A filmben először, és
mivel nem sokkal ezután kivégzik őket, valószínűleg, életében utoljára. Az előzmények ismeretében, vagyis tekintve, hogy korábban semmilyen érzelem nem volt leolvasható Saul arcáról, különös ez a gesztusa, melyet az vált ki, hogy egy tizenéves lengyel fiú benéz a faviskóba,
ahol a lágerből kitört szökevények húzzák meg magukat (12. kép). Saul mosolya a kunyhóba
bekukucskáló fiú láttán akár annak a tekintetnek is szólhat, mely élőknek, s nem (holt) szellemeknek látja kis csoportjukat, ráadásul, ez a tekintet, mely utolsó perceik tanúja volt a Földön, mégiscsak túléli és emlékezetében őrzi majd mindannyiukat.32

32

Bazsányi Sándor Úgy,	amilyen	(Saulról	és	fiáról) című esszéjében Saul filmvégi mosolyát „giccsközeli
toposzba torkolló” jelenetnek nevezi, mely túl direkt tanúsággal igyekszik megajándékozni a nézőt,
holott meglátása szerint ez a jelenet nem illik a film „szemléleti radikalizmusába”, „visszafogottságában könyörtelen ábrázolástechnikájába”. (Műút, 2015. augusztus. https://www.muut.hu/archivum/
14328) Valóban meglepő Saul mosolya a film végén, és nehéz is (értelmezői) helyet találni neki a
film kontextusában, s magam is csak az imént vázolt módon az emlékezés, emlékeztetés motívumrendszerébe kapcsolva tudtam leírni.

2019. szeptember

89

„

11–12. kép

„A holokauszt számomra egy arc, ne feledjük el ezt az arcot” – nyilatkozta Nemes Jeles
László a Golden Globe-díj átvételekor. Ez egyfelől nyilván érthető úgy, hogy a film egyetlen
áldozat sorsának bemutatásával, az átfogó holokausztkép helyett a személyes perspektíva
megjelenítésével (ismét) arcot ad egy túlzottan távolivá és általánossá (azaz arctalanná) vált
múltbeli eseménynek. Másfelől Nemes Jeles szavai érthetők úgy is, hogy Saul érzéketlen, holt
arca „éled” újra, mégpedig oly módon, hogy magára veszi a halott fiú eltemetésének küldetését. Azzal ugyanis, hogy erre a lehetetlen feladatra vállalkozik, bizonyos értelemben az embertelenség állapotából is megpróbál kitörni, mégpedig azért, hogy mégiscsak visszaszerezzen valamit emberi mivoltából. „Küldetése nyomán” – írja Pintér – „azzal, hogy visszaadja halottjának az arcát, ő is visszakapja az arcát – de már csak a szimbolikusban: a hús-vér arc
szinte az egész történet alatt rezzenéstelen, gépies marad.”33
Műfaji	hatások	a	Saul	fiában	
A Saul	 fiának fentiekben leírt formanyelvi eljárásai, noha valóban eredetiek a holokausztot
színre vivő alkotások sorában, korántsem ismeretlenek a mozgókép világában. A főhősre tapadó vagy az ő nézőpontjával azonosuló láttatásmód alapján a Ryan	közlegény	megmentése
(Saving	 Private	 Ryan, Steven Spielberg, 1998) című film nyitó jelenetével rokonítja például
Nagy V. Gergő és Dan Kagan-Kans Nemes Jeles alkotását.34 A nézőre gyakorolt fokozott testi
hatások okán – melyeket elsősorban a hangsáv és a haptikus képek idéznek elő a fent leírt
módon – a horrorfilmek zsánerével is párhuzamba állítható a Saul	 fia.35 A horrorfilmek jól
ismert eljárása ugyanis a korlátozott (klausztrofób) képi világ, amellyel a filmkészítők azt sugallják, a fenyegető erő, mely komolyan veszélyezteti a film karaktereinek életét, mindig a
közelükben van, csak éppen nem látjuk a szűk kép-kivágat miatt. A főhős szűk és korlátolt
perspektívájának imitálása alapján pedig elsősorban az úgynevezett	Point	of	View	Shot, rövidítve: POV horrorfilmek szubzsánerével rokonítható a Saul	fia	– vagyis a horrorfilmeknek az33
34

35

Pintér Judit Nóra: „Bűnhődés, emlékezet, arc. Nemes Jeles László: Saul	fia”. 55.
Nagy V. Gergő: „Kaddis a gyermekért”. Dan Kagan-Kans: „That Holocaust feeling”. In Mosaic, 2016.
március. https://mosaicmagazine.com/essay/arts-culture/2016/03/very-original-very-unusual-verygrotesque-the-problem-with-son-of-saul/
Vö. a Saul	fia a művészi megoldásait arra használja, hogy „intenzív, feszültségen alapuló, hagyományosnak tekinthető filmet hozzon létre, mely erőteljes műfaji fogásokat is használ – főként olyan
testműfajokra jellemzőket, mint például a horror.” (Vincze Teréz: „A lelkiismeret hangja”. 69.)

„

90

tiszatáj

zal a típusával, mely az ábrázolt eseményeket valamelyik karakter nézőpontjából mutatja
úgy, mintha maga a szóban forgó karakter készítette volna kézi-kamerájával a film képeit.36
A POV horrorfilmek egyik korai darabja (mondhatni egyik prototípusa) Az Ideglelés	 (The	
Blair	Witch	Project, Daniel Myrick – Eduardo Sanchez) című film, melyet 1999-ban mutattak
be nagy sikerrel. A fikció szerint egy „talált felvételt” látunk, amely három egyetemista filmkészítő hagyatéka, akik meghaltak, amikor Black Hillsben forgattak a „Blair Witch” néven ismert titokzatos jelenségről. A kézi kamerákkal készített felvételeknek (melyeket a szereplők
nézőpontjából rögzítettek) gyakran rossz a fókusza, a látószöge, a fényereje, és ez a roncsoltság nem ritkán olyan mértéket ölt, hogy nem is igazán tudjuk, mit ábrázolnak a képek. A gonosz erő, mely sorban megöli, eltünteti a szereplőket, sosem jelenik meg a képmezőben.
A zavaros és nagyon szűk teret befogó, gyakran rohanva rögzített éjszakai felvételek azáltal
idéznek elő feszültséget, hogy a befogadó sosem tudhatja, milyen horrort tár fel a következő
képkocka – akárcsak a Saul	fia című filmben. S noha a szörnyűséget sosem látjuk, a képen kívülről jövő hátborzongató hangok, segélykiáltások és sikolyok egy gonosz, gyilkos erő jelenlétéről tanúskodnak. Filmnyelvi eljárásai alapján tehát (mind a hangzósság, mind a képek
síkján) nagyon hasonlóan működik az Ideglelés a Saul	fia című filmhez.
A kilencvenes évek végén, az Idegleléssel közel egy időben, majd azt követően egyre több
nagy sikerű POV horrorfilmet, valamint talált tekercs esztétikára épülő egyéb (főként akció)
műfajú játékfilmet mutattak be a filmszínházak; vagyis az elmúlt két évtizedben a POV filmek
láthatóan meglehetősen nagy teret nyertek a filmiparban.37 Holott az egyik filmbeli karakter
szubjektív nézőpontjából láttatott történetek korábban nem feltétlen arattak maradéktalan
sikert, s ezért nem is nagyon készültek ilyen típusú alkotások. Ahogy Linda Hutcheon fogalmaz a jelenséggel kapcsolatban: „próbálkozások, hogy a kamerát az egyes szám első személyű [first person] elbeszélésre alkalmazzák – amikor is a néző csak azt látja, amit a szereplő
lát – nagyon ritkák. Robert Montgomery Asszony	a	tóban [Lady in the Lake] (1946) jól ismert
példája ellenére, mely Raymond Chandler 1943-as művét adaptálja, és amelyben a kamera a
főszereplő mellkasára volt helyezve, az egyes szám első személyű láttatásmódot alkalmazó
filmeket gyakran »ügyetlennek, valamint hivalkodóan, sőt, mesterkélten művészinek« nevezték.”38 A karakter nézőpontjából ábrázolt történetek tehát a XX. század filmtörténetében se

36

37

38

A „Point of View Shot” terminust talán a „nézőponti beállítás” vagy a „szubjektív szemszög” fogalma
adná vissza a leginkább magyarul, ám mivel a POV rövidítés a magyar műfaj- és játékelméleti szövegekben is bevett terminus, ezért a továbbiakban magam is ezt használom.
Néhány nagy sikerű (gyakran több folytatást megélt) POV horror vagy akciófilm az elmúlt két évtizedből: Parajelenségek	 1-4 (Paranormal	 Activity 1–4, Oren Peli, 2007; Kip Williams, 2010; Henry
Joost – Ariel Schulman, 2011; Henry Joost – Ariel Schulman, 2012), [REC] 1–4 (Jaume Balagueró –
Paco Plaza, 2007; Jaume Balagueró – Paco Plaza, 2009; Paco Plaza, 2012; Jaume Balagueró, 2014),
V/H/S 1–3 (Adam Wingard és mások, 2012; Adam Wingard és mások, 2013; Justin Benson és mások,
2014), Cloverfield (J. J. Abrams, 2008), Home	Movie (Christopher Denhan, 2008), Grave	Encounters 1–
2 (Stuart Ortiz – Colin Minihan, 2011; John Poliquin, 2012). A „POV horror movies” (POV horrorfilmek) és a „found footage” (talált tekercs) címszavak beírása pedig 50-es és 100-as sikerlistákra
vezet el a google-keresőben.
Linda Hutcheon: A	 Theory	 of	 Adaptation. Routledge, New York, 2006. 54. „Egyes szám első személyűnek” fordítottam az angol „first person” terminust és nem „én-elbeszélésnek”, mert a később
idézett (főleg játékelméleti) szakirodalmakban is így hivatkoznak rá. Vö. még: „Robert Montgomery
sokat idézett filmje: The	Lady	in	the	Lake (Asszony a tóban, 1946) kísérletet tett ugyan egyfajta fil-

2019. szeptember

91

„

gyakoriak, se sikeresek nem voltak, ám a 2000-es években érdekes módon mégiscsak megszaporodtak és népszerűekké lettek a hasonló vizuális eljárással készült POV filmek. A kérdés, hogy mi történt a XX. század legvégén, a ’80-as, ’90-es években, ami fordulatot hozott az
egyes szám első személyű kamera-narráció megítélésében?
Röviden és tömören válaszolva: a digitális médiumok forradalma játszódott le a XX. század legvégén, és ennek a folyamatnak, különösen a videojátékok megjelenésének és evolúciójának nagy hatása volt a filmek formanyelvére és befogadására. Nyilván a digitális médiumok
(s ezen belül a videojátékok) nagyon sokrétűen és komplex módon hatottak a filmre, ám
mindezek bemutatása egyfelől lehetetlenség volna a jelen tanulmány keretei közt, másfelől
pedig talán nem is szükséges a digitális médiumok filmre gyakorolt hatását a maga komplexitásában áttekinteni, amikor az egyes szám első személyű kamera-narráció elfogadottá válásának okait vizsgáljuk.
Milyen újdonságot hoztak a digitális alapú videojátékok a	mozgóképek formanyelvében
és befogadásában?
A számítógépek elterjedésével megjelent új elbeszélésformákat, vagy ha tetszik, újmediális elbeszélésformákat, melyek elsősorban a videojátékokhoz és művészi installációkhoz,
projektekhez kapcsolódnak, interaktív narratíváknak, kisebb gyakorisággal szimulációknak
nevezi a szakirodalom. Az interaktív narratíva fogalma minden olyan műalkotásra alkalmazható, melyet digitális médium hoz létre, és amelynek megtapasztalásához a befogadó aktív
tevékenysége, interakciója szükséges. A számítógépes videojátékok interaktív narratíváit és
egyéb strukturális sajátosságait az úgynevezett ludológia vizsgálja.39 A ludológusok egyik
fontos megállapítása a videojátékokkal kapcsolatban, hogy a játék tapasztalata közben a játékos és a játékuniverzum közti határvonal nem olyan éles, mint a hagyományos narratívák
(pl. regény, film) esetében a befogadó és műalkotás világa között. Jesper Juul a videojáték tapasztalatának új élményét így fogalmazza meg: „a játékos egy olyan határterületen, szürkületi zónában tartózkodik, ahol egyszerre a játékon kívül álló empirikus szubjektum és egy, a játékon belüli szerepkör betöltője.”40 Alison McMahan pedig már a játékos szubjektumát is figyelembe véve állítja: „az interaktív elbeszélések esetében a [játék] karakterek és a befogadó

39

40

mes én-elbeszélésre, amennyiben mindvégig egy bizonyos szereplő szemszögéből láttatja a történetet, akit csak olyankor pillantunk meg rafinált beállításban, ha tükröződik egy tükörben – vállalkozásának nehézkessége és erőtlensége azonban inkább azt bizonyította, amit cáfolni akart.” (Győrffy
Miklós: „Szerepcsere vagy munkamegosztás? Az irodalmi és mozgóképes elbeszélés százéves
együttélése”. In uő: A	tízedik	évtized. Palatinus, Budapest, 2001. 27.)
A szóban forgó terület vizsgálatának bevett angol terminusa a game	studies, ám mivel a meghatározó
magyar elméleti szövegekben, mint például a későbbiekben többször idézett Narratívák	7. kötetben
nem „játéktudományként”, „játéktanulmányokként”, hanem „ludológiaként” hivatkoznak a videojátékok vizsgálati területre, magam is inkább ez utóbbi terminust használom.
Jesper Juul: „Narratív játékok? Rövid jegyzet játékokról és elbeszélésekről”. (Ford. Pálmai Krisztián
és Fenyvesi Kristóf.) In Fenyvesi Kristóf – Kiss Miklós (szerk.): Narratívák	7.	Elbeszélés,	játék	és	szi‐
muláció	 a	 digitális	 médiában. Kijárat Kiadó, Budapest, 2008. 157. Hasonló gondolatokat fogalmaz
meg a videojáték és játékosa viszonyáról Thomas Elsaesser és Malte Haegener is: a „játékos teste teljes mértékben részévé válik a diegetikus térnek, miközben tudja, hogy a diegézisen kívüli térben is
létezik, legyen az a hálószoba vagy egy játékterem […] Az »operátor« (ahogy Galloway nevezi a játékost) teste, a játék irányítása (joysticken, billentyűzeten, konzolon keresztül) és a képernyőn zajló
akció összeolvadása egy képzeletbeli valóságot hoz létre, ami összeköti a gépet és az embert.” („Digitális film és filmelmélet. A testi digitális”. (Ford. Andorka György.) In Metropolis, 2017/1. 12.

„

92

tiszatáj

szubjektuma között húzódó határvonal elmosódik.”41 Ennek oka pedig az, hogy a játékosnak
lehetősége van beleszólni a jelenetek menetébe (eldöntheti például, melyik játék-ösvényen
haladjon tovább), valamint a játékkarakter akcióiba (hisz voltaképpen ő irányítja azokat), és
ezek a döntési és cselekvési lehetőségei a legmagasabb fokú interaktivitást, vagyis bevonódást jelentik számára. Az irányított, fiktív karakterrel történő azonosulás pedig meghatározó
módon az egyes szám első személyű tapasztalás élményét nyújtja. És ez a gondolat elvezet a
ludológusok másik fontos meglátásához, jelesül ahhoz, hogy a videojátékok alapvető történetélménye az egyes szám első személyű perspektívához kötődik, mégpedig azért, mert a
történet alakulása a játékos motorikus cselekvései által vezérelt. Torben Grodal úgy véli,
hogy „a történet megtapasztalásában a számítógép »interaktív« felületet biztosít, s így erőteljesen új dimenziót teremt az egyes szám első személyű élmények szimulációjához.”42 Néhány
oldallal korábban pedig már konkrétan az egyes szám első személyben játszódó lövöldözős
játékokról (first person shooter) írja, hogy azok „a filmnél is közelebb állnak a tudatunk lényegi működéséhez, mivel bennük nem csupán látunk és érzünk, hanem érdekeinknek megfelelően cselekedhetünk is. (Inter)aktív motorikus képességeink lehetővé teszik, hogy rálőjünk a fenyegető veszélyre, vagy megközelítsük az érdeklődésünket felkeltő elemeket. Ily
módon a videojátékok és a virtuális valóság egyes típusai egyes szám első személyű »történet-tapasztalásunk« teljeskörű szimulációjának legfőbb médiumai, mivel az észlelés, a kogníciók és az érzelmek egyes szám első személyű cselekedetekhez kapcsolásával megvalósítják
a »tapasztalás teljes folyamatát«. A motoros kéreg [motor cortex] és az izmok fókuszálják az
audiovizuális figyelmet, »muszkuláris« valóságot, illetve immerziót kínálván fel az észlelésnek.”43 E gondolatmenet szerint tehát összekapcsolódik, azaz egymással összefügg az interaktivitás, a játékos és a játék világa közti határ elmosódása, az egyes szám első személyű tapasztalat és az elmerülés, az immerzió. Ez voltaképpen minden interaktív narratívára igaz,
ám a legnyilvánvalóbb esetei ezen „összekapcsolódásnak” talán mégiscsak az egyes szám első személyű perspektívát felkínáló lövöldözős, harcolós, vagy autóversenyzős játékok.
Visszatérve a filmek világához, az egyes szám első személyű (vagyis POV) nézőpontot alkalmazó filmek új keletű sikere, úgy vélem, döntően annak köszönhető, hogy a videojátékok
hozzászoktatták már a befogadókat az ilyen típusú láttatásmódhoz. Az egyes szám első személyű számítógépes játékok nézőpontjának és a filmes ábrázolás összekapcsolásának legnyilvánvalóbb esete például a Hardcore	Henry című film (Ilya Naishuller, 2015), melynek történetét végig az (akcióhős) főszereplő perspektívájából tapasztalják meg a film nézői, éppen
úgy, mint egy játék esetében (13. kép). Nem ilyen egyértelmű módon, de feltehetően a POV
horrorfilmek sikerében is nagy szerepet játszik az a tény, hogy azok fiatal befogadói már a
videojátékok kultúrájában nőttek fel, így alapvető tapasztalatuk az egyes szám első személyű
nézőpontot kínáló (interaktív) narratívák befogadása. E kulturális változást, vagyis a videojátékok hatását a filmre Dragon Zoltán a következőképpen jellemzi: míg „korábban egyértelmű
volt az a tendencia, melyben a videojáték a filmes megoldásokat igyekezett átvenni és adap41

42

43

Alison McMahan: „A többalakú elbeszélés hatásai a szubjektumra”. (Ford. Varró Attila.) In Metropo‐
lis, 2001/2. 65.
Torben Grodal: „Történetek szemnek, fülnek és izmoknak. Videojátékok, médium és a megtestesült
tapasztalás”. (Ford. Kiss Miklós.) In Narratívák	7.	Elbeszélés,	játék	és	szimuláció	a	digitális	médiában.
238.
I. m. 230.

2019. szeptember

93

„

tálni a minél élvezetesebb játékmenetért, addig mára a helyzet megfordult, és a film kénytelen megtanulni a számítógépen honos vizuális megoldásokat. Ez indokolja a ma még talán
leginkább kísérleti jellegű, ám egyre inkább teret nyerő, FPS-re (first	person	shooter) hajazó
beállítással operáló egészestés filmek megjelenését: vélhető, hogy az újabb generációk (már
a millenárisok, de a Z- és az Alfa-generációk pláne) számára az, ami annak idején Az	asszony	
a	tóban	[…] kísérleti szubjektív kameraállásaként jelentett filmtörténeti különösséget, teljesen hétköznapi megoldás.”44

13. kép

Visszatérve a Saul	fia című filmhez, elmondható, hogy amennyiben az úgynevezett POV
horrorfilmek eljárásai hatottak a szóban forgó Nemes Jeles-filmre, úgy döntően az egyes
szám első személyű videojátékok eljárásai is közvetett befolyást gyakoroltak rá, hisz a POV
horrorfilmek formanyelvi eljárásai sokat köszönhetnek a videojátékok vizuális stratégiáinak.
Az érdekes az, hogy a Saul	fia több elemzője, értelmezője a videojátékok filmre gyakorolt
közvetlen hatását is gyakorta szóba hozza. Kagan-Kans például a már említett That	Holocaus	
Feeling című esszéjében írja: „Bárki, aki az elmúlt tizenöt évben játszott már egyes szám első
személyű vagy közel egyes szám első személyű lövöldözős, kaland vagy horror videojátékkal
(vagyis olyan játékkal, ahol a játékos nézőpontja egybeesik az általa irányított karakterével)
– a legismertebbek a Call	of	Duty (mely a II. világháborúban játszódik), a Halo (mely az űrben
játszódik), és a Bioshock (mely egy víz alatti, utópikus világban játszódik) – fel fogja ismerni,
hogy mi a Saul	fia szándéka. Közvetlen perspektíva, és a hang olyanfajta használata, mely az
ellenséget vagy a perspektíván kívüli dolgokat jelzi.”45 A korlátozott látótérben váratlanul
felbukkanó karakterek miatt rokonítja a videojátékokkal Nemes Jeles filmjét Kiss Erika és
Venyercsán Dávid is. Utóbbi így fogalmaz: „Nemes Jeles filmje, a rendkívül szűk és szereplőre
fókuszáló látványvilága – amely a környezet eltüntetésével klausztrofób hatást kelt – majdnem olyan szorongató, fojtó érzéseket képes kiváltani, mint egy hasonló módszerekkel dolgozó horrorjáték. Úgy gondolom, párhuzamot lehet vonni a ’90-es évek elején elindult ún.

44
45

Dragon Zoltán: „Platform-mozi”. 48.
Dan Kagan-Kans: „That Holocaust Feeling”. https://mosaicmagazine.com/essay/arts-culture/2016/
03/very-original-very-unusual-very-grotesque-the-problem-with-son-of-saul/

„

94

tiszatáj

túlélőhorrorok (survival	horror) és Nemes Jeles filmje között.”46 Kiss pedig így utal a szóban
forgó párhuzamosságra: „Nemes stílusát videojátékokhoz hasonlították, amelyben az arcok
és a veszélyek látszólag a semmiből tűnnek fel a (rendkívüli mértékben korlátozott) látómezőnkben”.47 A Saul	fia és a videojátékok rokonításakor a legfontosabb érvek tehát a szűk látószög, a radikálisan szubjektív nézőpont, és az ezekből fakadó immerzív befogadói élmény.
A Saul	 fia legfőbb filmnyelvi (és egyben immerzív) eljárásainak eredete tehát jelentős
mértékben a kortárs videojátékokban és POV horrorfilmekben érhető tetten. Eszerint Nemes
Jeles nem tett mást, mint a holokauszt „régi” témáját ötvözte a kortárs populáris mozi és videojáték kultúra eljárásaival. A legtöbben éppen ebben az „ötvözésben” látják a film sikerét,
vagyis abban, hogy „képernyőbe merülést” elősegítő, immerzív technikáival ismét közel hozta nézőihez a múlt egy egyre távolodó, kiemelten fontos eseményét, a holokausztot. Ez a dicsérő megállapítás morális értékítéletet is tartalmaz, nevezetesen azt, hogy a „közelhozás”, az
„élővé tétel” a holokauszttrauma emlékezetben tartását segíti, az emberiség kollektív memóriáját építi, és egyúttal hozzájárul ahhoz, hogy az ehhez hasonló események elkerülhetők legyenek a jövőben. S az ilyen módon történő holokauszt „vérfrissítés” különösen fontos a legfiatalabb generációk számára, akik a legaktívabb fogyasztói a videojátékoknak és a POV horrorfilmeknek, vagyis nem kis túlzással azt is lehetne mondani, hogy az ő nyelvükön beszél a
Saul	fia című film. S ha ez igaz, akkor Nemes Jeles elérte egyik fontos alkotói célját (melyet
egy vele készült interjúban fejtett ki), miszerint elsősorban „a fiatal generációknak akart érthetően beszélni a holokausztról, mert nekik már nincs lehetőségük a túlélőktől megtudni az
igazságot.”48 Ezért kell őket az általuk kedvelt és jól ismert immerzív technikákkal visszavezetni a 70 évvel korábbi múltba.49
	

46

47

48

49

Venyercsán Dávid: „Immerzív hatásmechanizmus és populáris műfajok megidézése a Saul	fiában”. In
Apertúra, 2017/tavasz. http://uj.apertura.hu/2017/tavasz/venyercsan-immerziv-hatasmechanizmus-es-popularis-mufajok-megidezese-a-saul-fiaban/
Kiss Erika: „A filmrendezés művészete a digitális korban (Saul	fia)”.
Kisantal Tamás a Saul	 fia és a videojátékok rokonságát egyfelől a feladatközpontú narratívában,
másfelől az immerzív technikákban látja: jóllehet a film nem veszi át egy az egyben a populáris műfajok szerkezetét, ám „rájátszik ezekre, pontosabban az e műfajok kiváltotta immerzív hatásmechanizmusokat használja fel, ezeket rendeli a történet szolgálatára.” (Kisantal Tamás: Az	élet	tanítómes‐
terei.	Írások	a	történelem	ábrázolásáról. Kronosz Kiadó, Pécs, 2017. 201.) Ezen kívül Gyenge Zsolt és
Nagy V. Gergő korábban idézett írásaikban is utalnak érintőlegesen a szóban forgó film és a videojátékok rokonságára.
„Nemes Jeles László: Ez a film nem a túlélésről szól”. (Szerző: Cultura – MTI). In Cultura, 2015. május.
http://cultura.hu/szub-kultura/nemes-jeles-laszlo-ez-a-film-nem-a-tulelesrol-szol/
Vagy a rendező saját szavaival megfogalmazva: „A mi célunk az volt, hogy visszavezessük a nézőt a
hetven évvel ezelőtti jelenbe, s két órára a múltat tegyük valahogy átélhetővé. Az »ott-vagyok« érzését próbáltuk előidézni. Szóval ez volt a cél.” („A Holokauszt mint tapasztalat. A Saul	fia című filmről”. (Nemes Jeles Lászlóval és Krasznahorkai Balázzsal Sághy Miklós beszélget.) In Tiszatáj 2016/4.
49.)

2019. szeptember

95

„

FRITZ GERGELY

A filmművészet visszahódítása
NEMES J ELES LÁSZLÓ: NAPSZÁLLTA
„…a	civilizáció	kérdései	izgatnak	a	legjobban.”		
(Nemes Jeles László)
	
„Történelmet	írni	annyi,	mint	évszámoknak	megadni	fiziognómiájukat”
(Walter Benjamin)

Meglehetősen ambivalens érzésekkel hagytam el a Saul	 fia című film megtekintése után a
mozitermet. Az korántsem volt kérdéses, hogy Nemes Jeles László szóban forgó filmje mély
filozófiai tartalommal bíró, súlyos műalkotás, melynek kamerája határsértő módon bemerészkedett a holokauszt epicentrumába, s képpé fogalmazta azt, amire a nyugati kultúra eddig az elrejtéssel, a körülírással és a tiltással válaszolt. A film kivételességét azonban részben
elhomályosították a pátoszba áthajló utolsó képkockák, ugyanis a Saul erdőbeli menekülését
ábrázoló jelenetek mintha felmondták volna azt a vizuális és dramaturgiai merészséget, amelyet a film addig megkapó kivételességgel működtetett. Mindez csak később kezdett oldódni,
amelyben nem kis szerepet játszott Georges Didi-Huberman Képek	 mindenek	 felett című
könyve, amely mintegy nézőpontsegédletként segített hozzá a Saul	fia bölcseleti és filmes radikalitásának felismeréséhez. „Az ön története (fikciója) kilép	 a	 sötétből: maga hordozza a
titkot, de csak azért, hogy a fényre	hozza”1 – szól Didi-Huberman tézise, amellyel a francia filozófus az előhívás egyetemes gesztusára mutat rá. Nemes Jelesnél ugyanis a valóság a kép
által ölt formát: olyan filmművészet ez, amely korántsem a már „mindent elbeszéltek”
posztmodern szkepsziséből indul ki, hanem fordított játékot űzve a kép iparszerű terjedésének korában rehabilitálni próbálja a kép jelentőségét, hiszen arra a megismerés egyik lehetőségeként tekint. Újfent Didi-Hubermant idézve: „Ahhoz, hogy valamit tudjunk, el kell képzelnünk magunknak. Kísérletet kell tennünk arra, hogy képet alkossunk arról a pokolról, ami
Auschwitz 1944 nyarán volt.”2 Az előhívás tehát a kép tárgyi valójának érzékszervi megtapasztalásában nyer értelmet: előhívással és nem képtermeléssel állunk szemben. Emiatt vezérgondolata Didi-Huberman könyvének a „mindenek ellenére”, ugyanis a filmvásznon megjelenő képet az antik Perszeusz-történet analógiájára értelmezi újra: szerinte Perszeusz bátorsága valójában a tudáshoz való bátorságban rejlik, hiszen az Athénétől kapott pajzs segít1

2

Georges Didi-Huberman, Túl	a	feketén. Levél a Saul fia rendezőjéhez, ford. Forgách András, Jelenkor,
Budapest, 2016, 7.
A szöveg német kiadásában így szerepel az idézett mondat: „Um zu wissen, muß man sich ein Bild
machen.” Nyersfordításban így hangozna: „Ahhoz, hogy valamit tudjunk, egy képet kell csinálnunk
róla magunknak.” Az elképzelni ige magába rejti a (mentális) képalkotás mozzanatát, ezért jelöltem
kurzívan a szóalak első tagját. (F. G.) Georges Didi-Huberman, Bilder	trotz	allem, ford. Peter Geimer,
Wilhelm Fink, München, 2007, 15.

„

96

tiszatáj

ségével képes volt szembesülni a Medúza látványával, s ez lehetővé tette számára annak elpusztítását. Ez a bátorság egyfelől a képre is visszahat, hiszen a pajzson kirajzolódó kép segítette tudáshoz Perszeuszt, ráadásul egy olyanhoz, aminek közvetlen befogadása halálos veszéllyel járt volna. Perszeusz azonban mégsem zárta ki a valóság lenyomatát, nem fordította
el fejét, amely gesztus Didi-Huberman szerint valójában a megváltás esztétikájának egyetlen
esélye. Az Auschwitzban készült négy fotó ugyanis az ő értelmezésében nem ábrázolja a halált, hanem maga a halál (a fekete): ami akkor is létező, ha a képtilalomra hivatkozva megpróbáljuk kizárni és elrejteni, s felcímkézni mint történelmen kívüli eseményt.3 Ezért is kísérel meg a képpel szembeni posztmodern szkepszis után eredni, vagy ahogy ő írja, a képpel
szembeni „állandó gyanakvást” megkérdőjelezni, s felkínálni egy olyan perspektívát, amely
szerint a képet magát korántsem csak a hiánnyal, a fétissel vagy az erős látványmozzanat miatt a voyeurizmussal lehet összekapcsolni. Didi-Huberman többek között a valóság vázlatának tekinti a képet, archeológiai nyomnak, amely hordoz valamit az egykorvoltból, anyagiságában rögzít valamit abból, ami a kultúránk mélyén lappang, de különböző okokra hivatkozva
nem merjük előhívni.4 Pedig az előhívás lenne az ő értelmezésében az ellenállás, a radikális
szembenézés, az, ha bevallanánk, hogy gondolkodásunkat eleve a képteremtés logikája határozza meg. A Saul	 fia – ettől a bölcseleti gondolatkörtől inspiráltan – teremti meg (fikcionalizálja) és beszéli el azt a világot, amelyben Saulnak létezni adatott. Metszetét adja a valóságnak, miképpen a homályban hagyja az ábrázolhatatlant: hír ad róla, mégsem teszi ki közvetlenül a befogadó érzékszerveinek. Amit azonban a Saul	 fia korlátozottan hordoz, ámde
mégis kitakar, azt a nézői képzelet foltozza be, s kiegészítve öntudatlanul is része lesz az emlékezés munkájának. Didi-Huberman ezért tekinti szörnyetegnek a filmet, hiszen az a világ,
amelyet megkonstruál, stimulálja és előhívja azokat a képeket, amelyeket a képtilalomra hivatkozva a nyugati kultúra tabusítani próbált.
A Saul	 fia egyik dramaturgiai kulcsa ebben jelölhető meg, ugyanis a holokauszt olyan
markáns metafora s olyan szerteágazó referenciákat magába sűrítő jel, hogy a kihagyások, az
elrejtések és a nem-megmutatás ellenére a befogadói képzelet kipótolja a hiányokat, így a
néző „bizonyos értelemben elszenvedi a holokauszt megtapasztalását.”5 Saul nincs tudatában
helyzetének a maga egyetemes módján, a befogadó azonban tudja, sejti, hogy mi vár rá abban
az univerzumban, amelyet a film rendkívül rétegzett módon felépített.
Azért is tartottam fontosnak a Saul	fia formanyelvére, s annak pilléréül szolgáló bölcseleti
magra kitérni, mivel Nemes Jeles László második, Napszállta című filmje a Saul	fiával látszólag teljesen azonos elbeszéléstechnikát használ, s a filmmel kapcsolatos kritikai recepció reflektálatlanul el is fogadta ezt a tényt. Nemes Jeles filmművészetének kivételessége azonban
abban rejlik, hogy a formanyelvi azonosság dacára a Napszállta radikálisan eltér a rendező
első filmjétől, sőt, nézőpontját, mondanivalóját, illetve történetfilozófiai vízióját tekintve bizonyos mértékben meg is haladja azt.6 Az azonos formanyelv ellenére ugyanis a Napszállta
3
4
5

6

Georges Didi-Huberman, Bilder	trotz	allem,	i.	m.,	250–251.
Georges Didi-Huberman, Bilder	trotz	allem,	i.	m.,	119–120.
Berényi Csaba, Az	 ellenállás	 banalitása.	 Valóság	 és	 fikció	 a	 Saul	 fiában, Apertúra, 2017. tavasz;
http://uj.apertura.hu/2017/tavasz/berenyi-az-ellenallas-banalitasa-valosag-es-fikcio-a-saulfiaban/
Janisch Attila, Különvélemény	 Nemes	 Jeles	 László	 Napszálltájáról, 2018. 09. 30., https://magyarnarancs.hu/mikrofilm/janisch-attila-kulonvelemenye-nemes-jeles-laszlo-napszalltajarol-113977

2019. szeptember

97

„

teljesen eltérő jelentésmezőket nyit meg, amelyek prózai módon az ábrázolt történelmi korszak, illetve az arra irányuló kollektív emlékezet eltéréséből fakadnak. Vitatkoznék ugyanis
azzal, hogy a Saul	fia főszereplőjét egy „már kiteljesedett, objektíve is már komplexen és befejezetten létező világállapotban követi a kamera, míg a Napszállta [Leiter Íriszt] egy, csak a
későbbiekben komplexszé és kiteljesedetté alakuló helyzet, világállapot kibontakozásának
kiismerhetetlenül félelmetes, beláthatatlan labirintusába veti.”7 Saul haláltáborbeli létezése
és az ott történtek leírhatatlan borzalmai nem feltételezik, hogy ő maga átlátja önnön helyzetét. Az a komplex világállapot, amiben Saul van, csak az utódemlékezők számára elbeszélhető, a holokauszt-szüzsé a magunk perspektívájából determinisztikus, hiszen a holokauszt
kulturálisan meghatározott jelentéséből fakadóan a haláltábor mint helyszín eleve implikálja
a főszereplő végzetének bekövetkezését. A Napszállta radikalizmusa abban rejlik, hogy egy
olyan történelmi korszakot használ allegorikus díszletként, amely a valójában a Saul	fiában
megidézett világállapot lehetségessé válásának előzményeseménye. A Nagy Háború azonban,
dacára annak, hogy formát öltött benne mindaz, ami aztán a második világháborúban teljesedett be az erőszak mértékét és módját illetően, az európai emlékezetben már a kezdetekkor ambivalens helyet foglalt el. Az első világégés emlékezetét a mai napig az erőszak kitakarása és elhallgatása, illetve a veszteség felett érzett nagyfokú gyász bonyolult kölcsönviszonya határozza meg. Paradox módon az első világháború maga volt, s bizonyos fokig ma is a
felejtés helye, hiszen rendkívül disszonáns szembesülni a halál ilyen mértékű tombolásával
ott, ahol a háború korábban mélységes helyesléssel találkozott, s a militarizmus dicsőítésével
és egy új emberiség eljövetelének mítoszával kecsegtetett.8 A Nagy Háborúval szembeni emlékezetet ezért is határozza meg az erőszak folytonos kitakarása, hiszen a háborúval szembeni gyászt a hősi halált halt katona mítosza táplálja, kiretusálva ezzel az erőszak forrását:
a tettessel, az erőszak elkövetőjével, a Nagy Háború erőszakkultuszának bénító tapasztalatával szemben az európai kultúra sajátos vakságot alakított ki. A Napszállta tehát szintén a tabu nyomába ered: a film képkockái a kezdetkor megkísérlik reflektálttá tenni a kitakarás tényét. A boldog békeidők ideologikusságának jegyében fogant, Andrássy utat ábrázoló Klösz
György-fotográfia éppen a kitakartság mozzanatának metaforája: a Napszállta fikcionális világa a szóban forgó kép perspektívájával szemben határozza meg magát. A fotó ugyanis a
polgári világ pompáját viszi színre szintén a polgár nézőpontjából: az Andrássy útra mint
reprezentáns nagyvárosi közegre a kamera egy polgári épület emeleti szobájának ablakából
láthat rá. A Napszállta lencséje ezzel szemben a mélybe hatol, s nyomába ered a huszadik
századi erőszak genezisének. A filmnek tudása van a Nagy Háborút illető emlékezeti anomáliáról: Nemes Jeles kihozza a történetet egy jól beazonosítható keretből (amely a Saul	fia esetében a markáns referenciával bíró haláltábor), s egy kiismerhetetlen örvény részesévé avatja nézőjét. Holott az előzmény terében vagyunk, a történelmi kontextus ismert, bekúszik az
1913-as évszám, mint az utolsó békeév metaforája, a Napszállta	dramaturgiája mégis képes a
nem-látás állapotába hozni és a történelem lázas kiismerhetetlenségének fojtogató érzésével
sokkolni nézőjét. A filmdramaturgia az előre láthatatlan, a tágas, nyílt jövő illúziójának kiépítésén munkálkodik: a történelmet már beteljesedett, mégis beteljesedő, még kibontakozóban
lévő világállapotként szemléljük.
7
8

Janisch Attila, Különvélemény,	i.	m.
Stéphane Audoin-Rouzeau – Annette Becker, 1914–1918,	 az	 újraírt	 háború, ford. Fisli Éva,
L’Harmattan, Budapest, 2006, 18.

„

98

tiszatáj

Kevés olyan film van, amely ilyen radikálisan problematizálná az érzékszervi látást,
s amelyben a szereplői párbeszédekben is ilyen gyakori utalás történne a látás útján szerzett
tapasztalatok esetlegességére. A Napszállta rendkívül rétegzett narratív nézőpontja – amelyet Nemes Jeles mintha Walter Benjamintól inspiráltan komponált volna – úgy gondolható
el, mint az olvasói tekintet, amely háttal	áll	a	jövőnek. A Napszállta kamerája egyfelől visszapillant a múltba, megragadja a fikcionalizáláshoz szükséges „ellenállási vonalakat”,9 amelyek
mentén létrehozza a múltról szőtt s önnön fikcionális keretébe foglalt valóságát. Erdély Mátyás hosszú, kitartott snittjei a múlt nyomait rejtik, a kép itt egy-egy történelmi lelet, nyomokat rejtő entitás, ezért is gondolható el a kép alkotója régészként, ahogy arra Didi-Huberman
is utal. Ám a kibányászott leletek jelentése nem eleve adott, ahogy a mindenkori múlt töredékekből és apró eseményszilánkokból tevődik össze, és sohasem létezik eleve kauzális
rendben az olvasó előtt. Így a kibányászott képek, amelyekből Leiter Írisz arca és tekintete
bontakozik ki előttünk, Benjamin nyomán eleve egy olvasott szemet ábrázolnak, ráadásul
Írisz, nevéből fakadóan az emberi szem alkotórészére utalva, identikus viszonyba kerül magával a látást lehetővé tevő érzékszervvel. Írisz a benjamini gondolati keretek között maradva maga a múlt médiuma, a szem és az arc, amely, ahogy Benjamin az arcalkotás kapcsán kiemeli, magának a múlt elgondolhatóságának záloga.10 A Napszállta vászna lényegében egy
aszimmetrikus pillantás gyújtópontjának közegévé válik, az arcra, Leiter Írisz gyönyörű jövőbe pillantó tekintetére tapad a filmkamera, amiként a filmbefogadó olvasó tekintete a vászonra szegeződik. Egy nyomozástörténetbe foglalt, a befogadóval közös, ám aszimmetrikus
nyomolvasási folyamat kezdődik meg. Leiter Írisz – mint Benjamin angyala – háttal a jövőnek
áll, s családja múltjának makacs kutatásával próbálja megfogalmazni, összeilleszteni a maga
identitását. „Segítsen tisztán látnom” – mondja többször Írisz a film cselekménye során.
A film burjánzik a rá, s ezzel párhuzamosan a befogadóra áradó jelektől, ám ahogy minden
jelolvasás, úgy ez is esetleges, szelektív, magában foglalja egyes jelek észlelését, s számos
többi figyelmen kívül hagyását. A történelem csak az utólagos olvasást követő narratívaképzés nyomán tűnik fel kauzálisként: ezért is inadekvát számon kérni a filmen a párbeszédek
töredezettségét vagy az enigmatikus történetszövést, hiszen a Napszállta fikciós rendje nem
kívánja egyetlen, egzakt motivációhoz kötni a színen lévő egyének cselekedeteit. Ahogy Írisz
szeretne koherens jelentésre szert tenni az idegennek ható világot illetően, úgy a film olvasója szintúgy erre törekszik a Napszállta fikcionális világa kapcsán. Lenyűgöző folyamat, ahogy
a főhős létállapota, a történelmi valóság korlátozott észlelhetőségének filmbeli szétterjedése
a befogadói érzékelésre is egyre markánsabb hatással van. A Napszállta fikcionális terének
azonban tudása van a közelgő végzetről: a film mélyén rejtőznek azok a momentumok, amelyek végül eseménylánccá összerendeződve az első világégés kipattanását eredményezték.
A Napszállta esetében nem a felszín pompája és a mély rothadása szembetűnő, hanem annak
a játéka válik izgalmassá, ahogyan a katasztrófa előjeleinek olvasása folyton elhalasztódik.
A bizonyosságok folytonos elrejtése, így a csonka párbeszédek, a homályos kijelentések, a kalapszalonban Írisszel szemben tanúsított magatartásminták, a még elfojtódó, de egyre inkább

9
10

Umberto Eco, Kant	és	a	kacsacsőrű	emlős, ford. Gál Judit. Európa, Budapest, 1999, 71.
„A múlt történetírói feldolgozása prozopopoetikus aktus, hiszen nemcsak hogy idézésként, de egyenesen egy arc megidézéseként, azaz arcalkotásként határozódik meg.” Fogarasi György, Olvasás,	hát‐
tal	a	jövőnek.	Walter	Benjamin	az	angol	romantikusok	felől,	Tiszatáj, 2013/7, 82.

2019. szeptember

99

„

eszkalálódó utcai erőszak vagy a nők felcserélhető szubjektumként való ábrázolása mind jelszerűségükben szerepelnek a filmben, s a katasztrófa előjeleként olvashatóak.
A Napszállta	 elliptikus szerkesztésmódja az észlelhetőség korlátaira reflektál: elrejti az
előkészületben lévő, mindent átíró struktúrára utaló jeleket. Előjeleket szór a majdani eseményláncolatba rendeződő struktúráról, arról, ami között a történelmet észlelő társadalmi
ember él „ennek ellenére alig van róla tudomása, hogy mifélék ezek a struktúrák, miként
hatnak élete folyására, és mi módon befolyásolja ő a személytelen és folytonos történések
szakadatlan működését.”11 Az utolsó jelenet, ahol immár nem a pompa, hanem az erőszak
tombol, a kultúra által addig elfedett, erőszak uralta személyközi viszonyok a hadszíntéren
színházszerűen észlelhetővé válnak. A jelen olvasója erre – az utólagos olvasás lehetőségéből
fakadóan – már rendelkezik rálátással: amerre Írisz öntudatlanul sodródott, bár egyre inkább elhalványuló, ámde mégis hozzáférhető tudás. Az utolsó jelenetbeli lövészárokban,
amikor Írisz a kamerába tekint, s tekintete találkozik (!) a jelen olvasójának tekintetével, valójában a Nagy Háborúban részt vett generációig visszanyúló tekintet-lánc képződik meg. Leiter Írisz szeme eleve olvasott szem, s ebbe beletekintve a jelen múlttal szembeni adóssága, illetve a jelen és a múlt összepillantásának katartikus pillanata sejlik fel: valójában az elődeink
láncolatán keresztül a múltra, s egyben önmagunkra tekintünk rá. Megképződik egy „köztünk
és a valaha élt nemzedékek közti láncolat,”12 ahogy arra Benjamin az aszimmetrikus pillantások kapcsán utal. Ez a közös pillantás ugyanis életre hívja az emlékezés kommunikációs csatornáját, amellyel hirtelen egy ponttá sűrűsödik össze a Nagy Háború és a jelen közt eltelt
idő. Kivételes közös tekintet ez és sajátos tükör: a katasztrófa állandóságával való szembesülés elkerülhetetlenségének pillanata. Didi-Hubermanra visszautalva, az Írisz szemébe pillantva feltáruló történelem képe az, amelyből ránk szóródik az első világháború esszenciája,
s amelyet – a Medúza képével analóg módon – az európai kultúra a csönddel igyekezett eltartani magától. Nem véletlen, hogy az első világháborús erőszak kapcsán a permanens csend13
állandó motívum, ám ez ebben a pillantásban megtörik, hiszen az erőszak maga sem pontszerűen, hanem láncolatot képezve, az előzmények becsatornázásával jelenik meg.
A jelen olvasója számára azonban nincs előíró jellegű feladat, a két tekintet találkozása
nem az emlékezés etikai jellegű kötelességét sulykolja, hiszen Nemes Jeles mindkét filmje azzal a belátással szolgál, hogy a nyugati társadalom emlékezetmániája, az állandó archiválási
kényszer éppen a leginkább integrálhatatlan tapasztalatokat lúgozza ki saját emlékezeti térképéből. A Napszállta történelemképe nem úgy tekint a múltra, mint aminek tanulmányozása
pedagógiai haszonnal járna, aminek akkurátus feltárása által kifürkészhető lenne a jövő.
A katasztrófa előjeleinek észlelése ugyanis minduntalan elhalasztódik, s ennek a tapasztalatnak a filmbeli láttatása korunkban, amely a globális katasztrófák várásának jegyében él, különösen átélhetővé teszi a lövészárokban álló Írisz szeméből kiolvasható létállapotot.

11

12
13

Gyáni Gábor, A	 történelmi	 esemény	 fogalma, Magyar Tudomány, 2011/5, internetes elérés: http://
www.matud.iif.hu/2011/11/05.htm
Fogarasi György, Olvasás,	háttal	a	jövőnek,	i.	m., 88.
Stéphane Audoin-Rouzeau – Annette Becker, 1914–1918,	az	újraírt	háború, i.	m., 39–44.

„

100

tiszatáj

A háború előestéje
A NAPSZÁLLTA	CÍMŰ FILMRŐLNEMES JELES L ÁSZLÓVAL,
A FILM RENDEZŐJÉVEL S ÁGHY M IKLÓS BESZÉLGET *
	
–	Jó	estét	mindenkinek,	szeretettel	köszöntöm	a	Belvárosi	mozi	nézőit	és	a	Napszállta	ren‐
dezőjét,	 Nemes	 Jeles	 Lászlót.	 Az	 imént	 látott	 film	 megítélésem	 szerint	 formanyelvi	 szem‐
pontból	ott	folytatja,	ahol	a	rendező	korábbi	filmje,	a	Saul fia	abbahagyta.	A	kamera	ezút‐
tal	 is	 a	 főszereplőre	 tapad,	 őt	 követi,	 ezért	 vagy	 őt	 látjuk,	 vagy	 azt,	 amit	 ő	 lát,	 és	 vele	
együtt	tapasztaljuk	meg	az	ábrázolt	világot.	A	Napszálltában	is	meghatározóak	a	hosszú	
beállítások,	 a	 filmképnek	 ezúttal	 sincs	 igazából	 mélysége	 (a	 leggyakrabban	 azért,	 mert	
homályos	a	háttér),	és	ami	fontos,	a	Napszálltában	sem	látunk	megalapozó	beállításokat,	
melyek	a	színre	vitt	eseményeket	helyeznék	el	a	térben,	ily	módon	orientálva	mintegy	a	be‐
fogadót.	 Vajon	 ez	 a	 karakteres	 formanyelv	 –	 mely	 már	 a	 Türelem	 című	 kisjátékfilmed	 is	
jellemezte	–	Nemes	László	kézjegyévé	vált?	Vagy	inkább	az	történt,	hogy	a	Napszállta	té‐
mája	szintén	ezt	a	formanyelvet	igényelte?		
– Először is köszönöm a meghívást, köszönöm, hogy végignézték a filmet, és ilyen későig
maradnak, hogy meghallgassák ezt a beszélgetést. Noha nem igazán ideális rögtön a film
után egy pódiumbeszélgetést hallgatni.
Ez a film egy nő története, aki próbálja megérteni az őt körülvevő világot, és minél
több dologról rántja le a leplet maga körül (és valószínűleg magában is), annál inkább
szaporodnak a megismerésre váró dolgok, és egyre kevésbé lát tisztán. Elsődlegesen a
szubjektivitás érdekelt. Az átlagnéző szereti, ha sokat elárul neki egy film. A kosztümös
múltidéző filmek széles horizonton, informatívan állítják elénk a korabeli világot. Általában nagytotálban látjuk az utcákat, és sokszor számítógéppel pontosan rekonstruálják
az akkori valóságot. Ez a fajta ábrázolás kicsit istenként pozícionálja a nézőt. Ma a mozi,
a televízió, az internet pedig biztosan azt sugallja, hogy a világ objektív módon megfigyelhető, megismerhető. Ugyanezt sugallja a megkérdőjelezhetetlennek hitt tudomány
is. Mindeközben elfelejtettük a szubjektivitást, és azt, hogy mennyire limitált a tudásunk.
Az elmúlt száz év a történelem reprezentációjában és a kultúrában azt hitette el velünk,
hogy az objektivitás a meghatározó. Ezzel szemben a Napszállta szubjektív film, mely
egy olyan világba viszi a nézőt, ahonnét nem tud kilépni (vagy kihátrálni). Arra van
kényszerítve, hogy átélje a történetet, és megtalálja magában a válaszokat, amelyeket
nem biztos, hogy a sztori-elemekből fog kiolvasni. A sztori nagyon fontos lett az utóbbi
harminc évben, valószínűleg a televízió miatt a filmekben is, szinte mindennél fontosabb, ám eközben mintha az alapvetően emberitől eltávolodnánk. Az egyéni látásmód,
a szubjektivitás számomra nagyon fontos, valamint az, hogy a látottak a képzeletünket is
megmozgassák. Ez fontos. Mindkét filmemben a látottak továbbgondolására próbáltam
*

Az itt közölt beszélgetés 2018. szeptember 18-án a szegedi Belvárosi moziban, a filmbemutató után
hangzott el. A beszélgetés lejegyzésében Márczi Zsófia segített.

2019. szeptember

101

„

inspirálni a nézőt, és elérni azt, hogy a berögzült filmnézési stratégiától – amire az utóbbi időben trenírozták – megszabaduljon.
A Saul	 fiában a vizuális korlátok, valamint az, hogy egyetlen arcot mutatunk, mert
csak ennyit mutathatunk, etikai kérdés. A Saul világa szörnyű világ, míg a Napszálltáé
gyönyörű, ám megérteni ez utóbbit sem tudjuk, mert a főhős útja egy fragmentált valóságon vezet keresztül. Remélem, hogy a fragmentált valóság a néző fejében mégiscsak
valami személyessé áll össze. Lehet, hogy nem rögtön a film után, ezért is mondtam,
hogy nem szerencsés közvetlenül vetítés után beszélgetni. Azt gondolom, hogy ez a film
egy vagy két hét múlva (de lehet, csak öt év múlva) mégiscsak változásokat idéz elő
a nézőjében.
–	Ha	jól	értem,	a	formanyelv	a	történelem	szubjektív,	„alulnézeti”,	vagy	ha	tetszik,	mikro‐
történeti	megközelítését	valósítja	meg.	Mindazonáltal	miért	kezdett	el	érdekelni	éppen	a	
XX.	század	eleje,	az	1913‐as	év	Budapestje?		
– A XX. század az, ami számunkra szerintem a legnagyobb misztériumot, a legnagyobb
titkot rejti magában. Közelinek tűnik, mégis van abban valami nagyon mélyen érthetetlen, hogy egy olyan briliáns civilizáció, mint amilyen az Osztrák–Magyar Monarchia volt
a századforduló pillanatában, hogyan jutott el néhány év alatt a teljes önpusztításig. Lehet, hogy erre egy történész azt mondaná, pontosan értjük, mi történt, de én azt gondolom, ez nem így van. A történelemkönyvek ugyanis nem segítenek megfejteni azt, mi történt igazából az emberi lelkekben vagy a civilizáció lelkében. Vagy hogy mi az az erő,
ami a zeniten már saját pusztulását hordozza. Az érdekelt a legjobban, hogy megértsem
a mindenki által kissé idealizált kort, de nem úgy, ahogy a történelemkönyvekben áll,
azaz tényszerűen (milyen ideológiák, politikai csoportok voltak akkoriban stb.), hanem
az emberi lelkeken keresztül. A faktumok sorai közt akartam olvasni. És ezt az élményt
szerettem volna a nézőkkel is megosztani.
Ahogy elkészültünk a	Napszálltával, eszembe jutott, hogy a Saul	fiában van az a nő,
aki a legnagyobb kiszolgáltatottság és tortúra közepén jön elő egy barakkból. Látjuk az ő
arcát, és ez ugyanaz az arc, mint a Napszállta	 főhősnőjéé, aki egy gyönyörű kalapban
járkál Budapesten. Ugyanaz az arc, ám mégis mintha két – mondhatni metafizikailag –
teljesen különböző világban léteznének. A két film viszonya ebből következően olyan,
mintha együtt megmutatnák, néhány év alatt hogyan jutunk el a századelő ígéretéből saját magunk totális megsemmisítéséig.
–	Talán	emlékeznek	a	nézők,	hogy	Jakab	Juli,	a	Napszállta	főszereplője	a	Saul fiában	egy	
lágerlakót	játszik,	akitől	a	puskaport	kapja	Saul.	Komolyan	mondod,	hogy	ezt	a	két	karak‐
tert	(Leiter	Íriszt	és	a	lágerlakó	nőt)	ilyen	tudatosan	kapcsoltad	össze?		
– Ez természetesen nem így működik, sokkal inkább a tudatom alatt létezik ez a kapcsolat. Az biztos, hogy láttam magam előtt egy nőt, aki Budapestre érkezik, egy idegent, aki
nem ismeri a várost. Miközben beszippantja a forgatag, megkísérli megtalálni a testvérét, akiről addig nem is tudott. Ez volt a már-már meseszerű alapgondolat, amit megpróbáltunk kidolgozni.
–	Tulajdonképpen	a	főszereplő	az,	akinek	az	alakján	keresztül	megtapasztaljuk	a	század‐
elős	Budapest	világát.	A	neve	Írisz,	ami	önmagában	is	a	szemre,	a	szem	egy	speciális	terü‐

„

102

tiszatáj

letére	utal,	közvetve	pedig	a	látás	tapasztalatára.	Írisz	az,	aki	érzékel:	hall,	lát,	és	aki	egy‐
úttal	a	mi	szemünk	és	a	fülünk	is	a	filmben.	Ennek	a	karakternek	a	megformálása	egy	na‐
gyon	speciális	színészi	aktivitást	igényel.	Tulajdonképpen	tanúvá	kell	válni	a	színészi	játék	
minimalizálásával	egy	időben.	Erre	a	speciális	szerepre	miért	éppen	Jakab	Julit	választot‐
tad?	És	egyáltalán,	hogyan	zajlott	a	színészválogatás	folyamata?		
– Ez egy szerteágazó probléma. Jól ismert az az eset, amikor Francis Ford Coppola az
Apokalipszis	 mostot forgatja, és négy hónap után kirúgja Harvey Keitelt, a főszereplőt,
majd helyette Martin Sheennel kezd el dolgozni. A csere indoka pedig az, hogy Keitelről
(aki egyébként kitűnő színész) nem lehet elhinni, hogy ő csupán egy tanú, egy megfigyelő, aki nem avatkozik az események menetébe. Martin Sheen sokkal inkább megfigyelő
típus, akárcsak a Napszállta	főhőse, Írisz, akinek valóban már a nevében is benne van a
szemre, a látásra utalás, ám esetében az a különös, hogy ő valójában nem lát, tehát nem
egy látó szem, hisz a titkok mélyére, a titkokat rejtő fátylak mögé tulajdonképpen mégsem lát be.
Visszatérve a korábban mondottakra, úgy látom, konvenciókra alapozó akadémizmus uralja a mai mozit. A film nyelvtanát sajnos nem tanítják az iskolában, a gimnáziumban, pedig nagyon fontos lenne, főleg a kommunikáció, a vizualitás korában. Nekem
mint filmkészítőnek a filmnyelvtan nem kötött szabályrendszer, hanem egy nagyon is
élő, alakulásban lévő valami. A konvencionális filmkészítés ezzel szemben leegyszerűsített sémákkal dolgozik: totál, félközeli, közeli, és ezek kombinációjából összevágja a filmet. A sorozatok biztosan, de azt kell mondanom, már sok mozifilm is így készül. Számos rendező felhagyott azzal, hogy kitolja vagy átlépje a határokat. A ’60-as, ’70-es
években még természetesek voltak ezek a bizonyos határátlépések, ám ma már inkább
produceri biznisz a filmkészítés. A producer, ha úgy gondolja, összevágja az anyagot,
amit felvettek. Ez történik velünk, ha nem mi határozzuk meg, hogy milyen filmet akarunk. Tudni, hogy milyen filmet akarunk, egyenlő azzal, hogy van egy jól körvonalazott
stratégiánk; pontosan tudjuk például, honnan akarunk egy jelenetet felvenni. Ahogy
Tarr Béla mondta, ezer hely van, ahová a kamerát tehetjük, de csupán egy jó. Nekünk
kell választani és dönteni. A festő sem háromezer, csupán egy dolgot fest le egyszerre, és
ez a fontos.
De hogy a kérdésedre válaszoljak, a színészeknél is megvan a konvencionalitás, ami
azt jelenti, hogy nagyon egy spektrumon működnek. Ha megnézünk egy sorozatot, főleg
egy dél-amerikait, akkor azt látjuk, nagyon sírnak, nevetnek, szóval nagyon magasan van
az érzelmi hőfokuk. És ez a típusú színészi működés egy nagy leegyszerűsítés, holott a
filmrendezők több utat is választhatnak a színészvezetésben. Juliban pont az volt nekem
az érdekes, hogy egyszerre van meg benne a női és férfi esszencia, illetve, hogy nem tudjuk róla eldönteni, beavatkozik-e az események menetébe vagy sem. Mindez más dimenzióban működik, és nem az úgynevezett klasszikus színészi alakítás skáláján.
Egyébként én az összes színészemet nagyon gazdaságosan működtettem, bizonyos értelemben „lehalkítom” őket. Mert néha egy nézésben sokkal több van, mint egy grimaszban, gesztusban. A mainstream moziban megfigyelhető harsány érzelemkifejezések oka
a rettegés, hogy elveszítjük a nézőt. Holott ha elveszítjük, akkor az éppen azért történik,
mert ugyanazt adjuk neki, a megszokott receptek alapján. Egyre kevésbé próbáljuk egy

2019. szeptember

103

„

vizuális utazásra hívni, és nem kínálunk neki eredeti víziót. A film lényege pedig ez lenne szerintem, és nem a kalandos, hullámvasútszerű cselekményvezetés.
–	A	történet	szerint	Írisz,	a	főszereplő	bizonyos	értelemben	a	csillogó,	pompázatos	felszín	
mögötti	világba	lép	be,	és	ebben	a	sötét	világban	anarchiát,	káoszt,	rejtélyeket,	titkokat	ta‐
lál,	melyeket	végül	nem	tud	megoldani,	nem	tud	felfejteni.	Mivel	mi	csupán	azt	tudjuk,	amit	
ő	tud,	számunkra	sem	adódnak	teljes,	átfogó	magyarázatok.	Nincs	annak	túl	nagy	kocká‐
zata,	hogy	egy	olyan	kirakóst,	puzzle‐t	kínáltok	a	nézőnek,	melynek	jócskán	hiányoznak	az	
elemei?	
– Az biztos, hogy van a félelmetes testvér, Kálmán és az ő bandája. A filmben találunk arra utalásokat, hogy ők mit akarnak, miért állnak bosszút, de igazából nem ez a fontos.
Hiszen Írisz útja a fontos; persze, keresi a bátyját, de ennél még fontosabb az ő viszonya
a valósághoz és az igazsághoz. Az, hogy például ki ölte meg Rhédey grófné férjét (noha
valószínűleg benne van a filmben), nem fontos. Írisz is megpróbálja kirakni a puzzle-t
(ahogy nevezted), ám az összeállt képet nem tudja értelmezni. Nem tudja, hogy amit a
testvére akar, vagy amit Brill képvisel, az jó-e vagy rossz. Képtelen ezt megítélni, ez a lényeg. A labirintus része ennek az utazásnak.
–	 A	 filmben	 élesen	 elválik	 egymástól	 a	 felszíni	 csillogó,	 kifinomult,	 ámde	 álságos	 és	 rom‐
lott,	valamint	a	felszín	alatti	éjszaka	bűnös,	erőszakos	világa.	Ilyen	markánsan	elkülönülő	
végletekben	látod	a	századelős	Budapest	világát?	
– Ezek a végletek a világegyetem részei, a kérdés csupán az, hogy mi hova pozícionáljuk
magunkat. És persze, hogy Írisz hová pozícionálja önmagát. Az biztos, hogy mind a két
szélsőség fel van építve a filmben, ám a probléma éppen a két extremitás közötti létezés.
–	A	sok	szépség	mögött	ott	lakik	a	borzalom,	mondja	mintegy	összefoglalóan	a	film	egyik	
karaktere.	 Részben	 ehhez	 kapcsolódva	 érdekelne	 engem,	 hogy	 miért	 egy	 kalapbolton	 ke‐
resztül	vezetsz	be	bennünket	ebbe	a	kettős	világba?	Vagyis	miért	egy	kalapbolt	lett	az	ajtó	
a	századelős	Budapestre?	
– A kalapbolt ötlete nagyon ösztönösen jött. A kutatások során kiderült, hogy csak Budapesten több mint száz kalapbolt volt az első világháború előtt. Szerintem ez nagyon
érdekes jelenség. Maga a kalap jól szimbolizálja a szofisztikált világot. Képzeljük el, hogy
bemegy egy korabeli nő a kalapboltba – azt is megtudtam egyébként, hogy férfiak női
kalapüzletbe egyáltalán nem mentek be, és ezt a tényt nehéz volt elfogadnom, mert ez
azt is jelentette, hogy nem szerepeltethettem férfit a kalapboltban, ugyanis az teljesen
irrealisztikus, majdhogynem abnormális lett volna –, szóval bemegy oda egy hölgy, több
száz minta közül kiválasztja a neki tetszőt, és azt személyre szabva elkészítik számára.
A kalapok kifinomultságában benne volt az akkori kor ígérete és illúziója, és persze az is
nagyon érdekelt, hogy milyen árnyékot vetnek a kalapok. Mert ezt is megmutatja mintegy tudat alatt a film. Ezért jött tehát a kalapbolt ötlete.
–	Igen,	a	kalap	a	felszín	hivalkodó	gazdagságának	a	kissé	abszurd	kifejezője,	annak	a	fel‐
színnek,	amely	mögött	már	ott	munkálnak	az	éjszaka	sötét	erői.	Mindazonáltal	úgy	vélem,	
hogy	 a	 tematikus	 szinten	 megjelenő	 kettősség	 a	 formanyelvben	 is	 fellelhető,	 mégpedig	 a	
fény‐árnyék	 játékokban,	 a	 világításban,	 mely	 az	 egyik	 pillanatban	 ragyogó,	 gazdag	 met‐

„

104

tiszatáj

ropolisszá,	a	másikban	pedig	félelmetes	pokollá	változtatja	Budapestet.	Ez	a	típusú	kom‐
ponálás,	fény‐árnyék	„festés”	mennyiben	a	rendező	és	mennyiben	az	operatőr,	Erdély	Má‐
tyás	invenciója?		
– Ez a rendezőtől jön. Mindazonáltal én egy fantasztikusan jó operatőrrel dolgozom, aki
mindig meg is akarja érteni a koncepciómat. Ez időnként nem könnyű feladat. De addig
nem hagy békén, amíg ez nem sikerül neki, jóllehet előfordul, hogy csak a forgatáson érti
meg, mit akarok. Általában ide-oda mennek az ötletek. Mutatok neki fényképeket, festményeket vagy akár filmeket, referenciafilmeket. Ezúttal is ez történt, ezek alapján próbáltuk a Napszállta világát megteremteni. Az egyik referenciaképünk például egy Hopper-festmény volt. Egészen pontosan az a kép, amelyiken egy kalapos, fiatal nő áll erős
napfényben egy épület előtt – a kép címe magyarul talán Nyáridő	(Summertime). A képben egyszerre van valami légiesség és fenyegetés vagy valami furcsa, szomorú, kellemetlen érzés. Tehát vannak érzések és fények, és nem lehet az érzéseket a fényektől elvonatkoztatni, a világítás segítsége nélkül nem lehet stratégiát kialakítani. A Napszálltában
nagy mozgások vannak az éjjeli és a nappali jelenetekben is, ez világítás szempontjából
komoly kihívást jelentett (szemben mondjuk egy klasszikus filmmel, ahol általában fix a
kép, vagy nagyon keveset mozog a kamera). Sokszor nagy fénnyel kellett világítanunk,
mert így a kontrasztok jobban kirajzolódnak. A sötétség marad, ám mégis úgy fest a kép,
mintha egy éjszakai nap világítaná meg az arcokat. Erős kettősség van a filmben éjszaka
és nappal között. Írisz a kettő között ingázik. Fontos, hogy a két világot csupán egyetlen
pillanat választja el egymástól, azaz nagyon vékony a civilizáció máza.
–	És	miért	éppen	egy	nőt	léptetsz	be	ebbe	a	világba?	Jóllehet	egy	nőnek	a	századelőn	való‐
színűleg	kevesebb	lehetősége	volt	a	„színfalak	mögé”	benézni,	az	éjszaka	világában	puszta	
megfigyelőként	bolyongani.	A	filmben	például	Leiter	Íriszt	többször	női	mivolta	miatt	nem	
engedik	be	valahová,	ahová	egyébként	férfiként	beléphetne	(és	ahová	később	férfiruhában	
be	is	lép).	Szóval	miért	egy	nő	a	film	főszereplője?		
– Az egyik nagymamám, aki 1914-ben született, sokat mesélt az életéről. Az ő sorsában
volt valami kiszolgáltatottság. Már gyerekkoromban megragadott, ahogyan ő egy fiatal
nő szemével láttatta velem ezt a századot és annak viszontagságait. Itt megint arról van
szó, hogy sokakat a történések, a történelmi események érdekelnek, én viszont mélyebbre szerettem volna ásni.
–	 Feltenném	 a	 megkerülhetetlen	 kérdést,	 a	 Saul fia	 nagy	 sikere	 után	 –	 ami	 feltehetőleg	
a	nézőtéren	ülők	többségét	is	ma	a	moziba	hozta	–	milyen	volt	filmet	készíteni.	Nyomasz‐
tottak	vagy	inkább	inspiráltak	azok	az	elvárások,	melyek	egy	Oscar‐díjas	rendező	új	film‐
jével	kapcsolatban	óhatatlanul	megfogalmazódnak?		
– Az első film nehéz ügy, aminél már csak egy nehezebb van: a második film. Sokan azt
tanácsolták, minél előbb csináljam meg a másodikat, gyorsan legyek túl rajta. Nekem
fontos volt ez a film, szóval nem úgy álltam hozzá, hogy csak mihamarabb legyek túl rajta. Viszont túl nagy elvárásokat sem akartam magamra kényszeríteni, mert az lebénított
volna. Innen nézve persze nagyon furcsa, hogy néhány évvel ezelőtt még senki nem tudta, ki vagyok, még én magam sem. Akkor azt tudtam csupán, hogy egy olyan filmet csinálok, ami nem olyan, mint a többi, és hogy ez a megközelítés fontos lehet a nézőknek, azaz

2019. szeptember

105

„

el kell juttatnom hozzájuk. Őszintén álltam neki a filmkészítésnek, hogy a legjobban sikerüljön megvalósítani az elképzeléseimet, és ezúttal is ez volt a célom. A Saul	 fiának
komoly és fontos üzenete volt, ez segített abban, hogy felnőjek az új feladathoz, és ekkora nyomás és figyelem közepette is el tudjam készíteni a következő filmemet.
–	Az	nem	esett	rosszul,	hogy	a	cannes‐i	versenyprogramba	nem	válogatták	be	a	Napszálltát?	Más	szóval:	mit	gondoltál	arról,	hogy	Velencében	mutatták	be	az	új	filmedet,	és	nem	
Cannes‐ban,	ahol	a	Saul fia	diadalmenete	elkezdődött?		
– Velencében nagyon támogatják az újításokat, a filmes próbálkozásokat. Elvileg minden
fesztiválnak ez a dolga, mindazonáltal egyre több helyen az látszik, hogy a miről	szól	a	
film kérdése fontosabbá válik, mint a milyen	 is	 tulajdonképpen	 a	 film	 kérdése. Ez egy
markáns tendencia. Érdekes, hogy a ’60-as években Európában még jártak moziba az
emberek, és megnézték a művészfilmeket. Magyarországon még a kis falvakban is elmentek például megnézni egy Jancsót, de ugyanígy nézték az olasz neorealistákat vagy
akár Fellinit. Nem feltétlenül értenek az emberek minden filmet (mint ahogy én sem), de
a (művészi) másság elfogadása, egy vízió, egy utazás befogadása, az fontos. Sokkal nagyobb nyitottságra lenne szükség a világban. Érdekes paradoxon, hogy miközben a világ
kinyílt a rengeteg médium által, eközben mégis bezáródunk. A filmkészítésben ez a folyamat az öncenzúrában és az öngeneráló konformizmusban figyelhető meg. A mi feladatunk mégiscsak az, hogy megtartsuk az emberekben a nyitottságot. Ami nekik szól,
nem pedig ellenük van. Ha viszont csak a Pókembert nézik, miközben eszik a popkornt,
akkor a moziból kijövet már arra se fognak emlékezni, amit az imént láttak, hisz nem
kaptak tőle semmit. Persze pontosan értették a film történetét, pontosan tudták, ki a jó
és ki a rossz, és a film végét is pontosan értik, hisz ezer másik filmben láttak már hasonló befejezést. Tiszteljük már annyira a nézőt, hogy ne csak a komfortzónájában akarjunk
vele találkozni, hanem adjunk neki valami személyeset, olyat, ami túl van a filmes megszokásain. Ez a filmkészítő dolga, ez a filmkészítés kalandja és kihívása. Nem mondom,
hogy egyedül vagyok ezekkel a gondolataimmal, de azért néha elég magányosnak érzem
magam.
–	És	ennek	a	filmesztétikai	megközelítésnek	a	következménye,	hogy	35	mm‐ről	vetítteted	a	
filmet?	
– Persze, köze van hozzá, hiszen a dolog szívéről beszélünk, és ezért örülök, hogy 35-ről
látták. Nem tudom, milyen itt a vetítő, de remélem, elfogadható. Egyébként, ha nem teljesen tökéletes, az azért is van, mert a komputerek kiszorítanak bennünket azokról a helyekről, ahol még létezhetünk. Az óriási ipari nyomás hatására dobtuk ki a filmszalagot,
mind felvételi, mind vetítési eszközként. Úgy tudom, rajtam kívül Magyarországon senki
nem vetít 35-ről, pedig összehasonlíthatatlanul jobb a minősége. Fesztiválokon, mint
Velencében néhányan, azért még vetítenek 35-ről, de kétségtelenül egyre kevesebben.
Azok pedig nem mondanak igazat (főleg, ha a filmszakmából jönnek), akik azt állítják,
hogy nem látják a különbséget a vetítési módok között. Az sem igaz, hogy a videó olcsóbb, mint a hagyományos rögzítési technika. Ráadásul a digitális technikákkal elveszítjük azt a hipnotikus erőt, amit a film ad. A film ugyanis kockákból áll, a mozgás pedig
az agyunkban jön létre, az agyunkban születik a mágia. A vetítés alatt félig sötétben

„

106

tiszatáj

ülünk, a fény és a sötétség kombinációját tapasztaljuk meg a teremben. Ebből fakad az a
hipnotikus erő, ami voltaképpen a mozi mágiája, a mozi ikonikussága. Ha ezt elveszítjük,
akkor elveszítünk valamit az életünkből. A virtuális valóságban, a nullák és egyesek világában létezésnek nincsen mágiája. Az egész digitális forradalom regresszió, aminek az
az értelme, hogy valaki sok pénzt keressen rajta.
–	Tisztelem	a	konzervatív	nézeteidet	a	filmművészetről.	
– Konzervatív? Ellenkezőleg, nagyon is modern. Én tisztelem a nézőt, hisz mások már
alig vetítenek 35-ről.
–	 Köszönöm	 Lászlónak,	 hogy	 eljött,	 és	 hogy	 megosztotta	 velünk	 a	 gondolatait.	 Nagyon	
gratulálok	a	filmhez!	
– Köszönöm, hogy eljöttek és meghallgattak ma este.

Kiss Dorka és Rajk László látványterve Nemes Jeles László Napszállta című filmjéhez
(Fotó: Laokoon Filmgroup)	

	mérlegen		

HLAVACSKA ANDRÁS
	

A falu bolondja
RADU ȚUCULESCU : SZTÁLIN, ÁSÓVAL ELŐRE!

Typotex	Kiadó
Budapest,	2016
208	oldal,	2800	Ft

 

A 2016-ban magyarra fordított világirodalmi alkotások között kellemes meglepetés volt Radu Țuculescu Öregmama	
történetei című regénye. Az alapvetően anekdotikus, de
posztmodern megoldásoktól (elbeszélésbe ágyazott elbeszélés, a saját fiktív voltukon töprengő szereplők, a falutörténetbe szőtt világirodalmi intertextusok stb.) sem idegenkedő
szöveg joggal érdemelte ki a hazai kritika elismerését. A szerző második magyarul megjelent kötete, a Sztálin,	ásóval	elő‐
re! sincs híján irodalmi értékeknek, mégse lenne meglepő, ha
nem részesülne hasonlóan egybehangzó méltatásban, mint
az előző kötet. A Sztálin,	ásóval	előre! ugyanis – önmagában,
az Öregmama	 történeteihez viszonyítva pedig különösen –
egy merész, de egyáltalán nem kockázatmentes vállalkozás
(úgy a szerző, mint a kiadó részéről). A mesemondó Țuculescu háttérbe húzódik, átadja a helyét a narratív játékmesternek – ezért pedig nem mindenki fogja kedvelni.
A Sztálin,	ásóval	előre! cselekménye két szálon fut. Az első főszereplője egy falun élő fiú, Adrian, aki az öt- és tizennégy éves kora között megélt élményeiről számol be. Ezek
közül az első Sztálin halálhíréhez kötődik, az utolsó pedig a
Ceauşescu hatalomra kerülése előtti évekhez. A naiv gyermeki nézőpont már a bevezető történetekben sem érvényesül maradéktalanul, a beszámolókat időről időre olyan utalások szakítják meg, amelyek az elbeszélteknek retrospektív
jelleget kölcsönöznek. Ezt a visszatekintő pozíciót dolgozza
ki a második cselekményszál: központi figurája egy idős férfi,
akinek a gondolatai leginkább volt felesége, egyetemista lánya, a fürdőkádjában fekvő fiatal nő és a szomszédban egész
nap zenét bömböltető helyi vagány („cingár kis hüllőfejű fiatalember”, 10) körül forognak. A homodiegetikus narrátor
első szövegbeli megnyilvánulása az írás, pontosabban a gépelés műveletére tett erőteljes reflexió: „az	 idegeimre	 megy	
ez	a	kurva	billentyűzet.	nem	reagál	azonnal	a	leütésekre.	talán	
én	ütök	mindig	mellé.	nincs	gyakorlatom.	a	szövegszerkesztés‐
hez	sem	igazán	értek.	úgy	gépelek	mint	egy	régi	írógépen” (9).

„

108

tiszatáj

Ez a megnyilatkozás rögtön a regény elején egy izgalmas játékra hívja az olvasót, akinek el
kell döntenie, hogy a könyv mely szövegrészeit tekinti az idős férfi irományának. Kézenfekvőnek tűnik a magyarázat, hogy az írásra tett reflexiót a gyerekkori történetektől tipográfiájában is eltérő, kurzívval szedett, a vesszőket és a nagy kezdőbetűket nélkülöző naplószerű
betétekre vonatkoztassuk. Egyrészt, mert ezek között találunk még utalásokat a szövegalkotásra (például: „csak	ez	a	fekete	billentyűzet	megy	az	idegeimre	vannak	betűk	amiket	kétszer	is	
le	kell	ütnöm	hogy	megjelenjenek	a	képernyőmön.	néha	melléütök	és	ugranak	a	sorok	vagy	ki‐
törlődnek	a	sorközök”, 20); másrészt, mert egy helyen a megszólaló naplóként határozza meg
írását (20), és ehhez a szövegtípushoz közelebb állnak az idős férfiról szóló történetek, mint
a gyerekkori élményeket elbeszélők. (Harmadrészt pedig ez a tipográfia már az Öregmama	
történeteiből is ismerős lehet, ott a vesszők nélküli írásmód akkor érvényesül, amikor az elbeszélő az egyik szereplő, Demeter naplójából idéz.) Voltaképpen azonban éppen az okozza a
feszültséget, hogy az idős férfi feljegyzéseiben a napló műfaji sajátosságai az emlékiratéval
keverednek: egyenlő arányban jelennek meg benne a régmúlt eseményei és a közelmúlt vagy
akár a jelen történései. Ez pedig egy olyan regényolvasatot kínál fel, amely a gyerekkori viszszaemlékezéseket is az idős férfi alkotásainak tekinti.
A történetek szerzőiségének a megítélése azért bír különös jelentőséggel, mert a gyerekkori elbeszélések nem maradéktalanul jó szövegek. Sőt, néha szándékoltan hibásnak tűnnek.
A párbeszédeket sokszor mintha színpadra állított szereplők adnák elő, a dialógusok nélkülözik az életszerűséget. A leírások helyenként pontosan egy olyan romantikus faluképet festenek le, amellyel az Öregmama	 történetei radikálisan szembehelyezkedett. Az elbeszélt
események, az eleven kisfiú csínytevései pedig néha kifejezetten toposzgyanúsak: a szagokra
érzékeny tanárnő fokhagymával történő megtréfálása például Háy János – a Sztálin,	 ásóval	
előre! világával, témáival és perspektívájával is rokon – A	bogyósgyümölcskertész fia	című regényéből lehet ismerős a magyar olvasóknak. A regény narratív szerkezete szempontjából a
gyerekkori környezet idealizálása mégis teljesen indokolt, ez készíti elő a brutális befejezést,
amely megsemmisíti és érvényteleníti a gyerekkor ábrándos világát. A bicebóca történetek
azonban már sokkal korábban is jótékony feszültséget eredményeznek: minél inkább elfogadjuk (ha egyáltalán elfogadjuk!), hogy a gyerekkori történeteknek is a lakótelepi lakásában
üldögélő idős férfi a hőse és elbeszélője, annál nyugtalanítóbb a kérdés, hogy az életrevaló
kisfiú hogyan vált cinikus, magányos és megkeseredett öregemberré; miért tesz erőfeszítéseket, hogy a gyerekkori környezetét szerethető világként ábrázolja; egyáltalán, hol találkozik a két cselekményszál?
Mindezekre a kérdésekre a regény kegyetlen végkifejlete ad választ, amelyben meghatározó a szexualitás témája és a gyerekkori történetek politikai kontextusa. A szexuális kalandok és az erotikus leírások az Öregmama	történeteinek is szerves részét képezték, ám míg ott
alapvetően pajzán történetekben kaptak helyet, addig a Sztálin,	ásóval	előre! világából éppen
a vágyak és ösztönök játékos kielégítése hiányzik. Megjelenik a pubertáskori szexualitás felébredése, az első kamaszkori szerelem, az első bátortalan csók, de az első szeretkezésre nem
kerülhet sor, mert a híd alatti találkát arc nélküli férfiak zavarják meg, akik félholtra verik a
főszereplőt, partnerét pedig feltehetően megerőszakolják. Egyáltalán nem mellékes, hogy
mindez az 1960-as évek Romániájában történik, hogy a támadók „doktorivadéknak” nevezik
az elbeszélőt, és többek között azt vágják a fejéhez, hogy azt képzeli, „neki mindent szabad,
mert az apjának van pénze” (194). Az Öregmama	 történetei látványosan kívül helyezkedett

2019. szeptember

109

„

a politikai kontextuson (jól példázta ezt, hogy az események színhelyéül szolgáló faluban a
forradalom után sem javították meg az utakat, a telefont sem vezették be, mert a polgármester elsikkasztotta az erre küldött külföldi segélyt); a Sztálin,	ásóval	előre! – ahogy azt a cím is
sugallja – viszont két lábbal áll a politikai valóságban. A politika változásai nemcsak a főszereplő első szeretkezését hiúsítják meg, de a családját is tönkreteszik, és a hegedűművész karrierjét is derékba törik. (Ezen a ponton a regény egy referenciális olvasatot is felkínál: a Sztá‐
lin,	ásóval	előre! a hegedűművész Țuculescu negatív önéletrajzaként is értelmezhető).
A politikai változások és az elszenvedett támadás elbeszélése közben a jelenbeli narrációból arról értesülünk, hogy az idős férfi egy Kiki nevű fiatal nővel létesít szexuális kapcsolatot, aki meglehetősen hasonlít az elbeszélő lányára. Az aktus után a férfi verbálisan bántalmazza partnerét, majd meg is üti. Jóllehet a találkozásuk nem volt tervezett, ennek ellenére
nehéz elhessegetni a gondolatot, hogy a férfi erőszakos és bántó viselkedésével kamaszkori
és közelmúltbeli sérelmeiért (a felesége teljes és a lánya részleges hiányáért) áll bosszút.
A történetek párhuzamos szerkesztettsége pedig azt sugallja, hogy akaratlanul is áldozatból
elkövetővé válik. Ebből a perspektívából a támadást, a felnőtté válást megelőző epizódok
rendezett és idillikus környezetet sugalló elbeszélése a trauma előtti korszak megőrzésére
tett kísérletként értelmezhető. A szövegek roncsoltsága pedig ennek kudarcáról árulkodik, és
egyre kérlelhetetlenebbül tart a tragédia felé.
A Sztálin,	ásóval	előre!	az Öregmama	történeteiből ismerős helyszínek, témák, karakterek
és narratív technikák alkalmazásával egy kényelmesnek tűnő bennfentes pozíciót kínál
azoknak, akik olvasták Țuculescu első magyarra fordított regényét. Ez a pozíció azonban
kezd egyre kényelmetlenebbé, az ábrázolt világ pedig egyre idegenebbé válni, amikor az olvasó ráébred, hogy Țuculescu a kísérletezés közben éppen a legmegbízhatóbb írói eszközét,
az anekdotikus meseszövést áldozta fel. Ezért a Sztálin,	ásóval	előre! első olvasásra talán kihívást jelent majd – de nem kérdés, hogy kiállja az újraolvasás, a visszatekintő elemzés próbáját.

„

110

tiszatáj

ZSELLÉR ANNA

A facsiga elbeszélései
X AVER BAYER: AZ ÁTLÁTSZÓ KEZEK

Kalligram	Kiadó
Budapest,	2019
160	oldal,	2500	Ft

 

	
Xaver Bayernek 2008-ban megjelent kötete nem első könyv,
a hatodik a szerző könyvnyi terjedelmű, publikált írásművei
közül. Három regény is olvasható már Bayertől ekkor: első
könyve, a Heute	könnte	ein	glücklicher	Tag	sein	[Ma	egy	bol‐
dogabb	nap	lehetne], amely egy egyetemista élet „átfogó orientálatlanság[áról]” ad képet, „a cselekvés következménynélküliségének következményeként” (Peter Landerl); az Alaska‐
straße [Alaszka	utca], amely a szexualitás és a hatalom összefüggéséről rajzol „radikális és kíméletlen képet”, míg harmadik regényében, a Weiter	 [Tovább] címűben a „dühös nihilizmus és az undor” (Michael Braun) már pszichológiailag
motiváltan jelenik meg, és az életkedv nélküli fiatalember
ábrázolása a stringens elbeszélésnek és a szigorú történetvezetésnek köszönhetően már szinte magával rántja az olvasót
a szövegvilágba: a regény recenzense vallomásszerűséget és
generációjának csak nagyon kevés írójára jellemző, kitartó és
a végső következtetésekig elmenő konzekvenciát tulajdonít a
regénynek; mások Daniel Kehlmann-nal és Thomas Glaviniccsel emlegetik egy lapon. 	
A három regény után az idén megjelent elbeszéléskötet,
Az	átlátszó	kezek, mely Lesi Zoltán műfordító munkája révén,
íme, olvasható magyarul is, nem meglepő módon ugyanezeket a témákat variálja tovább: a középpontban azonban ebben a kötetben az eltűnés, a kiválás áll. Az én, ha teheti, kiiratkozik a társadalomból, némely darabban partnerével, barátja segítségével vagy teljesen egyedül; néha tervezetten,
néha szervezetten, néha a sors kegyetlen fordulata által (pl.
a keserű iróniával Szamádhi [elragadtatás] címmel ellátott
műben), de ugyanez az Én igyekszik leválni a Te-ről is: a szerelmi kapcsolat is csak a legritkább pillanatokban mutat fel
valamit, ami az Én egyedüllétre mutató gravitációjának hatásosan ellene tudna tartani. Ilyen értelemben beszélhetünk talán Bayer esetében újegzisztencialista prózáról, melyeknek a
kötetben a két legjobb, legtípusosabb darabja a Hogyan	tün‐
tessük	el	a	dobozunkat és az Alkalmazott	irodalom.	Az egyik a

2019. szeptember

111

„

létezés végső minőségének feltárhatatlanságával, a másik „a pokol az a másik ember” sartre-i
gondolatával játszik. Az Irány	 című gondolatkísérletben pedig a kilépés a legradikálisabb
rendrakásban, realista és apró lépésekben, az élet feladataihoz, tárgyaihoz, objektivált struktúrájához kötve tematizálódik.	
„Miért beszélgetnek a kitartásverseny résztvevői ifjabb Pliniusról? Miért csinál úgy Ulrike
M. mintha elveszítette volna az eszméletét? Miért utazik Henry Kissinger taxival, ahelyett,
hogy a szolgálati kocsiját használná? Miért neveztek el egy macskát egy szicíliai író után és a
kutyát miért hívják „Klisé”-nek? Miért nem tudunk meg többet a híres fülemüleerdőről? Miért tűnik Napóleon egyszerre lazának és elrévültnek? Miért hagyja el a hasbeszélő utolsó barátait is? Miért nem vezet sehová a Höhenstrasse? Miért van a doboz a szoba közepén? Miért
került egy művészeti fesztivál beszédtémái közé a perikorézis fogalma?” – ezzel a groteszk,
mivel az elbeszélések olvasása után is megválaszolhatatlan kérdéssorral ajánlja a fiatal szerző saját könyvét az olvasó kezébe. 	
Az unalom fogalmát Michael Krüger Kołakowskira hivatkozva és Joseph Brodsky-féle értelmében vezeti be Bayer írásművészetét elemezve a Hermann-Lenz-díjátadón mondott Bayer-laudációjában: ugyanitt hivatkozhatott volna Walter Benjaminra is, aki szerint az unalom
pozitív meghatározása szerint olyan, mint egy „meleg, szürke kendő, amely belül a legragyogóbb, legszínesebb selyembéléssel van bélelve.” Bayer írásaiban a kilépésre ösztönző életunalom a redukált terek és élethelyzetek titokzatosságával, otthontalan-borzongató furcsaságával (visszaköszön a Freud-féle „Unheimliches”), az értelmetlenség és a gyermektelenség,
a kultúra eleven szövetétől elszakadt kultúra („Nyilvánvaló, hogy századfordulós női vízihullaképekre kell gondolnom, de a gondolat ugyanolyan gyorsan elillan, ahogy jött.” 151) vízióiban jelenik meg. Az unalom érzelmileg ellentétes pólusán a poème	en	prose	műfaját reaktualizáló, csendes-szívélyes boldogságtöredékek találhatóak (például az Ulrike	M.	és	én	egy	nu‐
distastrandon	nyaralunk;	A	hegyiút‐beszéd; Az	út	a	ház	mögött,	fel	az	erdőhöz	című	darabok):
„bármelyik ilyen tevékenység lehetne érvényes művészet, mint a teremtés aktusa, mi, a videoinstalláció részei és a képernyőn a képek, melyek még a fejemben vannak, miközben a
kuplung, fék és gáz játékával játszom, és te a cigarettázás és az ablakon kinézés játékával játszol” (71). Ugyanez az emóciók értelmére nyitott érzékenység szólalt meg Bayer hangján
2008-ban, a Lenz-díj átvételekor, amikor írásmódszeréről és írásmotivációiról beszélt: 	
„Olykor megrohamoznak a szavak, átitatnak, mint egy égszakadás, máskor fáradságosan kell keresgélni őket egy szűk, sötét fiókban. De úgy gondolom, hogy ettől függetlenül minden érzelemben benne lakik saját entelekhiája, akarata a formává válásra, és arra vár, hogy valaki anyagot szolgáltasson
neki, a megfelelő részeket kiválassza vagy maga hozza létre, és végül összefüggésbe hozza, hogy valami új és más adódjék ki belőle. Az ezt kivitelező eközben egy vektor, amely az univerzumra mutat.	
Az érzelmeket, továbbá, úgy képzelem el, mint az állatokat. Vannak köztük háziasított és vad érzelmek, ez utóbbiak félénkek, és az a szokásuk, hogy rossz bánásmód esetén visszavonulnak vagy akár
el is pusztítják magukat, mint ahogyan szappanbuborékok pattannak szét, amikor megérintjük őket.
Ha azonban egy érzelem kapcsolatra lépett a szívvel, akkor úgy kell tenni, mintha mi sem történt
volna, úgy, ahogyan az állatokat a természetben nem szabad megbámulni, ha felfedezzük őket, hanem félig játékosan el kell fordítani a tekintetünket, nehogy megijesszük őket, és egyidejűleg ne veszítsük szem elől a körülöttük lévő világot.”	

Miközben Bayer – aki tősgyökeres saját országában – (otthoni) idegenségtapasztalatát
ezen elbeszélések révén is melegen ápolja, nem csak az Én tűnik el az elbeszélések során (pl.
A	 hasbeszélő	 búcsúja), hanem az Én is dolgozik azon, hogy belőle tűnjön el mindaz, amiből

„

112

tiszatáj

összeállhatna egy ehhez a valósághoz illő, az adott kor társadalmi elvárásaival kompatibilis
személyiség. Bayer minimalizmusa nem csak az Én és a Te viszonyában, hanem a kultúra, a
történelem vagy a társadalompolitika (Henry	Kissingerrel	egy	taxin	osztozunk) és a környező
társadalom eltüntetésében is rejlik. Bayer arra akarja felhívni a figyelmet, amit rövidprózáin
keresztül (nem) tudhatunk meg: ti. semmi bizonyosat. Ezekben a szövegekben csak elvétve
szerepelnek tények vagy adatszerű utalások, a valóságtartalom elenyésző. Parabolákat kapunk tehát a létezésről. De milyen parabolák ezek? Hogyan kapcsolódnak a jelenkor társadalmához? Minimalizmusuk honnan ered és hova folyik vissza?	
Ha paradigmatikus írásnak a Hogyan	tüntessük	el	a	dobozunkat választanánk ki – miközben nyilvánvaló, hogy némely más írás mellett ugyanígy szólnak fontos érvek –, akkor azt a
bizonyos „világpörgettyűt”1 – amit a fordító nyugodtan magyaríthatott volna Tandorival öszszhangban facsigának is – a kafkai filozófus megfigyelői, avagy kísérleti leírásában (az Egy	kí‐
sérlet	leírása alcím is a Versuchsanordnung ismeretelméletileg izgalmas műfajára utal) lelhetjük fel eredete szerint. A kiindulópont a magára maradt, társiasságától megfosztott, „alanyi”
egzisztenciára utal: „A tesztalany tehát magára marad” (73). Ezt az egzisztenciát megfigyelő
filozófus a következő kafkai helyzetből indul ki: „Volt egy filozófus, aki mindig arra tekergett,
ahol a gyerekek játszottak. S ha látott egy gyereket facsigával, máris lesbe állt. (…) Azt hitte
ugyanis, hogy bármely apróság felismerése, tehát például egy pörgő facsigáé, elegendő az
egyetemes érvényű felismeréshez.” (Franz Kafka: Facsiga, Tandori Dezső fordítása) Feltehetjük, hogy ez az ismeret- és íráselméleti alaphelyzet adja a Bayer-próza kiindulópontját is: értékei pedig abban állnak, hogy fel tud állni Kafka vállára, és a szövegek mögött meghúzódó filozófus saját facsigáitól bizonyos mértékig már megtanult distanciát tartani. Bayer újabb
prózakötetei vélhetően ennek a distanciának a további rafinált fokozásáról (is) fognak szólni.	
Megjelenése előtt a magyar nyelvű kötet még rászorult volna egy alaposabb kontrollolvasásra: némely apró, de az olvasási folyamatot jelentősen megzavaró hiba ennek eredményeképpen eliminálódhatott volna. Néha egy hiányzó névelő miatt kezd el az egész mondat sántikálni (61. alja), másutt az alanyi és tárgyas ragozás csúszik egybe („de hogy mivel, azt csak a
mendemondákból ismerhettünk”, 129). A fordító máskülönben egyenletesen jó teljesítményét ezek a szépséghibák feleslegesen rontják le, alaposabb odafigyeléssel bizonyára elkerülhetők lettek volna.
(Fordította:	Lesi	Zoltán.	A	FISZ	és	a	Kalligram	világirodalmi	sorozatának	11.	kötete)	

1

„Ha a világpörgettyűt meg akarjuk táncoltatni: vegyünk egy tesztalanyt, aki arra kényszerül, hogy az
életét egy doboz mellett töltse, amelybe nem szabad vagy nem tud belenézni (…).” 72.

2019. szeptember

113

„

HANZELIK GÁBOR
	

Álmodnak-e cseh költők
hadifogolytáborokról?
IVAN WERNISCH: ÚT ASGÁBÁDBA

Kalligram	Kiadó
Budapest,	2019
96	oldal,	2500	Ft

 

A költészet az elmúlt száz évben olyan útra lépett, ahova látszólag nagyon nehéz a földi halandónak követni. Olyan lett,
mint egy rendkívül érzékeny proporcionális számláló, ami ha
éppen finoman kattog, akkor csak úgy önmagában nem is
emlékeztet semmire. Talán egy megkergült metronómra,
amit valaki prestissimóban hagyott mielőtt az elromlott. De
ha rendelkezünk némi felkészültséggel, akkor, legalábbis a
proporcionális számláló esetében, tudjuk, hogy veszélyben
vagyunk, tudjuk, hogy a kattogás jelent valamit, ami nem jó.
De mi van akkor, ha egy olyan Geiger–Müller-számlálóval
találjuk szembe magunkat, amelyről némi felkészültséggel
sem lesz egyből egyértelmű, hogy metronóm vagy mérőeszköz? Nehéz megmondani a számlapról, amely ilyen vagy
olyan formában mindkettőn van, hogy ütéseket ad, vagy sugárzást mér, nehéz megmondani a mértékegységeket, vagy
hogy a kis kar mozgása rendeltetésszerű-e. Ivan Wernisch
költészete nagyjából ilyesmi akar lenni. Abban az értelemben
ilyesmi, hogy nehéz eldönteni róla, hogy saját magukról
akarnak-e szólni ezek a versek, vagy rólunk? Itt van mindjárt
ez a kötet, az Út	Asgábádba, melynek a verseinél azt is nehéz
eldönteni, hogy egymáshoz képest miről akarnak szólni,
akarnak-e szólni valamiről, vagy csak formákat akarnak felvonultatni a szemünk előtt, hogy egy darabig ott káprázzanak, és aztán eltűnjenek? Talán azt akarja tőlem ez a kötet,
hogy csak kérdéseket írjak róla?
Nem, egész biztosan nem, vagy mégis? Félre a viccel, mivel nem, ha csak kérdéseket, vagy csak kijelentéseket, vagy
csak felszólításokat írnék, akkor nem lennék közel sem ahhoz, amivel Wernisch ebben a kötetben játszik. Talán a dadaizmus segítene?
Wernisch majdnem elhitette velem, hogy igen. Más okot
nem tudok mondani arra, hogy egy rövid bevezető után egy
Hugo Ball-idézettel kezdődik ez a kötet. Egyébként kellene

„

114

tiszatáj

beszélni az egyes versekről is vagy csak a kötet egészéről? Vagy a kötet egészéről írjak a verseken keresztül? Tanácstalanságomban, bevallom, lestem, és megnéztem néhány korábbi
Wernisch-kötet cseh recenzióját. Egy dolog világossá vált: Wernisch nem is annyira verset ír,
mint amennyire egy nagy üstöt keverget. Néha hozzádob egy kevés valóságot, néha hozzádob
egy keveset az álmok világából, és aztán úgy keveri a dolgot, hogy ne lehessen megmondani,
még egy rövidebb versen belül sem, hogy mi hova tartozik, és ha az álom szembetalálkozik a
valósággal, akkor mindig az előbbi igaza jut nagyobb érvényre. Fogalmazzunk csúnyán: az
álom nyer. Ez majdhogynem fizikai törvény. Egy axióma. Vagy mégsem? Ez eleve nehezen
kezelhető terep, de ebben jó Wernisch, aki egyébként 1942-ben született, és szakközépiskolában tanult (kerámiával foglalkozott), aztán mindenféle kétkezi munkákat végzett, és a hatvanas évek elején költőként is debütált. Elég sikeres volt, a hetvenes-nyolcvanas években a
saját generációja nagy kedvence lett, annyira, hogy hivatalosan nem is publikálhatott. Ez szerencsére a rendszerváltás után megváltozott, aztán az ezredfordulón kiadta ez a kötetet csehül, amit most magyarul is olvashatunk.
Olvassuk, bár Wernisch mintha azt mondaná, hogy a sakálpofájára meredünk, miközben
művészetét igazságnak, hitnek és szeretetnek nevezi. Nehéz ez valakinél, aki közben álomszerű képeket kever az igazság, hit és szeretet hármasába. Tényleg csak a dadaizmus segíthetne? Lehet-e követni itt a Richard Huelsenbeck által a Dadaista	kiáltványban lefektetett logikát: „E kiáltvány ellen lenni ugyanazt jelenti, mint dadaistának lenni!”
Legyünk most ennél nyárspolgáribbak. Ha túlságosan követhetetlen lenne a kötet, akkor
még azt a gyanút keltené, hogy követhetetlen akar lenni. Wernisch azért kiemel egy-két motívumot, amit végig lehet követni a verseken. Első olvasatra vannak versek, amelyek olyanok,
mint fronton vagy hadifogolytáborban levő katonák naplófeljegyzései. Ilyen minőségükben
néhol kísértetiesen hasonlítanak Wernisch kortársának, Patrik Ouředníknek az Asgábáddal
szinte egy időben kiadott Europeana néhány részletére. Mondjuk a Télikabát című vers végén
a „vér érdemrendet és tífuszt kaptam” sora emlékeztet az Ouředník által dokumentált vagy
elképzelt morbid fronthumorra. Kínos ez az egész, mert mi mást jegyezhetnének le Wernisch
elképzelt katonái, mint apokaliptikus képeket. Viszont legalább távol van tőlünk az egész, hiszen tegyük a szívünkre a kezünket, ki volt közülünk Türkmenisztánban hadifogoly? De ha
mégsem, akkor Wernisch egy szemtelen huszárvágással éppen a mi valóságunkba „álmodja
vissza” ezeket a távoli jeleneteket.
Aztán itt vannak ezek a furcsa, atipikus haikuk, mert ahogy az embernek lehet atipikus
tüdőgyulladása, úgy Wernischnek atipikus haikujai vannak. Például a Kihunyt	 a	 fény	 című:
„Kihunyt a fény a kocsma ablakában / Sötétben keresem az utat hazafelé / A temetőben békabrekegés”. Van ilyenből több is, de ez az egy sokkal egyértelműbben akar még valami más
is lenni, amolyan atipikusan, ahogy haiku már volt. Itt van mindjárt a Mikor	Temesvárra	men‐
tem című vers, ami a frontnapló és a haiku mellett egy harmadik kategóriát képvisel, az atipikus népdalt.
Wernisch érdeklődése nem áll meg a folklorisztika közeli kútfőinél, hiszen van ebben a
kötetben atipikus – maradjunk ennél a jelzőnél – eszkimó vagy indián gyűjtés is. Mivel ebben
a közegben már ember legyen a talpán, aki jártas, Wernisch kedvesen segít eligazodni, a paratextusaival. Például az Egy	holló	teteménél című verse alatt ez áll: „(Észak-amerikai eszkimók, Hudson-öböl)”, aztán a vers finoman folyik át, legalábbis tematikusan, az atipikus hai-

2019. szeptember

115

„

kuk közé: „...Van fogalmad azok szikkadt maradványairól, akiket a fölöttünk / terpeszkedő
üresség / rettenetes súlya nyomott agyon? Hí-hí-hí!”
Eddig megpróbáltam minden verset ilyen-olyan csoportokba sorolni, rendszerezni. De itt
van a kötet vége felé a Micsoda című vers, ami négy szó és egy írásjel különböző variációinak
felsorolása. Például: „...micsoda meg ez mi? / mi micsoda meg ez! / ez mi micsoda meg? /
meg ez mi micsoda!...” stb., hogy a szovjet költő szavaival éljek.
Van értelme ezeknek a verseknek? Van értelme ezeknek a szavaknak? Erre nagyon nehéz
válaszolni, Ivan Wernisch mindenesetre igyekszik álmodni valamiféle értelmet nekik. De hát
kell, hogy legyen nekik értelme? Ha onnan indulok ki, hogy a bevezető versben Wernisch valamiféle igazságot, hitet, szeretetet ígér – tegyük föl, hogy az utóbbi kettőt megoldom magam,
engem a kötetből csak az első érdekel – akkor kellene hogy legyen, mert értelem nélkül nincs
igazság. Vagy mégis van?
Kell hogy legyen, még akkor is, ha ezt valahogy úgy érzékeljük, mint az egyik első atipikus
haikuban, a Pára	a	folyón‐ban: „Pára a folyón. / A túlpartról, a ködből / kutya ugat meg”. Maradjunk a folyóknál. Mégsem, inkább térjünk vissza Huelsenbeckhez, rögtön az elejére:
„A legjobb, a legeredetibb művészek azok lesznek, akik az élet vízesésének bömbölése közben minden órában visszanyerik saját testük egy-egy részét, és miközben belevetik magukat
a korszellembe, kezük és szívük egyaránt vérzik.” Most innen akkor vissza Wernischhez, újból: „Folyik a vér, / belecsöpög a tűzbe / A gyerekek ordítanak...” Az tény, hogy nála már nem
bömböl az élet vízesése, lehet hogy Adorno éppen arra gondolt, hogy Auschwitz után nem is
fog soha. De folydogálni folydogál, éppen csak mint egy patak. A tartalom átfolyik egyik versből a másikba, onnan a forma a harmadikba, ahonnan megint egy kép a negyedikbe. Ezzel lehetne leírni az Út	Asgábádba című kötetet. Valahogy, az álmok és a valóság keveredése folytán az életről szól. Mint minden jó dadaista, Wernisch egyáltalán nem dadaista, szóval felesleges lenne Huelsenbeck vízesésének bömbölését számon kérni rajta. De az igazságot ő maga
ígéri.
Ugyan sokféleképpen lehetne még osztályozni a kötet verseit, egy nagyon fontos visszatérő motívum még van, a Lin-csi apát reggeli beszélgetéseire emlékeztető bölcs tanítómesék,
amelyek sokszor nem szólnak semmiről, mert nem is kell nekik. Amikor azonban szólnak,
akkor rögtön megmutatják, hogy hol az igazság ebben a költészetben. Az Aztán	Yün‐men	így	
folytatta című versben véltem ezt a mozzanatot tetten érni, mikor a mester a budi kapaszkodójáról beszél: „...Tegyük föl, hogy az egyik vége, mondjuk ez, az igazi igazság, ebben az esetben persze az ellentétes vége az igazi hazugság. És most nézzétek, a kettő között mi van! Látjátok már? A két véglet között van az, amibe bele kell kapaszkodnunk, ha nem akarunk beesni a szarba.” Verseskötet még talán soha nem kért elnézést ilyen szépen magáért.

	Az	utolsó	oldalon		

SZÍV ERNŐ

Díj
Egyszer találkoztam egy íróval, aki kis beszélgetés után, és már nem is tudom, miért
lyukadtunk ki ide, azt mondta nem kis rezignációval, hogy neki nincsen még semmilyen irodalmi díja, soha nem kapott. Nem volt már fiatal ez a költőnő, szép és komoly életmű állt mögötte. Én például nagyon szerettem a verseit, vagy harminc éve
olvasom őket rendületlenül, néha felkiáltok meglepetésemben, néha borzongok,
félni kezdek vagy ámulok. Úristen. Hogyhogy nem kapott még díjat? Egy ilyen nagyszerű, különleges költő! Nekem a díjakkal mindig is szerencsém volt, sokat kaptam,
mindig időben, tkp. el voltam kényeztetve. Kaptam váratlanul is. Kaptam államtól,
hivataltól, olvasótól. De a legszebb díjamat még nem mondtam el. Egyszer egy kisfiú
odaállt elém, és azt mondta, ő olyan szép mesekönyvet, mint amilyet én írtam, még
nem olvasott. Csillogott a szeme, nézett föl rám, szőke volt, mint a búza. Nem vagyok már én sem mai gyerek, hát nem is hittem neki. Meg szokták kérdezni, milyen
érzés díjat kapni. Na, milyen. Jó érzés. A díjjal minden jár, öröm, megkönnyebbülés,
féltékenység, háborgás, irigység, düh. Egyszer a szemem láttára kapott egy író gutaütést, amikor megtudta, hogy a másik író lett a díjazott. Kivörösödve üvöltött, ököllel verte az asztalt. Nem hiszem el, ismételgette. Vérben forogtak a szemei. Kicsi,
okos feleségem húzott el a közeléből, nehogy rám támadjon. Az én legnagyobb díjamat egy kocsmában kaptam. Hát jó, sörözőben. Ide járok vagy nyolc éve, láttam és
megénekeltem a cserélődő pultoslányokat, írtam novellát a szomszédos ház mindeneséről, aki mindig itt flipperezik, ismerem a vendégeket, őket is megénekeltem
már tárcákban és kisszínesekben, egy szimpatikus fiú a másik helyre tette át a
székhelyét, ő hiányzik nekem, satöbbi. Van ebben a kocsmában igazi olvasó is, egy
nyugdíjas mérnökember például a minap Bodor-könyvvel indult haza, kicsit megálltunk, beszélgettünk, mondta, hogy nagyon tetszett neki a Sehol, és az új Závadaregényt is mennyire kedvelte. Ez a mérnökember általában nem egyedül ül a piros
bőrkanapén, hanem van társasága is. Ott ül a kis szemüveges öreg meg egy nagyobb
testű, szintén nyugdíjas úr, néha vannak mások is velük, néha egyedül sörözgetnek,
de, mondom, sokszor ültek így hárman, esőben, napsütésben, télen vagy nyáron. Na,
ők hárman tüntettek engem ki. Tőlük kaptam a legszebb irodalmi díjamat. Pedig át
se adták. Nem is volt ceremónia. Nem volt hajcihő, csak egy kibukó, éppen csak
megszülető félmondat, egy kis vitatárgy. Beszélgettem velük valamit, már nem emlékszem, mit. Elköszöntem tisztelettel. Kezem a kilincsen, ekkor hallottam meg.
Gyönyörű mondat volt. A hátam mögül érkezett. Nem is tudtam, melyikőjük mondta. Így szólt: Higgyétek már el, hogy nem is olyan rossz író ez!

TWEENS, oil on canvas,70×100cm, 2017

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

