tiszataj

1983. SZEPT. * 37

Illyés
Gyula,
Ágh
István, Jánosy István, Veress
Miklós, Zalán Tibor versei;
Gáli István prózája;
Grezsa Ferenc:
Németh
László
Széchenyiportréja

tiszatáj
IRODALMI

ÉS K U L T U R Á L I S

FOLYÓIRAT

Megjelenik havonként

Főszerkesztő: VÖRÖS L Á S Z L Ö
Főszerkesztő-helyettes: A N N U S J Ó Z S E F

1

Kiadja a Csongrád megyei Lapkiadó Vállalat. Felelős kiadó: Kovács László
83-3069 — Szegedi Nyomda — Felelős vezető: Dobó József igazgató

, ' * '

Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hirlápkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor. Olasz Sándor. Tóth Béla

i

Tartalom
XXXVII. ÉVFOLYAM, 9. SZÁM
1983. SZEPTEMBER

ILLYÉS GYULA versei: Körhinta, Őszi végeznivaló, Nemköltözők között, Lánypartizán, Régi tél, Szabad asszociációk, Szemközép, Idő-köszöntő, Szárnyasok
ÁGH ISTVÁN versei: Váróterem a Törött Csonthoz, Tarlótűz
VERESS MIKLÓS: Metafizikai látlelet (vers)
GÁLL ISTVÁN: Az a csodálatos új út (rádiójáték)
KAPÁS DEZSŐ: Repülés (elbeszélés)
ZALÁN TIBOR versei: [valahogy majd csak felnő gyermekünk nyelvünkből is marad valamennyi...], [ergo megmelegszem, sőt még vacsorálok- is talán álmodni
ledőlök...], [hajnali pálinkáim brutalitásában elveszítik
tárgyaim körvonalaikat...]
PETRI CSATHÓ FERENC versei: Negyven felé, A dózer
délutánja, Mesék a félmúltból
SZIKSZAI KÁROLY versei: Forgalom, Eltévedt évszak,
A napló-ciklusból (IX.)
PETRŐCZI ÉVA versei: Hasonlat, Tíz éve, ugyanitt
JÁNOSY ISTVÁN versei: Parabázis, Pro domo

3
7
9
14
19

23
25
28
29
31

HAZAI TÜKÖR
TÓTH BÉLA: Tiszajárás (44.)

33

ÖRÖKSÉG
TASI JÓZSEF: Beszélgetés Kardos Lászlóval a népi kollégiumokról (2.)

40

KELET-EURÓPAI NÉZŐ
Lengyelország
LAGZI ISTVÁN: Grossaktion in Warschau — a varsói nagy
akció
SZŐNYI GYÖRGY ENDRE: Hírünk a Visztula táján

52
59

1

TANULMÁNY
GREZSA FERENC: Németh László portréja Széchenyiről....

62

KRITIKA
BÁLINT CSANÁD: Kristó Gyula: Tanulmányok az Árpádkorról
68
KOVÁCS ISTVÁN: Vukovics Sebő visszaemlékezései 1849-re 70
GERGELY ANDRÁS: Kövér György: Iparosodás agrárországban; Schlett István: A szociáldemokrácia és a magyar társadalom 1914-ig; Romsics Ignác: Ellenforradalom és konszolidáció
72
LAGZI ISTVÁN: A huszadik század első politikai, társadalmi krízise (Galántai József: Az első világháború)
78
TÜSKÉS TIBOR: Keresztury Dezső: Pásztor
81
TÉGLÁSY IMRE: Csukás István: Mintha átvágnánk Tahitin 83
FŰZI LÁSZLÓ: Nagy Gáspár: Földi pörök
85
ANNUS JÓZSEF: Példák a félelemre (Balázs József : Az eltévedt tank)..
§7
LACZKÓ ANDRÁS: Rákosy Gergely: Zííí-zúúú
89
MŰVÉSZET
ABLONCZY LÁSZLÓ: Útijelentés
ILLUSZTRÁCIÓ
Hornyák László rajzai a 6., 8., 13., 18., 22., 39., 61., 91. és a
96. oldalon

92

ILLYÉS GYULA

Körhinta
Helyet kínálva integet a korombeli körtefa,
ma is arról a körhintájáról, ami
évenként gyorsabban kerengteti
tűzve téltől télig ágaira
rügyet, utána bimbót, majd előbb zöld
majd kék, majd sárga, majd piros
gyümölcsöt...
Hitegetve valami észbeli:
emberi renddel a szemlélődőt.

Őszi végeznivaló
Belefognak a tó hullámai
zúgva megint az őszi dologba.
A hajójárat csak egyszeri ismét.
Kivonultak végleg a kócsagok
a helyi történelemből.
Sikoltoz:
próbálkozni kezd valami öröklét
megint a szélben. Ő is hát, dagasztja,
gyúrja szellemünknek a kenyeret, a hullám.

A költő hagyatékából.

3

Nem-költözők között
A haragosan zöld fenyők
között mint mélyvízi halak
elszánt komoran lengenek
a velünk maradt madarak,
az el-nem költözők.
Gyűjtik a meleget.
Tartalékolják a hideg
ránktörése előtt
tavaszig a reményt, a hitet.
Más-szóval az erőt!
Bezárja fukar ajtaját
ott fenn a gazda, a rideg ?
Tegye! Se fönt
se lent ne kérjünk más hazát —
Súlyosak, csönddel teliek
— testvériek —
sötétek, mint a némaságaklimatizálta szivek.

Lánypartizán
Lánypartizánkén ütötte fel
fejét a dombon s máris hogy tüzel
pirosat, sárgát,
a törpe kis barackfa —
hadonászva, kacagva
hogy hívja gyenge karja harcba
héthatárnyi társát —
Minden virágát
letépi holnapra a fagy.
De — meg ne add magad!
Te vagy
a lebirhatatlan szilárdság!

Régi tél
Ha fáztam, ha nagyon fáztam,
kiszaladtam,
korcsolyáztam,
befűtöttem magamat,
keringve a kert alatt,
Körözve a Séd jegén
kályha lettem magam én!
Piros képpel, mint a kályha,
futottam be a szobába.
Tüzeltem, mint a parázs.
Ámult-bámult csak a ház.
Hamarabb, mint Benedek
zsákban hoztam a meleget.

Szabad asszociációk
Kint-bent sötét vadon.
Fülel a lélek. Ami „szabadon "
csak úgy „eszébe" jut
bár szikra fény: az tán az út.
A „beképzelt" jövő helyett
a hány iskolát kitanult
múlt súg s vezet!

Szemközép
Nos, ha úgy fordul mégis: az ólmot
ide a homlokközépre. Ez a „szemközép"
volt (Pálfán) az adventista,
— a Jézust-váró nénikékkörében a befogadó csók
helye, — olyanok hite-adta:
vagyok tán máig tőle tiszta —
Hulljak karukba vissza.
5

Idő-köszöntő
Kürttel, kemény
vezényszavakkal
marsol felénk új április.
Őrséget vált az est, a hajnal.
Volt már előőrs fecske is ?
S nem menekül a nép. De tapssal,
dallal biztat ily hódítót,
mely aggot, csecsemőt leszabdal
az idén is félmilliót.

Szárnyasok
Még gyemekkorian kegyetlen
„igazándi" hidegben
didergő mellünkre kulcsolt karunk-kezünk
alatt
« .
persze hogy madarat
melengetünk
hitegetünk új kikelettel,
mert lesz olyan világ is:
repülni fognak totyogó libák is...

Á G H ISTVÁN

Váróterem a Törött Csonthoz
Micsoda békesség esetünk okulása!
ülünk, állunk, fekszünk, várunk sorunkra,
levert csapat, nem volt kiért, miért,
hát kínunk kínosabb és megalázóbb
egy egész frontkórháznál,
történetünk közönséges, pedig halálos,
ugyanúgy nevetséges, mint förtelmes-árva,
biztosított botok, mankók, csontsínevezőink keresztbe, hosszába, leejtve,
jaj, ha mégegyszer megbotolnál ?
akár a múltkor, s megint újra?...
nem mondok semmit, csak mint a fehér szín
kifejezek bizalmas aggodalmat
és hálát, mert ha lovak volnánk,
most ez a váróterem dögkút,
függélyesen, nem így földszint
vízszintes
lépcső- s küszöbtelen kinyújtva,
a gravitációval talpunkhoz igazítván,
csápolhasson szabadság látszatában
ez a sok átabota, kimarjult,
nézdeljük leletünket, régész
vizsgálja így a csontot, nem az orvos,
mi volnánk? inkább kövült liliomszál,
bujdosó kenyérmorzsa,
szilva-aszalékból
kibökő mégfeketébb csonthéj,
néhány tapadó hasonlattal lezárom
a tűnődést, akár a borítékot,
ahogy a gipszkötés, a pólya
egyenlővé havazza jellegünket,
s valami képzelhető öröklét.

1

Tarlótűz
Akár égő csipkebokrot
nézlek a reményt kioltod
mérged pokolalja lobbog

füstje lényeged salakja
magva trombitád garatja
főpróbát fúj ama napra

ez a szülőföldi tarló
hol kaszára járt a sarló
ég mint gyantás deszkapalló

ezer celziusz forrongás
emészti a dűlő hosszát
holnapra az egész ország

helyiérdekű karambol
fakasztói mikor szakasztol
önmagad szülöd magadból

ma még sült kamillás példa
őrületed martaléka
lőn pokollá a planéta

mert magad vagy az a máglya
világvég metaforája
tűz nyelve tűz füstszakálla

űri krematóriummá
piromán könnyed csorog rá
itt a tücsök sül korommá

gyujtogatóid
nyugodtak
tüzőr eleme a füstszag
ki engedte meg maguknak ?

VERESS MIKLÓS

Metafizikai látlelet
1982 JANUÁRJÁBÓL
S. B. ELMÚLÁSÁRÓL
„A szabadság tartalma intellektuálisan az igazság, és az igazság szabaddá teszi az embert. De
éppen ezért az igazság a szabadság műve, a szabadság állandóan az igazságot szüli.
(Sörén Kierkegard)

1.
Nyolcvankettő lesz Mindörökké
Rozsdás csatornán hó zuhan
Akár szívekből ez a haza
ha fagy se fogja össze többé
gyökerek közül fű kirothad:
szilveszter őrjöngő tavasza
suhintja szíven az álmodókat
aludjanak álomtalan
Alvadjon végre vérük röggé
melyet majd koporsóra vet
ki inkább ragadna követ
bezúzni azt az ablakot:
lezárt szemed lezárt szemed
s hinni mégiscsak ott lakott
ki csak addig létezhetett
míg meghalt önmaga helyett
2.

Mert más okért — legalább ősi
és szentesített megszokás
mert másokért — legalább hősi
és mentesítő kifogás:
az ember végül így talál is
nyugodalmat ha túl vitális
vagy kikutat egy kiutat:
családigát politikát
és olcsón vedelget piát
amíg a gyomra kilyukad
netán — sóhajt is — tüdeje
Csakhogy a halál sem a régi
igen hatványozottan
hitvány
értelmetlen értelmiségi:

míg körbegyűl néhány tanítvány
megáldani a fiukat
a kéznek sincs már ereje
3.
A létbe még belefötör:
síkságba olajfáklya-láng
amely sírodig elvezet
ahogyan eszméid iránt
a bordák közé tervezett
modernizált
meszesgödör
a szív
múltja már nem hazánk:
a gumipitypang-ipari
kulák-szigeti
béketáj-front
helyetted férgeken hízunk:
megannyi forradalmi fájront
és forradalmár a'Paris
ki bűzlik bár az éj vak odva
mélyén nem vigasztalja vodka
de kéznél van a campari
Neked sikolt sztrádákon át
az autóroncs bádoghúsa
mögül imát hazát mamát
a marizsuzsák kórusa:
visszhangul ittmaradt néhány
tucat honfiú és -leány
ki mégis azoknak üvölt
hazúg ábécét hazúg kottát
akik csaknem analfabéták
mert nem kultúra s ráció —
vajúdta őket csak e föld
4.
Mondd hit és rezignáció
lovagja: milyen kergekór
hajszolja ezt a furcsa népet
hogy boldog békebelien
s hiába inti Kierkegard —
nem meditál hegelien :
elébb fabrikálja a széket
s nem fordítva miként gondolnád
aztán ráül és nem evégett
találja föl a szék fogalmát —
vagy csak sejti hogy rég kiveszne
ha népet pótolhatna — eszme

5.
Vagy hát: mit érne az egész
mi lenne velünk és veled:
ereket fölemészt a mész —
nem is lehetnél kövület
mit egy régész-automata
föltár megszámoz besorol
és csak sejti hogy valahol
megvan lelked lenyomata
melyet úgy őriz felszínén
ez az utolsó nagy vita
mint lényeit a miocén
Honnét s mifajta erezet
mely összetartja a meszet
mintha csak ennyi volna dolga:
hány negatív anyagú alga
és koralicsipke vagy fura
csigaház-architektura
tanúsága amit a lét
szervetlensége tartogat:
figyeld Isten bűvös kezét
s benne a galaxisokat
köztük a mozgást és erőt
a mindenség erezetét
Lám csak a halál kényszerít
hogy elfogadd az egyszerit
— végtelenséged tépve szét —
s törvénnyé tedd az emberit
a szervetlen fölött
6.

A semmi nincs nincs mindörökre:
ringhat vérrög az ér falán
míg azt álmodjuk menedékül
végül végül végül végül
hogy régi ágy ringat talán
s párolog létünk mint a bögre
ahogyan anyánk közelít
csöndjével egy madárnak
elébünk rakva reggelit
egy hajdani vasárnap
míg tüdőnkben a lázmeleg
emel nyirkos falat
és szobánkban a por lazán
a téli napfényben lebeg —

nyúlnánk a teáért holott
sejthető: az a kéz halott
lehull törik a porcelán
7.
Nem vesszük észre és kicsusszan
kezünkből múltunk lényege
csörömpölés lesz minden tettünk:
hogyha kocsmát és olyan asszonyt
olyan hazát és olyan eszmét
mely nélkül a daseinbe
vesznénk
az ittlétünkké
nem szerettünk —
csak himnuszol a hegedűnk
csak a csillagunk jézusol
fölöttünk kik még lehetünk
ennenmagunkká valahol
az anyagban mely elfelejt
néhány millió milliárd évre
és megalkot ha újra sejt
magában: hangsort az ige
8.

Addig azonban szívből szívbe
sodródik sorsunk vérröge
ha tapadna is a reményre
mint méhfalra a petesejt
míg értelmére rátalál:
a lét a halál veteménye
csakhogy a nemlét nem halál
Súgd meg mi az és úgy vigasztal
mint részeget fröccsenő pohár
narkóst Nirvána és spiont
magnóra rögzített haza
mely mindent dadogva kimond
s nem más mint sírok halmaza:
e koszorúval téli gazzal
birkózó szegedi temető —
foltostérképű
kocsmaasztal
hol a jelent még összetartja
borosüveg ha sorra jár
poharakat a fény körül
süvöltő
angyal-alkonyunk
9.
Lelke csonkjáig ég a gyertya
míg újra magunkká fagyunk

jégcsapokba a fénysugár
valahol őrjöng a Tisza:
vizek válnak éggé szelekké
és tudjuk: ráhull nemsokára
e fekete kompániára
a csontdermesztő január
patyolatfehér
abrosza
S nyolcvankettő

lesz

Mindörökké

HORNYÁK LÁSZLÓ RAJZA

13

GÁLL ISTVÁN

Az a csodálatos új út
(RÁDIÓJÁTÉK)
SZEREPLŐK:
ÉN
Ő
ŐMEGÉN
ÉN: Egy, kettő, három, négy. Négy út van.
Ő: Négy.
ÉN: De melyik az igazi? Amelyik arra az új útra vezet? Négy felé is mehetünk. Mehetnénk.
Ő: Menjen csak.
ÉN: Na, nem! Megvárom, fiatalember. Csak bütykölje nyugodtan a motorját.
Ő: Rám nem kell...
ÉN: De. Megvárom. Hátha segithetek valamit.
Ő: Ugyan.
ÉN: Igaz, nem értek a motorkerékpárokhoz. De vannak szerszámok a kocsimban. Szüksége
lehet rájuk. És ha már így összekerültünk...
Ő: Micsoda?
ÉN: Tulajdonképpen egy kis felelősséget érzek. Mert amikor ideállt az autóm mellé, érdeklődni, hogy merre kell rámenni az ú j útra, akkor még semmi baja sem volt — de én beszéltem, beszéltem, nem tudtam egyenes választ adni, és magának leállt a motorja.
Ő: Üresjáratban túlszívja magát.
ÉN: Ez az! Ha nem kell itt miattam ácsorognia, már messze száguldhatna. Megvárom. Punktum. Nem hagyhatom cserben. Aztán majd rátérünk az új útra. Együtt.
Ő: De ha mondom —
Én: Csak az a baj, hogy én sem tudom, merre van az az új út. Pedig arra szeretnék ráhajtani.
De, hogy a négy út közül melyik vezet rá? Nem tudom. Tábla nincs. Új út, most készült
el, és táblát, persze, még nem raktak ki.
•Ő: Azt nem.
ÉN: Pedig csodálatos út. Csodálatos! A lehető legmodernebb. A legeslegkorszerűbb. Minden
kilométere egymillió forintba került. Lehet, hogy kettőbe. És milliárdba. Számokat nem
tudok megjegyezni. Maga is így van ezzel?
Ő: Mivel?
ÉN: A számokkal. Pedig írta az újság. Többször is megirta. Elolvastam, mindig gondosan elolvastam, és elfelejtettem. A legfontosabbat. Hogy mennyibe kerül. Meg azt, hogy hol
lehet ráhajtani.
Ő: Azért állt itt?
ÉN: Ez a négy út megzavart. Sajnálom. Sajnálom, hogy nem tudok felvilágosítást adni. Maga
bízott bennem.
Ő: Hát —
ÉN: Egy autós, ugye, az mégiscsak más.
Ő: Mennyiben?
ÉN: Az autós általában tapasztaltabb. Mint én is. Többfelé járt már, mindenfelé járt. Mert
14

amire összejön egy autó, ha csak egy Trabant is, az ember megél egyet s mást. Aztán egy
autóban térkép is van. Útikönyv. Nekem is van. Csakhogy —
Ő: — ez egy új út.
ÉN: Ez az! Át kell majd rajzolni a térképeket. Új kiadás lesz. Megváltozik az úthálózat képe.
Elkészült a csodálatos út! Mióta cikkeznek róla! Csodálatos, azt írják, csodálatos út.
Szinte magától száguld rajta az ember.
Ő: Aki tudja, hogy hol van.
ÉN: No, igen. Aki tudja. Aki rátalál. — Nem segíthetnék mégis?
Ő: Egyedül is megy.
ÉN: Jól van. Csak bütykölje nyugodtan. Én úgyse nagyon — mint mondtam... De azért nem
hagyom itt. Nézdelődök. Beszélgetünk. És ha mégis segíthetek, csak szóljon. Látja azt az
elhagyott kastélyt?
Ő: Hol?
ÉN: Ott a fák mögött. Tulajdonképpen azért is álltam meg. Nem csak az új út miatt, amire rá
akarok majd térni. Persze. Feltétlenül rátérek.
Ő: Nem látom.
ÉN: Mit ? Ja... ? Hát persze. Kicsit takarják a fák. De azért az oldala ide látszik: a hátsó feljárat, a kétszárnyú, parkba nyíló ajtó, a neobarokk ablakok.
Ő: Az a málladozó rondaság, ott?
ÉN: No d e . . . ! Kicsit talán elhanyagolt. Igaz.
Ő: Zsákok. Felrakva a mennyezetig.
ÉN: Valóban. Azt egészen jól látni a poros ablakon át is.
Ő: Raktár. Ilyesmi. Biztosan beázik.
ÉN: Biztosan. Beázik és málladozik és rondaság. így van. Ezt látni. Ma. És innen. Elmúlt fölötte az idő. Meg a történelem. De aki odamegy, az mást is lát. A terasz lépcsői kifordultak, és fű nőtt a lépcsőfokok között, és a kőkarfa fekete kövén bársonyos a moha, és a
kertbe vezető ajtón rozsdás lakat lóg, fehér madárpiszok aszalódott rá, és kívülről már lefeszítették a vasból kovácsolt kilincset, ami egymásra boruló leveleket formázott, de a
piszkos üvegen át látszik, hogy belül még megvan a kilincs, a berakásos parkett, a sarokban a fajánsz kandalló, a mennyezeten a gipsz ornamentika, és fekete pókhálók lógnak a
terem sarkaiban, akár a húsz éve nem mosott tüllfüggönyök, és ez —
Ő : Egy kettes kulcs kellene ehhez a csavarhoz.
É N : — és ez szép! Ebben az elmúlásban szépség is van! Kegyetlen igazságszolgáltatása az időnek.
Ő : Megnézte?
É N : Tudom, hogy ezt látnám.
Ő : Aha.
É N : A park körülötte, persze, már elvadult. Egy helyen a fákat is kivágták, a gépállomás
traktorainak, húsz évvel ezelőtt. Azóta azok a traktorok mér réges-régen a roncstelepre
kerültek. Új zetorok forgolódnak ott. Hallja a dönögésüket? De a kastély még áll. És
emlékszik. Azokra az időkre, amikor fagylaltot szervíroztak nyári délutánokon az erkélyen, és a fiatalok a gramofon mellől leszöktek a parkba, ahhoz a kis tóhoz, amin piros
evezős csónakok kotyogtak a cövekekhez kikötve, vagy teniszezni mentek a vörös salakpályára, ami egészen hátul, lent a park végén volt, a falu alatt, és a kerítésen beleselkedtek a gyerekek.
Ő : Maga teniszezett vagy leselkedett ?
É N : Tessék? Jó kérdés. A lényegre tapintó kérdés. Találja ki, melyik kategóriába tartoztam?
A teniszezők vagy a leselkedők közé?
Ő : Nekem tökmindegy.
É N : Most már nekem is. De akkor nagyon furcsálltam, hogy csak vagy-vagyok vannak.
Ő : Szóval teniszezett?
15

ÉN: Nem.
Ő : Leselkedett.
ÉN: Ne egyszerűsítsünk. Ámbár — tulajdonképpen — ha meggondolom...
Ő : Majd szóljon.
ÉN: Mikor?
Ő : Ha eldöntötte, hogy melyiket vallja be.
ÉN: Nem értjük egymást. Sehogysem értjük egymást! Egyszerű választ könnyű lenne adnom.'
Fekete, fehér; igen, nem. Vagy kint, vagy bent. De nem erről van szó. Ezt maga csak hiszi.
Ő : De hiszen nekem tökmindegy.
ÉN: Talán ezt a romlatag kastélyt most látom először.
Ő : Máshol leselkedett.
ÉN: Vagy máshol teniszeztem. Igaz?
Ő : Vagy teniszlabda volt. Többet maga se variálhat.
ÉN: No, jó. Elárulom: kastély voltam. Illetve vagyok. Aki emlékszik. Sok mindenre. És ezt
fontosnak tartja. Rettenetesen fontosnak! Mert enélkül azt sem tudhatom meg, hogy hol
épült az az új út. Amit most keresek. Keresünk.
Ő : És tudja már merre kell menni? Mert én mindjárt készen vagyok.
ÉN: Egy ilyen kastély mellett hajtották el a transzportot. Negyvenötben. Gyalogtúra Ausztriába. Az emberek csak nézték őket. Kicsit sajnálkozva, kicsit furcsállva a dolgot. Tél vége volt. Minden csupa lucsok. Aki kidőlt a sorból — pukk! Golyót kapott.
Ő : Kitől?
ÉN: Kitől, kitől!!! Talán tőlem. Keretlegény is lehettem volna. Akkor már elég suhanc feszített egyenruhában. Olyan korúak, mint maga. Meg mint én. Akkoriban. Már azt hittük,
megússzuk a háborút. Aztán mégse. Az utolsó felvonásban mi is színre léptünk. Ki így, ki
úgy. Volt aki meglógott a leventéktől. Megbújt a rokonoknál, vagy kint a szőlőhegyen, és
várta az oroszokat. Nem igaz. Nem várta. A háború végét várta. De volt, aki buzgón lapátolta a futóárkokat. Aztán, amikor közelért az ellenség, őt is belefektették. Az ágyúk
átlőttek fölöttük. Aztán őket lőtték. Ők meg ijedten, és kéjes izgalommal és teli nadrággal, és süvölvény lelkesedéssel puffogtattak bele a vakvilágba. Aztán a kastélyból meglógott a törzs. És éjszaka betörték a frontvonalat a téharmincnégyesek. Na? Ehhez mit
szól?
Ő: Cikis lehetett.
ÉN: Egy olyan többtonnás, csikorogva száguldó konzervdoboz nagyon elgondolkoztatja az
embert. Aki peches volt, egy ideig törhette a fejét a volgai hadifogolytáborban, hogy is
került oda.
Ő : Jó szöveg.
ÉN: Én nem kerültem oda. Megszeppenve hazapucoltam a mama szoknyájához. De azt a rohadt kastélyt soha nem felejtettem el. Méghogy törzs. Meg csodafegyver! Fene
megette...
Ő : Mi ? Miről van szó... ?
ÉN: Itt akármerre megy, kastélyokat talál. Volt falu, ahol csak egy templom volt, de kastély
kettő is. Hova lettek ezek a kastélyok? Megvannak. De egy magaféle fiatalember már
meg se találja azokat, rájuk se ismer. Raktárak, magtárak, irodák, kultúrházak, szanatóriumok, menhelyek és romok lettek. De mi itt élünk, és emlékszünk rájuk. Azám! A kastélyból indultak, az orosz hadsereg kiszuperált lovaival a földosztók, a kocsiderékban a
végtelen sáros láncokkal. A kastélyba került a községháza, ott adták az élelmiszerjegyeket, ott váltották be a millpengőinket forintra, oda kellett vinni a beszolgáltatást.
A gépállomás is egy kastélyban volt. Húsz kilométert kutyagoltam, amíg megtaláltam.
Maga az új ember? — kérdezték. Akkor erre iszunk. És ittunk két napig, mert esett az
eső, és a földeken minden gép beleragadt a sárba. Ott szervezték a téeszt. A folyosón.
16

A falnak fordulva álltak a parasztok, időnként elment mögöttük a rendőr, tarkón csapta
őket, hogy nekiloccsantak a meszelt falnak, aki megunta, aláírt és mehetett haza. Utánuk
olyan piros tócsás maradt a fal, mintha a magasba kiszögezett vörös papírfeliratokból
folyt volna le a festék. Na, ehhez mit szól?
Ő: ...

Én: Egy kastélyban érettségiztem, ott volt a gimnázium kihelyezett fiókiskolája, és egy másikban, Pest mellett, az agrár-gépészmérnöki kar tagozata. És ötvenhatban nálunk a kastélyban csendőrök jelentek meg, tudták, hova kell menniük, az isten tudja honnan és milyen padlászugból került elő a mundérjuk, a puskájuk — mi meg futkostunk a faluban,
hogy kaszára, kapára emberek! — mert a rendőreink világgá futottak. Mert itt mindig
megpucol valaki: a törzs, a községháza, a rendőr, a csendőr — de mi itt maradunk. Hová
is futhatnánk 1...
Ő: ...

ÉN: No, jó. Magát ez nem érdekli. De mi érdekli? A motorja? Nem válaszol? Mi köze hozzá.
Sprekkenszideucs? Nyet? Italiano?
Ő: ...

ÉN: Nem beszélünk? Egyáltalában, mi maga? Fiú? Lány? A franc tudja a nagy hajától.
Olyan egyformák... Bukósisakban és farmerben... Na... Hé! Hagyja a motorját...
Mért kezdi bőgetni? Egy szót se értek... H é . . . ! Csak nem megy el? Itt hagy...? Barátom! Fiatalember! Huligán!!! Köszönni illik, ha elmegyünk...! Elment... Hé! Jöjjön
vissza!!! — Dehogy jön. Száguld bele a világba. Egyedül. Bolond módra. És így nem találja meg az új utat. Azt a csodálatos, csodálatos új utat! Egyedül soha nem találja meg.
Remélem! — Remélem, hogy talán mégis megtalálja... De én? Én egyedül...? Velem
most... Hahó! Ide! Egy új motoros... Ide, ide!!! Az új utat keresi ugye?
ŐMEGÉN: Aha.
ÉN: Ami most készült el.
ŐMEGÉN: Aha.
ÉN: Irányító tábla sincs.
ŐMEGÉN: Aha.
ÉN: De már megnyitották, járni lehet rajta, biztos helyről tudom, mindent tudok — csak azt
nem, hogy pontosan hol van, hogyan lehet ráhajtani.
ŐMEGÉN: Aha.
ÉN: Ne, ne! Ne menjen el! Valamit mondani akartam. Mit is... ? Ja, igen. Milyen jó motorja
van. Remek. Igazán remek! Tudja, valamikor én is — egy öreg Puchom volt — negyvenkettőben? — nem! negyvenegyben — azazhogy nem is az enyém, a szomszédban lakott
egy kasznár, azé volt — néha megengedte — illetve egyszer, hogy egy kört forduljak...
Aztán mindig motor után ácsingóztam. Ilyen a fiúgyerek... Ahogy magát itt most elnézem, mintha magamat látnám. Én is ilyen voltam vagy lehettem volna, illetve vagyok —
voltam...
ŐMEGÉN: He?!
ÉN: Szóval itt négyfelé lehet menni, de hogy melyik út vezet arra a csodálatos új útra, azt
semmi se jelzi.
ŐMEGÉN: Aha.
ÉN: Ilyen a mi formánk. Magyaroké.
ŐMEGÉN: He?!
ÉN: Egyszóval ki van velünk tolva. Legalábbis velünk kettőnkkel.
ŐMEGÉN: Aha.
ÉN: Én is azt az új utat, azt a csodálatos utat keresem. Tájékozódnunk kell. Mindenfelé. Érdeklődnünk. Mindenkitől. Felvilágosításra van szükségünk. Kapcsolatot kell találnunk
az emberekkel. Igaz? De előbb egymással.
ŐMEGÉN: Ühüm.
2 Tiszatáj

17

ÉN: De én nem... Én talán nem beszélnék. Legalábbis először nem. Próbáljuk úgy, hogy
elébb maga beszél. Jó lesz? Nincs más javaslata? Kezdje hát. Hallgatom... Honnan jött,
hová megy, hogyan tovább, estébé, estébe. Csak tessék. Hallgatom. De nem vehetné le a
gázt? így nem tudjuk megbeszélni a legfontosabbakat. A legfontosabb pedig —
ŐMEGÉN: Utánam!
ÉN: Hová megy? Ne hagyjon itt maga is!
ŐMEGÉN: Utánam...!
ÉN: De hová? Csak így vaktában...?
ŐMEGÉN: Utánam...
ÉN: Utána? Igen. Tulajdonképpen — mindig is tudtam — sejtettem — reméltem, hogy talán
arra — biztos arra kellene — arra kell mennünk...
(Az író hagyatékából)

HORNYÁK LÁSZLÓ RAJZA

18

KAPÁS DEZSŐ

Repülés
A legkisebb fiú menetiránynak háttal ült a bicikli csomagtartóján és végigrókázta a Hámán Kató utat. Szétterpesztett lábbal ült, lába közt a zsírpapírba csomagolt három lekváros
bukta, két combjához csíptetve a csomagtartó rugós drótja. Fenekét vágta a csomagtartó rácsa, combját csípte a drót, lába közét dörzsölte a zsírpapír. Erőlködve dőlt előre, vigyázott,
hogy le ne hányja a buktákat, két kezével görcsösen fogta maga mögött a csomagtartó szélét.
Hiába vigyázott, meztelen bal lábfejét így is bemocskolta, mert Riskó Menyus jobbra-balra
dülöngélve vezette a biciklit, hogy ő még rosszabbul legyen.
A nyúlási repülőtér gyalog egy óra út, biciklivel negyedóra. Riskó Menyus a műkőgyár
után, a volt szocdemszékház kapujánál állt meg a fiú mellett. Női biciklije volt.
— Hová mész?
— A nyúlási reptérre.
— Mi van ott ?
— Modellverseny.
— Repülő?
— Aha.
— Elvigyelek?
— El.
— Akkor szállj fel a csomagtartóra. Elég bátor vagy?
— Aha.
— Akkor fordítva ülj fel, úgy te is látod az utat. Megvagy?
— Meg.
— Mehetünk?
— Aha.
Riskó Menyus csengetett, beletaposott a pedálba és olyan gyorsan hajtott, ahogy csak
bírt. Az István malom sarkán hátraszólt.
— Jól ülsz?
— Jól — didergett a zötykölődő gépen a fiú.
Erre Riskó Menyus elkezdte jobbra-balra döntögetni a biciklit, mire a fiú azonnal hányni
kezdett.
— Nem akarsz leszállni? — kiáltott Riskó Menyus.
— Nem! — kiabált vissza a fiú és tovább öklendezett.
Mire bekanyarodtak a huszárlaktanya elé, Riskó Menyus megunta a bicikli döntögetését,
s a fiú is jobban érezte magát. A faiskola kerítéséhez érve már meg is éhezett. Bal kezével tovább kapaszkodott a csomagtartóba, jobb kezével óvatosan kibontotta a zsírpapírt, kivette az
egyik buktát, szájába tette, s addig tartotta a foga között, amíg egy kézzel vissza nem gyűrögette a csomagot. Mire a reptérre értek, megette a buktát.
Riskó Menyus leszállt, áttolta az árok horpadásán a biciklit, megállt, s kijjebb húzta a
csomagtartó csíptetőjét, hogy a fiú le tudjon kecmeregni. Amint lelépett a földre, orra bukott,
a térdét is felhorzsolta.
— Mi az, szédülsz? — kérdezte Menyus.
— Én? Dehogy — mászott ki négykézláb a fiú az árokból, hogy leszedje a csomagtartóra
szorult buktákat.
— Ebben mi van? — kérdezte Menyus.
— Bukta.
— Adsz egyet?
2*

19

— Bátyámnak hozom. Nem evett egész nap.
— Egy darab akkor is jár a szállításért. Túrós?
— Lekváros.
— Pláne jöhet.
A fiú kibontotta a zsírpapírt, kivette az egyik buktát, a másikat visszacsomagolta. Kigombolta az ingét, betette a csomagot, visszagombolkozott, s az ing végét olyan mélyen gyűrte be rövidnadrágja mögé, hogy elöl egyik csücske kikandikált a nadrágszárból. Odament a
NEM IVÓVÍZ feliratú kerekes kúthoz, lemosta mindkét lábfejét.
— Menyus, tekered egy kicsit, amíg iszok?
— Nem érek rá — tolta biciklijét Menyus a hangár felé. A fiú a kúthoz lépett, megtekerte a kereket, amilyen gyorsan csak tudta, majd elengedte a fogantyút, előrelépett, fejét hanyatt tartva a cső vége alá hajolt, s nyitott szájával mepróbálta felfogni a maradék vízsugarat.
A reptér kiégett füvén tehenek legeltek. A cigánytelep felőli oldalon vitorlázógép startolt,
a csörlőgép a gyümölcskertészet felőli oldalon állt, a csörlőkötél vijjogva tekeredett a dobra.
Apró férfialak futott a repülőgép szárnyát fogva, majd amikor a gép már gyorsabban futott
nála, elengedte a szárnyat, tovább bukdácsolt a fűcsomóban és hasra vágódott. A gépmadár
gyorsulva ugrált a füvön, majd levegőbe emelkedett, orrában a csörlőkötéllel. Fenn a levegőben előbb egy gumimotoros modellt ütött el, majd magasabbra érve utóiért egy keringő vitorlázó modellt. Anélkül, hogy hozzáért volna, bal szárnyával maga előtt tolta a levegőben.
A modell ide-oda bukdácsolt, majd összeroppant, s libegve hullott lefelé.
A fellobogózott, rozsdás hangár mellett emberek futkostak ide-oda, ég felé hadonászva.
— Hát nem lehet egy napra kétféle versenyt ütemezni, elvtársak! Kikérem magamnak
ezt a szervezést! — üvöltötte egy micisapkás férfi a hangár ajtajában — vagy ez, vagy az! —
fehér zsebkendőjével a gép felé integetett — hónapok munkája van benne! — ordított a csörlőkötél alatt futva — vérünk verítékével alkottuk, ti szarháziak! — öklét rázta, égre meresztett nyakkal, botladozva rohant, miközben belegázolt a hidroplánmodellek bádogtepsijének
vizébe, széttiport egy hidroplánt, beletaposott egy hidegenywel telt vödörbe, majd felbukott a
kifeszülő madzagban, amelyet előtte keresztben futva Sóvágó Béla kétszeres sztahanovista húzott, a madzag végén egy kétfedelű modellel, amely most hirtelen abbahagyta az emelkedést,
orral előrebukott és balra húzva nagy ívben zuhant lefelé. Sóvágó Béla lihegve megállt, s
visszakiáltott a hangár felé. — Orrnehéz! Láttad? Orrnehéz!
— Mint a kő! — válaszolt a fiú bátyja, aki négyük közül a legidősebb volt a családban.
A vitorlázógép a magasban kioldotta a csörlőkötelet, és szárnyát megbillentve körözni
kezdett. A drótkötél sziszegve zuhant vissza a földre és pár méterre a micisapkástól kettévágott egy tehenet.
— Anya küldött buktát — szedte elő a zsírpapírcsomagot inge alól a legkisebb fiú.
— Tedd csak le a földre — a legidősebb fiú Sóvágó Béla triciklije mellett térdelt, amelyen
a kétszeres sztahanovista modelljei és szerszámai voltak elhelyezve. Sóvágó Béla a hajlított bútorgyár képviseletében indul a versenyen. Tizenhárom modellt nevezett be, melyek közül eddig hét tört darabokra. A legidősebb fiú a hatodik modell törött szárnyát próbálta óvatosan
fölragasztani.
— Ha leteszem a földre, rámásznak a hangyák.
— Akkor fogd a kezedben — a legidősebb óvatosan illesztette össze a fenyőléc két darabját.
— Lekváros bukta — zörgette meg a zsírpapírt a legkisebb.
— Azonnal, rögtön — mondta ragasztás közben nyelvét is kinyújtva a legidősebb.
— Anya azt üzeni, hogy most már gyere haza.
— Rögtön jövök, megyek már — a legidősebb többször megfújta az összeillesztett részen
a ragasztót.
20

— Orrnehéz volt, láttad ? — Sóvágó Béla visszafelé jövet gombolyagba tekerte a spárgát.
Hóna alatt óvatosan fogta a duplafedelű roncsait.
— Fél kilóval több benne a hidegenyv — fújkálta a ragasztást a legidősebb fiú.
— Gondolod, hogy sok hidegenyvet használok? De hát az kell, hogy masszív legyen —
zökkent le fáradtan Sóvágó a földre — ha masszív a szerkezet, akkor nem törik össze a gép —
helyezte el a roncsokat óvatosan a tricikli legalsó polcára. — Azt legalább meg tudod ragasztani? — hátával nekidőlt a tricikli oldaldeszkájának, amelyen piros olajfestékkel mázolt betűk
díszelegtek:
EL A KEZEKKEL KOREÁTÓL
Sóvágó Béla
1265%
ÉLJEN SZTÁLIN
Vígkedvű Mihály utca 17.
A legkisebb fiú befurakodott a tehenet körülvevő embergyűrű közepébe. Mire a biciklis
rendőr megérkezett, a tehén felét ellopták a cigányok és semmi szín alatt nem akarták megmondani, hová rejtették. A rendőr a bicikli nyergére tette táskáját, lassan megírta a jegyzőkönyvet, felírta az öreg paraszt és a cigányok nevét. A parasztot felszólította, hogy mozgó kötél alatt ne legeltessen, a cigányokat figyelmeztette, hogy ha még egyszer elvisznek egy fél tehenet, annak következményei lesznek. Ezután összehajtotta a jegyzőkönyvet, visszatette a nyeregtáskába, s azt javasolta az öreg parasztnak és a cigányoknak, hogy lépjenek be a téeszcsébe.
— Miért kell zsírpapírral beragasztani a repülőgépet ? — kérdezte visszatérőben a fiú Sóvágó Bélától.
— Ez nem zsírpapír. Ez pauszpapír — mondta a legidősebb fiú, aki törzsénél fogva maga előtt tartotta Sóvágó Béla nyolcadik modelljét.
— Beindítom az amerikánert! — kiáltotta Sóvágó, és hasának szorítva a szerszámot, tekerni kezdte a fogantyúját. A fúrófejbe szorított kampón egyre sebesebben forgott a gumiszálakból font kötél, amely forgás közben egyre rövidült, s egyik végén a legidősebb fiú, másik
végén Sóvágó Béla egyre közeledtek egymáshoz.
Forgószél táncolt végig a hangár előtt, felszippantva egy papírrepülőt, melyet a legkisebb
fiú Szabad Népből hajtogatott. Tovább söpört a száraz kórók között, s forró hamut szórt Riskó Menyus arcába, aki a tanyáról lopott szalonnáját sütötte a hangárból lopott fenyőlécek
lángjánál.
Sóvágó Béla jobb kezével magasra emelte a „100%"-feliratú gumimotorost, bal kezével a
propellert fogta. Futásnak indult, minden lépésnél nagyokat nyögött. „Hajrá Sóvágó Béla!"
— ordított utána a legidősebb. „Győzelem!" — kiáltott nagyot Sóvágó Béla, s magasba lökte
a repülőt.
— Sóvágó Bélának feltétlen nyerni kell — nézett magasba a legidősebb fiú. — Győzelmet várnak tőle a hajlított bútorgyárban.
— A te gépeddel mi van? — kérdezte tele szájjal a legkisebb s gondosan szedegette a
bukta borzsáit a földre simított zsírpapírról.
— Egész nap Sóvágó Bélának segítettem. Énnekem kell patronálni, hogy valahogy nyerni tudjon. Fingja sincs a modellezéshez.
— Túlságosan felhúztam a gumit — hozta vissza a nyolcadik modell roncsait Sóvágó
Béla — vagy a funérlemez volt vékony, vagy a ragasztás nem bírta.
— Olyan, mint a harmonika — nézte a roncsot a legkisebb.
— Összerántotta a gumi — próbálta kiszedni a gumikötelet a roncs közepéből Sóvágó.
— Ilyen vastag gumi expanderba való — helyezte vissza az épen maradt propellert az alsó
polcra a legidősebb fiú.
21

— Most egy vitorlázót kéne megpróbálni. Rengeteg a kumulusz — nézett a felhőkre Sóvágó Béla.
— Legyen vitorlázó — egyezett bele a legidősebb. — Melyik legyen?
— Megszáradt már a ragasztás a „Balalajká"-n? — kérdezte Sóvágó.
A legidősebb óvatosan végighúzta mutatóujját a ragasztás tetején.
— Csontszáraz — állapította meg.
Leemelték a tricikliről a hatodik modellt. Alkonyodott. Sóvágó Béla, kezében a zsineg
végével, futásnak eredt.
— „Győzelem!" — kiáltotta futása végén, amikor fönn a magasban kioldódott a zsineg
másik vége. A „Balalajka" lágy ívben a nagyerdő felé repült. A zsineg puhán hullott le egy tehén szarva közé.
— Tekerem a madzagot, te meg menj utána! — hadonászott Sóvágó.
— Jó, megyek! — a legidősebb szaladni kezdett, hogy a magasban suhanó gép alá érjen.
A legkisebb fiú utána eredt. Felrohantak az országútra, a „Balalajka" az út fölött lebegett.
— Ne téveszd szem elől! Mérjük az időt! Szerezz egy biciklit! — integetett Sóvágó kétségbeesetten, kezében stopperórával.
— Sóvágó megnyeri a vitorlázó kategóriát — lihegte a legidősebb és ellopta a rendőr biciklijét.
— Kapsz egy tízest! Egy húszast kapsz! — hangzott a távolból Sóvágó biztatása. A legkisebb már alig bírta szusszal, egyre lassabban futott.
— Tolvaj! Fogják meg! Tolvaj! — nyomukban Riskó Menyus kerekezett. Amint elrobogott a legkisebb mellett, a fiú elkapta a könyökét, és teljes erővel megrántotta. Riskó Menyus hosszan csúszott az aszfalton és elterült, mint a béka.
A Riskó Menyustól kapott harmadik pofon után eleredt a fiú orra vére. Könnyein át
látta, hogy a „Balalajka" már egészen kis pont a felhők között, s alatta egyre távolodva, magasan a nagyerdő fái fölött legidősebb bátyja repül.

HORNYAK LÁSZLÓ RAJZA

22

ZALÁN TIBOR

[valahogy majd csak felnő gyermekünk
nyelvünkből is marad valamennyi...]
valahogy majd csak felnő gyermekünk
nyelvünkből
is marad talán valamennyi rá s neve alá odaírhatja még egy ideig állampolgárságát is
.magyar
elnézem éjjelente amint hold felé szálló bölcsőjében
nevetve rázza fényes csörgőit a csillagképeket, nyála
a tejúton végigcsorran — foga nő. fegyverkezik mint a
harcra mindig kész vadállatok, rám hasonlít és rád és
hasonlít minden teremtő lélekre ki ember
: gyámoltalan
majd felneveljük és küzdeni tanítjuk s megértetjük
vele a csendes gyilkosságokat, mint szájában babapiskóta: acélfogak között morzsolódnak szét védtelen életek — látja —
fényes motorokat fog szeretni és bőrdzsekis pribékeket a
könyvégető birodalmi szélben, s szégyelli ezt a verseket
ezt az apákat ezt a könnyelmű könnyeket, s a fogalmakat
(haza művészet ember erkölcs) szégyellni fogja mert
életünkből kiérti mind milyen haszontalan: mennyi
mocskot festenek halálosra velük és velünk és
ellenünkre, mondom felnő gyermekünk
tekintetében majd csak fájdalmunkat hordja tovább s a
félelemre mely romlott génjeinkből testálódott rá
a rombolás szabadságával válaszol: sem házak sem
városok sem műemlékek sem kultúra sem semmilyen
élet sem múlt sem jelen
csak isten ki a teremtő végső nagy csöndben sírdogál
5 a szétdúlt égben magányosan
verejtékezik

[ergo megmelegszem, sőt még vacsorálok is
talán álmodni ledőlök...]
ergó megmelegszem
sőt még vacsorálok
is
talán álmodni ledőlök heverőd havára s a lágy
hallgatásban figyelem hogyan lüktet nyakadon az
23

ér a vér hogyan cseréli agyadban a törékeny képeket
figyelmem álmomban is lankadatlan
: összerándulok ha fény gyúl a folyosón s láthatóvá válik a plafonról leereszkedő óriási
pók: remegni kezdek ha valahol ajtókat vernek
bitang kedvű csatakos részegek míg gyermek bőgi vörösre
odabent szemhéjait: nyüszítek ha az erdőben lányokat
döntenek fűre s rémült combok közé nyúlnak tetovált
férfikezek: verejtékben ázom ha elindulnak autóikon
a kifogástalan modorú nyakkendős fogdmegek: és siklanak
az éjszakában kivilágítatlan mérgező
halottaskocsik
mióta élek melletted ébredek
együtt a mellemhez szegezett pisztolycsövekkel,
mióta
élek nélküled, együtt ébredek mellemnek szegezett
pisztolycsövekkel,
a függöny öbleiben merőleges
hajók horgonyoznak, túl a patak fátylai között
szerelmes békák hangos nászi tánca, túl a karcsú kéményből
izmos füst fúródik az ezüstös égbe. a világ
ismét visszavonhatatlan — éhezem, ergó tűz van a
konyhán

[hajnali pálinkáim brutalitásában elveszítik
tárgyaim körvonalaikat...]
hajnali pálinkáim brutalitásában elveszítik a tárgyak
körvonalaikat, szamovárom nikkelbevonata ezüsttel önti
el az ásító szobát montblank töltőtollam szétömlött
tintája
fekete térkép a fodrozódó falon
az idő szétfolyni látszik
fegyelme helyett a határtalant kísérti az elme. mozdulatok
helyén halk hullámverés jelzi létezésem, mint nyugodt
vitorlás tovaring egy-egy barna gondolat s a csobbanó emlékek
után visszaforr a tükör, ne légy irgalmatlan
az álmodóknál is légy irgalmasabb
most könnyű vagyok túlzottan magasra ne emelj vállamon
hagyj elég simogatást, ösztöneimben elveszített
birodalmak
bronzkapuja dereng: hatalmas kulcslyukon át folyik
el megállíthatatlanul az alma vére
adtad volna a kígyónak vasaló karodat vacsorára
belocsolt ruhák úsznak tova a tárgyak folyamán így is s
a kék óra mindörökre alámerül, hátrafeszült fejem
az áradásból sápadtan kiemelkedik fáradtan nézi magát
most kellene bejelentenem
különbékémet

emigrálnom az abonyi diófa zöldarany árnya alá hol
ovális nagy asztal apám-ácsolta pad s a kertben termett
szelíd-savanyú csitító borok, már járnak a
vonatok s a forgalmista piros sapkája az ismeretlen
utasnak a derengésben visszaköszön, nézi az arcát az arc. mindenség
palackpostája: pálinkás üvegem újra a számhoz ér

PETRI CSATHÓ FERENC

Negyven felé
— Túljutottál az életút felén
— Asszonyom fiút szült nekem,
Aki folytasson: van már.
— Félsz a haláltól, ember ?
— Nem félek.
Gyávább vagyok annál.

A dózer délutánja
Esküszik rá a sete suszter
abban a furcsa porfelhőben
látta a sziksós szamarát is
fülét mozgatta, úgy repült ott
rézágy elé volt odafogva
rézágyon feküdt Schön Kamilla
ott enyelgett a fűszeressel
petróért sóért paprikáért
így egyenlítvén ki a számlát
Hogy a rézágyat kipletykálja
lába között a seprűjével
ott leskelődött Sári ángyi
röpült a ház a házmesterné
25

röpült a dib-dáb téglajárda
azon készült épp kártyavetni
Kánya, a pipás cigányasszony
azt is mondja a sete suszter
ott voltam én is fakardommal
látta csillogni arany csákóm
Aztán mikor elment a dózer
mesétlen csúnya délután lett
ült a suszter az omlott téglán
ablaklécen tetőcserépen
nem volt már senki körülötte
csak a szívós és halhatatlan
kövér pockok és rőt poloskák

Mesék a félmúltból
[KACSKA KOCSMA]
Az volt ám csak a kocsma:
kacska csehó a sarkon;
a tésztaarcú prímás
felénk hajlongva játszott,
és micsoda cselekről
mesélt a mindenünnen
elcsapott futballista,
a csempe bokszoló meg
mi szép egyenesekről
szavalt nekünk a fröccséért,
micsoda szerelmekről
regélt a fél kevertnek
a húsz forintos kurva.
A labda mindig ott volt
a bal felső sarokban,
az ellenfél a padlón,
mindenféle szerelmek,
gyönyörök voltak, tiszták.
És hogy hallgattuk őket,
mi báva áhítattal;
bizony, bizony barátim:
legjobb a balekoknak

[KAJLA LÁMPA]
Utána deci rumnak
kard válik a kaszából,
minden tágas mezőkön
elindulunk rohamra:
és térdepel előttünk
tatár a muhi pusztán,
Majténynál, Világosnál
nem tesszük le a fegyvert,
újra vívjuk Mohácsot,
Puskás szabályos gólját
azon a berni döntőn
az angol Ling megadja,
s innen már meg sem állunk
egész a Kánaánig.
Utána deci rumnak
gomolygó
pipafüstben
nézzük a napkorongot:
imbolyg a kajla lámpa

[VACAK VINKÓ]
Aztán egy őszi estén;
Ludwig Beethoven művét
játszá végül a prímás,
bezárt a kacska kocsma.
Akár egy cápafogsor
volt a kármentő rácsa,
szakadós pókfonálon
ingott a döglött lámpa.
Előbb a rőt kasszírnő,
s a hajlotthátú pincér,
aztán maga a kocsmás
lógott el a sötétben.
Csak a statisztikákat
hagyták a fiókokban.
Később meg is találták
a vaskos paksamétát:
hasunk fogva röhögtünk;
naponta
följegyezték;
hány pohár búfelejtőt
ivott a kocsma népe,
hogy hány pohár vizes bort
ittunk, hányszor dicsértük
a vinkóért a csapiárt.

SZIKSZAI KÁROLY

Forgalom
Asztalok, székek, rejtett
hangfal-zene, ez itt a presszó.
Izzadt tapétáján buta virágok,
bennük obszcén
mondat-porzók
örökös félhomályban
régi szakmunka, a célnak
megfelelő
ismerkedőhely.
Az a vörös nő nagyon néz;
mellei legalább három
gyerektől duzzadtak, s arcában
jó sok éjszaka; az ilyen túl
gyors, és túl rossz szerető,
hát idejár.
A pincérnő is megvehető.
Kávéja lottyadt, akár a székek.
Kis magyar álomgyár
fölvizezve, mégis bódúltan,
filmszerűen.
Fizetek.

Eltévedt évszak

28

Nem lázadozok.
Beletörődtem
a kimondhatatlanba. Kint
szürkület és egy cigányasszony
néz be ablakomon, jósolna, minek ?

Legyek donganak egy hóember körül,
beköpik fekete színnel, eltévedt
évszak hozza a holdat, fölteszi
házam fölé.

Magyar vagyok, büszke, eltolva
fejem párlatokkal, és szavakat
bújok megkésett diákként, mi
jön még ezután ?

A szavak csalókák, talán köztük
a csönd, mi nem szökik máshová,
de becsapva az is mint egy intézeti
kerítés, másért, de mégsem.

A napló-ciklusból (IX.)
Hát megéltük ezt is. Búcsúzom.
Hiába laksz még ebben a versben,
már csak egy gesztus, már csak
egy köszönés az utcán,
semmilyen-arccal, mint a sírásók,
és részegen,
részegen, ahogy fizetésnapokon a város,
vagy még ennyi se.
Látják,
mosolygok.
Mintha nem lenne veszteségem,
mintha kanárikat rajzolnék egész nap,
mintha szívet véstem volna egy fába,
és a leghülyébb slágert dúdolnám,
így lesz ez ezután is...
Titkaim szanaszét hevernek,
nem volt mit féltenem.
Éjfélbe öltözöm, de ezt már
nem látod, ahogy a sírásók
munka után belenéznek a tükörbe,
mosolyod eltakarja az arcod,
hát megéltük ezt is.

PETRŐCZI ÉVA

Hasonlat
Még mindig
úgy írok, ahogy a
járni alig tudó gyerek
bútortól bútorig
kapaszkodik:
két ujjongó
megérkezés között
százszor a semmi
hideglelős rémülete
29

de kezdi
újra s újra:
a tét, hogy végre
JÁRJON.
Nem fáradhat

bele.

Tíz éve, ugyanitt
Boldogtalan kismama —
ugye, milyen szokatlan
szókapcsolat ?
Pedig az voltam, csakugyan;
a szökőkút tűzforró
peremére
kényszeríted,
akaratától, hangjától, hajától
megfosztott
gyerekasszony,
családi fényképhez
mosolyra gyötört modell,
napon szédelgő
mindenórás.
Tíz éve ugyanitt.
S most, tíz év után, megint.
Én, kitől elrabolták
méhe gyümölcseit,
elmondom ismerős
folyónak, hídnak,
szobornak, fáknak:
(az emberek unják már,
ez idő szerint)
hogyan vezényelt
boldog anyai pózba
tíz éve Heródes, ugyanitt.
Szeged, Móra park, 1983., május vége

30

JÁNOSY ISTVÁN

Parabázis
Uram, mit akarsz még velem ?
Elöntött már a végtelen.
A valóság képei helyett
a végső szépség villan már szememben.
Leírható versek helyett
különös dallamok zúgnak fülemben.
A történelem kietlenén
életem sosem volt az enyém :
múltra, jövőre int —
5 a sok halott
tette gyötrelmessé álmaimat.
Velük beszélgettem élők helyett:
apám foglalta el az első helyet,
és Petőfi, a vércsatakos,
és Arany János, a botos, kalapos,
aki menni készül —
ugyan most már hova ?
Oda, hol a kendős nagyanya
magyarul utolszor szólítja meg
unokáját, ki körötte tipeg,
s neki már másik nyelven felel,
megsimogatja, de már nem érti meg —
felhőkarcoló-fém-üveg-dobozok,
vagy bárányos faváz-viskók
között,
hol már a misét is más nyelven mondják ?
Vegyem fel mindig az öregek gondját,
s daloljak nékik, helyettük hitet
a magyar múltba — ugyan ki érti meg ?
Vagy az ifjaknak mondjak bölcs szavakat,
hogy nem minden a dörömbölős divat,
a rosszul kicsikart kéj-pillanat ?
Csöndesebb tücskök szólnak örök igéket:
Dante, Hölderlin, s kit „Nessus vére éget",
s hogy a „használd, dobd el"-karnevál mögött
vannak tartósabb
prioritások:
egy szép, örök szerelem, egy fészek gyerek,
felhőre, vízre rácsodálkozások,
talán egy Isten a felhők felett.
31

Meghalt a Költő — ország nélkül király —,
ki egy nép és nyelv gondját vállára vette.
Én — vagy épp más kötő — mit mondhatnék
hogy hajnal pitymalljék a fásultság felett,
s megszülessenek a sok kisdedek,
s újra megforgassák e világot hitek ?
Mint a rózsáról szirmai hullanak,
úgy lesz a lelkem egyre csupaszabb.
Mint éj fenyőre leszáll szürke köd,
gondolatom gomolygó és űzött.
De mégis szólni kell, kiáltani,
fásult szívekbe barázdát szántani,
s ha testemet várja Kháron ladikja,
a Dal szárnyaljon egyre magasabbra !

Pro domo
Életemet nem én alkottam,
csak részleteit cizeláltam.
De a lényeget a csillagokban,
s a dallamokban készen találtam.
Kacsalábon forgó alkonyban
bolyongtam ködsipkába vonva.
Ezercsillagos kirakatban
mint óriás alvóbabát
leltem meg lelkem jócsillagát.
És költő sem akartam lenni.
Nem győztem e kórtól menekülni.
Verseimet sem én írtam:
ők írtak engem álmaimban.
Életemet nem én bírtam,
egy titokzatos kéz írta:
pörgette mint búgócsigát,
hogy tanítva, játszva, sírva, dalolva
a tévelygések bújócskáin át
munkálja Sarastro otthonát.

helyette,

TÓTH BÉLA

Tiszajárás
44.
KENÉZLŐ
Forrásom a falu „Hagyományőrző csoportjának" éppen munkából kivehető embere,
szólításomra levágja kertje végében az ásót, s fontosságának tudatában kezem ügyébe adja
magát. De előbb kérdez. Honnét vagyok, miért is, mert őt itt a Bodrog közi tájék világa végén
megkeresik Miskolcról, Pestről, múzeumisták meg népéletírók, meg táncfirtatók. De Szegedről az ördög se szólt eddig hozzá. Igaz, nem is kívánta. Nem Angyal Bandi ő, hogy Szegedről
kúrentálják!
A csodálkozástól megállok.
— De hosszú keze volt a nemes városnak, ha idáig elért! Vagy Bandi ment be a pandúrok utcájába? A nóta máig hírét költi:

v

3 Tiszatáj

Lám megmondám Angyal Bandi, ne menj az Alföldre,
Csikósoknak, gulyásoknak közibe, közibe.
Mert megtanulsz lovat lopni ízibe, ízibe,
Ott akadsz a vármegyének kezibe, kezibe.
Úgyis jöve ki a dolga Bandinak, Bandinak,
Lovat lopván, úgy nevezék tolvajnak,
tolvajnak.
Mikor kezdé Angyal Bandi a lovát nyergelni,
Cifra zergős kantárjával fékezni,
fékezni.
Angyak Bandi lovat lopott kényére, kényére,
Ült kényesen a vitézek fényére, fényére.
Rajta volt az aranyrojtos gatyája, gatyája,
Slézsiából volt a materiája, riája.
Cifra bunda válla hegyét nyomítja,
nyomítja,
A sarlangja lába fejét szorítja,
szorítja.
Selyemkendő a nyakában ékesen, ékesen,
Selyemkalap a nyakában kényesen, kényesen.
De megnézték a vitézek gáláját, gáláját,
Paszomántos cifra fényes kalapját,
kalapját.
Megkötözék Angyal Bandit kötéllel, kötéllel,
ügy késérék fel Kassára fegyverrel,
fegyverrel.
Egyszer-egyszer elékapta flótáját, flótáját, ->
Fudogálta keservesen nótáját, nótáját.
Úgyhogy aki azt hallotta, felindult,
felindult,
Távol-közei aki látta, elbámult, elbámult.
Harminchárom fontos vas a Bandinak lábára,
Egy font kenyér, egy icce víz számára, számára.
Keserves nótára csergett lábain a rablánc,
Szégyeneltében a homlokán gyűlt a ránc, gyűlt a ránc.

33

— Á, nem ment ő le Szegedig soha. Hanem ezen a réven átjárt a Hortobágyra jó lovakért. Nemesi foglalkozásnak számított az annak idején. S ő az volt. Bocskoros nemes, aki igazi nevén Ónody Andrásnak hívódott, megvolt hozzá az armárisa is, azaz a kutyabőre, de jó
szerével semmi egyebe.
Azután meg igen betyáros egy világ volt az. Aki férfi fölcsöpörödött, hát vitték istenviláguntáig tartó katonasorba. Mindenütt menekültek volna előle. Ő is. A könnyű életet a lopás, lókötés lehetősége jelentette.
Érteni kellett ahhoz is. Finoman lopni.
Rúzsa Sándor még nem is élt, amikor Borsod megye ügyésze pört indított ellene, 1799ben. ö t évet kapott, hogy azt a szegedi fenyítőházban kell eltöltenie. De nem találták évekig a
Fiút. Szeged meg írásban kapta a híres betyár nevét. Hát firkált ide, ehhez a megyéhez, hogy
gyerünk már. Dolgos egy nép lehetett a szegedi is, ha kereste magának a munkát.
Igaz, adták a betyárok a gondot. A Tiszán átmenve ott voltak a nyíri pajkosok. Köztársaságuk virult vagy száz éven át. Nem volt egy sem olyan nagyon híres, de a nevük megmaradt.
Geszten Jóska, Kis Vig Mátyás, Sós Pista egy-egy betyár, izgalmat jelentettek a lakosságnak.
Járták ezt a révet Kenézlő, Vencsellő között. Persze mentek azok át a vizeken úgy, mintha
nem is lenne előttük semmi. Hanem amikor lopott állattal vagy díszruhásan utaztak, s akárhol
nem volt csónakos, hát közlekedtek a réven. Veszélyes volt. Lesték őket. Számtalan kis történet mesélődött még az én gyerekkorombeli fonókban is Vidróczkiról. Aki ugyan bükki származék volt, mátrai pásztor foglalkozású, de hát ő sem állta a katonasort. A katonaszökevényt
jobban üldözte az osztrák, mint a gyilkost. Marciért is nagyon fájhatott a foga, harmadmagával történt szökéséről nyomtatott kurentáló leveleket küldtek széjjel. Marci meg lopni kényszerült. Ezt annyira megszokta, hogy nem kívánkozott a pásztorkampó után. Valószínű, minden jobb betyár körül kialakult a romantika, hogy hány szeretője volt falunként, megyénként.
De nóta is igazolja, amit még 1959-ben is énekeltek:
Híres betyár vagyok,
Vidróczki a nevem, Vidróczki a nevem.
Három-négy vármegye sírva keres engem,
Három-négy vármegye sírva keres engem.
De mindig ott járok,
Ahol nem gondolják, ahol nem gondolják,
Szép asszonyok, lányok arcomat csókolják,
Szép asszonyok, lányok arcomat csókolják.
Borsod vármegyének
Szilvás falujában, Szilvás falujában.
Ott mulatom magam, a rózsám karjában.
Ott mulatom magam, a rózsám karjában.

Tiszacsermelyről itt járt a művelődési házban egy kis pávakörös asszonycsoport. Az még
énekelte a közismert betyárballadát:
A Vidróczki híres nyája
Zörög-morog a Mátrába,
Zörög-morog a Mátrába,
Mert Vidróczkit nem találja.

34

Megyen a nyáj, megyen a nyáj,
Környeskörül a gaz alján,
Ugyan hol állok elébe,
Sűrű erdő közepébe ?
Inkább vagyok bükki betyár,
Ki hat vármegyét is bejár.
Az erdőkbe vígan élek,
A királlyal nem cserélek.
De mit ér nékem hat vármegye,
Tizenkettő gyüjjön ide!

Ennyit a betyárságról, ha már a szó kiforogta!
Kenézlő régi lakott település. 1332-ben írják okmányba először a nevét. Sok tulajdonos
uralkodott fölötte. Az átkelőhely fontos lehetett ezer évek óta, de hogy annak előtte minek
szólították, nem tudjuk. Ennél előrébb nem megy a kutatók esze. Ez is szép. Ugyan a pápai tizedlajstromok is számot vetnek az itteni adólehetőségekkel, mivel a máramarosszigeti meg az
aknaszlatinai sónak lerakó, átkelő helye.
Zalkod ezt az egykori sókincstári mivoltot tanúsítja. Még Rákóczi szabadságháborúja
idején is ebben a sorban szolgált. A Kenézlő rév pedig vámhelynek számított. Később a Bayak
úrbéres községe voltunk, az utolsókig. 1932-ben még ide temették a reformárus templomba a
Bayak hamvait.
Szegény egy föld volt ez, a világ vége. A földosztáskor 1300 holdat tudtunk szétosztani.
Azelőtt is törpebirtokos községnek számított inkább, egy uradalom mellett. A kastély s a 12
holdas park ránk maradt. Nem sokat ért. A szép épület gondatlan használat miatt leégett, a
park tölgyesét 1956-ban kivágták, mondván, hogy az mindig is a miénk volt. Még össze is verekedtek rajta. A hársfasorokon. Nem lettek vele gazdagabbak. A kastély maradékából társadalmi munkával épült a mostani művelődési ház. Szorgalom? Itt keményen kell a kapát vágni,
hogy szikrázik a szemünk. Savanyú földek ezek, 100 forintos valódi értéket kicsiholni belőle
kétszer annyi erő kell, mint a túlparti községek határában. Az 1949-ben alakult téesz most
kezd kimászni az örökös mérleghiányból. Megtanul élni az itthoni földeken, de méginkább a
pesti flaszteren. Kirendeltséget ültettek oda, amelyik először a főváros lomtalanításával, a legutolsó szemetes munkával kereste a százezreket. Aztán iparosodott a vállalkozás. Fonott székeket, tűzhelyeket csináltak. De ennek a pesti vállalkozásnak csak az irányítói kenézlőiek.
A dolgozók fővárosiak. Fene nagyot ficamodott a világ. Kenézlő szervezi, pucolja Pestet.
A Zalkoddal összekapcsolt községnek 1900 lakosa van, és 130 gépkocsija. Ki mire használja. Flangérozásra is. De piacolnak vele, munkába járnak. Simogatják. Élnek itt még valódi
kutyabőrös családi leszármazottak. Úgy húznak, vonnak, mint akárki más. De a mentalitásuk
elüt az egyszerűbb emberekétől. Nem nagyzolnak, de adnak egykori múltjukra. Ma már csak
az veszi észre ezeket a különbségeket, akik régen itt laknak velük. Valamikor a felekezetek valóságos csatákat vívtak egymással. Három is van belőle. A papjaink összejártak névnapozni,
mulatozni, mi meg a bálakban ütöttük egymást. A mai ember nem ilyenbe fekteti már az erejét. Ragaszt, mint a fecske. Minél jobb házakat, s azokba mindent, amit meg lehet szerezni.
A takarékban kuporít húsz milliócskát.
A falu nevéről a néphit máig azt tartja, hogy a honfoglalás utáni birtokháborúban két
nagynevű vitéz, a mi oldalunkon Kenéz, az alföldi oldalon Vencel acsarogtak egymásra, hogy
a kiszemelt föld kit illessen.
. Abban egyeztek, hogy aki átlő a nyilával a vízen, azé a megszeretett föld. A szájtáti népek, szolgák nagy kíváncsisággal nézték a vitézek acsargását, s mint szemtanúk a nyílhúzáskor
rivalgással biztatták őket. Erről azt kiabálták, hogy Kenéz lő! Amarról, hogy Vencel lő! Mert
a mi révátkelő helyünkön őrködik Vencsellő. Hogy egy kicsit pöszén beszélhettek-e egykori
őseink, én nem tudom. Nem Vencellőt mondunk, írunk, hanem -csellót.
3*

35

Hanem a történelmi tudat másképp fest a szakemberek keze nyomán. Azok a községünk
nevéről azt állítják, hogy a kenéz szó a bolgár időszakunkban katonai, polgári méltóságot jelentett, aminek a szlávok nyelvében máig megvan az élő elevenje „knyáz" alakjában, ami herceget, azaz királyi családból valót jelent. Minket meg úgy tanítanak a saját nyelvünkről, hogy
az nem szereti a mássalhangzó-torlódást. „Kny" — az már sok nekünk! Föloldjuk egy tetszőleges magánhangzóval. Kanáznak nem mondhatjuk, mert az a szó foglalt. Mondjuk kenéznek. Van néhány Kenéz nevű falunk a mai hazában is, annyi bizonyos. A másik oldalon a révet őrző Gávavencsellő pedig szláv személynévből magvadzik elő.
A Gáva nevű faluval összetestvériesült 1971-ben. Arról is lehetne sokat beszélni, hogy a
gáva miből ered. Mi azt tartjuk, ásott, kávás kútja lehetett, mert egy kicsit hátrébb curikkolt a
nagy víztől. Hát ástak, s azt a beomlástól kávával védelmezték.
De ez nem biztos, hogy igaz. Mi az eszünk szerint beszélünk, tudományunkat olyan emberektől szedtük össze, akik azért az ismeret forrásaiból meregettek. Sok jó tanító jött közénk
sárospataki műveltséggel. Azok nem hazudoztak, hanem utánanéztek az igazságnak.
A tanítóságot szerencsére beoltják a föld ismeretének szeretetével. Hogy adja tovább. Ismerje meg a helyet, ahol él, ragaszkodjon hozzá. Ha jól ismeri, meg is szereti. Figyeljük minden tücskét, bogarát a tájnak. Ez olyan szenvedélye lesz az embernek, mint kutyának a szaglászás. Mi hogy is van. Nem is mindig azért, hogy valakinek fölkiáltsak, lám, mit tudok. Van az
ember gyerekének saját öröme is. Hogy kinyiladozik előtte a kicsi világ.
Találtak itt házfundamentálás közben egy ábrázolatos vaslemeet. Szaladtak vele a miskolci múzeumhoz. Mi lehet az, az ősök üzentek általa? Mire használták, mikori? Valamelyik
vallásnak a szertartásán használták? Ma sincs egészen tisztázva mibenléte.
Tíz éve is lehet, járt erre Sopronból egy professzor. Csak a tiszafa érdekelte. Hogy van-e
erre, s mi minek tartjuk. Ő kérdezősködött, minden cserjének köszönt kalaplevéve, s mi tanultunk tőle. Majer Antalnak hívták, s hívhatják ma is, hiszen élhet a kora tekintetében. Csak
elég az hozzá, hogy mi a tiszafára olyan fittyet hányunk, mint a galagonyabokorra. Ott éldegél, ahol nincs nagyon útban. Árokcsücskökben, villanyvasoszlopok tövében, ahová a traktor,
nem bírja az ekét becsavarni. Oda húzódik, mint a veszélyben levő ember. Falak, fák oltalma
alá adja magát.
A tiszafa se nagyon tartozik a szerszámfáink közé. Talán öregapámék még jobban szerettek annak a sumarából vadfogó csapdákat, pocokfogó reteszeket csinálni; De amúgy nagyon
is hitvány fának tartották. A hegyekből megemberesedettebb törzseit hozták le tüzelőnek, méterre vágva árulták. Volt egy fuvaros, aki telente szerette itt árulni a portékáját. Jókat nevetgéltünk rajta, mert a lovaskocsijának a táblája így volt megírva:
Z...i Ferenc
Nagydubicsány
BAZ meg.
Az utolsó sor akkora betűkkel, hogy a megye szó rá sem fért. De hát attól elkelt a tiszafa,
tüzelőínségben éltünk. Csudálta különben az árus, hogy minek nevetünk annyira. Nézte magát, nem a slicce maradt-e nyitva. Nézte a csizmája talpát, hátha belelépett valami árokvajba.
De hát nem vitt rá bennünket a lélek, hogy megmondjuk neki, piszkosul tetszik nekünk a fölírás a kocsija oldalán. Kérdezi, mit nevetnek. Mondtuk, örülünk, hogy látjuk. Furcsállta. Magyaráztuk, addig nem vagyunk vakok, amíg látjuk. Csodálkozott az atyafi. Mondtuk, a ló is,
akármilyen éhes, amikor a fejére húzzák az abrakos tarisznyát, előbb beleröhög. Örömében.
Volt olyan tapintatos a koma, hogy nem nézett bennünket lovaknak.
De hogy túlságosan el ne kalandozzunk a fától, hát az a bizonyos soproni professzor aztán valahogy elmondta, hogy ennek a tiszafának az életrajzát írja, s elment érte föl, az északra
levő országokba, s le a görög tenger széléig. Mivel ez a tűlevelűek rokonságába tartozó igénytelen kis fafajta végigszolgálta az ókori írók szerinti történelmet, s koronként nevezték méregfának, ördöngösnek, varázsfának, halálfának, mivel levélzetének nedvei súlyos mérgezést,
eszméletlenséget okoztak. Állítólag öngyilkosságot is tudtak a levével elkövetni. A nagyon ke36

mény törzséből készült fakulacs itókája maga volt a halál. És a lőpor fölhasználása előtt valóságos hadászati jelentőséggel rendelkezett. A nyilak kilövéséhez hajlékolyságát erősen tartómivolta olyan értéket jelentett, hogy Európából hajókon, karavánokon szállították a hadviselő országokba. Honos ma is a drága hazában, de legjobban Szenegáli tájékán szeret.
A Tisza szavunkhoz nincs köze. Még annyiban sem, hogy az a partjain dédelgette volna.
A magasabb helyeket kedveli, szeret más, nagyobb fák árnyékában meghúzódni.
Én még innét, az urak egykori parkjából a kertem végébe menekítettem egy bokrot. Kevés igényű. Lassan növekedik. Hosszú életű. Télen is olyan zöld, kiharsog a hó alól. Hajtásai
nagy szolgálatot tesznek, ha ostornyél, csapóvessző, kaszára való takaróvessző kell az embernek.
íjat is csináltam már belőle a fiúunokámnak, s magam is lődöztem vele nádszálból való
nyílvesszőket. Talán Kenéz is, Vencel is tiszafából való íjat pendített el a Tisza vize fölötti versengés során. Erről nincs biztos tudásom. De aztán nem adtam az unoka kezébe a szerszámot.
Eszembe szökken, hogy gyerekkorunkban annyira nyilaztunk, egy cimborámnak kilőttük a
szemét. Ha kocsmázunk vele, vigasztalja magát; szegény ember házán elég egy ablak is. Meg
hogy többet látok én ebből a kesely világból egy szemmel is, mint amennyit kéne.
És itt pont is lehetne.
Biciklim, mint jól kiabrakolt nyerges ló, szinte kaparja a savanyú földet, gyihó. De hát
inkább hoóó.
Kenézlőről nem mehetek el odahagyva Ricsét. Nem tiszai település. Sose jártam arra, de
egykori házigazdám, kimondatlanul is nevelőapám, Cseh Imre sokszor megemlegette. Utolsó
internálásának útja Kenézlőn át vezetett Ricsére. Szégyelleném magam, ha a szememmel sem
látnám. A tájat, a sokat megemlegetett falut. Köszönhetnékem van az emlékének.
Facér asztaloslegényke koromban Cseh Imréék Hétvezér utca 32. szám alatti, árvízkor
épült, fölig kisaskósodott házának a földszintjén laktam. Petrás nénivel, Imre bátyám első
anyósával.
Nem tudtam én odaköltözésemkor, hogy miképp alakul a sorsom. Tető a fejem fölött,
nem messzi a munkahelyemtől, a Wirth és Rengei asztalosműhelyétől. Ennyi volt a faluról városra, tanulni vágyó legénykének az igénye. Murcoltunk 8—10 órát naponta, s ahogy hazaértem, az én Imre bátyám ült a Petrái néni téglapádimentumos konyhájában s dolgazott. Cipész
és csizmadia volt, talán épp a javából, de nem járhatott gyárba vagy üzembe, mert közösségben rendőrileg tiltott volt a jelenléte. Ipart nem adtak a kezébe, nem volt arra megbízható.
Ziccre dolgozott, ami akkor azt jelentette, hogy valamelyik cipőgyár kiadta neki a felsőrészt,
a talpat, a segédanyagokat, s ő azt otthon, hallatlan szorgalommal egybeöntötte. Mennyit,
mennyit nem, én soha meg nem tudtam. Hajnalok hajnalán meggyújtotta a csüngős lámpát a
pangli fölött, s dolgozott. Tavaszi egek derült kékje a szemében.
Hetek, hónapok elteltével tudtam csak összerakni magamban, ki is ő. Politikus csizmadia. Egész nap nem volt otthon, de este vendégei, barátai érkeztek. Ő varrt, szabott, szögezett, szurkozott, csipkézett s beszélt. Ha leültem egyre ismerősebb beszélgető társai közé, hát
elcsavarták előbbi témájukat az időjárás irányába, a drágaságra, vagy engem kérdezgettek.
A falumról, a nevekről, a tanultságomról, a mostani mit csinálunkról. A Tisza-malmot alakítottuk át cseremalommá. Addig a paraszt behozta a gabonáját, felöntötte a garatra, amikor
sorra került, aztán az őrleményét vitte haza. A maga búzáját ette. Most olyan éjjel-nappal menő üzemmé alakult a malom, amiben a paraszt lemázsálta a búzát, tartotta az üres zsákot,
mérték bele a súlynak megfelelő kenyérlisztet, kalácslisztet, lánglisztet, dercét, korpát, s mehetett. Az ügyesebbje egy órán belül megfordult, amíg a régi módon néha egy napot, egy éjszakát elődöngött a malom körül. Éppen ezt csináltuk, amikor Imre bányám barátai a körmük közé vettek kérdéseikkel. Faggatózásaiknak mi lehetett az eredménye, én azt sokáig nem
tudtam, nem is gyanítottam, hogy mázsálgatnak engem is, ki lehetek, mi lehetek.
Jámbor, egyívású iparos embereknek tudtam őket, akik úgy járnak össze fájront után,
ahogy Kovácsházán a mesteremberrel cimboráltak a mestertársak. Hoffmann úr, a pék,
37

Braun úr, a szabó, Gáspár úr, a lakatos, Deutsch úr, a bokszfőző, meg a többi. Jól érezték
magukat egymás között. Kicsit kocsmáztak, elrendezték a világ sorát. Ami rájuk volt bízva,
abból valamennyit.
Hanem március 20-ra virradóra fölébredek, hogy a műhelynek használt konyhában szokatlanul korán meggyulladt a csüngős lámpa.
Sietős lett a világ. Nem sokat csodálkozhatott a szájtáti, faluról följutott asztaloslegény
sem. Még kész sem vagyunk az ülepítő ciklonokkal a malomban, szennyesszürke ruhájú, motorbiciklis német alakulat települ oda. Kell nekik a liszt, a korpa, vigyáznak minden szem búzára.
A parasztot száz méterekről visszatérítik a malomhoz vezető útról.
Estelenként nagy menetek hömpölyögnek a rókusi pályaudvar felé. Morgás, sírás. Az utcák néptelenek. Nézem a menetet az Orgona utca sarkáról. Szilvamérős sipkájú rendőrök a
járdán. Nézdegélésem bánthatja őket. Kérdezik: kívánkozik közéjük? A sárga csillagok villognak a menetből kifelé az elsötétített Kossuth Lajos sugárúton.
Azon a kora hajnalon ég a csüngős lámpa, ismeretlen hangok a műhelyből. Petrás néni
kiszáll az ágyból, a szekrény aljában kotorász, kimegy, egy percen belől vissza. Sír. A műhelyben kialszik a lámpa.
Hangosan imádkozza az Úrangyalát.
Öregapám vallásos ember volt, annyira, minden harangszóra levette a sapkáját, félbeszakította a megkezdett mondatot. Amíg az Istennel el nem végeződött, ő sem szólt, s a neki
szánt beszéddel sem törődött. Azután ott folytatta, ahol abbahagyta. Petrás nénitől kérdezhettem a mennyben lakóval való szóváltása közben, hogy mi történt. Aztán nekem is mennem
kellett a malomba. Ötkor indultam, hogy a kezdésnél kezemben legyen a szerszám.
Este árvaság otthon. Nincs Cseh bácsi, nincsenek beszélgető társak. Petrás néni tesz-vesz,
savós sóskalevessel kínál, meg pirított kenyérrel. Csönd, mint a kriptában, amig rá nem kezdi.
Talán nem is nekem mondja.
Huszonegyedszerre vitték el. A lányom életében is börtönt viselt négy évig. Elkezdte már
1919-ben. Mikor a franciák Szatymaznál meghúzták a demarkációs vonalat, mint futár tízszer
is átment, hogy meghozza Kun Béla üzenetét. Elfogták, halálra ítélték. Megszökött az Erzsébet Gimnázium pincéjéből. De amíg ott tartották, kiismerte a vöröstéglás iskola zege-zugát.
Tudta, hogy nálánál is jobban őrzik Udvardit meg Bartát és egy Hoffmann nevű újságírót.
A halál várt rájuk is. Halászokkal éjjel áteveztek a jugókhoz. Mikorra hazaért, már várták.
Börtön. Nem tudtak az árvámra bizonyítani semmit. Vétke? A családjára nem áldozott
annyit, mint a társaira. Isten ne vegye bűnül, szereti a családját,, a feleségét, s engem, az
anyóst. És azóta tízszer, húszszor vitték. Most huszonegyedszer. Ment szelíden, ahogy Jézus a
kereszt alá. Nem szerette, ha vele hasonlitgatom. A lányom ötévi házosság után halt el mellőle. Azóta engem, mint szülő anyját istápol. Egy szóval, egy tekintettel meg nem sértene. Elment, s mint mindig, most is annyit mondott: még visszajövünk!
Az elmenős csomagja mindig kéznél. Kanál, kés, borotva, váltás alsó, törülköző. Az
annyira kéznél, ha jönnek érte a városi ismerős redőrök, csak nyúlt a szöghöz, leakasztja,
megy. Néha azok figyelmeztetik, hogy legalább a szurkos kötényt tegye le maga elől. De nem
szégyelli. Az a mestersége címere. A két arany keze után élt. Szerették mindenütt a munkáját.
Az a cipő eltartott akár egész életen át, amit ő a kezéből kieresztett.
Cseh Imre internálása utáni öt napra hírt hozott Erőssné, hogy a pesti gyűjtőfogházban
vannak a szegediek, de már csak huszonhatan, mert a sárgacsillagosokat elvitték közülük.
Erőssné meg a testvére titokban odáig követte a rabok szállítmányát. A fogház körül kivették
az utcasöprő kezéből a szerszámot, a maguk kenyerén ügyeltek minden mozdulatra. Amikor
fölment értük a váltás, a Dániák asszonynépeiből, éppen vagonírozáshoz kísérték a menetet.
Senki sem tudta, merre tart a vonat. Az asszonyok elmentek Debrecenen át Vencsellőig. Hideg tavaszi esők zúgtak, köd, sár. Az átkelő pontonjait elveszejtette a víz. A zászlóaljnyi civil
internált napokig hányódott a Tisza hullámterében, se leülni, se tető alá állni nincs lehetőség.
38

Az asszonyok a kicsapott libák mögé húzódtak, mintha azt pásztorolnák, mert erős őrség körözött a testmelegtől gőzölgő 476 internált körül.
Három napig ülték meg Vencsellő legelőjét, mire a vízikészségen átmehettek, s a gyalogmenet megindult Sárospataknak. Az asszonyok a nyomukban. Ha egy falat kenyérrel nem
szolgálhattak az éheseknek, de legalább szemmel tartották útjukat, sorsuk hováfordulásait.
Patakról kisvonatba zsúfolva indult a menet Ricsére.
Augusztus 6-i naplójában írja Tombácz Imre: „Még 17-en vagyunk: Bernáth András,
Erőss István, Dáni János, Papdy György, Gyólay István, Komócsin Antal, Komócsin Illés,
Komócsin Mihály, Szögi István, Gombai Mihály, Szekeres Vince, Bozóki Lajos, Gladich
Gyula, Dobó Miklós, Bodnár Lajos, Balázs György."
Ricsén köszönni akartam emlékezetüknek.
Száz felé érdeklődtem, hol volt az internáló tábor. Értetlenül néztek rám. A mai negyven
éven aluli nem tud semmit erről. Az egykori határőr-laktanya udvara, kertje, a hegyeknek vetett lábbal barakkokat hordott, abba internálták „veszedelmes ellenségeit" az akkori Magyarországnak. A szegedi „bűnösök" itt várták a szabadulást vagy a halált. Semmi biztosíték
egyikre sem. A front előttük, amely gőzhengeri mivoltában nem ismeri a hangyát. A kilökő
haza hátul acsargott rájuk.
Cseh bátyám hazaért.
Reggel állt az udvar közepén, vastag cigarettát tekert, elrágott meggyfaszipkába dugta.
Nagyokat szívott. Köhögött. Nézte a szaladó felhőrongyoktól tarka őszi kék eget. A szeme
tisztább, kékebb volt annál.

HORNYÁK LÁSZLÓ RAJZA

39

Beszélgetés Kardos Lászlóval
a népi kollégiumokról

0
— Bizonyára még rengeteg adattal gazdagíthatnád az első népi kollégium felszabadulás
előtti korszakának tablóját, mégis megkérlek, foglald össze és értékeld néhány szóval az eddig
elmondottakat.
— A népi kollégiumok felszabadulás előtti korszakát jelentősnek ítélem. Először történt
meg a magyar történelemben, hogy a dolgozó néposztályokból származó értelmiségiek egy
szervezett csoportot alkottak. Nem véletlen a fölbukkanásuk, és nem véletlen, hogy ilyen későn történt, és nem véletlen, hogy a magyar történelemnek éppen ebben a korszakában: tehát
a harmincas évek második felében. Az, ami akkoriban Európában lezajlott, és az a sok szociális gond, amelynek a megoldásáról szó van, szükségszerűen hozta létre ezt a csoportosulást.
Korszakos történelmi lépés volt, hogy szerteszórva a magyar egyetemeken és kollégiumokban
levő népfiak osztálykörülményeiket hozva magukkal, az osztálytudatosság kezdeti színvonala
arra késztette őket, hogy olyan kezdetleges tömörülést hozzanak létre, mint például a Parasztfőiskolások Közösségét, és ebből már természetesen folyt, hogy szociális létük biztosítása
megkívánta, hogy fedelet biztosítsanak a fejük fölé. Amikor pedig ez a kis csoport együvé került, természetes volt, hogy átitatódott a kor alapvető ellentmondásaival, mégpedig azokkal,
amelyek éppen az őket felszínre dobó osztály szociális létét voltak hivatottak megváltoztatni.
Természetes volt, hogy a társaság érdeklődése a politika felé fordult, legvégén pedig a társaság
egyes tagjai, ilyen vagy olyan szakmák képviselői, ilyen vagy olyan természetűek, szinte vonzódtak a reform, majd később a forradalmi politika irányába. Szükségszerűen, majd a dolog
belső természetéből fakadóan természetszerűen jött létre az, hogy az együttélésnek kialakultak azok a formái, amik egyrészt az önnevelésnek, másrészt a társas nevelésnek a pedagógiai
eszközeit is kicsiszolták. Erre is a forradalmi légkör kényszerítette őket. És abban a pillanatban, amikor ez az osztálytudatosság megfelelő tartalmat kapott, az együttélésnek egyre differenciáltabb közösségi normáival párosult, világossá vált, 'hogy a társaságnak egyre szervezettebbnek kell lennie, világossá vált, hogy ez a társaság meg is találja a maga orientációját a
legprogresszívebb politikai nézetekben, tehát a szocializmus és a kommunizmus koncepciójában. Nem véletlen, hogy olyan korán és olyan nagy számban kapcsolódott a társaság az illegális kommunista párthoz, amely azután eldöntötte a kollégium további fejlődését, és elvitte a
Magyarország demokratikus átalakítása gondolatáig, és magához az antifasiszta harchoz is,
amelyben kivétel nélkül egészében megállotta a helyét. Ez a jelenség természetesen a magyar
politikai életnek nem önálló tényezője volt, hanem számos összetevőjének egyike, mint ahogy
maga a kollégium is számtalan más mozgalomhoz is kapcsolódott, de a magyar értelmiségnek
egy számban jelentékeny szervezett csoportját alkotta, amely nevet vívott ki magának ebben
az időben. Nem véletlen, hogy sok demokratikus, progresszív tevékenység a kollégium körül

Az interjú harmadik, befejező részét következő'számunkban adjuk. (A

40

szerk.)

rakódott le. Emlékeztem arra, hogy milyen volt a kapcsolatunk a különböző pártokkal, milyen az illegális kommunista párttal, és mennyi mindenféle akcióban, tevékenységben hogyan
és miként vettünk részt. Nem véletlen, hogy ennek a csomósodásnak különösen azért, mert
vonzó köntösben, mert a jövő megsejtéseként és ígéreteként jelentkezett, vonzása és hatása
volt, és szerepe is ígérkezett a jövőben.
Ha mi dokumentumkötet formájában meg akarjuk írni a népi kollégiumok történetét,
akkor nagyon differenciáltan meg kell vizsgálni a felszabadulás előtti helyzetet, mert minden
olyan nehézség, ami a későbbiek folyamán jelentkezett, és minden olyan tehertétel is, amely a
későbbiek során fölbukkant, itt felfedezhető, és csak ennek az alapos elemzése tesz bennünket
alkalmassá arra, hogy meg tudjuk magyarázni, milyen erők munkáltak magában a Györffykollégiumban. Politikailag fogalmazva: az elnyomott néposztályok életerejének egyik demonstratív megjelenése volt maga a Györffy-kollégium, többek között azt példázva, hogy egy
néposztályból induló fiatalok, ha az osztályélményeket és az osztálytudatosságot magukkal viszik, egy idő múlva a progresszív politikánál fognak kikötni.
— Van-e igazság abban a gyakran hangoztatott állításban, hogy a földosztást
szágon a Györffy-kollégisták hajtották végre ?

Magyaror-

— Van igazság benne. Annál is inkább, mert a debreceni Györffy-kollégisták részt vettek
a földreformtörvény megalkotásában, amennyiben a szöveg összeállításában és bizonyos ötletek adásában is segítettek. A földreformtörvényt március 15-én hozták meg, ezt hosszú hetek
tárgyalásai előzték meg, és ezekben a politikai harcokban — jóllehet a legfelső politikai körökben dőlt el — a kollégisták, a szakemberek véleményét is kikérték. Szakái Paliról, a régi
györffystáról közismert, hogy a földreform szövegezésének nagy részét ő végezte el. Az érem
másik oldala az, hogy a földreformtörvény végrehajtását az érdekeltekre bízták, tehát a parasztságra, hogy az ossza szét magának a földet. Ehhez megfelelő organizációt kellett létrehozni: földigénylő bizottságokat, illetve megyei szinten földbirtokrendező tanácsokat. Ahhoz
viszont, hogy ezt megyeszerte organizálni lehessen, a végrehajtási rendeletnek megfelelően
megyei és járási biztosókat kellett kiküldeni. Már a megalkotás során fölmerült, hogy ha van
politikai garnitúra, amelyre ezt rá lehet bízni, akkor ez a Györffy-kollégium tagsága. Ezt a
debreceni kezdeményezést azután közvetítették a budapestiek számára is. így adódott, hogy
bekerültünk ennek az országos jelentőségű feladatnak a végrehajtásába.
De még mielőtt belekezdenék, azt akarom mondani, hogy január—február igen intenzív
munkával telt el, de a munkában nem volt állandóság, mert mindenféle újabb feladatok jelentkeztek. Voltak barátaink, akik elég sűrűn váltogatták az akkori munkahelyeiket, akár
pártszervezésről, akár ifjúsági szervezésről volt szó, ez meglehetősen nehéz körülmények között történt. Téli időszak volt, kijárási tilalom, a közbiztonság is eléggé bizonytalan lábakon
állt, Budapesten úgyszólván a napnak csak egy töredékét tudtuk munkahelyeinken eltölteni,
és igyekeztünk haza. Otthon, a Királyi Pál utcai kollégiumban vitákat rendeztünk, szemináriumokat, tisztáztuk a helyünket, a legújabb marxista irodalmat tanulmányoztuk, tele voltunk mindenféle tevékenységgel, kollégistáink nagy része ekkor rendezte magánügyeit is. így
például a kollégium vezetői közül Gyenes Antal, Tőkés Ottó és jómagam ebben az időszakban
házasodtunk, és ez az időszak egybeesett a MADISZ országos munkálataival, de egybeesett
azzal is, hogy a földreformban is vegyünk részt. Úgyhogy alig zajlottak le a lakodalmaink,
amelyeket közösen tartottunk, másnap az egész Györffy-kollégium fölpakolt és három nap
kalandos utazás után megérkezett Debrecenbe, ahol is az ott lakó Györffy-kollégisták szállásán élményeinket kicseréltük, és azonnal indultunk rendeltetési helyünkre. Én a dunántúli
megyék közül választottam magamnak működési területet. Természetesen szerettem volna
szülőföldemre, Vas megyébe menni, de az még nem szabadult fel. Úgyhogy az akkoriban már
szabad két megyét, Tolnát és Baranyát választottam. Az első eligazítást az akkori Centrál Komitében, az úgynevezett CK-ban, a Magyar Kommunista Párt központi vezetősége székhelyén
kaptuk meg. Itt találkoztam először Révai Józseffel, akit mint már régebben említettem, írá41

sain keresztül ismertem. Ő is ismerősként üdvözölt bennünket, az első garnitúrában jelen lévő
györffystákat; voltunk vagy húszan-huszonketten egynéhány más barátunkkal együtt. A földreform végrehajtása nem tűrt halasztást, 15-én hozták a törvényt, és mi már 20—25-e táján
indultunk is. Előzetesen azokat a szovjet tiszteket instruálták, akik megyeszerte a szovjet hadsereg részéről jöttek, hogy elősegítsék a földreform ügyét. Ezek vagy velünk együtt, vagy kevéssel előttünk indultak a megyei székhelyekre. Az ügy sürgősségét jellemzi az is, hogy például
Zemplén megyében a parasztok spontán hozzákezdtek a földosztásnak, és valakit hamar repülőgéppel oda kellett küldeni. Hegedűs András önként jelentkezett, és rögtön útnak is indították. A tiszántúli vármegyéket természetesen az ott levő társaság kezébe hamarosan szét is
osztották. Kiss Ferencék mentek Makóra, Csanád megyébe, ugyanott működött ebben az időben Tildi István is. Pest megyébe, úgy tudom, Horváth Lajos ment, azután Bács megyébe
szintén györffysta került. Ahogy itt most a 25. évforduló kapcsán összeszámoltuk a biztosokat, megyei szinten tizenketten működtünk, és járási szinten is legalább tíz-tizenkét kollégista.
Ez megtisztelő feladat volt, március végétől általában április—május—júniusig kinn voltunk a
terepen, és végeztük a munkát, és ahogy az ország nyugati része felszabadult, újabb és újabb
biztosokat küldtek ki; többek között Zala megyébe Tóth Benedeket, Vas megyébe pedig Medve Zsigmondot. Úgy tudom, hogy Hegedűs András is, ahogy elvégezte munkáját az északi
megyékben, Sopronba került. Életünk legnagyobb élményei közé tartozott ez a megtisztelő
megbízatás, mert egy-egy megyében földet osztani azt is jelentette, hogy tevékenykedni kellett
a demokratikus pártok helyreállításában, az ifjúsági ügyek megszervezésében, anyagi erőket
kellett mozgósítani, a szovjet hadsereggel kellett érintkezésbe kerülni. A szereplők részt vettek
lapok indításában, politikai gyűlések megtartásában, azonkívül a közellátás nehézségei megoldásában, tehát minden felmerülő üggyel foglalkozni kellett.
Én a társaim közül elég nehéz helyzetbe kerültem, mert Tolna, Baranya megyében más
feladatba is beleütköztem, mégpedig az ottani németbarát németség ügyébe. A forradalmi határozat értelmében a németbarát németséget ki kellett telepiteni. Erre talán nem is került volna
sor, ha egy másik tényező nem lép közbe. Nevezetesen a Délvidékről, másodlagos otthonaikból elmenekülő bukovinai székelységet a megyében találtam meg, részint más idemenekült
székelyekkel és erdélyiekkel együtt. Mintegy tizenöt-húszezer emberről volt szó, akik otthontalanul bolyongtak. Egy kalandos budapesti utazás során, amikor azt hittem, hogy a kormánnyal fogok találkozni, holott az még Debrecenben funkcionált, segítséget kértem és utasítást a letelepítés ügyében. Azt a határozatot hozták, hogy teremtsek rendőrséget, ezek segítségével kezdjem meg a kitelepítést, és ugyanakkor telepítsem le a bukovinai székelységet.
Visszatérőben magammal vittem Illyés Gyulát és Szőnyi Tibor pártmunkást, a káderosztály
későbbi vezetőjét a kommunista pártból, és őket kísértem egy-két napig a megyében, részint
velük együtt részt vettem a földosztás elvégzésében. Tevékenységünk eredményesen haladt
előre, bár maga a ki- és betelepítés meglehetősen zavarta a munkánkat, mert a völgységi járásban levő székely telepítés és az onnan való kitelepítés a járást, de más járásokat is eléggé nyugtalanította. Ugyanakkor telepítéseket kellett eszközölni Baranya megye északi részén, és a
földreformot ott is elő kellett mozdítani. És mentünk előre, az akkori időszakban másfajta
politikai tevékenységre is maradt idő; sőt szakmámnak megfelelően a szekszárdi múzeum
széthurcolt anyagát is akkor szedtük össze, lapokba cikkeket írtunk, és másfajta munkát is végeztünk.
Úgy gondolom, hogy ugyanilyen sokféle tevékenységben vettek részt kollégista társaink
is. A befutó jelentésekből, amelyeket annak idején még módom volt olvasni, kitetszett, hogy
meglehetős eréllyel hajtották végre feladataikat. Meglehetősen korlátlan hatalom jutott a kezünkbe, hiszen a karhatalommal is rendelkezhettünk. Az én megyémben is sokszor igénybe
kellett venni a segítséget, mert a földosztás során az ottmaradt földbirtokosok, részint a kisgazdapártiak mindenféle manőverrel igyekeztek a munkát akadályozni, de végül is sikerült.
Ott ünnepeltük május elsejét. Tudom, hogy a Pesten maradt kollégisták pedig itthon, Buda42

pesten a kormánnyal, a vezető politikusokkal együtt vettek részt az első május elseje megünneplésében.
A földreformban való részvételünket sokféle értelemben jelentékenynek ítélem. Egyrészt
nagy elégtétel volt a számunkra, hogy mi, mint annak a néposztálynak a gyermekei, amely az
egykori társadalom alatti helyzetéből felszabadult, azok tagjainak mi, gyermekei adhatjuk
vissza a földet. Maga a földosztás ténye is óriási politikai erőket szabadított fel, és hogy ezt mi
hajtottuk végre, ez a Györffy-kollégisták presztízsét országos méretekben is megnövelte. Politikai tekintélyünk megnőtt, nem volt véletlen, hogy 1945 nyarán, amikor a földhivatalok vették kezükbe a földreform további bonyolítását, és mi is hazatérhettünk a fővárosba, akkor a
kormány elégedettségét fejezte ki tevékenységünk felett. A földművelésügyi miniszter, az akkori romló pénzből húszmillió pengőt utalt ki számunkra — ami pillanatnyilag igen jelentős
segítség volt —, hogy a kollégiumot talpra tudjuk állítani. Ennyit tudtam elmondani a földreformról, és még azt ismételni, hogy ez volt az első olyan közéleti erőpróbánk, amelyben a
Györffy-kollégium régi garnitúrája szerepelt. Valóságos vezető politikai erőnek kezdtek bennünket tekinteni az értelmiségi körök, és ez a tekintély jól jött nekünk, hiszen abban az esztendőben még több jelentős manőverbe kellett kezdenünk. így — többek között — az ifjúság, az
értelmiségi ifjúság megszervezését kellett előmozdítani, részint a magunk ügyét kellett megszervezni ahhoz, hogy a kollégiumot újra beindítsuk és nevelő munkánkat tovább folytassuk.
— Milyen változás történt a felszabadulás után ismét meginduló Györffy-kollégium
tében ?

éle-

— A földreform munkálataiból hazatérve a Györffy-kollégisták régi garnitúrája 1945
után összejött. El kellett dönteni azt a kérdést, hogy a továbbiakban mi legyen magával a kollégiummal. Január 20-án abban állapodtunk meg, hogy a sürgős és demokratikus munkákat
elvégezzük, és azután megtárgyaljuk ezt a kérdést. így került sor 1945 júniusában háromnapos konferenciánk megrendezésére. A konferencia úgy zajlott le, hogy egyrészt a tagjaink beszámoltak a felszabadulás időpontjától a konferencia időpontjáig terjedő tevékenységükről.
Maga a kollégium vezetősége összegezte az ebben az átmeneti időben a kollégiumban történt
eseményeket. A döntő dolog az volt, hogy a közgyűlés elhatározta, a kollégium folytatja az
életét, mégpedig olyan formában, hogy most már a demokratikus körülményeknek megfelelően új alapszabályzatot készít, és azt a demokratikus belügyminiszterrel hagyatja jóvá. Az
alapszabályzat újfent az autonómiára, az önrendelkezésre, az önigazgatásra épült fel, és magának a tervezetnek az előkészítése jóval megelőzte a konferenciát, sőt, úgy emlékszem, hogy
a konferencia időpontjában az alapszabályzatot a belügyminiszter, Erdei Ferenc jóvá is hagyta (1945. május 2-án). Az alapszabályzatban — amit társaimmal közösen fogalmaztunk meg
— lényegében lefektettük a demokratikus alapokon nyugvó Györffy-kollégium statutumát
olyan értelemben, hogy konzekvensen végigvittük a demokratikus közösség összes intézményes formáját, vagyis mindazt, amit a felszabadulás előtt jónak tapasztaltunk, azt ebben az új
statutumban biztosítottuk is: tehát a kollégium vezető szerveit, azután azokat a demokratikus
intézményeit, amelyek a legcélszerűbben szolgálták az új generáció felnevelésének ügyét.
A konferencián előadást tartottunk a kollégiumi demokratikus nevelésről, és ezt a jövőre
vonatkozóan alapelvként fogadtuk el. Mások is tartottak előadást, amelynek során tisztáztuk
azt a politikát, amit az új helyzetben folytatnunk kell. Ezekkel az új elhatározásokkal a nyilvánosság elé léptünk, és a konferencia záróakkordjaként az ország vezető politikusainak a jelenlétében, azok felszólalásaival együtt szentesítettük életünknek ezt az új korszakát. Elhatároztuk, hogy száz tagot veszünk fel, hogy ezt a sajtó és hírközlő szervek útján nyilvánosságra^
hozzuk, és a népi fiatalságból mindazokat, akik értelmiségi útra léptek, felhívjuk, hogy jelentkezzenek felvételre, és azt is elhatároztuk, hogy a felvételi táborunkat is megrendezzük, tehát
először teremtünk olyan alkalmat, amelyen felvételi módszereinket teljes méretekben alkalmazni tudjuk. Ehhez a szükséges feltételeink is megteremtődtek. Megnőtt politikai presztízsünk lehetővé tette, hogy anyagi helyzetünket tisztázzuk. Egyrészt megváltunk a Királyi Pál
43

utcától, és a már januárban elfoglalt Apponyi téri (ma Felszabadulás tér) épületünkbe költöztünk. Az Apponyi téri királyi bérház teljes első emeletét elfoglaltuk (február 7-én), ahol annak
előtte a Német Tudományos Intézet működött. Ez bőséges lehetőséget nyújtott arra, hogy
megnövekedett számú fiataljainkat le tudjuk telepíteni. Kiváló előadóterem állott a rendelkezésünkre, és rengeteg előadóhelyiség is, ahol szemináriumokat, tanulási lehetőséget, könyvtárat és egyéb hasonlókat lehetett biztosítani. Fenntartásunkra hamarosan mozit szereztünk (a
mostani Bányász mozit a József körút 63. szám alatt), amelynek a jövedelme kollégiumunk
fenntartását szolgálta. Megszereztük Gömbös Gyula nagytétényi kastélyát 16 hold barackossal együtt, ez is a kollégium fenntartását szolgálta, de egyéb adományokkal is rendelkeztünk,
és számíthattunk a társadalom további támogatására. így esett, hogy felkészülten fogadhattuk a jelentkezőket, akiket egy hétre a nagytétényi kastélyunkban helyeztünk el, és ott a többi
györffysta jelenlétében előre kidolgozott processzusnak vetettük alá. Ez azt jelentette, hogy a
régi györffysták és az új felveendők együtt éltek, összebarátkoztak, azok közben vizsgafeladatokat oldottak meg és bizonyságot tettek arról, hogy érettek-e arra, hogy ennek a nagy múltú
generációnak a sorába álljanak. Mielőtt lezajlott volna a felvételi vizsga, még egy jelentős eseményből vettük ki a részünket, nevezetesen 1945 nyarán Balatonlellén a MADISZ megrendezte a magyar főiskolai és egyetemi hallgatók konferenciáját. Pontosabban szólva: a demokratikus ifjúsági szövetség és más körök kezdeményezésére úgy véltük, megérett annak a
gondolata, hogy felvessük az egyetemi és főiskolai hallgatók demokratikus szövetségének a
létrehozását. A konferencia 1945 augusztusában zajlott le, mozgatói azok a györffysták voltak, akik 1945 januárjától kezdve tevékenyen dolgoztak az ifjúságpolitikában, és így adódott,
hogy 1945 augusztusában Balatonlellén vezető politikusok, pedagógusok, nevelők, az egyetemi mozgalomban szereplők és a Györffy-kollégisták is nagy számban vettek részt. Előadásokat tartottak, vitatták az értelmiségi, egyetemi ifjúság gondjait-bajait, és a konferencia záróakkordjaként az új egyetemi és főiskolai szervezet, a MEFESZ létrehozásában a kollégium javaslatát fogadták el. A konferencia eredményét a sajtó közzétette, és megválasztották a MEFESZ vezetőségét, amelybe szép számmal kerültek be Györffy-kollégisták vagy azok barátai
is. így került sor a lellei konferencia után Tétényben az említett felvételre. Száz egyetemi hallgatót vettünk fel, közöttük tíz leányt is. Ez volt az első alkalom, hogy Magyarországon felsőoktatási intézményben a koedukációt bevezették, és ez a mi életünk nagy vívmánya is. Minden
együtt volt ahhoz, hogy 1945 szeptemberétől az új kollégium sikeresen ráléphessen a maga útjára.
— 1945 augusztusában tehát megtörtént Nagytétényben, a Gömbös kastélyban a felvételi
táborozás. Ha jól tudom, körülbelül százas létszámmal meg is kezdtétek a Györffy-kollégium
felszabadulás utáni korszakának első esztendejét 1945 szeptemberében. Kik voltak ezek az új
fiatalok, és milyen kollégiumi életet alakítottatok ki ?
— Amint említettem, azt az országos presztízst, amit a politikai tevékenységünkkel, részint a földosztás kapcsán szereztünk magunknak, azt mi az esztendő derekán kamatoztattuk.
Most, hogy feljegyzéseimet néztem, látom, hogy júniusban a régi Györffy-kollégiumnak az
évzáróján az akkori magyar közéletnek, tudósoknak, politikusoknak, művészeknek nagy seregszemléje volt, és valamennyien méltatták a Györffy-kollégium pozitív tevékenységét. Ez
nemcsak azt jelentette, hogy hízelgett a hiúságunknak és elismerése volt a pozitív munkánknak, de arra is kötelezett bennünket, hogy a továbbiak során nagyobb felelősséggel folytassuk
azt. Elhatároztuk, hogy új Györffy-kollégiumot kell létrehozni, érvényesítve mindazokat a tapasztalatokat, amelyeket a közös nevelődés során az elmúlt években megszereztünk. Nagyon
alaposan készítettük elő a felvételi vizsgát is. írásos meghívókat bocsátottunk ki, jelentkezési
íveket, megszabtuk, hogy kik, hogyan, és miképp jelentkezhetnek, és a papírforma alapján kiválasztottuk azt a kétszáz főnyi társaságot, amelynek alapján mi a már említett száz főnyi kollégistát verbuváltuk. Nos, a papírforma szerinti kiválogatás megtörtént, és Nagytétényben két
csoportban összehívtuk a diákokat a nyár folyamán, és ahogyan említettem, az új felveendők
44

együtt laktak a régi kollégistákkal, és így vizsgáztattuk őket. Ez a vizsga kellemes volt, hiszen
egyhetes nyaralás keretében oldottuk meg, de az is biztos, hogy a felveendőkre legalább nyolcórányi foglalkozást szenteltünk, azon túl, hogy kollégista társaink egy-egy szobában velük külön is beszélgettek. Egy hét pontosan elegendő volt az értékelésre, amelyben maguk a fölvételizők is szerepet játszottak és egymásról is véleményt alkottak. Kidolgoztunk egy olyan felvételi
módszert, hogy a vizsgákon való szereplést maguk a szereplők és a régi györffysták is osztályozták, és maga a vizsgabizottság is minősítette. így végső soron egy kollektív döntés során
szelektáltuk magunk közé új barátainkat, úgy, ahogy az előzőekben említettem, hogy akiket
nem vettünk fel, vagy úgy láttuk, hogy ebbe az alapvető gárdába nem tartozhatnak bele,
azoknak a számára is reményt nyújtottunk arra, hogy majd elhelyezzük más kollégiumokban,
illetve: tartsák velünk a baráti kapcsolatot, mert az ő segítségükre is számot tartunk. A felvételi kapcsolatoknak igen nagy jelentősége volt számunkra, mert láttuk, hogy sokkal több a jelentkező, az alkalmas ember, mint amennyit az első alkalommal fölvehettünk.
Úgy emlékszem vissza, hogy már 1945 őszén felmerült: nem egy, de több kollégiumra lenne szükség, és ezért már az 1945—46-os tanév során lényegében a Népi Kollégiumok Országos
Szövetségének a tervét kényszerültünk végiggondolni, mert azok, akik rászorultak a kollégiumi támogatásra, többnyire megfelelő alanyok voltak, hogy ebben az úttörő értelmiségi csapatban helyet foglaljanak. A felvételről előzőleg csak annyit mondtam el, hogy 90 fiú és 10 lány
került a kollégiumba. Ennél sokkal lényegesebb volt az, hogy míg a háború előtti Györffy-kollégiumnak a tagsága túlnyomó részt paraszti gyökerű volt vagy pedig a paraszti életformától
elfelé tartó szülőknek a gyermeke; ebben az esetben kifejezetten munkásszülők gyermekeit is
felvettük. Ha arra gondolok, hogy Pataki Ferenc, Hardy Gyula — munkásszülőknek a gyermeke — is ekkor került be, és még sorolhatnám a neveket tucatjával, akkor ez azt jelenti,
hogy a kollégium alapbázisa megfelelt az országos konstrukciónak, annyiban, hogy a paraszti
törzsből származó rászorultak ipari munkások, kispolgárok, kisértelmiségiek és falusi értelmiségiek gyermekeivel is kiegészültek. Itt tulajdonképpen az úgynevezett népi fogalomnak egy
helyes korrekciója történt meg, amely kifejezésen már nem kizárólagosan a parasztságot értettük, hanem az egész országnak azt a dolgozó néprétegét, amely — hogy úgy mondjam — a
polgárság alatt helyezkedett el, de itt-ott természetesen a kispolgári szülők gyermekeit is magába foglalta, ha a körülmények alkalmassá tették a felvételüket. Magyarország minden vidékéről kerültek fel fiatal diákok. Szelekciós elveink eddig is, ezután is közismertek voltak, illetve
markánsabban megformálódva, a kollégiumot újfent osztályalapon szerveztük, de döntő volt
a tehetség. Túlnyomó többségben eminens tanulókat, jeles, kitűnő érettségizetteket vettünk
fel, itt-ott gyengébbeket is, mert a felvételi vizsgán egyesek értelmességi színvonala kimagaslónak bizonyult; ott eltekintettünk a bizonyítványtól, ahol a tényleges helyzet jobb volt, mint a
papírforma. Nagyon lényeges mozzanat volt, hogy a gyerek fogékonysága, érzékenysége bizonyos szakmák iránt milyen mérvű, azon túl pedig azt is döntőnek ítéltük, hogy milyen érdeklődést tudott tanúsítani társadalmi kérdések, közügyek, és effélék dolgában. Az egyhetes
együttélésben a társaink azt is kitapogatták, hogy milyenféle kollektív hajlandóságot árulnak
el, mennyire társító hajlamúak, mennyire tudnak egy közösségbe beilleszkedni és annak milyen típusú tagjaiként szerepelnek. Mindent összevéve: meglehetősen komplex mozzanatok
alapján döntöttünk. Megítélésünk szerint a jelentkezők legjavát tudtuk kiválasztani, és a
későbbiek során kiderült, hogy ez a társaság abszolút többségében méltó volt a bizalmunkra,
mert ténylegesen a legjobb elemek kerültek a kollégiumba. Mivel a kollégiumi felvételek sikerültek, jóllehet egy pár hónappal azelőtt országos színvonalon tartottuk meg a Györffy István
Kollégium záróünnepélyét, most újfent ünnepélyes formákban nyitottuk meg az új esztendőt.
Itt vannak előttem az évnyitó fényképei és előadói. Ott látható közöttük Révai József, Erdei
Ferenc, Darvas József, a politikai élet több akkori vezetője, egyetemi rektorok, professzorok,
egyszóval megint társadalmi nyomatékot adtunk az indulásnak. Ez újfent arra kötelezett bennünket, hogy a györffystáknak ezzel az új generációjával ki kell vágnunk a rezet ebben az esztendőben is.
45

Feladataink és céljaink ebben a szakaszban a következők voltak: az előző esztendőkben
kicsiszolt nevelési formákat ezúttal minél tökéletesebben alkalmazzuk. Erre módunk is nyílt.
Nehézséget csupán az jelentett, hogy a régi garnitúrából úgyszólván egy-két barátunk maradt
csak a Györffy-kollégiumban; mivel azonban az volt a nevelési elvünk, hogy magából a közösségből kell szelektálnunk a különböző funkciókra alkalmasakat, tehát az 1945—46-os tanév kezdetén megválasztottuk a kollégium vezetőit és indukáltuk a különböző társadalmi szervek megalakítását. Amint említettem, az új alapszabály mindezt lehetővé tette, mert a társaságnak szélesebb, megkötés nélküli autonómiát biztosított, és ezzel mi éltünk is. Többek között ez volt az a korszak, amikor szorgalmaztuk a szövetkezetek megalakulását. A régi kollégiumban az 1944-es esztendő is virágkora volt a szövetkezeteknek. Az új társaságból nyolckilenc szövetkezet alakult meg, és a jelek szerint meg is értették azt, hogy egy százas nagyközösségben egy ilyen kisközösségen múlik az, hogy az élet hogyan megy tovább.
1945-ben megalakult a kollégium egy eddig teljesen új szervezete, a népbíróság is. Közgyűlés választotta meg szabályos demokratikus választással az elnökét és az ülnököket, és
meghatározta, hogy mi a hatásköre, bizonyos ügyekkel milyen alkalomkor, hogyan kell foglalkozni. A gyerekek nagyon szívesen mentek bele a népbirósági játékba, mert annak idején
épp az élet valóságában a népbíróságok óriási szerepet játszottak. Tudjuk, hogy akkor zajlottak a fasiszta perek, és az ország szine előtt látták, hogy milyen az, ha társadalomellenes tevékenység kerül terítékre. A később adódó esetekben a népbíróság ténylegesen megfelelt a feladatának. Ahhoz, hogy a kollégium belsőleg jól funkcionáljon, szükség volt az egész társaság
demokratikusan organizált együttműködésére, mert életkörülményeink még igen mostohák és
sanyarúak voltak.
Az előbb beszéltünk birtokokról, mozikról és egyéb támogatásokról. De ez akkoriban
még egyáltalán nem volt kecsegtető, a bejövő gyerekeink bizony a szabadpiacon csereberéltek,
hogy élelmiszerhez jussanak és anyagiakkal felszerelve indulhassanak. Nyomorúság volt akkor az országban, és ha a gyerekek tanulni akartak, ugyanakkor ezekkel a gazdasági gondokkal is meg kellett küzdeniök. A kollégium teljes ellátást biztosított. Száz embernek kielégítő
színvonalon naponta előállítani a reggelijét, ebédjét, vacsoráját, bizony nagy dolog volt. Ezek
voltak azok az idők, amikor borsót, lencsét, ehhez hasonlót evett a társaság általában, és húshoz, zsiradékhoz bizony ritkán jutott hozzá. De ezer és ezer leleménnyel segítettek a kollégisták magukon, és éppen itt mutatkozott meg a szövetkezés előnye. Az otthoniak támogatták a
gyerekeket, és ez volt az az időszak, amikor az otthonról fölküldött javaknak valóban megkezdődött a közösbe adása. Minden szövetkezet kerített magának egy szövetkezeti ládát, ahol
közösen tárolta az élelmiszerét, közös alkalmakat teremtett a nagy együttes étkezési alkalmakon kívül. Ekkor indult meg a harc a rendszeresen hozzájárulok és a zugevők között, és bizony elég erős küzdelmet jelentett, míg a gyerekek megszokták azt, hogy az élelmiszert arányosan osszák el egymás között. Akinek a szülei nem küldtek csomagot, az másféle munkával
pótolta ezt, éppen a szövetkezet érdekében. A szövetkezetek rendszerint a lakóhely szerint alakultak. Lakóhelyeiket a kollégisták szabadon választották meg, tehát társaikat is, és ezek szerint a szövetkezeteiket is maguk alakították ki. A lányok a kollégium ugyanazon emeletén, de
annak teljesen elkülöníthető részén laktak, külön lányszövetkezetet alakítottak, és meglehetős
versengés indult ezekben az időkben az életük biztosítására. Annál is inkább szükség volt a
szövetkezetek példás működésére, mert közelgett a tél, és bizony ablakaink nem voltak. Saját
magunknak kellett gondolkodni azon, hogy hogyan tudjuk megoldani egy télen át a fűtetlen
helyiségek dolgát. Csak a tanulószobákban és az étkezőhelyiségekben tudtunk fűteni, a hálószobákban nem, úgyhogy a gyerekek csomagolópapírt szereztek, olajba mártották és ezt szegezték fel üveg helyett, mindaddig, amíg megindult az üveggyártás, és az első gyártmányokból
mi is hozzá tudtunk jutni annyihoz, hogy üvegezett szobákban legyünk. Össze kellett szedni a
megfelelő takarókat, tisztán kellett tartani az otthonunkat. A kollégiumnak ebben az időben
nem voltak takarítói, a kollégisták maguk tisztították szobáikat, a ruházatukról maguk gondoskodtak, úgyszintén a fürdésről, tisztálkodásról is, szóval, hogy úgymondjam, a szövetke46

zetek háztartásszerűen működtek, a dolgok kényszere hozta ezt magával. Az, hogy a szövetkezetek egyáltalán működtek és később sikereket értek el, annak köszönhető, hogy a kényszer
rászorította őket a közösködésre. Később rájöttek a jó ízére annak, hogy a szövetkezet nemcsak a szociális feltételeket és háztartásias követelményeket tudja biztosítani, hanem azt is,
hogy bizonyos közös vállalkozásokat is elősegítsen. Közös pénzalapot létesítettek, ennek segítségével tudtak eljárni színházba, moziba, operába, fürdőbe és egyéb hasonló helyekre; közösen tudtak mulatozási alkalmakat is teremteni olykor-olykor egy-egy kiskocsmában, vagy
éppen a szövetkezet keretén belül. A szövetkezetek később megteltek közös tanulási programokkal, egy szakmabeliek húzódtak kölcsönösen egymás mellé, egymást kölcsönösen segítették, azután megindultak a kollégiumi stúdiumok, és ezek szemináriumszerű kidolgozását is
tudták vállalni, azonkívül közös olvasmányaik felett vitákat tudtak rendezni. Később a szövetkezet méginkább kiépült, amennyiben kulturális tevékenységet folytatott. A kollégium
nagy egészén belül tudott részfeladatokat vállalni; a kollégiumi megbízatásokat sokszor nem
is személyekre, hanem szövetkezetekre osztottuk ki, úgyhogy az életre szóló barátságok ekkor
szerveződtek. Előbb említettem, hogy a kollégium konstrukciójában ekkor a vegyesség volt az
uralkodó, minden szakma képviseltette magát, bőven voltak bölcsészek, mezőgazdászok, orvostanhallgatók, művészek is. Volt egy-két olyan fiatal is, akit befogadtunk a kollégiumba és
csak ott tette le a szakérettségit, tehát nagy kíméletre, respektusra volt szükség a kollégium
életén belül ahhoz, hogy a társaság összecsiszolódjék. De az a tény, hogy a közös sorsban
mindnyájan osztoztak — végeredményben az élet meglehetősen mostoha volt szociális viszonyait tekintve, de ugyanakkor színes, változatos is —, lehetővé tette, hogy ezeket a nehézségeket könnyebben tudták áthidalni.
A mikroszervezeteknek a felállításán kívül a továbbiak során rendszeressé tettük a kollégiumi szombat estéknek az alkalmait, redszeres előadásokat állítottunk be történelemből, irodalomból, művészettörténetből, filozófiából stb. Az előadók az ország akkori legkiválóbb
szakértőiből kerültek ki. Elsősorban természetesen a marxista előadók szerepeltek, mert arról
volt szó, hogy az egyetemek még a régi konstrukciójukban állottak fenn, új tanulnivalót nemigen tudtak még nyújtani. Gyakorlatilag a kollégium volt az a bázis, ahol társadalomszemléletet, bölcseletet és egyéb hasonlót, tehát az élet alapnézeteit kellett elsajátítaniok, s mivel olyan
kiváló előadók jelentek meg, mint Lukács György, Révai József, akik a gyerekekre óriási hatást gyakoroltak, valóban igen szorgalmas tanulás indult meg, nemcsak az előadás és az azt
követő vita, hanem szeminárium formájában is. Ezek a kifejezések azokban az időkben nem
voltak lejáratottak, hanem egyszerűen alapformák, amelyek éveken keresztül igen sikeresen
működtek.
Az előadások, szemináriumok mellett nagy látogatottságnak örvendettek az olyan találkozók is, amelyekre az országos politikai és társadalmi életnek azokat a vezetőit hívtuk meg,
akik számunkra vonzó egyéniségek voltak. Ezek az alkalmak nem előadásokat, hanem beszélgetéseket jelentettek. A beszélgetés módszerét ezekben az időkben már kidolgoztuk. Nem egy
témával kapcsolatban kértük meg az illetőt a beszélgetés megindítására, hanem megterveztünk tíz kérdést, elküldtük az illetőnek, olyant, amely szorosan a témához tartozott, de az illető egyéniségéhez is. És ennek a tíz kérdésnek a kapcsán a meghívottat igyekeztünk olyan helyzetbe hozni, hogy a személyi intimitásait és egyéniségének sajátos vonásait jobban meg tudjuk
közelíteni. Érdekes, hogy ez a megközelítés magukat az előadókat, illetve a beszélgetést folytatókat is érdekelte, úgyhogy többszöröse lett a haszna, mintha egy szimpla előadást tartott
volna, ami bizonyos mértékben személytelenné tesz.
Ezekben az időszakokban a Györffy-kollégium, amely Budapest centrumában egzisztált,
nemcsak a kollégistáknak és szélesebb körben az egyetemi hallgatóknak volt a találkozóhelye,
hanem minden rendű-rangú olyan embernek is, aki Magyarországon a társadalmi jövő dolgába beleártotta magát. Jóleső érzés volt ezek között a diákok között megfordulni és velük elbeszélgetni nemcsak egy szervezett alkalomkor, hanem napközi csevegés közben is. Egyre-másra
adták a kilincset a kollégiumban a külföldi látogatók, akik részint hoztak valamit magukkal és
47

rendszerint vittek is: nevezetesen a kölcsönös élmények kicserélése során. Maga ez az egy fókuszba összegyűjtött nagy érdeklődés hatott a gyerekekre, és a mi társadalmi presztízsünket
növelte az akkori értelmiség világában is. Akkoriban erre nagyon is szükség volt, mert tudjuk,
hogy a nagy politikai meccsek még nem dőltek el, ideiglenes nemzetgyűlés működött ideiglenes fölső igazgatási kormányszervekkel, és az ország készült az 1945-ös őszi választásokra,
ahol ki kellett derülnie annak, hogy a felszabadított országban a rokonszenvek és az ellenszenvek milyen arányban oszlanak meg a vezető demokratikus pártok között. Ekkorra az ország
az első kábulatból már talpraállt, és bizakodni kezdett, hogy ebben az országban lehet valamit
csinálni.
Ebben a szituációban mi sem maradhattunk ki a játszmából. A fiatal györffysták rokonszenve a parasztpárt és a kommunista párt között oszlott meg, bár voltak közöttünk olyanok,
akik szociáldemokrata vagy a kisgazda kapcsolatokkal is rendelkeztek. Úgy emlékszem, hogy
a választásokra való előkészület foglalkoztatta a kollégistákat, amikor az akkori pártszervezetek a segítségünket igényelték és a Györffy-kollégiumnak szerepet szántak a választási agitációban. így a kollégisták ebbe a meccsbe is beleszálltak, de személy szerint is érdekeltek voltak, mert ez volt az első olyan választás az országban, amikor már az ő korosztályuk is szavazhatott; számukra az személyes élményt jelentett. A választásokat megelőzték a nagy agitációk, tömegmegmozdulások, demonstrációk. Hajói emlékszem, éppen Molnár Erik tartott előadást valamiféle marxista témáról, és a györffysták teljes egészében együtt voltak, sőt ahogyan szoktuk, bizonyos előadásokra — főleg a nyilvánosakra — a nagytermet is megnyitottuk, ahol ötszáz, sőt, ha nagyon igyekeztünk, ezer ember is elfért. Egy ilyen alkalomkor több
ezres demonstráció zajlott le a belvárosban, és egyszer csak halljuk az ütemes kiáltozást,
hogy: „györffysták, gyertek le, gyertek le"! Molnár Erik befejezte az előadást és azt mondta:
„Gyerekek, a történelem beleszólt az ideológiába, csatlakozzunk! " És erre az egész társaság
levonult. Hát ilyen idők voltak, amikor a politikának és a személyes életnek az ambíciói nagyon nagy mértékben összefolytak egymással, és ezekben a politikai akciókban a györffysták
szívvel-lélekkel részt is vettek.
Természetesen nemcsak az országos politikai ügyekben szerepeltek, hanem elsősorban a
diákügyek bonyolításában. Ahogy már az előzőekben elmondottam, azáltal, hogy a MEFESZ
megindult, főiskolai és egyetemi hallhatóink a MEFESZ-szervezetek kialakításában jeleskedtek, és a MEFESZ országos fölső intéző bizottságában szintén szerepet kaptak, mégpedig
irányító-vezető szerepet. Magának a szövetség programja kidolgozásában, akcióinak lebonyolításában a mi kollégistáink valóban, a szó szoros értelmében élen jártak. Hogy mennyire
jelentős volt az egyetemi hallgatóság köreiben a szerepük, azt az elkövetkező akciók mutatták
meg. Ebben az időben a fiatal kollégisták élete részint az egyetemen, részint a kollégiumban
zajlott le, mindkét helyen politikai tartalmú tevékenységet folytattak, politikai tartalmú ismereteket szereztek maguknak, illetve az egyetem volt a gyakorló terepe azoknak a politikai elgondolásoknak, amelyeket — többek között — a kollégiumban dolgoztunk ki. Ezekben az
időkben nemcsak hazai méretekben alakult ki a diákság különféle szervezete, hanem nemzetközi méretekben is. Úgy tudom, hogy Prágában ez idő tájt zajlott a nemzetközi diákság konferenciája, amelyen már ennek áz új MEFESZ-nek a képviselői,, közöttük több györffysta is
részt vett.
Tevékenységünket tovább folytatva: ebben az időben alapozzuk meg a folyóiratot és ennek baráti körét, a Valóság-kört. Ez a ténykedésünk körülbelül egybeesik a tanév megindításával, tehát szeptember-október lehetett az az időpont, amikor a Valóság megalakítására
összegyűltünk. Szabó Zoltán lett a főszerkesztője, aki annak idején a Györffy-kollégium igen
lelkes támogatója és látogatója volt. A szerkesztő bizottságban györffysták is szerepeltek. Akkoriban ez MADISZ-lapként indult, illetve a MADISZ-ba tömörült értelmiség lapjaként, de
lévén a MADISZ-ba tömörült értelmiség jórészben Györffy-kollégista, illetve Eötvös-kollégista, a szerkesztő bizottság is belőle regrutálódott. Nem véletlen, hogy a lap első számaiban
rögtön jelentkeztünk, éppen a Györffy-kollégiumba került diákoknak a kérdőiveivel, a felvé48

teli kérdésekre adott válaszaik módszeres, szisztematikus szociográfiai feldolgozásával. Ez az
a bizonyos Parasztdiáksors című cikk (Valóság, 1946. január-február. Kardos László írása),
amelynek nyilván helyet kell majd foglalnia a dokumentumgyűjteményünkben, hiszen annak
a tudattartalomnak az első komoly számbavétele, amelyet a gyerekek részint magukkal hordoztak a fejlődésük során, részint pedig jelezték már az orientációs célokat is. Látszik tehát,
hogy a Györffy-kollégium amikor magát is építi és kialakítja a maga belső világát, ez mindig
szorosan párosult a nagyobb akciókkal, társadalmi eseményekkel, az azokban való konkrét
részvétellel, ebben az esetben az országos politikával is. Azt meg kell jegyeznünk, hogy az országos politikában a kezdet kezdetétől részt vettünk, a nemzetgyűlésben Gyenes Antal volt a
képviselőnk, az új országgyűlésben új képviselő, tehát minden újabb választás alkalmával más
és más képviselte a Györffy-kollégiumot.
— Kik voltak a Györffy-kollégium felszabadulás utáni új pártfogói ? Megkérlek, hogy az
új pártfogókat próbáld meg kicsit részletesen jellemezni, úgy, ahogy Zsindelyéket is, és azt is,
hogy a kollégium élete az új alapszabályzat alapján hogyan alakult ki?
— Erre a kérdésre könnyű válaszolni, azért, mert benne is foglaltatik abban a politikai
elismerésben, amelyről a tevékenységünk folyamán szólottunk. Maga az a tény, hogy évnyitóink, évzáróink alkalmával a politikai élet, a koalíciós pártok úgyszólván teljes egyetértésben
részt vettek — tehát a politikai pártok vezetői, főtitkárai, fő funkcionáriusai, a képviselőház,
a parlament képviselői, azután a közéletben szereplő tudósok, művészek — azt jelenti, hogy
tulajdonképpen az egész hivatalos közélet a pártfogóink sorába tartozott. Nem is tudom tulajdonképpen, és zavarban vagyok, hogy a Györffy István Kollégiumnak volt-e ebben az időben
olyan listája, amelyen a pártfogókat, hogy úgy mondjam, a belügyminiszteri alapszabályzatnak megfelelően számba vettük. Valahogy fennforoghatott ez. Azért mondom, mert a kollégium legfőbb pártfogója ebben az időben a kommunista párt oldaláról Révai József volt, aki
úgyszólván mindennapos vendégként jelenhetett meg nálunk. Ez jellemző is egyébként az akkori világunkra, hogy az ő politikai tevékenysége ezután egyszerűen felszökött. Mindannyiunkat meg lehetett ott találni, különösen az esti órákban, amikor a legkülönbözőbb politikai
kérdésekben élénk viták alakultak ki. Révainak például szokása volt, hogy amit a politikai bizottság vagy a központi vezetőség éppen napirendre tűzött, azt a mi közvéleményünkkel
egyeztette vagy véleményünket kikérte. Minden jelentős, döntő politikai kérdésben ezt megtette, akár szűkebb körben, akár más alkalmakkor. Nem véletlen például, hogy Révai József,
aki a kommunista párt fő ideológusaként szerepelt, az ideológiáról vallott nézeteit a mi nyilvánosságunk előtt fejtette ki legalább négy ízben, egyúttal jelezvén azt is, hogy mennyire változtak a nézetei, aszerint, hogy a nemzetközi politikai helyzet és a belső szituáció is megváltozott.
Barátaink közé tartoztak továbbra is a parasztpárt legfőbb vezetői, így Erdei Ferenc, Darvas
József, de rendre és sorra Illyés Gyuláék, Szabó Pálék is vendégként jelentkeztek nálunk.
A koalíció teljes volt, mert Nagy Ferenc éppenúgy megjelent a körünkben mint Kovács Béla
vagy Justus Pál, vagy Szalai Sándor, utóbbiak a szociáldemokrata párt részéről. Sőt, ha módszeresen utánanézünk a dokumentumkötet és a tanulmány kapcsán, akkor egy széles lajstromot állíthatnánk fel, amelyen legalább ötven-száz olyan vezető politikust, írót és közéleti férfiút és egyéb szereplőt tudnánk felsorakoztatni, akik 1946—47—48-ig terjedően rendszeresen
látogattak minket, szinte baráti kapcsolatot alakítva ki a kollégiummal. Ezeket a vezetőket mi
tegeztük, és hozzájuk bármilyen gondunkkal-bajunkkal fordulhattunk; hogy úgy mondjam
fiatal partnereiknek tekintettek minket, olyanoknak, akikre minden körülmények között számítani lehet. Egyébként az az érzésem, hogy a kommunista párt akkori vezető garnitúrája
nem hazai rétege számára valóságos reveláció lehettünk. Itt elsősorban Révaiékat, Gerőéket,
Farkasékat, Rákosiékat értem, tudnillik én emlékszem arra a találkozásra, amikor Révai 1945
tavaszán a Györffy-kollégiumba ellátogatott, egyszerűen nem tudott hovalenni a csodálkozástól, hogy paraszti gyökerű, a termelésből közvetlenül kiszakadt értelmiségiek ilyen tömegesen
marxista álláspontot foglalnak el, jelentékeny mértékben kommunistának tartják magukat és
4 Tiszatáj

49

társadalmi feladatok vállalására alkalmasságot mutatnak. Számára ez szokatlan volt, mert ahhoz szokott hozzá, hogy a munkások és a polgári értelmiségiek között találhatók a marxisták,
de hogy a mélyrétegekben ilyen csoportosan, ilyen határozott, demonstratív módon, az számára életének — azt hiszem — egyik legnagyobb élményét jelentette. És ameddig levegőhöz
jutott, ő ezt a respektust megtartotta, mígnem a politika külső kényszere folytán egyre bizalmatlanabbá vált és lazította kapcsolatait. De ez már az 1948-as fordulat utáni időhöz tartozik.
Tehát amikor új pártfogókról kell beszélnünk, akkor azt mondhatom, hogy azok a kommunisták és a parasztpárti vezetők voltak. De nemcsak a politikai vezetők, hanem művészek,
tudósok is támogatták a kollégiumot. Ez a magatartás, hogy egy tudós, egy művész, egy zenész, egy festő is demonstratíve állást foglalt valami mellett, azt jelentette, hogy a kör ily módon kiszélesedett. Ebben az időszakban még évekig élveztük a kisgazdapártnak és a szociáldemokrata pártnak is bizonyos rokonszenvét. Mindenesetre 1946 végéig bizonyosan az utóbbiakét is. Akkor történt, hogy az ifjúsági egység megbomlott, és a kisgazda párt a maga ifjúsági
szekcióját hozta létre, és elindította a maga kollégiumi egyesületét (MAKE), később, 1947-ben
a szociáldemokrata párt a DOKOSZ-t, vagyis a Dolgozók Országos Kollégiumi Szövetségét,
de ebben a korai szakaszban még szent volt a béke, és nagy volt a reménykedés. No persze, az
1945-ös és későbbi választásokat követően látszott, hogy a feszültség egyre erősebb, és mi,
mint élénk politikai szervezet ezt rögtön lereagáltuk, és sok vonatkozásban korrigálnunk kellett. El kell mondanom, hogy az akkori egyetem legfajsúlyosabbb tagjai is azok közé tartoztak, akik velünk rokonszenveztek. A bölcsészkaron például Viski Károly vagy Hajnal István
professzor, a jogi karon Móra Elemér, aki nálunk előadást is tartott, vagy Szekfű Gyula — és
még folytathatnám a sort. Kell még egy kuriózumot is megemlítenem. A romokban heverő
Budapesten a mi Apponyi téri kultúrtermünk olyan célszerű központnak számított, hogy akkoriban mindenféle társadalmi szerv ott rendezte az ünnepélyeit, megbeszéléseit. Emlékszem,
hogy a Magyar—Román Társaság, a Magyar—Olasz Társaság, a Magyar—Jugoszláv Társaság itt alakult meg, s ez többé-kevésbé mindig azt jelentette, hogy mi is részt vettünk a munkájában, és igen széles ismeretségre tettünk szert. Ha teszem azt vendég jött az országba, például
Ilja Ehrenburg, természetes volt, hogy előadást a Györffy-kollégiumban tartott. Sokszor úgy
is hirdették meg, hogy a Magyar—Szovjet Baráti Társaság előadást tart a Györffykollégiummal karöltve. Ilyenkor rendszerint a kollégium vezetője üdvözölte a megjelent vendégeket. Megfordult itt ezekben a korai időkben Aragon, Eluard a nyugatiak közül. Ha delegáció jött, rögtön bennünket mutattak meg: egyszóval nagy forgalmat bonyolítottunk. A város központjában élt a kollégium, és ez döntő jelentőségű volt nemcsak a pártfogóknak és az
egyetemi vezetőknek, hanem az egyetem diákságának is. Minden valamire való, magára adó
egyetemi haUgató rendelkezett egy györffysta diák barátságával, és időszakonként bejárt a
kollégiumba, ahol ügyes-bajos dolgaiban is eligazítást nyert. Ezekben az időkben alakítottuk
ki gyakoribb érintkezéseinket az Eötvös-kollégiummal. Elmentünk hozzájuk látogatóba és ők
is eljöttek hozzánk. Az az érzésem, hogy nem kis szerepünk van abban, hogy az Eötvöskollégiumban parasztpártiakból egy markánsabb, baloldalibb csoport is kialakult, és ennek
jelentősége lesz a későbbiek során. A mi világunk így fejlődött: a belső demokratikus konstrukció kialakult, kialakult a rendszeres előadások, önképzések, kötelező olvasmányok stb.
dolga, és még meg kell jegyeznem — még időben, és az egész magnós előadásom során erre
nem is reflektáltam —, hogy ennek a paraszti társaságnak volt egy hátránya a polgári diákokkal szemben, nevezetesen az idegen nyelvek ismerete. Mi ezt elég korán, már a Bolyai-korszakban felismertük és gondoskodtunk a megoldásáról. Nyelvtanárokat szerződtettünk és
már 1942-től rendszeresen oktattuk a nagy világnyelveket és párhuzamosan a szomszéd államok nyelvét, tehát szerbet, horvátot, szlovákot, románt is. A kollégiumi nevelésnek ezt a
rendszerét továbbra is fenntartottuk. A háború előtt is rangos nyelvtanárokat szerződtettünk,
a háború után pedig az emberek szinte önként jelentkeztek arra, hogy nálunk nyelvet oktassanak. Teszem azt Szabolcsi Miklós, aki középiskolai tanár volt, ölként felajánlotta a francia
oktatását, olyan buzgón, hogy a kollégisták rögtön hozzákezdtek Politzer könyvének a lefor50

dításához, úgyhogy ez a könyv a Györffy-kollégium neve alatt egy akkori Szikra-sorozatban
meg is jelent. (Politzer, Georges: A filozófia alapelvei. Fordította a Györffy István Kollégium
francia nyelvi munkaközössége, Szabolcsi Miklós vezetésével. Budapest, 1949.) Ezt azért
mondom, mert a napnak úgyszólván minden perce és minden órája be volt osztva. A mai
visszaemlékezők mondják: nem is tudják, hogy lehetett annyi dolgot ezekben az időkben elvégezni. Nyilván úgy, hogy a kor szelleme teljes egészében áthatotta ezeket a fiatalembereket, és
valósággal habzsolták a teendőket és egyre inkább belementek. No, és a Györffy-kollégium
különösen ebben az első esztendőben privilegizált helyzetben volt, mert a kor legnagyobb szellemi kapacitásaival tudott összejönni, a politikát első kézből ismerte meg, ha ideológiáról volt
szó, olyanokkal oszthatta meg gondját mint Lukács György, aki eligazította a filozófiai és
művészeti kérdésekben, egyszóval a mindenkori fejlődő fiatalság álmát valósította meg, egy
szuperiskolát, ami ebben az időben telítve volt a nyomor és az alacsony technikai és szociális
színvonal nyomasztó terheivel, de annál nagyobb lehetősége nyílt az eszmei és kulturális szárnyalásra.
Hogy ebben a korban egy ilyenfajta kollégiumnak milyen volt a kisugárzása és a hatása,
azt mutatja az is, hogy igen gyorsan követendő példára talált. Nevezetesen az egyetemeken
megjelenő fiatalság, amely ilyen kollégiumi keretekben szeretett volna művelődni, nevelődni
és szociálisan is indokolt módon, nagyobb számú volt, mint a Györffy-kollégistáknak jelentkezettek száma, és spontánul felmerült más kollégium megalakításának a gondolata. Itt mindenekelőtt a Petőfi-kollégium létrejöttéről kell beszélnünk. Egy Györffy-kollégista, aki a háború előtt a kollégium tagja volt, azután katonának került a keleti frontra, ott tiszt lett, és
amikor nálunk jelentkezett, egy viszonylag másfajta fiatalemberrel álltunk szemben, mint a
régebbi korszakban, ezért a magatartását nem tudtuk rokonszenvvei nézni. Mivel tanulmányait még nem fejezte be, a régi kollégisták elutasító magatartását sérelemnek véve, a maga útjára tért, és mivel kapcsolatai voltak az építőmunkásokkal, és azt megelőzően néhány baloldali politikussal, a Györffy-kollégiumban tanultakat hasznosítva nekiállt egy új kollégium létesítésének. Rászoruló diákra is, társakra is akadt, és így megszerezték a Kelenhegyi úton egy
romos villa tulajdonjogát, és az építőmunkások segítségével elindították a Petőfikollégiumot. A Petőfi-kollégium körülbelül harminc-negyven tagot számláló társintézményként kezdett működni ugyanazzal a belső berendezkedéssel, ugyanazoknak az elveknek az
alapján mint a Györffy-kollégium, pártfogó testületet és egyéb hasonlót hozott maga köré,
amely anyagiakkal és egyéb hasonlókkal is támogatta. Munkálkodásuk sikerre vezetett, és mi
ezt rokonszenvvel is vettük, mert tagjai között voltak olyanok is, akik a Györffy felvételin
nem kerülhettek be, és szerencsés megoldás volt számukra, hogy egy ilyen lehetőséghez jutottak. Nem is volt baj a kollégiummal az esztendő végéig, hiszen akkor még a talpraállás gondjaival küszködtek ők is, de 1946-ban más igények is jelentkeztek, például az orvostanhallgatók úgy látták, hogy szükségük lenne egy kollégiumra, a színészhallgatók is úgy látták, hogy
szükségük lenne valamilyen otthonra. Az MNDSZ (Magyar Nők Demokratikus Szövetsége)
keretében is mozgolódás támadt, hogy az egyetemre kerülő lányoknak is kellene egy fészek.
Egyszerűen a levegőben volt, hogy a feltörekvő néposztályok gyermekeinek is kéne otthont teremteni, és ezek az észleletek, amelyekről közvetlenül és közvetve is tudomásunk volt, és
amely szükséglet az egyetemi hallgatók szövetségében is jelentkezett, elindította nálunk azt a
gondolatot, hogy erre valamiképpen megoldást kéne találni. így a Györffy-kollégium hosszas
próbálkozás után eljutott ahhoz a tervéhez, hogy egy kollégiumlétesítő mozgalmat hozzon létre, és ehhez a társadalom támogatását is megnyerje.
TASI JÓZSEF

4*

51

LENGYELORSZÁG
LAGZI ISTVÁN

Grossaktion in Warschau — a varsói
nagy akció
A fogalmak: erény és gonosztett
igazság és hazugság
szépség és rútság
bátorság és gyávaság
csupán kongó szavak.
(Tadeusz Rózewicz: Megmenekültem.
Kerényi Grácia fordítása.)

A 35 napig tartó 1939. évi szeptemberi hadjárat Lengyelország állami függetlenségének
— újbóli — elvesztésével, az ország kettéosztásával végződött. Kezdetét vette a nemzeti vagyon kifosztása, mely a kulturális értékek tönkretételével, a lakosság tömeges letartóztatásával, deportálásával, kivégzésével párosult.
A csehországi Lidice, az angliai Couventry — más elpusztított, felégetett európai helységekkel együtt belekerült a „történelmi" köztudatba. De számon kell tartanunk a varsói gettóban történteket, a több mint 50 lengyel helységet, ahol a lakosság Lidicénél is kegyetlenebb
sorsra jutott, ahol egyetlen ember, egyetlen ház sem maradt épségben, ahol mindenki meghalt, ahol minden építmény elpusztult.
*

A második világháborút megelőzően Lengyelországban mintegy 3,5 millió állampolgár
(Varsó lakosságának 29,1 százaléka, 380 567 személy) vallotta magát zsidónak, 95 százalékuk
héber anyanyelvű volt. A lengyelországi zsidóság — Leslaw Bartelski szerint — 12 zsidó (héber) tanítási nyelvű gimnáziumot, 14 középfokú szakiskolát, 226 elemi iskolát tartott fenn.
Anyanyelvükön 130 irodalmi és tájékoztatási folyóirat, 11 időszakos tudományos kiadvány,
évente 400 könyv és brossúra jelent meg. Az ország különböző helységeiben 15 zsidó színház
működött. Az orvosok, ügyvédek, kereskedők jelentős részét a zsidó népesség adta. A zsidó
burzsoázia a lengyel gazdasági élet alakításában — hagyományosan — jelentős, egyes területeken döntő szerepet játszott. A lengyelországi zsidó kultúra központjaiban (Varsó, Lódz,
Lemberg, Vilnó) pezsgő irodalmi, színházi, valamint gazdasági, üzleti életnek 1939 szeptembere véget vetett.
A náci közigazgatás bevezetése után a lengyelországi zsidók helyzetében is döntő változás
következett be. A háború éveiben Lengyelországban összesen 379 gettót, valamint 21 ún. maradék — munkavégzésre is alkalmas — gettót (Restghetto) létesítettek. Az első elképzelés az
volt, hogy a zsidókat a San folyó melletti Nisko helység környékén „telepítik le", majd egy
lublini „zsidó rezervátum" terve is felmerült. A Franciaország felett aratott gyors német győzelem után felmerült olyan terv is, amely szerint a zsidókat Madagaszkár szigetén gyűjtötték
volna össze. Végül egyik elképzelés megvalósítására sem került sor. A zsidók összegyűjtése,
52

gettókbe zárása 1939 októberétől azonban nagy erőkkel folyt. Az első „igazi" zsidó gettót
Piotrków Trybunalski városban 1939 októberében létesítették. Lódzban december 10-én „kerítették körül" a zsidókat. A Főkormányzóság központi gettóját 1940. október 20-án Varsóban alakították ki. (A zsidó negyed lezárása után 3770 zsidó üzlet, 600 műhely és kisüzem raktárakkal, készletekkel együtt német, azaz „árja" kézre került.) Krakkóban 1941. március
3-án, Kielcében március 31-én létesítettek gettót. A zsidók ellen fontos rendszabályokat léptettek életbe. 1940 elejétől nem utazhattak vonaton. Éttermekből, szórakozó helyekről elbocsátották a zsidókat, sőt a zsidó származásúakat is. A zsidónak minősített orvosoknak megtiltották az „árja" betegek gyógyítását. A zsidó ügyvédek is elbocsátásra kerültek. Zsidóknak —
később — tilos volt nyilvános helyeken megjelenni, a Dávid-csillag viselésére kötelezték őket.
A rendszabályok egyre szigorúbbak lettek. Hans Frank főkormányzó rendelkezése értelmében
1941. október 15-től a zsidóknak halálbüntetés terhe mellett tilos volt elhagyni a részükre kijelölt gettót, tartózkodási helyüket. A zsidóknak segítséget nyújtókat ugyancsak halálbüntetéssel (vagy kényszermunkára való hurcolással) sújtották.
Az olvasóban felvetődhet a kérdés, milyen volt, hogyan „működött" a varsói gettó? Hogyan, milyen körülmények között éltek az emberek? A gettó — egy-két hónap kivételével —
szervezett, mozgalmas képet mutatott. Sós Endre megfogalmazásában a „...varsói gettó volt
a német megszállás alatt sínylődő európai területek egyetlen olyan szigete, amelyen nem működhetett a hitleri közigazgatás és jogszolgáltatás". Belső életét a megszállók által is elfogadott Zsidó Tanács (Judenrat) irányította, a rendfenntartás feladatát — a sok bírálatot kiváltó
— zsidó rendőrség látta el. Illegális iskolák működtek, a gettó sajtója a „helyzet", s nem
mindig, s nem következetesen a „valóság" ismertetését tűzte ki célul. Virágzott a feketekereskedelem, a korábbi társadalmi rétegek „átrétegződtek". A 70 ezer munkanélküli mellett a menekültek, a „pótlólag" Varsóba telepítettek, az éhezők, a fagyhaláltól menekülő emberek tízezrei (!) „új viszonyokat" teremtettek. Az életért folyó küzdelem új normákat hozott a felszínre. A korábbi értékrendszerek alapvetően módosultak. Az igazság és a hazugság, az élet és
a halál közötti határok olykor elmosódtak. Az életbenmaradás, a túlélés jelentősége megnőtt.
A megszállók rendelkezéseinek leginkább kitett zsidó kispolgárság, a „megalapozatlan egzisztenciájú" emberek tízezrei, az értelmiség jelentős része válságos helyzetbe kerültek. A lélekszámban megfogyatkozott zsidó nagytőkések, a még „kellő" tartalékokkal rendelkezők rétege
mellett új, elit réteg, az illegális termelésben, értékesítésben vagyont — és élelmet — szerzettek
csoportja jelent meg. Számuk nem volt jelentéktelen, hiszen az „új elit" réteghez, a németeket
sikerrel lepénzelők csoporthához több ezer család tartozott (igaz, csak kis részüknek sikerült
életben maradnia).
A néhány négyzetkilométer területű varsói gettó 400 ezer lakójának élete rövid idő elteltével kibírhatatlanná vált. Elfogytak a tartalékok, a gyógyszertárakba, üzletekbe nem érkezett
több áru. A német precizitással elzárt gettóban 1943 februárjáig éhezés és betegség miatt 96
ezer ember halt meg. A varsói közigazgatási egység (distrikt) vezetője, Ludwig Fischer szerint
a zsidótlanítási akcióban az éhezés és a betegség kiemelkedő szerepet kapott. A „...zsidók
nyomorultul éhen fognak halni, s a zsidó kérdésből [csak] a temető marad hátra." Szinte hihetetlen, hogy a nyomorúságos körülmények között a gettóban mennyiségileg és minőségileg is
jelentős termelőmunka folyt.
Az 1941 elején már 450 ezer főt (később a létszám még növekedett) befogadó gettó területén — Marian M. Drozdowski szerint — számos üzem, műhely épült. Több ezer alkalmi „műhelyben 20,1 ezer munkás dolgozott. A száz munkásnál többet foglalkoztató üzemből a gettó
területén kilenc működött. A Fritz Schultz és a Walter Caspar Toebbens több mint 10 eZer, a
Bernhardt Hallmann cég 1000 munkást foglalkoztatott. A Weitz üzemekben 30 ezer zsidó
munkás tevékenykedett. 1942 közepén a gettóben — a Zsidó Tanács adatai szerint — mintegy
65 ezer személy a német hadiipar részére dolgozott. Az ipar területén foglalkoztatottak 47 százaléka — a németek által gúnyosan „kefekötők"-nek nevezett zsidó munkások — kisipari,
kisegítő munkát végeztek. A foglalkoztatottaknak csak 5 százaléka dolgozott kifejezetten
53

nagyüzemekben. A kereskedelemben és a szolgáltatásban a foglalkoztatottak 24 százaléka talált munkát és „megélhetést". Az adminisztratív, népjóléti területen dolgozók száma mintegy
2,5 ezer volt. A gettó lakóinak egy részét, mely nem dolgozott, kényszermunkára, más helységekbe vitték. (A férfiak közel 15 százaléka munkatáborokban dolgozott.)
A gettóban ötletekben nem volt hiány, de a rendelkezésre álló — egyre csökkenő mennyiségű — élelmiszert megsokszorozni nem lehetett. A gettó lezárása utáni hónapokban még kevés probléma adódott. Az élelmiszerek árai gyorsan nőttek, de a legszükségesebb cikkek hozzáférhetők maradtak. A gettóbeliek helyzete 1941-től élelmezés szempontjából is gyorsan
romlott. „ 1941-ben a cukor és kenyér élelmiszerjegyek kiadására került sor. Kenyérből havonta 2,5 kilogramm, cukorból 18—27 dkg volt a fejadag. 1941 novemberétől a kenyérfejadag 2
kilogrammra csökkent. Más élelmiszerek, pl. burgonya, lekvár, műméz stb. elvétve és kis
mennyiségben állt rendelkezésre" olvashatjuk Ruta Sakowska 1972-ben megjelent tanulmányában. A gettóban 1941-től — átlagban — a jegyre beszerezhető élelmiszerek napi 230 (más
adatok 336, illetve 180) kalóriát biztosítottak. Kiáltó ellentmondásnak tűnik, de ma már köztudott, hogy a gettóban sokan a kivételezettek közé tartoztak. A Zsidó Tanács és rendőrség
funkcionáriusainak naponta és személyenként 1665, a gettó munkásarisztokráciájának 1544,
a szakipari műhelyekben dolgozóknak 1229 kalóriaértékű élelmiszer jutott. A hajléktalanok,
munkanélküliek (70 ezer személy), a koldusok sorsa eleve reménytelen volt. (1943-ban az egy
főre jutó napi — átlagos — kalóriaérték Angliában 2800, Németországban 1980, a CsehMorva Protektorátusban 1920, Franciaországban 1080, a Főkormányzóságban 855 [!] volt.)
A gettóbeli — igen nagy tételeket forgalmazó — feketekereskedelem sem tudta kielégíteni az
igényeket. Az emberek többsége éhezett, tízezrek haltak éhen. A házak lakói szünet nélkül felhívásokkal ostromolták a járókelőket: „Segíts a betegen!", „Egy tál ételt az éhezőknek!",
„Segíts a gyermekeken!" A tömegméretű éhezés mérséklésére „Nem áldozat, hanem hozzájárulás, nem alamizsna, hanem kötelesség!" jelszóval gyűjtést, gyűléseket szerveztek. Az elesetteken azonban a társadalmi összefogás sem segíthetett.
Az összezártság, az élelem- és tüzelőhiány, az egészségügyben mutatkozó súlyos hiányosságok, a járványok miatt tízezrek pusztultak el. Az említett okok miatt 1941-ben 43 036,
1942 első felében 29788 gettóbeli lakos halt meg. A statisztikák szomorú tényekről tudósítanak: 1939 szeptemberétől 1943 júliusáig 100 ezer ember „természetes halállal" halt meg a
1
gettóban.
A gyermekek sorsa különösen nehézzé vált. Alicja Szlazakowa dr. Korczak tevékenységéről írott tanulmányában idézett a gettóbeli árva gyermekek leveléből, melyet 1942 májusában egy közeli (részben a gettó területén tevékenykedő templom) plébánosához írtak:
„Tisztelt Plébános Atyát tisztelettel kérjük, hogy engedje meg nekünk, hogy néhányszor —
szombaton a korai órákban, lehetőleg 6.30—10 óra között — megtekinthessük a templomkertet. A szabad levegőre és zöldre vágyakozunk. Nálunk fülledtség és zsúfoltság van. Szeretnénk megismerkedni, megbarátkozni a természettel. Nem fogjuk megrongálni a beültetett területet. Nagyon kérjük ne utasítsa vissza kérésünket." Aláírás: Zsigmondka, Sémi,
Áronka.
A zsidó értelmiség egy része már a szeptemberi hadjárat napjaiban életét vesztette. Igen
sokan a megszállók első áldozatainak a listájára kerültek (Stefan Napierski — Marék Eiger,
Rafael Blütht). A gettó létesítésével a fővárosi zsidó értelmiségiek sorsa is reménytelenné vált.
A nehéz körülmények ellenére a kulturális élet területén még számos jelentős teljesítményre
nyílott lehetőség. A szociáldemokrata indíttatású Bund számottevő propagandamunkája
eredményeképpen a gettóban 12 zsidó időszakos kiadvány (folyóirat) jelent meg, számos röplap, felhívás, tájékoztató került terjesztésre. 1940-ben (1941 januárjáig bezárólag) a varsói
gettó területén 30 (17 zsidó, 5 héber és 10 lengyel nyelvű) nyomdailag előállított kiadvány látott napvilágot. A gettóban a zsidó kulturális intézmények egy részének működésére is lehetőség nyílt. A Zsidó Tanács támogatásával a „Sztuka" kávéházban kabaré- és irodalmi előadások voltak. Janusz Korczak és Iccak Kacenelson az ifjúság körében végzett felbecsülhetetlen
54

értékű kulturális munkát. Számos irodalmi alkotás (Jiow. Biblisze tragedie in draj aktu; Dos
lid wegn Szlomo Zelichowski), cikk, tudósítás, politikai röplap került terjesztésre. Számos
régi irodalmi művet is népszerűsítettek. A gettó életének jelentős eseménye a dr. Janusz Korczak néven ismert dr. Henrik Goldszmit által létrehozott árvaház (Dom Sierot), mely főleg
adakozásból, a koncertekből befolyó összegekből tartotta fenn magát.
A kulturális életnél is sokszínűbb politikai tevékenység bontakozott ki. Az egyik legjelentősebb politikai erőt a lengyel szocialistákkal való együttműködésben gazdag hagyományokkal rendelkező Bund, a zsidó munkásság, kisiparosok, kispolgárok hagyományos szervezete
képviselte. A gettóban is megalakult a Szovjetunió Barátainak Társasága, a Munkás-Paraszt
Harci Szervezet, a „Sarló és Kalapács", a „Spartacus" szervezet és a Felszabadítási Harci
Szervezet. 1942 márciusában Józef Lenartowski, a Lengyel Munkáspárt (PPR) meghatalmazottjának vezetésével életrehívták a párt helyi szervezeteit. Néhány hónap elteltével a gettóban
a munkáspárt tagsága 500 főt számlált, a Népi Gárda gettóbeli szervezetéhez pedig 10 harci
egység tartozott. A PPR kezdeményezésére létrejött Antifasiszta Blokk keretében tömörülő
különböző politikai erők (Poalej Syjon Lewica, Hechaluc i Haszmer Hacair, Partia Syjonistów, a Bund, az ifjúság szervezete a Dror, és a PPR) egyetértésével megalakult a Zsidó Harci
Szervezet (Zydowska Organizacja Bojowa), mely Mordechaj Anielewicz vezetésével kezdte
meg működését. A londoni lengyel kormány hazai kirendeltsége (Delagatura) kezdeményezésére 1942. szeptember 27-én megalakult a Konrád Zegota nevét viselő Zsidó Népességet Segítő
Bizottság, mely röviddel azután — 1942. december 4-től — Zsidókat Segítő Tanács (Rada Pomocy Zydom) „Zegota" fedőnéven, lényegében pártközi delegátusok irányításával működött
tovább. A zsidókat segítők között a kommunisták, szocialisták, parasztpártiak éppúgy megtalálhatók voltak, mint a Honi Hadsereg és a Népi Gárda, a Parasztzászlóaljak, a Biztonsági
Hadtest, a Cserkész Szövetség aktivistái, vagy a katolikus papok. Waclaw Poteranski szerint
„...zsidókat segitő akciókban megközelítőleg egymillió lengyel vett részt."
A gettó hézköznapi élete is szervezettnek bizonyult. Ruta Sakowska összesítése szerint
1940 április végéig a gettóban 878 házban (épületben) 778 házbizottság tevékenykedett. 1940
szeptemberében a házbizottságok száma elérte az ezret, 1942 januárjában már 1108 működött. (Egy-egy bizottság hét tagból állt: elnök, elnökhelyettes, titkár, pénztáros, három ellenőrző választmányi tag.) A különböző zsidó politikai, közigazgatási és fegyveres szervek, csoportok működését széles és megbízható „információs lánc" segítette, egyes csoportok (személyek) jelentős pénzösszegek, anyagi értékek felett rendelkeztek. Úgy is lehet fogalmazni, hogy
a német alaposság a zsidó kitartásba, ötletességbe ütközött.
A varsói gettó igazi kálváriája 1942. július 22-én kezdődött. A német hatóságok az „éhséggel való gyilkolás" ütemét, az áldozatok számát túl alacsonynak találták. Ezért parancsot
kaptak a gettó kiürítésére, a varsói zsidókérdés megoldására. „Már jóval július 22-e előtt elterjedt a hír, hogy a varsói zsidókat deportálni fogják, ahogy a lublini, krakkói, lódzi és más városokbeli zsidókkal történt... A zsidók nem hitték el" olvashatjuk Battaglia könyvében. Valóban így volt. A zsidó vezetők nem tudatták a közelgő veszélyt! „A helyi szervezetek vezetői,
de a Nyugaton működő zsidó szervezetek vezetői ugyancsak nem fújták meg a vészharsonát.
A fasiszták aljas hazudozásait, félrevezetéseit nem leplezték le kellően és idejében! Itt és ebben a tényben rejlik az oka annak, hogy a varsói gettó felkelése csak akkor következett be,
amikor a gettóból már teljes fél millió (a források szerint 300 ezer — L. I.) zsidót kínhalálra
hurcoltak a fasiszták. Itt és ebben a tényben rejlik az oka annak is, hogy a varsói gettó felkelése mellett csak kisebb zsidó ellenállásokat jegyezhetett fel a történelem!" A gettó világhírűvé
vált adatgyűjtő-levéltárosa saját szemével győződött meg arról, hogy a gettó peremén létesített
rakodókról (Umschlagplatz) hetente — a zsidó rendőrség aktív közreműködésével — sok ezer
embert szállítottak el. Voltak napok, amikor 8—12 ezer embert hurcoltak el a gettóból. Ez pedig nem volt titok. Az emberi képzeletet felülmúló öldöklés 1942. július 22-től szeptember
1 l-ig „.. .azaz tisa-beavtól roshasana vigiliájáig tartott. Ötvenhárom nap leforgása alatt a hitleri fenevad egy háromszázezer főből álló közösséget irtott ki. A háromszázezerből kb. ötven55

ezren gyerekek voltak. Lekaszálták, gyökerestül kitépték őket, irgalom nélkül..." Ringelblum, az egyik legtájékozottabb zsidó funkcionárius is igen későn, csak 1942. október 15-én
tette fel a kérdést: „Miért nem kezdtük meg az ellenállást nyomban, amikor a még megmaradt
300000 zsidó Varsóból való deportálását megkezdték? Miért hagytuk, hogy mint vágóhídra
küldött juhokat hurcoljanak el?"
A gettóban is tudtak az elhurcoltak sorsáról. 1942 nyarán jelentések érkeztek a gettó
vezetőségéhez a vidéki zsidó gettók „likvidálásáról". Az Oneg Sabat elnevezésű dokumentációs és levéltári csoport vezetőjéhez is érkeztek hírek a zsidó gyermekek és aggok módszeres
gyilkolásáról. Együttes, a gettóbeli ellenállás erőit összefogó, érdemi ellenlépésekre mégsem
került sor.
1943 januárjában a „második" akció során 16 ezer zsidót akartak Treblinkába szállítani.
A Zsidó Harci Szervezet részéről ekkor — 1943. január 18—22. között — dördültek el az első
lövések. Pilichowski professzor megfogalmazásában
ekkor ért véget a békés likvidáció
időszaka". A gettó egy része csatatérré változott. A német páncélozott járművek a nehézgéppuskával, gránátvetőkkel is felszerelt egységek kiszorultak a gettóból. „Csak" 6 ezer személyt
sikerült Treblinkába hurcolni. A gettóban először fordult elő, hogy a rakodórámpákról súlyos
veszteségek árán szállíthatták el a halálraítélteket. A háromnapos összecsapásban 20 német
meghalt, 70 pedig megsebesült.
A kibontakozó harcokra a lengyel ellenállás minden vonulata felfigyelt. A gettó falain az
ellenállásra felszólító falragaszok jelentek meg. „Zsidók! A megszállók megkezdték elpusztításotok második felvonását. Ne menjetek önként a halálba. Ragadjatok fegyvert. Baltával,
késsel a kezetekben barrikádozzátok el házaitokat. (...) A segítség lehetősége a harcotokban
van." A gettóban 1943 január végétől az ellenállás szervezésére, újabb csoportok kiképzésére
igen nagy gondot fordítottak. A Zsidó Harci Szervezet a lakosságtól anyagi áldozatot és erkölcsi segítséget kért. „Zsidók! A német banditák nem sokáig élnek nyugodtan. A harc és az
ellenállás zászlói köré hívunk benneteket. Rejtsétek el feleségeiteket, gyermekeiteket. Mindenki, lehetőségéhez képest álljon a hitleristák elleni harc szolgálatába. A Zsidó Harci Szervezet
számít teljes anyagi és erkölcsi támogatásotokra."
A varsói gettó felszámolására szervezett tényleges „Grossaktion" 1943. április 19-én húsvét első napján kezdődött. A „Glos Warszawy" c. illegális újság tudósítása szerint „Elkezdődött a véres orgia". A várt gyors siker azonban elmaradt. A gettó felkészült. Von SammernFrankenegg egységeit „...fél óra alatt szétverték... szinte letaglózták őket." Az első sikertelen
roham után a gettó elleni hadműveletek irányítását a könyörtelenségéről hírhedt Jiirgen Stroop
SS és rendőr vezérőrnagy vette át. A Főkormányzóság egész területére általános készültséget
rendeltek el. A „Glos Warszawy" szerint „A zsidó népesség ellenállása gyorsan fegyveres
harcba ment át. A varsói gettó szűk területén hamarosan regurális katonaságot — tüzérséget,
tankokat, valamint repülőgépeket vetettek be. Ezzel kezdetét vette a formális ostrom. Minden
házért, minden lakásért harc folyt." A gettófelkelés első sikereit a korabeli lengyel földalatti
sajtó katonailag és politikailag egyaránt nagyra értékelte. „A zsidó népesség kiontott vérével
borított gettó falai erőddé változtak, melyekért a hitleristák már öt napja hiába küzdenek.
A gettó területe SS-ek és csendőrök tetemeivel van tele. A Vöröskereszt mentőkocsijai tömegével hordják a sebesülteket. Ez nem csak katonai vereség, hanem félreérthetetlen politikai
kudarc is."
A gettófelkelés vezetői tisztában voltak lehetőségeikkel: „Hadat üzenünk Németországnak. Elküldjük minden idők legkilátástalanabb hadüzenetét. [...] Megszervezzük a gettó ellenállását. Nem hisszük, hogy a gettót védeni tudjuk, de azt akarjuk, hogy a világ lássa elkeseredett küzdelmünket..." Stroop szerint olykor klasszikus harci módszereket kellett alkalmazni: „...gyors megközelítés, tűzpárbaj, tarackok és légelhárító ágyúk... lángszórók bevetése és
végül roham. A rohamosztagok méterről méterre nyomultak előre, hogy felfedjék a bunkereket. (...) Az egyik házat a másik után gyújtottuk fel. Kő- és téglarengeteből álló sivatagot
hagytunk magunk mögött." Május 8-án a németek behatoltak a Zsidó Harci Szervezet főha56

diszállásául szolgáló Mila utcai bunkerbe. A bentlevők nem adták meg magukat. A felkelés 24
éves katonai vezetője Mordechaj Anielewicz is öngyilkos lett. Az ellenállók azonban tovább
folytatták a harcot. Stroop későbbi visszaemlékezése szerint a „...tényleges harcban töltött
idő naponta tizenegy óra volt. Partizánharcok folytak minden éjjel." A Kazimierz Moczarskival folytatott beszélgetése során Stroop érzékeltette a gettóbeli állapotokat. „A gettóból szünet nélkül lövöldözés, robbantás, ágyúdörej, kiáltások, összeomló házak, tetőgerendák
reccsenésétől eredő zaj hallatszott, az égő házak lángját messziről lehetett látni."
Egy idő után a robbantásokat túl költségesnek találták, ezért Stroop személyes parancsára az épületeket felgyújtották. „Nincs jobb, mint a tűz! Éppen ezért mindent felgyújtattam, amit csak lehetett." Mordechaj Bebirtyk költő a krakkói gettóból kiáltotta világgá: „Ég!
Ég a mi városunk! / Gonosz szelek felszítják a tüzet, / Mi is hamuvá és porrá változunk, / Véretekkel oltsátok a tüzet!" Stroop több módszer kipróbálása után a felperzselés taktikája mellett döntött. „A zsidókat tűzzel kell kifüstölni rejtekhelyeikről és barlangjaikból. Miért kéne
az én alárendeltjeimnek közvetlenül csatázniok ezzel a csőcselékkel? Hadd gyűrje le az ellenséget a láng, meg a füst, sanyargassa és kergesse ki nomád védelmi állásaikból. Mi pedig — távolról, de egyben közel — nem kockáztatunk semmit. Egészen addig, ameddig a tűz ki nem
kergeti a zsidókat a föl nem égett terület peremére. Akkor aztán bevetjük a tarackokat és a
gépágyúkat. Kartáccsal lövetjük őket."
A gettófelkelésben a nők is részt vettek. Stroop naplójában csodálkozva vetette papírra:
„.. .nők is harcoltak a felkelők között. Ugyanúgy voltak felfegyverkezve, mint a férfiak. [...]
Nem tartozott a ritkaságok közé, hogy [a] nők mindkét kezükkel revolvert tartottak és úgy lövöldöztek csapatainkra. Sokszor az utolsó pillanatig elrejtették ruhájukban a revolvereket és
gránátokat... Fel kell gyújtanunk a házakat. Ez az egyetlen mód arra, hogy előjöjjön ez a csőcselék, ez a piszkos fajta." Stroop személyesen győződött meg arról is, hogy a „.. .zsidók [az]
utolsó pillanatig lövöldöztek az égő házakból, azután levetették magukat az utcára, sokszor a
negyedik emelet magasságából".
A gettó csatornáiba helyezett füstgyertyák és egyéb — fulladást okozó — anyagok sem
voltak hatásosak. A csatornák nem kerültek a németek kezére. Stroop 1943. május 12-én írott
jelentésében utalt arra, hogy a felkelők naponta új taktikát alkalmaztak. „A zsidók visszavonulásukban mindig újabb és újabb ellenállási fészket teremtettek és az utolsó pillanatban sikerül megszökniük a padlásokon vagy a föld alatti vájatokon keresztül." A zsidó védelmi állások elleni utolsó rohamra bevetették a rendelkezésre álló Waffen- SS és Wermachtegységeket, a lett, litván és ukrán fasisztákból álló különítményt. Tankok, páncélozott járművek, tüzérség, géppuskás és lángszórós csoportok támogatták a koncentrált támadásban résztvevőket. Az életben maradt felkelők — reménytelen helyzetük tudatában is — vállalták sorsukat, a „zsidó Sztálingrádnak" nevezett gettó nem adta meg magát. Sós Endre találóan fogalmazott : „Az a drámai kép, amellyel a varsói hősök harca végződik, hogy az utolsó harcos az
egyetlen megmaradt ház tetején zászlóba burkolja magát és a tűzbe ugrik: évszázadokra szóló
jelkép marad... hitvallás arról, hogy a méltó halál is jobb a rabszolgaságnál."
A Nagy Akció a varsói — Tlomacka utcai — zsinagóga május 16-i felrobbantásával fejeződött be. A robbantást személyesen Stroop, a varsói gettó hóhéra végezte. „A tüzes robbanás a felhőkig emelkedett. Iszonyatos detonáció. A színek valóságos tűzijátéka. A zsidóság
felett aratott diadal felejthetetlen allegóriája. Véget ért a varsói gettó élete. Mert így akarta
Adolf Hitler és Heinrich Himmler."
A „Grossaktion", a szégyenteljes tömegmészárlás, az egyenlőtlen küzdelem 1943. május
16-án 20 óra 15 perckor fejeződött be, Hans Frank főkormányzó is ezeket az adatokat rögzítette naplójában. Jürgen Stroop a varsói körzet (distrikt) SS és rendőrparancsnoka 1943. május 16-i dátummal keltezett beszámolójában magabiztosan, a „mindig győzők" fölényességével állapította meg: „A varsói zsidó városnegyed már nem létezik! (...) A volt zsidó lakónegyedben jelenleg már nincs egyetlen vállalat [üzem]. Minden, ami valamilyen értéket képviselt: nyersanyag és gép kimentődött és raktárakba került. Minden, a városnegyedben levő
57

épület stb. elpusztult. Egyetlen kivétel, a Biztonsági Rendőrség Dzielna utcai börtöne, amely
kimaradt a pusztításból."
A „Grossaktion" áldozatainak számáról — ebben az esetben is — különféle számadatok
ismeretesek. Stroop jelentésében a következőképpen fogalmazott: „Hála a szüntelen és fáradhatatlan tevékenységnek, az akcióban résztvevő erőknek sikerült elfogni, illetve ártalmatlanná
tenni 56 065 zsidót. Ehhez a számhoz hozzá kell adni azokat a zsidókat, akik a tűz, a robbantások következtében haltak meg. Ezek pontos számát nem lehetett megállapítani." A gettó elleni hadműveletben egyúttal a varsói „lengyelek" egy részével is szerettek volna leszámolni.
Stroop elképzelése szerint a „Grossaktiont" fel kellett használni kellemetlenkedő lengyelek
likvidálására is. „A gettóban rengeteg zsidó esett el, és még sokan fognak elesni. Ezért senkinek sem tűnik fel majd, ha több ezer lengyelt még melléjük fektetünk." A varsói zsidó gettó
területén — több szerző szerint — 70 ezerre tehető az elpusztítottak száma, mintegy 7 ezer
zsidó a közvetlen harcokban esett el.
A varsói gettóben történteknek európai jelentőségük lett. „A varsói gettó tragédiája után
— olvashatjuk Roberto Battaglia könyvében — az ellenállás már nem csupán választás a jó és
rossz, az elnyomottak védelme és az elnyomás között, hanem alapvető választás az emberiségbe vetett hit és az emberi mivolt megtagadása között. (...) Nem terméketlen és nem merül ki
önmagában a Varsóban hozott áldozat... Azok, akik túlélik a gettót, fegyvert ragadnak, s
nem is egy távoli napon [1944. augusztus 1-én — L. I.] döntő felkelés tör ki: mind egy szálig
elesnek harci állásaikban, a romok és a tűzvész közepette, közvetlen közelről, halálos öleléssel
ölelve át üldözőiket."
Arié Wilner a Zsidó Harci Szervezet (ZOB) és a varsói ellenállás összekötője találó szavakkal jellemezte a gettóbeli fegyveres csoportok áldozatvállalását: „Mi nem a saját életünket... [hanem] emberi méltóságunkat akarjuk megmenteni." Roberto Battaglia olasz történész így emlékezett meg a gettóbeliek hőstettéről: „A zsidók olyan bátorságról tettek tanúbizonyságot az egyénin túlmutató érdekek védelmében, melyekért érdemes élni és meghalni."
Marian Kann Na oczach swiata c. könyvében a gettófelkelők belső indítékait, céljait a következőképpen fogalmazta meg. A gettóbeliek „...megértették, hogy nem a halál a legfontosabb. Fontosabb az ügy, amiért meghalnak. Éppen ezért, amikor elérkezett a gettófelkelés [és
nem lázadás, ahogy több cikkben olvashatjuk — L. I.] felszámolásának órája, a zsidó harcosok az egész zsidóság nevében határoztak s fegyverrel a kézben haltak meg. Nem tudták előre,
hogyan végződik az egyenlőtlen küzdelem. Meg kellett halniok, de nem hitványul, nem értelmetlenül pusztultak el. Csak halálukkal védhették meg becsületüket, emberi méltóságukat.
Ezért választották a harcot..."
*

A lengyel történetírás adatai szerint a háború éveiben 6 millió 28 ezer lengyel állampolgár
pusztult el.
A lengyelországi zsidó népesség veszteségeiről különböző adatot olvashatunk (a kutatók
és statisztikák 2 millió 350 ezer; 2 millió 600 ezer; 2 millió 800 ezer; 3 millió 271 ezer személy
elpusztitását regisztrálták). Még ma is sok a bizonytalan szám. Az azonban bizonyos, hogy a
háború előtti lengyelországi zsidó népességből 90 ezer személy, a 6 ezer rabbiból mindössze 25
maradt életben.

58

Hírünk a Visztula táján
A LITERATURA
NA SWIECIE MAGYAR SZÁMA
ÉS TADEUSZ OLSZANSKI RIPORTKÖNYVE
„A lengyel irodalom jelenléte a magyar kulturális sajtóban nem éppen sporadikus, annyira azonban mégsem gyakori, hogy ne lehetne hiányérzetünk." így kezdi recenzióját El2bieta
Cygielska a „Lengyel Nagyvilág", a Literatura na swiecie 1982 augusztusi számában, majd
cikkében a Tiszatáj 1981 júniusi lengyel összeállítását ismerteti. Magyarországról nem jogosulatlan elismételnünk Cygielska asszony véleményét, csak éppen a „lengyel" jelzőt magyarra
kell cserélnünk. Ezért fogadhatjuk örömmel, hogy a lengyel világirodami folyóirat a „hadiállapot" megkövetelte kényszerszünet utáni egyik első számát jelentős részben a magyar irodalom népszerűsítésének szentelte. A 383 oldalas folyóirat 192 lapját gázdag magyar anyag, fordítások, illetve a mai magyar irodalom néhány alkotóját és jelenségét elemző tanulmányok
töltik meg.
Az összeállítás első része Boldizsár Iván írásművészetét ajánlja a lengyel olvasónak; nem
kell bemutatásról beszélnünk, hiszen Boldizsárnak már több könyve megjelent lengyelül.
A mostani válogatásba két lengyel témájú novellája, Radnóti Miklósról írt esszéje és egy, a
nagyapai létállapotról szóló meditációja került be. Mindegyiket az egykori szegedi lektornő,
Maria Hemmert-Udalska és Bo2ena Gojawiczynska fordította, s a fordítók egy tanulmányt is
írtak, melyben Boldizsár Iván kisepikáját méltatják. A magyar költészetet Pilinszky János és a
Cambridge-ben élő Gömöri György képviselik. Utóbbinak Az ismeretlen fa címmel 1978ban, Washingtonban megjelent lengyel versantológiáját Szczepan Woronowicz ismerteti. Pilinszky verseit a sokoldalú fiatal irodalomtörténész, Jerzy Snopek fordította lengyelre, ezeket
kiegészíti a költő tanulmánya — A „teremtő képzelet" sorsa korunkban —, valamint egy beszélgetés szövege: Béládi Miklós, Keresztury Dezső, Bodnár György és Lengyel Balázs gondolatai Pilinszkyről. Snopek pontosan és erőteljesen fordít, mégsem hallgathatjuk el, hogy érzésünk szerint a Francia fogoly ritmusát, döbbenetes rímeit nem sikerült tökéletesen visszaadnia. Megemlithetjük ezt azért is, mert a folyóirat egy másik cikkében, maga Jerzy Snopek is
értő szigorúsággal bírálja meg Radnóti Miklós verseinek 1980-ban megjelent lengyel válogatását. Snopek sokoldalúságáról tanúskodik még egy tanulmánya, melyben Mészöly Miklós képvilágát elemzi „Szimbolikus realizmus" címmel. Mészöly művészetével egyébként több írás is
foglalkozik, erre az adott alkalmat, hogy nemrégiben jelent meg a PAX katolikus kiadó gondozásában két regénye (a Saulus és Az atléta halála), melyek a lengyel irodalmi közvéleményben jelentős eseményszámba mentek.
A magyar prózairodalmat még két szöveg képviseli. Régi adósságot törleszt Teresa Worowska kitűnő fordításában egy részlet Déry önéletrajzából, az ítélet nincsbőX. Déry jól ismert
59

író Lengyelországban, szinte minden jelentős művét lefordították már, a képből azonban még
hiányzott az önmagát kesernyésen-ironikusan boncolgató író. A teljes önéletrajz lefordítása,
a lengyel olvasó számára ismeretlen életanyag és történelmi háttér miatt értelmetlen lenne, az
itt közölt szöveg azonban izgalmas ízelítőt ad Déry e tipusú prózájából, filozofálásra hajló természetéből is. A másik közölt prózaíró az elmúlt évek egyik nagy magyar könyvsikeréből ad
kóstolót a Visztula-tájnak. Gyurkó Lászlót és Doktor Faustusát Tadeusz Olszanski mutatja
be, majd néhány részletet közöl is a regény általa készített fordításából.
A szépirodalmi részletek mellett — mint ahogy az már eddig is kiderült — számos kritika,
tanulmány igazítja el a lengyel olvasót a mai magyar irodalom néhány jelenségével kapcsolatban. Nagy Péter tanulmánya az utóbbi évek jelentős drámáit mutatja be; az irodalomtörténeti
hagyományok vázlata után Háy Gyula, Németh László, Illyés, Sarkadi, Páskándi, Sütő András, Gyurkó László és Örkény István egy-egy darabját elemzi. A drámák egy része lengyel
színházakban is ment, s az alkotók szinte kivétel nélkül ismertek Lengyelországban. Pedagógiailag kétségtelenül helyeselhető, hogy a cikk az olvasónak biztosítja a felismerés örömét, kár
viszont, hogy a legújabb törekvésekről kevés információt ad a legmodernebb színjátszáshoz
hozzászokott és azt igénylő lengyel közönségnek. Anna Górecka recenziója a Madárúton cimű antológiáról néhány fiatal magyar költő hírét viszi el Lengyelországba, Bába Krisztina írása viszont Spiró György lengyel témájú regénye, Az ikszek iránt kelti fel az érdeklődést. Sajnálkozva kell gyanakvásunknak hangot adnunk, hogy magát a művet valószínűleg sosem veheti majd kézbe a lengyel olvasó: történelmük múlt századi, a miénkhez hasonló reformkorának túlságosan is sok nagy alakját eleveníti meg olyan profán beállításban, amely a parabolikus olvasásra érzéketlen szemek számára elfogadhatatlan. Legalábbis eddig ez a hivatalos lektorok véleménye.
Az összeállításban felvonul a magyar irodalom lengyelhoni értőinek színe-java, s Waclaw
Sadkowski irása jóvoltából — „Egy budapesti lektor naplójából" — megismerheti a folyóirat
olvasója azokat a magyar irodalmárokat is, akik nálunk gondozzák a lengyel irodalom sorsát.
Csak azt kívánhatjuk, hogy ez a kör, mindkét oldalon, növekedjen számban és eltökéltségben
egyaránt.
Érdemes megemlíteni e recenzió keretei között még egy kiadványt, a fentebb említett kör
egyik jeles tagjának, Tadeusz Olszanskinak Magyarországot népszerűsítő könyvét, mely 1982
nyarán jelent meg Spotkania z Wegrami, vagyis „Találkozások Magyarországgal" címen.
A szerző kitűnő fordító (a lengyel olvasók neki köszönhetik többek közt Ottlik Géza Iskola a
határon című regényének lefordítását) és sokoldalú publicista; a sporttól a gazdaságig, a művészetektől a politikáig mindenre odafigyel. Ennek megfelelően színes kaleidoszkópban bomlik ki az olvasó előtt az 1956 utáni Magyarország képe, s találkozhat itt számtalan fontos és érdekes emberrel Kádár Jánostól Balogh Ernőig, a Paksi Atomerőmű főmérnökéig, Csurka Istvántól Papp Laciig, Végh Antaltól Gundel Imréig; de a lengyel szemet megütő magyar jellegzetességekkel is: az új gazdasági mechanizmussal, a Bánfi-hajszesszel, a Rubik-kockával, a túl
magas öngyilkossági statisztikával, a Márka üdítőitallal és Magyarország idegenforgalmi
vonzerejével.
Mi volt a célja Olszanskinak ezzel a könyvvel? Maga a következőképpen fogalmazza meg
előszavában: „Érdekes számunkra Magyarország. Irigyeljük a magyarokat és azon meditálunk, hogy hogyan is jutottak idáig? Hogy sikerült nekik kijutni az 1956 utáni nehéz válságból? Hogyan stabilizálták a politikai és a gazdasági életet?" E kérdésekre próbál válaszolni a
szerző, és célja meghatározza könyve karakterét. Nyilvánvaló, hogy nem monografikus
igénnyel, az utókorra is gondolva ír (mint ahogy 1980-ban Jerzy Róbert Nowak foglalta össze
gondolatait történelmünkről és kultúránkról Wegry blizkie i nie znane „A közeli, de ismeretlen Magyarország" címmel), könyvével inkább a jelenlegi lengyel válságos helyzetben akar segíteni, vigasztalni és példát mutatni. Tudjuk, tapasztaljuk és örömmel vesszük, hogy lengyel
barátaink elismerik eredményeinket, s hogy számukra a mi országunk szinte minden szem60

pontból vonzó. Mégis, a mai helyzetben, amikor a magyar közvélemény egyre inkább ráébred, hogy mi sem vagyunk mentesek a válságtól, s immár tisztán kezdjük látni, hogy szaporodó gondjaink nem mindig mások bajainak „begyűrűzéséből", hanem saját gondatlanságunkból, vagy rugalmasságunk hiányából is fakadnak; nos, a mai helyzetben olvasva Olszanski
könyvét, a magyar olvasónak néha felemás érzése van. Azt kívánja, bár elemezne és értékelne
a szerző néha higgadtabban, stílusában árnyaltabban, kevésbé zsurnaliszta felszínességgel.
SZŐNYI GYÖRGY ENDRE

GREZSA FERENC

Németh László portréja Széchenyiről
0
Németh László, mint a Homályból homályba visszaemlékezéséből tudjuk, Széchenyikönyvét a Berzsenyi-tanulmány mintájára írja. Az 1937-es portré szemléletéhez képest műve
folytatás és módosulás. Mindkét alkotás hőse a romantika századának gyermeke, de rokonok
az élet utilitarisztikus felfogásában is. Pályájuk a belső ellentmondásosság okán visszatarthatatlanul halad a tragikum felé. Szembetűnőek azonban a különbségek is. Míg Berzsenyi — az
író régebbi, időközben elvetett terminológiájával fogalmazva — a „mélymagyarságban" önnön múltját és természetét teljesíti ki, Széchenyi a nemzet legkülső köréről, a „hígmagyarságként" definiálható elnémetesedett arisztokráciából forr vissza hazájába. Berzsenyi niklai kirekesztettsége megfellebbezhetetlen fátum, kívülmaradás időn, történelmen, Széchenyi számára
viszont még a döblingi menhely is egy ország szellemi központjává formálható. Széchenyibe
nemcsak Berzsenyi, de Kazinczy lelke is belészorul — alakja alkalom arra, hogy Németh saját
gondolkodói útjának jelképeként fölmutathassa.
A Magyarság és Európa ábrázolásában Széchenyi önmaga ellen forradalmár, pályája alkat és szerep meghasonlásának históriája. „Széchenyi — természetével — a magyar mélyföldbe van beásva, fejével a rohanó század után fordul. A kapitalizmus az ellentét kígyószemével bűvöli őt" — fejtegeti. A Kisebbségben gondolatmenete szerint „Széchenyi épp olyan
maga volt az ő »reformjában«, mint Berzsenyi Niklán: a múlt ellenségévé a tudatlanság teszi,
a jövőtől pedig a benne őrködő múlt idegeníti el. „A Szekfű-könyv ugyané képet variálja. „Az
angol utilitarizmust és észelvet hirdető nemzetnevelőben: Szekfű ösztöne nem egészen oktalanul keresi a Novalis-féle német romantikusok vagy a korai nyugatiak: Chateaubriand és
Byron testvérét. Ha erre megy tovább a Széchenyit (persze a szükséges kelet-európai áttételben) úgy festi meg, mint gyógyíthatatlan magányú embert, a Nagy Napló hősét, aki egy flagelláns szigorával hajtja bele magát a »gyakorlati életbe«, a fölfedezett nemzet megjavításába,
ahol üstökös tüze körül egyszerre sistereg fel: mozgalom, lángészszag, ellenmondás, anélkül,
hogy a romantikus magány egy percre is megolvadna: bizonyára hívebb Széchenyit ad" — állapítja meg a Három nemzedék arcképéről. Széchenyi most is csupán nagy kívülálló a szemében, akinek a magyarságismerete meg se közelíti Keményét vagy Adyét. Németh fölfogásában
a magányos Széchenyi portréjához képest a másfél százados évforduló alkalmából írott cikkekben tapasztalható lényegesebb változás. A Kelet Népe ünnepi írása, A legtalányosabb magyar a Széchenyi-életmű megfejtetlenségére, a korábbi megközelítések kudarcára mutat rá.
A Pécsett elmondott beszéd, a Széchenyi és a magyarság a nemzeti sorskérdések fölvállalásának belső motívumait tárja föl, ügy és ember azonosságát bizonyítja. De csak a könyv írása
közben bizonyosodik meg az író róla, hogy Széchenyi az ország „egy névben összegezhető
alapítója", Simon Bolivár nemzetteremtő álmának kelet-európai megvalósítója.
62

A Széchenyi-tanulmányra Németh a Bolyai-sorozatot szerkesztő Kovách Aladár kezdeményezésére 1941. november 1-én köt szerződést. „Most elvállaltam huszonegy nap alatt egy
Széchenyi-könyvet. Merénylet önmagam, az írás, Széchenyi ellen" — olvassuk naplójában.
A karácsonyi könyvpiacra szánt műből legelőbb a Széchenyi Döblingben című fejezet készül
el. Minden bizonnyal azért, mert a szerző benne talál kulcsot a pálya alakulásához. A néhány
héttel korábbi munkanaplóban, a Híd krónikájában még e summázást találjuk: „Bele kell
nyugodnunk, hogy Széchenyi olyasformán vállalta föl a magyarság megmentését, mint Byron
Görögországét. Művei, alkotásai csak nyugtalanságát lekötő, becsvágyát és égő idejét tápláló
feladványok egy léleknek, amelynek valódi nagy ügye: nem Magyarország, hanem az üdvösség volt." Az anyag azonban meggyőzi Németh Lászlót a korrekció szükségességéről: Széchenyi eszmei fejlődésének folyamatosságáról. „Széchenyi most először foglalkozik a magyarsággal, nem mint prófétasága ellenállásával, hanem mint Ding an sich-néppel" — olvassuk a
Magyar Csillag döblingi szemelvényében. Kiderül, hogy az évfordulós emlékezés — A legtalányosabb magyar: amely csak kérdez, ám nem felel, sőt a Széchenyi és a magyarság sem, amely
túlértékeli a magyar irodalom befolyását a grófra — nem lehet tervrajza a könyvnek, legföljebb előképe, amit lényeges pontokon meg kell haladnia. A feladat a byroni lélek, az eumenidái gyötörte államférfi és a hipochonder egyéniség összegezése egyetlen portréban, a „Nagy
Nemzeti Példa" egyesítése a „naplókban lobogó, halálig nyúlt serdülőkorral". „Egy
Széchenyi-tanulmány nehézsége és szépsége: Széchenyi lelkét egy képbe forrósítani. A múlt
század egy szobor-Széchenyit hagyott ránk s három ércpiramist a háta mögött. Széchenyi, aki
fölébresztette a magyarságot; Széchenyi, aki a Hitelben egy század számára adott programot;
Széchenyi, aki az Al-Dunánál, a Tiszánál megmutatta, hogy kell országot építeni; Széchenyi,
aki előre látta a Kossuth-politika végét s beléőrült Világos látomásába" — írja. Különféle
szempontokat egyszerre kell érvényesíteni és összebékíteni „egy abszolút szerkezetben",
amely ember, szobor és piramisok egybetartozását igazolja. Ez azonban csak az állóképet
megelevenítő részletes fejlődésrajzban valósítható meg. A téma, a hatalmas anyag ezért egyre
jobban „beszívja" az írót, s a könnyűnek tűnő, öt ívre tervezett vállalkozásból élete „legszenvedélyesebb és legkimerítőbb filológiai robotja" lesz. Németh — a Kisebbségben hibáira emlékezve — nem enged a gyors munka csábításának, a kiadótól a határidő elhalasztását kéri.
A tanulmány „óráról órára dagad a kezemben" — panaszkodik Gulyásnak még 1942. április
9-i levelében is, elveszi az Iszony írása elől a levegőt. Tüskés Tibor a forrásokat elemezve okkal állapítja meg: „A jegyzetek megcáfolják a hiedelmet, hogy Németh László tanulmányai a
tények és a tárgy alapos ismerete nélkül, az író nagyfokú intuitív, beleélő képessége révén születtek." Időközben a szerzőt a debreceni professzorság reménye is sürgeti, hogy a mű szoros
határain kívül is tájékozódjék, a kor egész magyar és világirodalmában. A portré mögött fölsejlenek a négy kötetre tervezett, de megíratlan, a hazai romantika korszakait tárgyaló nagy
monográfia körvonalai. Németh munkája végül is a Berzsenyi-könyvnél jóval nagyobb terjedelemben 1942 könyvnapján „vázlatként" lát napvilágot. Csaknem visszhangtalanul. „A legjelentősebb tanulmányom, s szinte a megjelenés pillanatában nyoma veszett" — panaszolja az
írói vallomás.
A keletkezéstörténet tanúsága szerint Németh László a Széchenyit háborús írói korszaka
főművének szánja. A Tanú óta megtett út összefoglalásának, egyszersmind jövőbe mutató
programnak. Széchenyi „országalapítása" a magyarság előtt álló nagy társadalmi megújulás
lehetőségének metaforája. A magatartás döblingi modellje is jelkép: a Kisebbségben kétségbeesését oldja katarzissá.

A Széchenyi-könyv fölfedezés és elemzés, a líra forró vallomásossága és a tanulmány tárgyilagos logikája. Portréba rejtett önarckép s az élmény parnassienne tárgyiasítása. Anyagában az író önmagát szemléli és önmagát haladja meg.
63

A személyesség szembetűnő vonulatát az életrajzi analógiák alkotják. Az „erős, szerző
parasztvér" nemcsak a Szabók fölemelkedését, de a szilasbalhási „paraszt-Széchenyik" szerepvállalását is táplálja. Az akadémiai megajánlásban is, a „magyar szellemi erők organizátori" programjában is hasonlóan „túlérzékeny lélek keresi gyógyulását" a feladatban. A fellépés
rokon gesztusán túl alakjuk az elnyúló pubertás lélekállapotában is párhuzamba vonhtafó.
Fojtogató bűntudat és rémlátó képzelet, elnémított költői ihlet és az írás rendkívüli sebességében megjelenő gondolkodói termékenység — mind-mind az analógia példatára. Széchenyi
„arisztokrata barátaiból" kísérli meg az „új nemesség" szervezését, Németh László pedig a
Nyugat második nemzedékéből. A reformpolitikus kapcsolata Metternichhel az írót a
Gömbös-féle alkudozásra emlékeztetheti, nyugat-európai és görögországi utazása pedig önnön szellemi „égtájkeresésének" lázára. A Kisebbségben a Hitelt idézőn „kusza", „zsúfolt" és
„botrányos" könyv. Csaknem azonos a genezisük: „A sorsnak egy hirtelen csípése, alkalma,
biztatása az írót hatalmába keríti, az odáig csendesen erjedő anyagot úgy haraptatja be vele a
nemzet testébe, hogy abból marás lesz." A Szekfű Gyula éppúgy „harangkongató" mű, mint
a Kelet népe: „a szellemi élet társasjátékszabályaiba gázol bele", de látszólagos igazságtalanságához távlatot növeszt az idő.
Mélyebb rétege a személyességnek az alkati rokonságtudat. Széchenyi kedélyállapotának
hullámzásában Németh „őrültség" és „belátás" magáéhoz hasonló képleteire ismer. Az idealizmus „nagy héjázásai" alatt a „leszédülés örvényeire". A karakterjegy az arcképfestőre is
jellemző: „A veszélyt látó képzelet Széchenyinek ifjúságától múzsája és kínzója volt: magasabb és nemesebb lánggal zavarta élni; embereken és valódi nehézségeken kívül kísértetekkel
is harcba keverte." Ő is ambivalens lélek: az érzelmek zavarát szívós gondolati munkával dolgozza föl. Reá is vonatkoztatható ember és szerep dialektikája: „A géniusznak ismertetőjele,
hogy amit mindenkinél őszintébben csinál, a leghatásosabban játssza is." Őt is ihleti a praktikum költészete: „A Hitel, a Józan Ész, a Számítás, a Nyereség olyan félig irodalmi, félig gazdasági szavak voltak az ő szájában, mint a mienkben, mikor Európa új lelkét a magyar gazdasági életbe be akartuk oltani: minőség, kultúra, kert." Boda Zoltán és Jó Péter vallássá mélyülő erkölcsisége is Széchenyi példájában gyökerezhet. Katolicizmus, protestantizmus csupán
szertartásbeli különbség; „az ember nem a vallás igazát nézi, hanem amit a lelke találhat
benne".
A párhuzam érvényességi köre a társadalmi feladatvállalásra, küldetéshitre is kiterjed.
Németh László is „mint antinómiát élte meg ember és szerep, erkölcs és politika, társadalmi
cselekvés és önmegvalósítás, személyiség és közösség dialektikus ellentétpárját... ezt az ellentmondást önmagában hordva lett választott történelmi hőse Széchenyi" — állapítja meg Király
István. Németh szemében „az író, politikus, közgazdász Széchenyi lázas tevékenysége éled
újjá a harmincas évek nagy vállalkozásaiban, reformprogramjában, a népi írók jelszavaiban,
műveltség, Európa, nemzeti közösség, ipar, gazdagodás vágyálmában" — szögezi le Imre
László. Széchenyi polémiája Kossuthtal szimbólumértékű: az író és Veres Péter vitáját jelképezi, akárcsak Cseresnyés Mihály és Pór Péter meghasonlása vagy Sántha Endre és Ács Lajos
összebék ülése.
A konzekvensen végigvitt párhuzamban az írói program megújításának szándéka is kitapintható. A döblingi évek „antropológiai leckéjében" nem nehéz a majdani Bocskai-kerti kísérlet sugalmazó mintáját föllelnünk. „Döbling a közdolgok veszélyét és a magándolgok prózáját egyképp távoltartja. Egy Széchenyi természetére szabott szerzetesi cella lesz, melybe a
kinti élet csak mint egy fáradhatatlan agy táplálója: gondolkoztató és ábrándoztató anyag
szűrődhet be" — ábrázolja az író. Nem „sziget", hanem „laboratórium". A döblingi metafora a Németh László-i pálya közelgő fordulatát jelzi: egy új életforma s a jövőre forduló tekintet igénybejelentését. Az értélmiségi hivatása — akár Széchenyi Nagy Szatírája — „egy ország számára: rejtelmeken átszűrt Pythia-szózat" kiván lenni. Széchenyi döblingi magatartásában tehát a „belátás" majdani Égető Eszter-i törvénye gyökerezik. „Meglepetve fedezünk
föl egy új belátást, megértést, gyöngédséget, mellyel a magyarság politikai természetéről,
64

intézményeiről beszél" — olvassuk a tanulmány végefelé. A viszonyok javulása — miképp a
legnagyobb magyarnak — Németh László számára is a szellemi értelemben vett gyógyulást jelentheti. Az új világban a sámsoni regeneráció esélyét. Ebben az értelemben a Széchényikönyv a gondolkodói önéletírás funkcióját is betölti. Számvetés két alkotói korszak határán,
válságok közepette, kataklizmák után az írói kibontakozás megidézett látomása és terve.
Az önarckép lírájának a portré objektivitása az ellenpontja. Széchenyi alakját Németh
László a romantika perspektívájából rajzolja meg. Byronhoz hasonlítható „különös vérkeverék", az ő lelke is „tűz és víz". Praktikus ésszel megáldott enfant terrible, „kamasz király",
akit sorsa a dandy és mizantróp, a polgár és a démon végletei közt dobál. De az alkat ellentmondásosságánál is szorosabbra vonja kettejük közt a párhuzamot az élet művészi látásának
rokonsága. „Ez a költővel megfertőzött politikus, aki nem ismeri a szellem embereinek nemes
tétlenségét, hanem mint valami diktátort, állandó tettvágy kínozza, az olasz forradalmi mozgalmak szervezője és pénzelője lesz" — olvassuk a Széchenyire is vonatkoztatható jellemzést
Németh korábbi Byron-tanulmányában. Mégis hiba volna a föltételezés, hogy az író az angol
költő képére és hasonlatosságára formálja hősét. Jól látja egyéniségük és sorsuk különbözését
is. Széchenyi — Németh fölfogásában — „nem tanítványa a romantikának, hanem alkotója,
egyik életrehívója"; nem epigon másoló, hanem önálló, eredeti tehetség. Byronnal ellentétben
a korszellem fejlődésének valamennyi szakaszát megéli és kifejezi — a századforduló preromantikájától a romantika 1849 utáni önbírálatáig. Intellektusa, életműve épp ezért gazdagabb, színváltóbb, a történelemben maradandóbb nyomot hagyó. Byron — Alfieri, Schiller és
mások mellett — inkább csak elindítója az alkotói pályán, semmint utánzott ideálképe.
Az ember és az államférfi Széchenyi, a naplók és a történelem hőse Németh László esszéjében a költői lelkű alkotó portréja révén szintetizálódik. Élete egyetlen megkomponált műalkotás. Madách virtuális Ádámjaként „kóborló nyugtalanság", akinek Karolina a Pokol,
Crescentia pedig a Menny. „Feladatra vagy halálra éhes lélek", aki Bolivár példáján a „magyar préri" föltörésében talál munkát. A közgazdászban is a költő kísért. „Adam Smith öltönyében egy modern Orlando Furioso kétségbeesése és rohanása" — olvassuk a Hitel méltatásában. Nagy alapításainál is fontosabb az idea, mely megtestesül bennük. „Ugyanez a gazda
nagy költő is: aki ezekből a repülőhangárokként a terepbe olvasztott vállalatokból olyan jelképeket röppent föl, amelyek többet érnek maguknál a vállalatoknál." Széchenyi legfontosabb jellemvonása, hogy dantei tehetség: önmagát és a világot szimbólumokká formálja.
Döblinget például egy nemzet jövőjére alapított Delphoijá vagy Dodonává.

Németh László Széchenyije igazi történeti tanulmány: azzá teszi tárgya és módszere.
A láthatár tágabb benne, mint az ábrázolt vidék — a portré mögött osztály, kor és kultúra panorámája. A szerző „a tények gondos latolgatója", aki Szent Tamás műfaját írja: „csak arról
szabad beszélnie, amit megtapogatott".
A külföldi magyar, a monográfia nyitófejezete — az apa és fiú portréjának egybevetésével — a főúri osztály fejlődésrajza. Miképp lesz Széchényi Ferenc „szabadgondolkodóból a
Ferenc-kori reakció példaalakja", hogyan gyorsul föl Martinovicsék kivégzése után, a magyar
felvilágosodás szétverésével az arisztokrácia elnémetesedése.
A Byron testvére — a pályakezdés krónikájával — a romantika keletkezéstörténete.
A gondolatmenetben egy közép-kelet-európai Julién Sorel stendhali sorsa elevenedik meg.
A Szentszövetség megalakulásakor „Európa nem tudja, mit kezdjen összeszedett erejével".
Sóvárogva pillant vissza a napóleoni háborúk heroikus pillanataira (mint Széchenyi a lipcsei
csata nagyjeleneteire), miközben a lehetőségek beszűkülése kiábrándulást, cinizmust terem.
Széchenyit osztálya átlagából a romantika emeli ki. Az új életérzésnek a Bűn az erjesztője, de
5 Tiszatáj

65

anyaga a XVIII. század kőzeteiből — Rousseau-ból, Gibbonból, Schillerből — válik ki. Megképződik a lélek furcsa súlytalansági állapota: „lézengés, olvasás és szemlélődés szabadsága",
a „világjavító szándék" és a „felséges önmegalázás" ellentmondása, a filozofikus meditáló fölény és az elégia játékosságába és enerváltságába menekvés kettőssége.
Az Ádám munkát keres — az államférfivá érés ábrázolásával — a magyar reformkor genezisének és a romantikus korszakváltásnak a vizsgálata. Németh sikeres kísérletet tesz a rejtély megfejtésére: mi módon születik meg a byroni ifjúból a nagy társadalmi megújulás vezéralakja. A külsőleges motívumoknál, mint amilyen Wesselényi barátsága vagy Crescentia nagy
tettre inspiráló szerelme, aztán az angol alkotmányosság útitapasztalata, fontosabb a belső
kényszer, az „ádámi drang".
A következő két fejezet, A Hitel írója és a Széchenyi alkotásai — szervesen egybetartozik. Az előbbi a híres szállóige terminológiája szerint a „szárny" legendája, az utóbbi a
„lábé". Könyv és vállalat, elmélet és gyakorlat azonos program nyomvonalán halad. A byroni
irodalmár és a reformer főúr szövetkezik egymással, hogy az „angol világot", a kapitalizmust
és a polgári alkotmányt Magyarországon is meghonpsítsák. A bolivari szerepépítés egyúttal
nemzetalkotás is. A cél ugyanaz, de a hozzá vezető út különböző. Az írás alkalom az intellektus parttalan áradására, eszmék és tervek gazdag pezsgésére. Széchenyi a könyv ú j típusát teremti meg. „A bevetett ötletek bősége, a gazdasági és bölcseleti könyv eszméinek habzása, az
elvont példákon is átütő élményvilág, kihívás, gúny s a vállalt eszmények lírája, vakmerés és
diplomácia rohamai és cselei" — jellemzi Németh. A vállalat hozzá képest önkorlátozás, fegyelem dolga. Széchenyi, a szervező, az író interpretálásában, nem elindító, hanem „mozgásban tartó s elálcázó" ember; „az érzett szükségletek réseibe nő bele a köves talajt növényszerűen bomlasztó gyökereivel." Lóverseny, akadémia, színház, közlekedés — inkább „szent
szemfényvesztés, az alkotások reménye, a tőkével és vállalkozással megöntözött Magyarország költeménye", mint tényleges művek. Széchenyi reformja Németh László számára a nemzetkarakterológiai mítoszokat meghaladó történelmi realizmus példája.
A Széchenyi és Kossuth a két nagy reformpolitikus hely- és szerepcseréjének elbeszélése.
1836 fordulópont Széchenyi pályáján: kezdete hanyatlásának. „A napló egyik legszebb része:
az égő embernek a belebámulása az oxigénjét elvonó világba s a maga hamujába" — írja róla
Németh. Széchenyi veresége ugyanakkor a romantika új nemzedékének győzelme. Kossuthtal
szemben Széchenyi a „cassandrai lángoláson" kívül mindenét elveszti. Kettejük polémiájában
Németh László rokonszenve inkább Széchenyié: Kossuthot az ő nézőpontjából ábrázolja —
az Áruló későbbi portréját előlegezőn — „gyújtogató szentségnek", az „embereket elbűvölő
hígság, az örvénytelen lelki biztonság s az érzés hőfokával meg nem szolgált varázs" prófétájának. Vonzalmánál azonban erősebb a belátás: vitájukban, a korszakváltás szükségességét igazolón, a történelmi igazság a bíró. Kossuth alkalmasabb ember a magyarság előtt álló új feladatok megoldására: „szilárdság a meggyőződésben, óvatosság a lépésekben, vallásos öntudat és varázs a cselekvésben" — azaz forradalmár jellem.
A Széchenyi Döblingben a monográfia legfontosabb fejezete. Nóvuma, hogy a hagyományos fölfogással ellentétben Németh László e pályaszakaszt nem válságperiódusként ábrázolja, hanem „Oidüposz Kolonoszban-féle föltisztulásnak". Széchenyi betegsége csupán „az
idegek rövidzárlata", a „megoldhatatlan problémák s a feloldhatatlan szorongások átsugárzása indulatkitörésekbe és víziókba", amely önmagától gyógyul, ha a magyarság kondíciója
megjavul. „Őrültsége torony, melynek csúcsa a felhőkbe ér ugyan, de talpa a földben van" —
hangzik a pszichiáter készültségével fogalmazott diagnózisa. Az Erünnisz csak addig gyötri,
amíg nemzetét végveszélyben és bűnben tudja. A kétségbeesés esztendei után szükségszerűen
következik be emberi-gondolkodói regenerációja. Hősi gesztussal vágja ki magát a negyvenes
évek pesszimizmusából, s áll újra az idők élére. Eszmei fejlődése most ér a zenitre: előbb Kossuthot és 48-at rehabilitálja, aztán a nemzeti ellenállás szervezője lesz. Az elmegyógyintézet
poklából új szimbólum képződik: a Templomé.
A Széchenyi halála — a tanulmány zárófejezete — drámatervek kohója. Belőle érthető az
66

1946-ban készült tragédia eszméje: „Öngyilkossága önmagán végrehajtott halálos ítélet volt.
Ha úgy tetszik, harakiri, mely az isteneket hívja kiontott vérével fajtája mellé tanulságul.
A romantika királya az életből is királyként távozott." De benne lappang Az írás ördöge problémája is: „Az újra fölemelt toll, az írás hősi esztelen vonzása kirántotta Széchenyit a gondos
azilumból, amelyet fenyegetett öregkorának készített."
A Széchenyi — Halász Gábor terminológiájával — portré és tabló, műelemzés és fejlődésrajz, kor- és emberkép érzékeny aránya. Összes tanulmánya közt a legteljesebben valósítja
meg Németh történetírói ars poéticáját: „Történész az, aki van annyira örökember, hogy
minden korban otthonos tud lenni s van annyira gazdag ember, hogy minden korban más tud
lenni." A tünékenyben leli meg a maradandót.

Németh Lászlóban a szépíró és a történész fog össze, mikor a korszerű Széchenyi-portré
megalkotására vállalkozik. Munkája hiteles elemzés és megjelenítő ábrázolás egyszerre. Az
eseményektől „antropológiai hitelt" követel: anyag és eszme önbecse helyett annak humánus
relációit. A történelem az író szemében több mint tények és elvek rendezett halmaza: emberi
gondolkodás és cselekvés, végzet és erkölcs küzdelme, megeleveníthető élet. A szerző a múltban való meghonosodást úgy érzi teljesnek, ha korban és lélekben egyaránt megmerülhet.
Módszere két ellentett irány összekapcsolása: a művet belülről kifelé, az intellektus felől értelmezi, az alkotót pedig kívülről befelé, a társadalommal való kölcsönhatásban.
A monográfia műfaját mérték és szenvedély ötvözésével újítja meg. Schiller historizálására emlékeztet tanulmányában az ismeretlent vallató fölfedező izgalom, a „történelemszomj
önkivülete". Gibbon harmóniaigényét idézi viszont kompozíciójában arány, illem és türelem,
„ész és kedély mosolygó fölénye", mellyel a sokfele húzó anyagot egybeilleszti. Csupa nyugtalanító feszültség, robbanékony atmoszféra, önállósulni akaró szín és változat — a rend nagyszabású boltozata alatt.
A Széchenyi a komplex módszerben testet öltő teljességelv diadala. Vázlatként is egész,
befejezett portré: a historikus, az irodalmár, a kritikus és a művész közös vállalkozása. Nem
ragad meg a pszichológiai elemzés, az öncélú filologizálás vagy a sematikus eszmetörténet parciális szempontjaiban, hanem racionális eszközökkel olyasféle totalitást valósít meg, mint a
regény vagy a dráma.
A kritikai visszhang méltatlan a tanulmányhoz. Nagy Gyula esperes Sopron vármegye
közgyűlésén „nemzeti nagyjaink meggyalázása" miatt nyilvános megbélyegzését javasolja. Ijjas Antal a Nemzeti Újságban a könyvről szólva „meghamisított, kiforgatott, meggyalázott"
Széchenyit emleget. A Jelenkor recenzense a tanulmány személyességét túlozza karikatúrává:
szerinte egyoldalú „pszichopathológiai" elemzés, írója „szinte semmit se érez abból az isteni
lángból, mely Széchenyiben lobogott". A Magyar Szemle kritikusa a művet azon eltérésekért
bírálja, mely Szekfű Széchenyi-arcképétől megkülönbözteti. A méltányos kritikák közül két
írás emelkedik ki. Baránszky-Jób László a Sorsunkban a tanulmány szoborelevenítő célzatát
hangsúlyozza. „Katona Bánk bánja mellett a legjobb magyar tragikai jellemkép" — fogalmazza meg értékítéletét. Németh László nemcsak tárgyának hű tolmácsolója, de „valóságot
láttató költő" is. Tóth Béla szerint az író sikerének titka a „páratlan anyagismeret" és az „uralom az anyag fölött". A láva alatt megleli a „lélekvulkánt". Németh könyve a tudós életrajzés a regényírás határán mozog. Egységes látomás, „egy nagy regény váza, egy nagy tragédia
anyaga". Sajnálatos azonban, hogy egyikük se mutat rá a műnek az alkotói pályán betöltött
szerepére.

5*

67

Kristó Gyula: Tanulmányok az Árpád-korról
A könyv címe oly szabatosan fejezi ki a tartalmát, hogy a róla szóló ismertetésnek nem is
igen lehet más címet adni. Tizennyolc, a honfoglalás kortól a XIV. század elejéig terjedő időszak problémáiról szóló tanulmányt foglal össze a kötet, mint erről a Bevezetés legelső mondata is tájékoztat. Tudományos folyóiratokban már megjelent, vagy éppen e kötettel egyidőben a nyomdából kikerült tanulmányok ezek, együttes megjelentetésük viszont most minden
érdeklődőnek lehetővé teszi, hogy bepillantson egy történész műhelyébe s az őt foglalkoztató
kérdések sorába. Dicsérni való a szerencsére elterjedő félben levő kiadói (és szerzői?) gyakorlat, hogy a tudomány-népszerűsítő célzattal kiadott munkákat a filológiai pontosságnak is eleget tevő jegyzetapparátussal együtt jelentetnek meg; ez hitelt ad a tudományágban elmélyülni
kívánók szemében, és hasznos a szakmával ismerkedni vágyók számára.
Kristó Gyula négy kérdés köré csoportosította cikkeit, a négyük elé írt rövid bevezetések
a tárgyalandó probléma lényegét magyarázzák, és — ez egy gyűjteményes munkánál nagy
erény — szerzőjüknek szemmel láthatólag legfrissebb álláspontját tükrözik. „A régi és az új
határán" című fejezet a jelenségeivel, folyamatában egymástól élesen nem elváló két korszak
mezsgyéjét tárja elénk. A szerző azt az alapvető s máig sem megnyugtatóan tisztázott kérdést
vizsgálja, hogy a honfoglalás kori társadalom meghatározó egysége a törzs vagy a nemzetség
volt-e. (E probléma élénken foglalkoztatja a régészeket is, hiszen mindnyájunkat érdekli:
vannak-e területileg elkülönülő egységek a leletanyagban, s ha vannak ilyenek, akkor ezek miként — történetileg, etnikailag vagy kereskedelmi tevékenységgel — magyarázhatók?) Egy
másik cikke a X. századi magyarság életformájáról szól, arról, hogy vajon (inkább) földművelők vagy (inkább) állattenyésztők voltak-e a honfoglalók? E kérdés megválaszolására is egyre
többször tesznek kísérletet a régészek. Úgy vélik, hogy az ide vonható kisszámú írásos feljegyzéssel szemben a szaporodó, egy-egy konkrét leletre, leletcsoportra támaszkodó megfigyelés is
figyelmet érdemelhet. A honfoglalás kori nomadizmus vizsgálatakor Kristó Gyula egy, a hazai
tudományos életben 1979-ben ismertté vált forrás egyik egyértelműen szóló mondatát helyezi
a másik, hosszú ideje jól ismert írásos mű (Bíborbanszületett Konstantin bizánci császár: A birodalom kormányzásáról) — hasonlóan világos megfogalmazású s mégis keveset idézett —
mondata mellé. (Az új forrás egy Ibn Hayyan nevű mór történetíró munkája, aki alighanem
Magyarországot megjárt emberektől és a 942-ben Hispániában kalandozó és fogságban ott
maradt őseinktől szerzett értesüléseket. Feljegyzéseinek köszönhetően a honfoglalás kor egy
sor történeti kérdését lehet és kell új megvilágításba helyezni.) Egy harmadik cikk a lázadó
Koppány felnégyelésérői szól. Arról, hogy miért küldte szét Szent István a kivégeztetett somogyi vezér testrészeit az ország négy várába, illetve tartományába; intésül-e, avagy megnyugtatásul, annak jelzésére, hogy a király ura a helyzetnek? S arról is olvashatunk, hogy miért éppen e négy városba, illetve területre (Esztergom, Veszprém, Győr és Erdély) küldhette a testrészeket. A sorban következő tanulmány a Vata-féle és a Vata fia János-féle „pogánylázadás68

ról" szól. A szerzőtől származó idézőjel azért indokolt, mert — ez alkalommal az eredeti közleményt jócskán lerövidítve — rámutat: Vatáék pogány jelszavai valóban csak jelszavak voltak, egyébként ők tényleg a régi rendet akarták visszaállítani.
Az „Etnikumok és tartományok" című fejezetben az olvasó többek közt a dáko-román
kontinuitás egyik, kezdettől fogva kedvelt tétele megfontolt kritikáját kapja. Anonymusnak
— személyével, műve születésével Kristó Gyulának egy másik, itt is olvasható munkája foglalkozik — két, idevonható kitétele a román tudományban és néhány szovjet szerzőnél a románoknak a honfoglalás kori Magyarországon való jelenléte bizonyítására szolgál. (Kíváncsi lennék, hogyan lehetne Kristó Gyula minden egyes tételét sorra véve továbbra is kitartani a felfogás mellett.) E fejezet többi cikke jórészt Árpád-kori problémákat vesz szemügyre, többek
közt a szlavón bánságnak és az erdélyi vajdaságnak a magyar királyhoz fűződő viszonyát, Kán
László erdélyi szerepét stb.
A harmadik fejezetbe („Hagyomány és írásbeliség") fölvett cikkek egyike a Magvető jelen sorozatának („Nemzet és emlékezet") megnevezésében is foglalt problémát is érinti. Kristó
azt vizsgálja, hogy a néhány évtizede még minden magyar elemista által ismert kard és korona
legenda (András és Béla hatalmi harca), Szent László és a kun párharca stb. milyen, az Árpádkorban közszájon forgó mondákból került bele a hivatalos krónikáinkba. (Milyen jó lenne
több tanulmányt olvashatni arról, hogy az egyes korokban meddig terjedt a nép történeti emlékezete.) Egy több évszázados gondolattal számol le a „Volt-e a magyaroknak ősi hun hagyományuk ?" című cikk végkövetkeztetése — ez teljes összhangban is áll a magyar tudomány valamennyi megállapításával. (Csakhát azért, mert a jelek szerint jelenleg valóban bizonyíthatatlan, végleg le is kell mondani arról a lehetőségről, hogy a honfoglaló magyarság valamelyik török elemének — a sztyeppei gyakorlathoz híven — lett volna saját hun hagyománya?) A fejezet többi cikkében a tihanyi alapítólevélről, Anonymus Gestájának keletkezéséről s az Árpádok szentjeiről értekezik. (Az utóbbival kapcsolatban úgy véli, hogy Árpád-házi szentjével —
István, Imre, László, Erzsébet, Kinga, Margit — Magyarország Európában a „középmezőnybe" tartozott — ámbár az ortodox egyház másféle szenttéavatási szempontjai miatt mégsem
sorolnék ide minden országot.)
Az utolsó fejezetben („Helynévanyag") Kristó Gyulának egy, a 70-es évek honfoglalás
kori régészetében nagy hatást kiváltott történészelmélettel kapcsolatos állásfoglalását ismerhetjük meg. A történészek között arról folyt a vita, hogy helyneveink mennyire tekinthetők a
honfoglalás korra, illetve az Árpád-kor meghatározott periódusára közvetlen forrásértékűnek. (A régészek egy része számára a szóban forgó koncepció azt jelentette, hogy etnikailag és
társadalmi helyzetét illetően sok, ismeretlen honfoglalás kori temető ezáltal konkrét népcsoporthoz vagy foglalkozási réteghez és történelmi periódushoz lenne köthető. A nehézség ezzel
kapcsolatban egyrészt ott van, hogy e temetőket nem tudjuk olyan pontosan keltezni, amely
például egy-egy fejedelem meghatározott uralkodási idejével biztosan össze lenne kapcsolható. Másrészt — történészeink „szkeptikus" szárnya vezéregyéniségeként — éppen az itt
megjelentetett cikkeiben maga Kristó Gyula mutatott rá: a helyneveink keletkezésében, születésük időszakában és jelentésükben nincs meg az a törvényszerűség, mely ilyen messzevezető
következtetéseket minden további nélkül lehetővé tenne.)
Végezetül Kristó Gyula e könyvének olvastán hadd írjam itt le egy gondolatomat. A szélesebb értelemben vett történettudományban elért eredményeink nemzetközi megismertetéséről van szó. A látszat szerint mintha inkább azon bezárkózóknak lenne (egyelőre) igazuk, akik
szerint nem érdemes drága pénzért idegen nyelven nagy munkákat kiadni, mert — magyarán
szólva — kevesen olvassák azokat külföldön. Mikor és hogyan kezdődött az irántunk való érdeklődés e csökkenése? Nyilván nehéz lenne kideríteni, de most nem is ez a feladatunk. Elég
az hozzá, hogy a háború előtt még élénk volt a kapcsolat az európai régészek között. Elképzelhető, hogy e folyamatot magunk is erősíthettük kis számú idegen nyelvű kiadványainkkal.
Mármost nem arra gondolok, hogy azon kelet-európai ország gyakorlatát kellene követnünk,
mely még az Air Canada belföldi járatait is ellátja a saját történelmét propagáló szóróanyag69

gal. De hiba (lenne) hallgatni egy Európát — vágy mint látjuk, Kanadát is — érintő nemzetközi vitában. Az elmúlt néhány évben a magyar történészek néhány alapvető munkát tettek le
tudósok és érdeklődők, mindnyájunk asztalára (Györffy Gy.: István király. Budapest, 1977;
Kristó Gy.: Levedi törzsszövetségétől Szent István államáig. Budapest, 1980.). Úgy vélem,
ezek — s a hasonló jellegű és színvonalú művek — idegen nyelv(ek)en történő megjelentetésével nemcsak a magyar tudomány hírnevét öregbíthetnénk, hanem objektíve is hozzájárulnánk
a rólunk alkotott történeti kép formálásához. (Magvető.)
BÁLINT CSANÁD

Vukovics Sebő visszaemlékezései 1849-re
„Reményünk s hitünk borzasztón felmagasodott, hogy annál borzasztóbb legyen alásodortatásunk. A vér fagy ereimben, ha a múltra gondolok vissza."

Mennyi véres kordokumentum, teremtő munkát bizonyító történelmi forrás, a lélek szűrőjén átbuzogtatott „egyéni" vallomás, visszaemlékezés, levél, üzenet pusztult el, mielőtt napvilágot látott s beépült volna a történelmi irodalomba, hogy gyarapítsa a tudást, árnyalja a tudatot. Az emléktelenné lett idő az igazi elmúlás. A múlt mozaikpadlója a szellem és a lélek
mozgástere. A kézlegyintéssel nyugtázott adalék is fontos mozaiklap lehet; teljessé téve egy
képet, alakot, éppen az tarthat meg, hogy el ne süllyedjünk az állandóan bomló időben.
Milyen véletleneken múlott, hógy Vukovics Sebő 1849-ről írott visszaemlékezései megmaradtak — legalább addig, míg Bessenyei Ferenc országgyűlési képviselő közzé nem tette őket
1894-ben. (Bár lehet, hogy egyszer még előkerül a kézirat.) Ha szerzőjük 1850 elején történt
szökésével, a korábbi hónapokban papírra vetett memoárnak is nyoma vész, a róla kerekített
történelmi portré mit se változott volna. Tudnánk, hogy 1848. május 27-től erőskezű kormánybiztosa volt a Temesköznek, majd nyolc hónappal később az egész Délvidéknek, s hogy
a főhadsereg mellett is ezt a tisztet töltötte be — Kossuth és Görgey együttes megelégedésére
— egészen addig, míg április 27-én Debrecenbe nem ment, hogy a Szemere-kormányban elfoglalja az igazságügyminiszteri széket. Tudjuk; e tárca élén milyen érdemei voltak a vésztörvényszékek átszervezésében, a királyi tábla és a hétszemélyes tábla megszüntetésében, s helyettük az új felsőbíróságok létrehozásában, s azon a téren, hogy a törvény előtti egyenlőség a valóságban is érvényesüljön. Politikai pályája, valóságos talajból táplálkozó és az adott helyzetet mérlegelő radikális eszmerendszere, „szakmai" felkészültsége és rátermettsége akkor is ismert lenne előttünk, ha 1849-es memoárját Vukovics a puszta levegőbe körmölte volna.
Mégis; Vukovics, mint ember, mint társadalmilag és történelmileg meghatározott hús-vér
egyén ennek az emlékiratnak teleírt „tükrein" át lép elénk, fog velünk kezet, ha méltók vagyunk rá, s vált velünk szót akkor is, ha méltatlannak bizonyulunk hozzá. Nem véletlen, hogy
amikor a Vukovics Sebő emlékiratai Magyarországon való bujdosása és száműzetésének idejéből című munka megjelent, Péterfy Jenő, a kiváló irodalomtörténész és esztéta nyomban ismertette a Budapesti Szemle hasábjain, kiemelve recenziójában: „Legérdekesebb a harmadik
rész: Vukovics naplója a szolnoki csatától majdnem a katastropháig, melyet 1849—50-ben írt.
Csak ez a rész hordja magán az igazi memoire jellemző vonásait." Az se véletlen, hogy Katona
Tamás ezt az „igazi memoire"-t rendezte sajtó alá, látta el mintaszerű irodalomjegyzékkel,
jegyzetekkel és utószóval. A tavaszi hadjáratot megvívó győzelmes főhadseregnek közvetlenül
a front mögötti eseményeiről keveset tudunk. Vukovics ezekről is pontos képet alkot. A
Szemere-kormány igazságügyminisztériuma tevékenységének ismertetése során betekintést
70

nyerünk minden lényeges kérdéskörbe. A szabadságharc utolsó hónapjainak eseményeit már
a kormányzat egyik tagjának nézőpontjából látja és láttatja, de ekkor is ragaszkodik ahhoz,
hogy értékelésében és ítéleteiben önálló és tárgyilagos legyen.
Vukovics emlékiratában is tág helyet foglal el Kossuth és Görgey alakjának, kapcsolatának bemutatása, értékelése, tevékenységük megítélése. Jellemző az a majdhogynem testvéri
kapcsolat, amely Görgeyt és az éppen a főhadseregnél tartózkodó Kossuthot jellemzi a tavaszi
hadjárat kezdetén. Vukovics színpadra illő jelenet elől húzza szét a függönyt: miközben az
isaszegi ütközet folyik, Görgey és Kossuth — nagyobb kísérettel — Kóka közelében tartózkodnak és a tájban gyönyörködnek. A falu kíváncsi népe lassan, nagy tisztelettel<gyülekezik
körülöttük. „Egy csinos menyecske vízzel szolgált mindnyájunknak. Kossuth és Görgey kölcsönösen mutatták be magukat neki:
Kossuth mondá előbb:
— Tudja-é, hogy e magyar seregek fővezére ivott a korsójából.
Ez megint:
— Látta-e már Kossuth Lajost, s ha nem, most nézze őt."
A jelenet tartalmát Vukovics a következőkben összegzi: „Azon időben Kossuthot és Görgeyt a legmelegebb vonzalom köté egymáshoz. Gödöllőn láttam őket e viszonyban, még jobban fejlett mértékben. (...) Gödöllőn [Görgey — K. I.] már teljesen bírta őt, a szeretet elérhető pontjáig — (...) Mielőtt Gödöllőről eltávozott, addig Görgey Kossuthot minden alkalommal mint nagy jellemű férfit, s tetteit nagyszerűeknek rajzolá." Vukovics sietve hozzáteszi:
„Azóta a ragaszkodás melege észrevehetőleg tűnék el fokonként róla, előbb Kossuth cselekvéseiben hibákat lelt s feltakart, majd csípősen ostromlott egyet s mást rendeleteiben."
A hibák felrovásában és az erények elismerésében Vukovics egyik fél irányában se részrehajló. „ . . .a kormányzó ellenszenvei kiirthatatlanok voltak" — jegyzi meg, érzékeltetve, hogy
többnyire a rokonszenveivel is hasonló volt a helyzet. Ez pedig egy politikus, egy államférfi részéről nagy hiba, hiszen a rokonszenvek, alkalmasint ugyanolyan ártalmasak, mint az ellenszenvek. Mindkettő forrása lehet a hamis emberismeretnek, s ebből következően a téves helyzetfelismerésnek. Vukovics Kossuth három — politikailag és katonailag — káros rokonszenvét teszi szóvá. Alanyai: Dembinski, Perczel Mór és Madarász László. (Ennek ellenére Vukovics igyekszik objektív maradni, elismeri: Perczel „rendkívüli ember", nagyra értékeli hazaszeretetét, de „gyengéit", politikailag sokat ártó viszálykodását és dühkitöréseit, katonai képzetlenségét, súlyos vereségeit se kendőzi el.)
Görgey „árulási terveiről" Vukovics egy alkalommal ír. A június 29-i haditanács intézkedései kapcsán jegyzi meg: „Megegyezésük szerint július 3-án indult volna Komárom alól a
hadsereg, s ha e rendeletet Görgey meg nem szegi, a felső és alsó seregek idején vonultak volna
össze, hogy a német hadat megtámadják, mielőtt annak az orosz sereggel egyesülése létesült.
De Görgey már ekkor szőni kezdé árulási terveit. Gőgje s bosszús indulata minden felsőbbség
iránt, mely neki rendeleteket küldeni merész volt, nem tűrhette el, hogy az ő tervének félretevésével ő egy másiknak, mely közbenjötte nélkül hozatott, végrehajtására utasíttatott."
Péterfy Jenő bizonyára ebből következtet arra, hogy Vukovics legönállótlanabb Görgey
szereplésének megítélésében: „itt nem saját tapasztalásából beszél, hanem legtöbbször a környezet hatása alatt állott". Inkább arról lehet szó, hogy Vukovics nagyon is önállóan ítélkezett, befolyásolni elsősorban Görgey tettei befolyásolták. (Egyébként környezetében is voltak,
akik mindvégig nagyra értékelték Görgeyt, pl. Csányi és Aulich.) Néhány lappal később, a július 2-i győztes ütközet kapcsán olvashatjuk: „Bizonyos azonban, hogy ez ütközetben Görgey
hősileg viselte magát." A július 27-i képviselőházi ülésnek a fővezér személye körüli vitát ismertetve józanul igyekszik mérlegre tenni Görgey ellentmondásos megítélésének okait — igaz,
mindezt Világos után néhány hónappal: „Szemere és én személyesen rokonszenvvel viselteténk Görgey iránt, óhajtánk kényszeríteni a viszonyokat, miszerint Görgeyben többé kétkedni
ne lehessen, de mindig új esemény rontá meg a helyzet szilárdulását. így nem bíztunk benne, s
71

másrészt nem gondoltuk még veszélyességét oly világosságra állítottnak, hogy katonai tehetségeitől és a csatákban hasznos népszerűségétől, melyet seregében bírt, fosztassék meg ügyünk."
Persze Vukovics emlékirata sokkal több, mint Görgey és Kossuth alakjának és tetteinek
tablója. Ők „csak" akkora teret töltenek be az emlékiratban, amekkora a szabadságharcban
játszott szerepük volt. Ezért foglalkozik velük visszatérően annyit.
Vukovics memárja a július 27-i képviselőházi ülés ismertetésével szakad meg, tehát nem
követi az eseményeket Aradig, Világosig. Igaz, a korábbiakban, egy-egy eszmefuttatása során
„látnokian" előretekint a temesvári csatáig, az aradi vesztőhelyig. Amit pedig 1849 júniusának elején, a győzelem tetőfokán, Nagybecskerek felé menet látott, előrevetítette a leveretés
utáni magyarországi helyzetet, hangulatot. „...Zsombolytól Becskerekig a magyar helységek
elégetett, kipusztított állapota borzasztó látvány volt. Magyarcsernya, Torda, Szentmihály,
nemrégen virágzó magyar helységek, most csak omladékok s kormos falak színhelyei valának.
Egy-egy ház előtt csoportosan és néma szomorúságban heverve több magyar család, az egykori lakosság része, mely a magyar seregek visszajövetele után részint emiatti felháborodásból
[felbátorodásból — K. I.], részint a nyomortól kényszerítve régi lakhelyére visszatért. Az ég
tudja, mi történt velük s a többi magyar bánsági néppel, mióta a nemzeti hadsereg Temesvár
alatt legyőzetett."
Vukovics munkája a szabadságharc memoárirodalmának kiemelkedően megbízható,
színvonalas darabja. Az emlékirat elé mottóul, recenziónk végére mintegy összegzésül írhatjuk Katona Tamás szavait: nem „hősköltemény", hanem erős személyes meggyőződéstől áthatott, de mindenkor tény- és tárgyszerű történelem. (Magyar Helikon.)
KOVÁCS ISTVÁN

Kövér György: Iparosodás agrárországban
Találó a cím, egyértelmű az alcím: Magyarország gazdaságtörténete 1848—1914. Nem
hiszem, hogy akár egy-két évtizede is élénk érdeklődést váltott volna ki egy ilyen népszerű
összefoglalás — mint ahogy az sem véletlen, hogy most, 1982-ben történik meg először, hogy
a kapitalizmus korára vonatkozó gazdag magyar gazdaságtörténeti irodalom alapján közérthető, rövid szintézist vehetünk kézbe. Ma úgy tekintünk a múlt század második felére, mint az
Európához való felzárkózás nagy, s részlegesen eredményt is hozó kísérletére. A konkrét folyamatok aktualitását vesztették ugyan, de az akkori szituáció nemcsak analógiákat kínál, hanem azonosnak is mutatkozik a maival: gazdasági helyzetét, erejét, egy főre jutó nemzeti jövedelmét tekintve Magyarország körülbelül ugyanazt a helyet foglalja el az európai országok
rangsorában a századforduló táján, mint manapság. S minthogy Európa egésze fejlődött, s az
egyes országok pozíciója is változott (bár a többségé, az igazat megvallva, változatlan
maradt), a változatlan pozíció mögött komoly fejlődés, méltányolható gazdasági küzdelem,
dinamikus, sikerekkel és kudarcokkal tarkított folyamatok rejteznek.
Sokat tudunk már e gazdaságtörténetileg rendkívül fontos korszakról, a polgári gazdaság
kialakulásáról, az ipari forradalom térhódításáról, de — mint Kövér György többször rámutat — korántsem eleget. Főként a kiinduló adatbázis hiányossága teszi bizonytalanná azokat a
számításokat, amelyek a korszak gazdasági fejlődésének egzakt mutatóit próbálják kiszámítani.
Kezdjük e végső adatokkal: óvatos becslések szerint a dualizmus korában (1867—1914) a
72

mezőgazdaság évente 1,7; az ipar 4,3 százalékkal gyarapodott. Az impozáns fejlődés egy részét „elemésztette" a népességgyarapodás, ezért jobb megközelitést tesz lehetővé az egy főre
jutó termékmennyiség éves gyarapodásának mutatója, amely a mezőgazdaságban 1,5, az iparban 2,3 százalékos volt. A korszakot megelőző és követő évtizedekhez mérten figyelemre méltó a fejlődés, így lesz érthető, ha e korszak nemcsak a „békeidők" indokolt jelzőjét kapja
meg, hanem az utókor emlékezetében aranykorrá színeződik. Megszűntek a nagy járványok,
éhínségek. Csökkent a halandóság. A kivándorlás enyhítette a társadalmi feszültségeket. Tizenkét óráról kilenc-tíz órára rövidült a gyári munkaidő.
A valóságban persze minden gazdasági fejlődés térben, időben, ágazatonként egyenlőtlenül megy végbe — hangsúlyozza többször is, helyesen, Kövér György — s fő feladatának ezért
azt tartja, hogy a dualizmus kori magyar gazdasági fejlődés egyenlőtlenségeit (tulajdonképpeni sajátságait) bemutassa és értelmezze. Eljárása a dinamikusan fejlődő ágazatok, illetve a
fejlődés alapzatát képező mezőgazdaság részletesebb bemutatását igényli, s figyelemre méltó
módszertani eljárással nem annyira az idő dimenziójában, mint inkább a struktúra egészének
belső feszültségeit felmutatva biztosít kifejtésének dinamikát.
Előadásában minden részletnek indokolt helye van, de a részletek elhelyezése eléggé megnehezíti, hogy olvasója összképet alakítson ki. Nézzük a munka tárgyalási menetét: először,
indokoltan, s kapitalizmus európai fejlődésmenetét vázolja fel. Ám a következőkben nem a
hazai előzmények, adottságok kerülnek tárgyalásra, hanem a magyar gazdaságpolitika elképzelései, törekvései. Azután a pénztőke áramlásának útjait ismerhetjük meg, noha még az olvasó nem tudja, honnan, miből halmozódott fel a pénztőke. Ezt követően a közlekedési hálózat
fejlődését vázolja fel, érintve itt a kereskedelmi forgalmat is. Már benne lennénk a gazdasági
élet áramában, amikor népesedési fejezet fejti ki a munkaképes korú és eltartott lakosság arányát, érintve az egykekérdést éppúgy, mint a kivándorlást. Most következik a földtulajdonviszonyok ismertetése, majd a mezőgazdasági, az ipari fejlődés bemutatása. A gazdaság egészéről és a kereskedelemről nem találunk fejezetet. Befejezésül a birodalom belső piacával és a
magyar külkereskedelem alakulásával foglalkozik, pedig e tényezők inkább a fejlődés külső
keretét, adottságait alkotják, semmint eredményét. Ennek következtében, bár a szerzői álláspont kihámozható, az átlag olvasó, vagyis a korszakban kevéssé járatos érdeklődő, bizonytalan marad abban, hogy melyek a hosszú távú történelmi adottságok, amelyek a gazdasági fejlődés általános lehetőségkeretét adják meg, melyek a dualista rendszerből fakadó meghatározottságok, és végül harmadikként, mi múlott a korszak gazdaságpolitikusain, tőkésein, parasztjain?
Értelmezésem szerint a szerző a fejlődés intenzitását, tempóját sorolja hosszú távú meghatározottságok legjelentősebb tényezői közé, s emellett még a mezőgazdasággal szerves kapcsolatot tartó iparfejlődés elkerülhetetlensége mellett tesz hitet. Az ipari fejlődés konkrét menetét, találó szóval, „malomiparosodásnak" nevezi, értve alatta nemcsalc az élelmiszeripar
mennyiségi elsőbbségét, hanem minőségi értelemben egy olyan egysíkú iparágét, amely a konjunkturális ingadozásoknak masszívan ellenállt ugyan, de nem bizonyult az egész iparfejlődés
előrelendítő faktorának. Ami a dualista, más szóval az önrendelkezést nélkülöző Magyarország helyzetének gazdaságpolitikai szempontú értékelését illeti, a helyzetet ellentmondásosnak, a konkrét szituációt pedig kezdetben inkább előnyösnek, a századforduló utáni iparosodottabb ország számára ugyanezt a megoldást jóval hátrányosabbnak tekinti. Végül pedig, a
korszak neves és névtelen, a gazdaságban tevékenykedő alakjairól inkább elismerő véleményt
alkot. Miniszterek és bankárok, piacok felé tájékozódó parasztok, munkát kereső szakmunkások többnyire helyesen orientáló döntéseikkel kerülnek említésre. Indokoltan emeli ki a magyar műszaki értelmiség jelentőségét, mégújító készségét. Sajnálatos viszont, hogy a
kisbirtok-nagybirtok (kisüzem-nagyüzem), egy esetleges önálló vámterület előnyei és hátrányai kérdésében nem ad eligazítást, pedig e kérdések azok, amelyekkel a következő korszaknak — sok más egyéb mellett — szembesülnie kellett.
A problémák feltehetően a terjedelmi keretek, a népszerűsítő cél-, illetve a szakszerűség
73

igényének szembesítéséből fakadnak. A szerző a gazdaságtörténetírás minél több eredményét
akarta bemutatni, s így lemondott az ismeretterjesztés önálló útjainak kereséséről. Könyve
ugyanolyan nehézkes és mégis izgalmas olvasmány, mint a tárgyát képező folyamat, az iparosodás agrárországban. (Gondolat.)

Schlett István: A szociáldemokrácia
és a magyar társadalom 1914-ig
A Magyar História már egy korábbi kötetében bemutatta a századfordulótól az első világháborúig terjedő időszak politikai történetét. Most egy újabb áttekintést ad a sorozat
ugyanerről az időszakról, kiemelve egy fontos részletkérdést: hogyan terjedt el a szocialista
mozgalom Magyarországon s hogyan fogadta azt Magyarország? Huszadik századi történelmünk egyik alapkérdése ez, hiszen a szociáldemokraták két alkalommal (1918, 1945) más pártokkal szövetkezve, másik két alkalommal (1919, 1948) pártfúzió útján a hatalom birtokosai
lettek, illetve maradtak mind a mai napig. Olyan történelmi erő vizsgálatához kezdett tehát
Schlett István, amely kezdetben mégoly elhanyagolhatónak tűnt is a kortársak számára, ám
jelentősége egyre nőtt, s 1914-től kezdődően nem mellőzhető tényező volt a magyar politikai
életben.
Hogyan lett azzá? A mozgalom Nyugat-Európában született, onnan került hozzánk, látszólag éppoly magától értetődően, mint az ipari kapitalizmus: a gyáripari fejlődés, lám, magával hozta a szocialista eszme és mozgalom kifejlődését is. Schlett István részletező — népszerű munkában talán túlságosan is részletező — előadása mutatja be, hogy ennyire azért e folyamat nem volt magától értetődő. Már önmagában az a tény, hogy az eszme, a szocialisztikus
gondolatkör még jóval a gyáripar megjelenése előtt ismertté vált Magyarországon, meg is
könnyítette, de sajátságos módon meg is nehezítette elterjedését. Mindenesetre az eszme és a
társadalom találkozása jóval hamarabb végbement, mint a szocialista mozgalom és a magyar
társadalom találkozása. S az eszmével előbb nem a munkások ismerkedtek, hanem a szellemi
élet új jelenségei iránt érdeklődő értelmiségiek. Ők rokonszenvvel ismertették vagy harcosan
elutasították a szocialisztikus nézeteket, ám többnyire egyetértettek abban, hogy e nézetek
Magyarországon semminő aktualitással nem rendelkeznek, s talán soha nem is lesz itt jelentőségük.
így a könyv első része is az eszme fogadtatását vázolja fel, s a következő tér rá a mozgalom kibontakozására, hogy azután a program és a társadalom szembesítését is elvégezze. Itt
kezdünk csak érdemben ismerkedni a mozgalom hazai terjedésének és terjesztésének belső ellentmondásaival. Impozáns az iparosodás, ám agrárfoglalkozású a többség. Tömegbázisra
lenne szükség, ám még a gyáripari munkásság sem könnyen szervezhető. A nem proletár népesség millióinak is programot kellene adni, ám az ő követeléseik fölvállalása a párt szociáldemokrata jellegét veszélyeztetné. Az elmélet bonyolult, ám a kevéssé iskolázott munkások csak
az egyszerű okfejtéseket fogadják be. Az agitációhoz pénzre lenne szükség, de a mozgalom
szegény, hisz a szegényeké. Mindezeknek a benső ellentmondásoknak árnyalt elemzése a munka fő, egy népszerű összefoglalás keretein messze túlmutató érdeme. A következő fejezet, a
mozgalom problémái után, a szociáldemokrácia társadalmi fogadtatását veszi szemügyre. Hiszen éppen az volt országonként eltérő, ahogyan a szociáldemokratákat ellenfeleik fogadták,
majd elfogadták, esetleg befogadták. Az üldözéstől a tolerancián át a szövetségkeresésig terjed elvileg ez a skála, attól is függően persze, hogy maga a szociáldemokrácia milyen erőt ké74

jed elvileg ez a skála, attól is függően persze, hogy maga a szociáldemokrácia milyen erőt képes felvonultatni. A magyar burzsoázia és ideológusai korántsem „gyávaságból" vagy „félelemből" politizáltak úgy, ahogyan politizáltak, hanem jól felfogott érdekeik szerint — fejtegeti meggyőzően Schlett István. Végül utolsó, az alapkérdéseket summázó fejtegetésében arra
keres választ, hogy miért is maradt el a magyar szociáldemokrata mozgalom integrációja,
miért nem válhatott osztályharcos elvei fenntartásával a magyar szellemi-politikai élet szerves
részévé, olyaténképpen, ahogyan erre a nyugat-európai országokban sor került? S ami a szociáldemokrácia belső ellentmondásait illeti, tudományos igényességgel tárja fel, hogy a Nyugat-Európához való igazodás igénye (mi talán azt is kihangsúlyoznánk, hogy egy fiktív, valójában nem is létező modellhez való felzárkózás óhaja) elzárta előlük az utat a magyar társadalom konkrét sajátosságainak feltérképezése előtt. A szociáldemokrácia „homogénnek feltételezte azt, ami heterogén volt, monopóliumra törekedett a népen belül, ahelyett, hogy az autonóm csoportosulások szerves egységét kísérelte volna meg létrehozni a demokráciára törekvő
szociáldemokrata párt hegemóniája alatt". Magyarán, hitte azt, hogy az idő neki dolgozik,
legalábbis abban az értelemben, hogy a gondok egyszerűsödni fognak. Benne voltak emellett
az ellenzék kelepcéjében is: kormányra lépésre egyáltalán nem számíthattak, kíméletlenül,
túlzóan minősítették tehát azt a kort, amelyben éltek. (Sajnáljuk, hogy a szerző a mottó kiemelt hangsúlyával is, a kifejezésben is átvette a Magyarország „ázsiai" jellegéről szóló tételt
és fogalomhasználatot, ha néha idézőjelek között is. Nem ártott volna különbséget tenni a
megkésettség, a másság, a torzult fejlődés között.) Ellenzékinek lenni ugyanis a gyakorlati
életben kétségkívül nehéz, ám eszmei értelemben annál könnyebb. Hogy kormányra kerülve
sem oldhattak meg semmit: 1919 után újabb tehertételük lett.
Mégis marad hiányérzetünk a szociáldemokrácia és a magyar társadalom kapcsolatának
elemzése után. Nem tudja meg ugyanis az olvasó, hogy a magyar társadalom zöme, tömegei
miként is gondolkodtak a világ sora felől. Végül is melyik volt az az eszmerendszer, amelyet a
szocialista gondolatnak ki kellett volna szorítania? Az új eszme apostolai talán maguk úgy
gondolták, hogy szóra éhes, előítéletektől mentes embereknek hirdethetik tanaikat — ám ez
nem így volt. Hogy hogyan, nem tudjuk meg. Hiányzik annak a konkrét magyarországi eszmetörténeti helyzetnek a bemutatása, amelyet — a nyugati országok jó részétől eltérően —
nem a keresztény-liberális eszmekör uralma, hanem a nemzeti eszmekör, a nacionalizmus túlsúlya jellemzett, s ezért komoly akadálya volt a szocialista eszmék térhódításának. A liberális
gondolatokra, általános humanista elképzelésekre értelmiségi szinten is, mindennapi gondolatvilág esetén is szinte szervesen lehetett ráépíteni a szocialista eszmerendszert. Az államok,
sőt államon belül a nemzetiségek szociáldarwinisztikus létért való küzdelmét hirdető, és bizony több-kevesebb sikerrel meggyökereztető propaganda, nem utolsósorban az iskolai oktatás bizony hatékony ellenszere volt a szocialista eszméknek! Persze nem azért hirdették, mert
jó ellenszer volt, hanem azért, mert ebben hittek és valamit kifejezett a térség valóságos nemzetiségi viszonyaiból is. Utóbbiról, az ország történetét, sorsát végső soron meghatározó nemzetiségi viszonyokról pedig a munka még elemi szinten sem tájékoztatja az olvasót. Pedig a sokat emlegetett integráció, amely elmaradt, a társadalom oldaláról azért maradt el, mert a magyarországi társadalom még a munkásmozgalom megjelenése előtt sem volt integrálható; az
integer Magyarország a dezintegrált magyarországi társadalmat, a magyarok, szerbek, románok stb. társadalmát foglalta magába. A szocialista mozgalom integrációs ideológiaként is kínálta magát, de minőségileg ez nem volt sokkal több, mint évtizedekkel korábban az az eszmei
tény, hogy az ország különböző nemzetiségű lakosságának túlnyomó többsége hivő keresztény. Az ideológia és a valóság az előbbi és az utóbbi esetben is alapvetően különbözött.
A magyar társadalom konkrétabb elemzésének elmaradása folytán a munka nem mentes némi
doktriner ábrázolástól. Igaz, ez tette lehetővé a szociáldemokrácia középpontba állítását, s
népszerűsítésben magunk is fontosabbnak véljük az „árulásukról", „opportunizmusukról"
korábban adott kép kiigazítását.
A könyv stílusa követel még bíráló megjegyzést. Nagyon hiányzik a lektori gondozás.
75

Bátran helyettesíthető idegen szavak, germanizmusok, egymás után rámutató szavakkal kezdődő, másutt túlbonyolított mondatok nehezítik a megértést. Szakmai kiadványban sajnos
ma már bizony lehet nem ritka egy ilyen mondat: „A századközép válságának aktuális ellentmondásai által kialakított alapvető politikai tagozódás fő elemei tehát már találkoztak a munkáskérdéssel, foglalkoztak a szocializmussal és helyenként választ is kívántak adni erre a problematikára." De népszerű munkában egy se legyen, mert lehet, hogy a tagozódás fő elemei találkoznak a munkáskérdéssel, de az olvasó menekül előle. (Gondolat.)

Romsics Ignác: Ellenforradalom
és konszolidáció
A Magyar História sorozat legújabb kötetének címe akár századunk második felének magyar történelmében is értelmezhető lenne. Az elnevezés persze hagyományos, az 1919—1920-as
ellenforradalom és a Bethlen István miniszterelnök nevéhez fűződő ellenforradalmi jellegű
konszolidáció, vagyis a „húszas évek" megjelölésére szolgál. A munka két, közel egyforma
terjedelmű részre oszlik. Az első, az ellenforradalmat tárgyaló rész még a forradalmak alatti
reakciós szervezkedések bemutatásával indít, s tart Horthy hatalomra jutásáig és hatalmának
megszilárdításáig. A második rész a bethleni konszolidáció bel- és külpolitikai összetevőit
vizsgálja. Tárgyalhatta volna két külön kötet ezt az eseménysorozatot? Természetesen, ám
maradéktalanul helyeselnünk kell azt a szerkesztői döntést, hogy inkább tömörebben, de egységes ívével rajzolódjék ki Magyarország történetének e bonyolult korszaka. A szerző pedig
társadalomtörténeti keretbe illesztette túlnyomórészt politikatörténeti előadását. Merész e
megoldás azért, mert csupán egyetlen évtized politikai történetéről esik szó: vajon változik-e
tíz év alatt annyit a társadalom, hogy a korszak elejére datált pillanatfelvétel élesen különbözzék az egy évtized utánitól? A szerző részint azt hangsúlyozza, hogy a háború, a forradalmak,
a területi változások jelentősen átstrukturálták ezt a társadalmat, részint pedig azt — itt műve
alaptézisét remélhetjük megragadni —, hogy a háború előtti magyar társadalmat olyan belső
feszültségek hatották át, s ezek a dualizmus évtizedeiben annyira lefojtódtak, hogy a forradalmak leverése ellenére a győztes ellenforradalomnak valaminő megoldást (vagy legalább álmegoldást) kellett kínálnia, ha alapvető célját, a politikai stabilitást el akarta érni.
Melyek voltak hát e társadalmi feszültségek? A Habsburg-birodalom még 1918-ban felbomlott, a közjogi kérdés, a dualizmus kori magyar pártalakulások alapja megszűnt. A nemzetiségek elszakadtak, nem létezett az országon belül nemzetiségi kérdés sem. (Igaz, helyébe
lépett a határokon túli kisebbség iránti törődés, de ez már nem volt belpolitikai természetű.)
Az új határok közé került magyar társadalom osztályszerkezete is átalakult. Túlnyomórészt
agrárterületek váltak le, s így a társadalom egésze polgárosodottabb képet mutatott. Olyan
adottságok ezek, amelyek függetlenek a forradalom vagy az ellenforradalom győzelmétől:
számolni kell velük. A változó feltételek egy másik csoportja olyan kihívást képezett, amelyre
a forradalmi és ellenforradalmi politika eltérő választ adott. Ilyen volt az új gazdasági feltételekhez való alkalmazkodás, a földkérdés, a politikai rendszer átalakítása. Végül ott voltak
azok a problémák, amelyek éppen az ellenforradalom felülkerekedése folytán merültek fel
egyáltalán: a királykérdés, a munkásmozgalomhoz való viszony, a politikai szabadságjogok
kimérése, a zsidókérdés és így tovább.
76

A Tanácsköztársaságot, mint ismeretes, a környező országok katonai intervenciója döntötte meg. A nemzetközi helyzet, s nem a hazai társadalom politikai hangulatának valaminő
irracionális fordulata idézte elő, hogy sem a polgári demokratikus, sem a proletárforradalom
nem tudta konszolidálni magát. Ez a lehetőség csak az ellenforradalomnak adatott meg.
A könyv árnyaltan mutatja be, hogy az „ellenforradalom győzelme" mennyire összetett
folyamatot takar. Egy-két hónapig győztesnek hiszi magát a különítményes, a gyárát visszakapott vállalkozó, a zavartalanul piacozó paraszt, a faji alapon mindent megoldani vélő katonatiszt. S ott is vannak a hatalomban. De az országterület nagyobbik felében a megszálló román királyi hadsereg az úr. A bizonytalan helyzetet az antant szeretné tisztázni, terelné a folyamatot a polgári demokrácia felé. Ma már könnyű elmagyarázni, hogy a demokratikus pártok miért nem menthették meg az országot 1918—19-ben — akkor csak a kudarcuk követte
kiábrándulás minden propaganda nélkül bekövetkező folyamatát lehetett érzékelni. A demokratikus pártok alap nélkül ugyan, de kompromittálódtak a tömegek szemében. A demokrácia lehetséges bázisa 1920-ban végzetesen leszűkült. S erre a történelmi pillanatra alapozva
sikerült egy olyan rendszert felépíteni, amely azután negyedszázadig funkcionált. A helyzetet
az antant is tudomásul vette, s így megteremtődött végre a minimális nemzetközi háttér egy
belpolitikai konszolidáció számára. S ez a megszilárdulás csak antidemokratikus jellegű lehetett.
A „Horthy-kort" régebben gyakorta fasiszta rendszernek tekintették. Romsics Ignác, a
népszerű feldolgozásban indokoltan, fogalmi és vitakérdésekkel nem foglalkozik, ám kétségtelen, hogy a kialakított belpolitikai rendszert nem tartja fasiszta típusúnak, ellenkezőleg, a
konszolidáció folyamatát akként értékeli, hogy a rendszer nem nyílt terrorral válaszolt az általunk is előbb felsorolt kihívásokra, hanem azokra a maga érdekeivel egyeztetett módon konstruktív választ adott. A békeszerződést aláírták, becikkelyezték, Magyarország felvételét kérte
a Népszövetségbe. Tudomásul vették, hogy a Habsburgok visszatérése nem időszerű. A szociáldemokrata munkásmozgalmat nem elfojtották, hanem alkut kötöttek vele. Még egy kétes
értékű „földreformra" is vállalkoztak. Bevezették ugyan a vallási megkülönböztetésen alapuló egyetemi felvételi rendszert, de néhány év múlva megszüntették. Nem mondtak le a területi revízióról, de a fegyvereknél többet költöttek a kultúrára. Szanálták a gazdaságot, anélkül, hogy állami felügyelet alá vonták volna. Fejlődött a népoktatás és a társadalombiztosítás.
Az itt felsorolt, a könyvben bemutatott változások nemcsak a „fasiszta rendszerről" adott korábbi kép megingatására alkalmasak, hanem egyúttal árnyalják azt a felfogást is, amely a
bethleni konszolidációban a dualista Magyarország némi változtatással történő továbbéltetését látta. (Talán nem túlzás, ha úgy véljük, hogy a bethleni konszolidáció teljesítményeinek
eme méltánylása a dinamikusabb hatvanas és hetvenes években nem születhetett volna meg.
Szerényebb távlatok hozzásegítenek ahhoz, hogy a múlt alternatíváit se túlméretezetten ítéljük
meg.)
Aminek az érzékeltetését mégis hiányoljuk, az az, hogy a stabilitás nem azonos a továbbfejlődésre való képességgel. A húszas években csökkent a szociális elégedetlenség. De sikerült-e
levezetni a gazdasági válság kiváltotta szociális elégedetlenséget? Kibírt volna-e még egy földreformot a rendszer ? A Bethlen alkotta szisztéma a harmincas-negyvenes években miért csak
jobbratolódással tudott az új kihívásokra válaszolni? Kétségtelen, hogy a külpolitikai meghatározóknak rendkívüli súlyuk volt. A stabilitásnak talán mégis elképzelhető egy olyan változata, amely nem az egységes, egyvéleményű, nagy többségű kormánypárt és a „kitaszított", ellenzékiségre kárhoztatott oppozíció küzdelmére egyszerűsíti a politikai életet, hanem a különböző irányzatú ellenforradalmi alapzatú pártok mozgékonyabb koalíciójával visz dinamikát
és rugalmasságot a politikai életbe. A polgári demokráciát 1920 táján valóban nem a szociáldemokrácia árulása vagy Bethlen ügyessége hiúsította meg; akkor valóban hiányoztak feltételei. Bethlenék vétke — feltehetően a dualizmus kori mentalitás öröksége — a koalíciós politizálásra való képtelenség. Konszolidálás számukra egyenlő egy mammutpárt megteremtésével.
Engedelmesség a kormány vezetője iránt, vagy kilátástalan ellenzékiség — erre egyszerűsödik
77

a képlet. Nem véletlen, hogy a korban születik meg a „harmadik Magyarország" gondolata,
amely legalább a művelődési értékek választásával túl akar lépni e megoszláson.
A korszak kulcsfigurája kétségkívül: Bethlen István gróf. A róla adott adatgazdag ismertetés mintegy azt sejteti, hogy a gróf a világháború éveiben már készült háború utáni szerepvállalására, mindenesetre a háború után kezdettől határozott koncepcióval politizált. A kor
számos alakja kap még életrajzi ismertetést-jellemzést, sőt a szerző manapság ritka módon
olykor külső leirást is ad.
Romsics jó szerkesztő, kevéssé igényes stiliszta. Észrevehető, hogy struktúrák működési
rajzával nem szívesen bíbelődik, a gazdaság szektorai felett például átsiklik, s alig várja, hogy
előadása tevékeny szereplőhöz érkezzen. A történelmet konkrét emberek cselekvésén keresztül láttatja. Nagyatádi ügyködik a földreform körül, Hegedűs Lóránt próbál szanálni, Klebelsberg csinálja a nagystílű kultúrpolitikát.
Az Ellenforradalom és konszolidáció éppen ezáltal válik életteli, sikeres szintézissé. Nem
„erők" és „körök" mérkőznek itt egymással, hanem pontosan körülírt feltételek között eltérő
pozíciójú és képességű emberek. Nem győz meg arról — nem is akar —, hogy a legjobb variáns győzött, de arról igen, hogy e nehéz évtized alatt is stabilizálódott és továbblépett Magyarország. (Gondolat.)
GERGELY ANDRÁS

A huszadik század
első politikai, társadalmi krízise
GALÁNTAI JÓZSEF: AZ ELSŐ VILÁGHÁBORÚ
Az első világháborúval foglalkozó irodalom reneszánszát éli. Dokumentumkötetek, emlékiratok és a részletkérdéséket feldolgozó munkák sokasága jelent meg az utóbbi húsz évben.
Galántai József a magyar vonatkozások feldolgozása (Magyarország az első világháborúban
1914—1918. Akadémiai Kiadó, 1974) után vállalkozott — történetírásunk régi adósságának
törlesztésére — az első világháború történetének megírására. Galántai József régi, sokféleképpen értelmezett kérdés feltevésével kezdi a több mint 500 oldalas könyvét. Mi szülte a háborút? Milyen erőknek állt érdekében lángba borítani a világot? Az a kérdés is felmerült, hogy
„.. .miből eredt, miben gyökerezett az addigi történelem legszörnyűbb vérontása, melyben közel tízmillió katona és — a háború okozta járványokat, éhséghullámokat is figyelembe véve —
hasonló számú polgári személy lelte halálát, hatalmas anyagi érték pusztult el s azv emberiség
morálisan is felmérhetetlenül károsult."
A kötet mintegy negyed részében az első világháborúhoz vezető út, politikai csoportosulások, feszültséggócok kialakulásáról szól. Az első világháború okait mindenekelőtt a modern
kapitalizmus rendszerében kell keresnünk. „A háború e rendszer terméke volt — írta Galántai
József —, ez határozta meg céljait is. Mindkét fél részéről imperialista háború volt — a világ,
a gyarmatok és a finánctőke érdekszféráinak felosztásáért és újrafelosztásáért." A század elejére a világ legdinamikusabban fejlődő országa Németország lett. A gyarmatokkal alig rendelkező fiatal német junkerburzsoázia — első lépésként — európai hegemóniát akart, értékes
gyarmatokra és piacokra szeretett volna szert tenni. „Németország nagy étvágyú imperializmusának útját viszont minden irányban elzárta az antant imperializmusgyűrűje." A Balkánon
78

az Osztrák—Magyar Monarchia, Bulgária — igaz más-más érdekek szerint — Olaszországgal,
Oroszországgal (és Görögországgal) került ellentétbe. Törökország a nagy kiterjedésű birodalma összetartása mellett — Oroszország ellenében — a Boszporusz és a Dardanellák megtartásában, ellenőrzésében volt érdekelt. Anglia, Franciaország, Oroszország (és Olaszország) a német törekvések ellenében, hatalmuk, befolyásuk megtartása érdekében keresett együttműködést. (Az Észak-Amerikai Egyesült Államok Közép- és Dél-Amerikában, az ugyancsak gyorsan fejlődő Japán a Távol-Keleten háborús tevékenység nélkül is érvényesítette érdekeit.)
A háború menetét, lefolyását illetően mindkét részről elszámították magukat. „A háború
kezdetén egyetlen katonai stratéga sem mérte fel helyesen annak a háborúnak a feltételeit,
amelyre felkészült. Milliós hadseregek az 1914-re kialakított fegyverzettel és tűzerővel, az
1914-ben lehetséges mozgósítási, utánpótlási és irányítási feltételekkel még nem mérkőztek soha." A beásott géppuska, a gyorstüzelésű ágyú, a gáz alkalmazása, a tankok, majd a repülőgépek tömeges bevetése gyökeresen módosította a harcászati stratégiát s minden képzeletet
felülmúlva növelte a veszteségeket.
Á háború kezdetén a küzdelem nyitott volt. A francia hadsereg jól tartotta magát. Az angolok tengeri erejét nem sikerült ténylegesen meggyengíteni. Az angol flotta uralta a tengereket (a német gyarmatok antant ellenőrzés alá kerültek). Oroszország súlyos veszteségek árán
ellenállt a német és osztrák—magyar támadásoknak. Harcászati és politikai szempontból a
Monarchia került a legelőnytelenebb helyzetbe: a háborúban mindent kockára tett és semmit
sem nyert. A háború végén a lehető legtöbbet veszítette.
Az 1915—16-os éveket a kiegyenlített küzdelem időszakaként tartják számon. Az USA
közvetítési kísérletei, a búvárhajóharc, a tengeri blokád, sőt Bulgária, Románia és Olaszország hadbalépése, a nyugati front gyilkos ütközetei nem sokat változtattak az esélyeken. 1916
végén azonban egyre inkább érezni lehetett, hogy a gazdaságilag erősebb, nagyobb tartalékokkal rendelkező hatalmi csoportosulás javára billen a háború mérlege.
Való igaz, az első világháború a „leg"-ek háborúja volt. Az elesettek és megsebesültek
számát százezres, milliós nagyságban tartották nyilván. Milliók kerültek — olykor a frontszolgálatnál is rosszabb — hadifogolytáborokba. 1915 első négy hónapjában a Monarchia és
Oroszország egyaránt 800 ezer katonát vesztett. (Csak Przemysl várából 120 ezer katona indult el Szibéria felé.) Az egyes hadműveletek hatalmas embertömeget mozgattak meg. A hátországok ipara, mezőgazdasága — bár erről nemigen írt a szerző — csak rendkívüli nehézségek árán tudta kielégíteni a háborús igényeket. A háború első fél évében a franciák közel egymillió embert vesztettek, a Monarchia és Oroszország a franciákhoz hasonló veszteségeket
szenvedett. Németország 800 ezer katonát áldozott a kétes értékű sikerekért. A háború elhúzódásával nőttek a veszteségek is. Az Ardennek kies lejtői, Tannenberg, az Isonzó és a Marne
folyók völgyei, Przemysl, Gorlice, Somme, Verdun, Jütland — hogy csak néhány szomorú
helyet említsünk —; százezrek vesztőhelye lett. A Verdun környéki harcokban a németek 450
ezer, a franciák 550 ezer katonát veszítettek. A harmadik ypres-i csatában például az angolok
57 hadosztályt — 3535 löveget, 680 repülőgépet és több mint 200 tankot — vetettek be. A tüzérségi előkészítés 16 napig tartott. A veszteségek ennek megfelelően rettenetesek voltak: 324
ezer angol és 217 ezer német katona maradt a csatatéren. Az antanthoz csatlakozott Olaszország is jelentős veszteségeket szenvedett. Caporetto után 300 ezer olasz katona esett fogságba,
350 ezer katona rendezetlenül áramlott az ország belseje felé, 50 ezren dezertáltak. Elpusztult
az olasz tüzérség fele. A hadiszerencse tekintetében a Monarchia sem állt jobban. Az éhség és
járványos betegségek is sok százezer ember életét oltották ki. A hátországokban rohamosan
csökkent az életszínvonal, nőtt az elégedetlenség. 1917-ben egyre inkább érvényesült az antant
erőfölénye. 1918 közepén alapvetően új helyzet alakult ki. Az antant ereje az USA jóvoltából
gyorsan nőtt. A központi hatalmak összeomlása elkerülhetetlenné vált. A kimerült Bulgária
1918. szeptember 25-én békét kért, a Balkán antant ellenőrzés alá került. A nyugati frontokon
az antant háromszoros túlerőre tett szert. Törökország 1918. október 30-án kapitulált. A Mo-

79

narchia képviseletében november 3-án írták alá a fegyverszüneti okmányt. Németország november 11-én adta meg magát.
A fegyvernyugvást követően Európában nem lett igazi béke. A Párizs környéki szerződések nem oldották meg a korabeli Európa problémáit. Az erő; a hatalom birtokában megváltoztak a korábbi „igazságos rendezés" alapjai. Galántai József könyvének rendkívül tanulságosak azok a részei, ahol a „saját" érdekekről, a szembenálló felek érdekkülönbségeiről, a
rablási szenvedély növekedéséről olvashatunk.
A könyvben végigkísérhetjük azt a folyamatot, hogy az erő, a hatalom, a befolyás változásai a politikában hogyan, milyen formában valósultak meg. Amikor a központi hatalmak
jelentős területeket tartottak megszállva, az USA elnöke arra az álláspontra helyezkedett,
hogy: „1. A háború eredményeként nagyobb vagy döntőbb jelentőségű területi leválasztások
nem történhetnek, mert ez [az antanthoz tartozó országok részéről — L. I.] revánsvágyat szülne. 2. Kölcsönösen garantálni kell mind a nagy, mind a kis államok területét és birtokait. "
A világháború végén a győztes antant az előbbiekből semmit nem vett Figyelembe. Pedig Wilsonnak igaza lett. A megcsonkított államokban a revánsvágy hamar feléledt.
Az első világháborút lezáró békeszerződések jelentős mértékben módosították az európai
erőviszonyokat, a győztesek gátlástalanul átrajzolták a vesztes országok térképét. A Párizs
környéki békékről Albert Sorel francia történész találó — ha nem is mindenben helytálló —
megállapítást tett: „A szerződések a megkötésük pillanatában létező viszonyoknak a kifejezői. (...) A diktált békék rendje csak addig tarthat, ameddig össze lehet fogni azokat az erőket, amelyek a szerződések aláírását kikényszerítették."
Az antant Magyarországgal szemben rendkívül kemény békét diktált. A történelmi Magyarország 72 százaléka, lakosságának 64 százaléka — ezen belül jóval több mint hárommillió
magyar anyanyelvű személy — került idegen uralom alá. A béketárgyaláson bár a néprajzi
szempontokat emlegették — a mérhetetlenül elvakult román, cseh (szlovák) és szerb nemzeti
burzsoázia érdekeinek megfelelően jelölték ki az új határokat. Georges Desbons La Hongrie
aprés le traité de Trianon című munkája szerint a Trianonban kijelölt magyar határok „ . . . fékeveszett önkény művei: mezőket és házakat, utakat és pályaudvarokat vágtak ketté. A szomszédok hadászati érdekei vezették a győztesek tollát." Illyés Gyula szavaival élve a „ . . . f r a n ciáknak Trianon a kéj laképítészet egyik mesterművét s a gyönyörélet csodakastélyát jelenti.
Nekünk, mivel ott törtek idegenbe minden harmadik magyart, s ott szabdalták szét anyanyelvünk területeit: afféle ember-vágóhidat: charnier-1 idéz, hatásában ahhoz a Mohácshoz hasonlót, ahol annak idején az iszlám dühe szabadult ránk."
Az első világháború eseményei forradalmasították a tömegeket, a forradalmi erjedés kiterjedt a hadseregekre is. 1917-ben Oroszországban győzött a szocialista forradalom, 1918ban forradalmi hullám söpört végig Európán. Az első világháború korszakhatárrá vált, „.. .új
történelemformáló erők emelkedtek ki: a szocializmus s a föld lakosságának túlnyomó többségét alkotó függő népek antiimperialista harca." A háború károsultjainak milliói azonban —
hosszú ideig — csak azt érezték, tapasztalták, hogy az elesettek, eltűntek, fogságban meghaltak, a rokkantak és az árvák száma minden korábbit felülmúlt. „Tízmillió fiatal, virágzó emberélet pusztult el idő előtt a világháborúban. Ha azt a sok vért, ami akkor kiömlött — olvashatjuk a Pesti Hírlap egyik számában —, össze lehetne gyűjteni, olyan tenger keletkeznék,
amelynél nagyobb és hatalmasabb csak egy másik lehetne: az, amely a könnyek patakjából
származott." (Gondolat.)
LAGZI ISTVÁN

80

Keresztury Dezső: Pásztor
Abban az irodalomban, ahol a költőnek — Ady szavai szerint — „nem illett" megérni a
krisztusi életkort, ahol Csokonai harminckét, Petőfi huszonhat éves korában halt meg, nincs
nagy hagyománya az öregkori lirának. Ady alig lépte át a negyvenet, Balassi éppen betöltötte,
József Attila, Radnóti el sem érte, amikor meghalt. Itt a „közelítő télre", az öregségre a harmincéves Berzsenyi panaszkodik: „Már elestvéledtem, / Béborult az élet vidám álorcája..."
És amikor Arany a Kapcsos könyvbe az Őszikéket kezdi írni, éppen betölti hatvanadik évét.
Az átlagos emberi életkor meghosszabbodásával most nálunk több az idős költő, sőt azoknál
a költőknél, akik korábban valamilyen kereső foglalkozást űztek, a nyugdíjas életkor elérése
után valóságos versírókedv buzog föl. Gondoljunk csak Csorba, Kálnoky, Takáts Gyula,
Weöres mai termékenységére, Illyés haláláig lankadatlan erejére. Ez nemcsak egyszerűen irodalomszociológiai jelenség, hanem esztétikai és pszichológiai is. Ez a gazdag és sokszínű öregkori líra két tekintetben is nagy értéket jelent. Egyrészt: ha igaz, amit Illyés ír, hogy az igazi
költők a közösség „izzó idegdúcai", akkor ez az öregkori költészet egy új élménytartalom birtokba vétele a lírai kifejezés számára, hiteles „üzenet" egy széles társadalmi réteg lelkiállapotáról, magatartásáról, érzésvilágáról, és kitűnő „vizsgálati anyag", dokumentum egy fiatal tudomány, a gerontológia számára. Másrészt: ha hiszünk a költészet emberformáló, lélekalakító erejében, ha elfogadjuk Keresztury gondolatát, hogy a költői képek „a lét naggyá sürűlő
tükröződései", akkor ez az öregkori költészet visszahat az olvasó személyiségére, segít
tudatosítani problémáit, vagyis jelentős e lírának az idős olvasóra gyakorolt „kondicionáló"
hatása. Mindkét „hozomány" olyan új szellemi-esztétikai érték, amely fontossá teszi az idős
költők líráját és új köteteik vizsgálatát.
Keresztury Dezső 1979-ben töltötte be hetvenötödik évét, Pásztor című kötete az utóbbi
esztendők verstermését tartalmazza. Jól tudja, hogy idősnek lenni nem érdem, nem elhatározás és szívósság kérdése, hanem ajándék, kegyelem, szerencse, amire — ha valaki megkap —
nem lehet büszke, vagy ha az, akkor illetlen és sértő azoknak az emlékével.szemben, akik ilyen
vagy olyan ok miatt fiatalon meghaltak. Keresztury azt is világosan látja, hogy a fiatalt, a felnőtt férfit és az idős embert elsősorban az idő fogalmának más-más megélése választja el: az
ifjú csak a jelenben él, a férfi vissza- és előrenéz, már emlékei is vannak, az öregség gondja: a
létezés és az elmúlás kérdéseivel való szembefordulás, a miért éltem, a mi lesz velem gondolata. Keresztury meggyőző önarcképet fest. Az apró testi kínokról éppúgy hírt ad, ugyanúgy
zsörtölődik, öregesen dohog, mint a legtöbb idős ember. S abban is hiteles a portré, hogy készítője a másik emberben talán még kíméletlenebből meglátja az öregedés jeleit, mint önmagában. Az önarcképben azonban nem ez a lényeges. A Pásztor Keresztury leglíraibb verseskötete. A nagy kulturális élmények, szokott témái itt sem hiányoznak, de ami a kötet egészére jellemző, az a személyesség, a mélyen átélt élettények, egyéni gondolatok és gondok megvallása,
az öndefiníció. Költő szól itt, aki „ember emberek között", s akiben mindent beárnyékol az
aggodalom, a „szívós kaszás" jelenléte. A „végső kérdésekkel", nyilván, lehet harmincéves
korban is szembenézni, de a válaszok minden bizonnyal hetvenen túl hitelesebbek, fájdalmasabbak, megrendítőbbek. Ha a költő a múltra gondol, a „hányszor ? " kérdése rebben föl benne, ha a jelen jut eszébe, a „buborék", a „tünékeny pillanat", a magány fájdalmát érzi: „maradtam nyílt szívvel sóvárgó árva". Mai életét a nyáj nélkül maradt pásztor metaforába foglalj a : „Választás, jó hír: alkalom, szerencse / s kegyelem dolga; s megfejtettem-e már, / mi
késztet kockáztatva is óvni a többieket? / Mit elfogadok, tudom, csak emberi / sors, tér-idő;
átlépnék rajta, / ha enyém volna életem, halálom. / Hálát nem várni tanít tapasztalatom, /
mégis hadd osszam szét gyümölcseimet, / s szóljak azzal, hogy teszem a dolgom."
Keresztury eszmevilágának tartóoszlopai az általános erkölcsi elvek, az etikai parancsok:
emberség, tisztesség, okosság, munka, hit, hűség, tenni a dolgunk... A létezés, a magány, az
elmúlás szorongató kérdéseire életbölcseleti elvekkel, erkölcsi axiómákkal válaszol. A divat, a
modor, a túllihegés, a sértődöttség, az érdek, a hiúság, az önelégültség ellen (ezek is az ő sza6 Tiszatáj

81

vai) a tények, a békesség, a mérséklet, a türelem, a tisztesség, az örök igazságok értékére hivatkozik. „Az idő koptatása ellen mit tegyek?", „munkánk mit ér" — kérdezi. Válaszai:
„magaddal jó békében maradni", „gyerek lesz mind aki jó", „maradhass hű magadhoz",
„légy bölcs, béketűrő", „talpig fegyelemben", „teszem a dolgom", „készülj, hogy ama percben...", és ismét: „végezni a tennivalót", „teszem a dolgom". Ha alkalmi köszöntőt ír a füredi szülészet évfordulójára, ha verset ajánl a keramikus Németh Jánosnak, Amerigo Tótnak,
Sinkovits Imrének, akkor is elsősorban a tett, a cselekvés, a másokért, a közösségért végzett
munka értékét mutatja föl emelkedett hangú, nagy nyelvi erővel megszólaló, ódai szárnyalású
sorokban. Amit egyik versének címül ad, több költeménye fölé odaírhatnánk: Tanvers, személyesen. Mindkét szó hangsúlyos: ez a költészet nem tagadja nemesítő, jobbító szándékát,
ugyanakkor minden — többször megismételt — gondolata mögött ott van a költő életének,
személyiségének a fedezete, a szavakat hitelesítő példa ereje.
E lírai világképből nem hiányzik az ellentétek fölismerése, a dialektikus gondolkodás.
Versek sora vall a nyugalom, a magány elkerülhetetlenségéről, a beletörődés fájdalmáról, de
legalább ugyanannyi tesz hitet a „van még teendő" parancsáról, a kaland csábításáról, a „felszárnyalni", a „láng legyen" szépségéről. A jó és a rossz örökös harcát érzékeli a költő. Az elmúlásra is van vigasztaló szava: a nyáj nélkül maradó pásztor eszméinek továbbélésében, a
tanítványok hűségében bízik; minden pusztulás az újjászületés lehetősége: „ami meghal, újulásra temetkezik", „túlél az erdő, a fű".
Milyen alapelveken nyugszik a költő erkölcsi tanítása? Milyen filozófiai forrásokból táplálkozik morális meggyőződése? Ezt a lírát a transzcendens létezés, a szabott rend és cél hite
szövi át, erkölcsi elveit a teremtő akarat, az Abszolutum léte föltételezi, magyarázza: „ott sejtünk minden keresztútnál" — ezzel a sorral zárja Tapasztalat című versét; a Mindennapban
ú j a : „Ha megtalálja [tudniillik az ember a jóságos kezet], az Atyában is a teremtőt tiszteli".
Nem az emberért pörög a Mindenség, az ember is a „nagy Mindenség" része (Magány ellen).
S Mózessel együtt vallja: „ma is szólni űz az a Hang, amit a szent hegyen hallottam..." (Mózes szavai a XX. század végén). Kemény viaskodással, kérdésekkel, örök kereséssel átszőtt hit
ez: „míg él, keresi léte értelmét az ember", de éz a hit ad megnyugvást is: „tudásod hite szülhet csak reményt, mert célt súg..." (Krédó). Keresztény világmagyarázat, létértelmezés ez, s
hozzátehetjük, nem is protestáns színezetű, mert elhárítja a predestináció, az eleve elrendelés
gondolatát, s a választás lehetőségéről, a „jó s rossz hajlam"-ról beszél, s arról, hogy értelem
van a létben: „nem értelmetlen sodródik tova / a pilleszárny animula" (Le-föl).
Figyelmet, gazdagabb vizsgálatot érdemelne Keresztury költői nyelve (erkölcsi-gondolati
tartalmú költészete egy jórészt fogalmi nyelven szólal meg), sajátos mondatépítkezése (a bonyolult, zsúfolt, többszörösen alárendelt mondatokat kedveli), valamint formai gazdagsága (a
legsúlyosabb kötöttségeket, például a szonettformát és az időmértékes metrumokat veszi
gyakran magára). De erre nincs terünk. A kötet néhány tartalmi-gondolati értékéről azonban
mindenképpen szólni kell, azokról az önálló „ciklusokról", amelyek szerencsésen egészítik ki
és árnyalják a költő világképét. Egyrészt: Keresztury egy intellektuális orientációjú, elvontságra hajló költészeti áramlat ellenében szinte kihívóan vállalja a tájat, mint költői témát. Egy
olyan időben, amikor a költészetből jóformán teljesen kiszorul a természetélmény, valóságos
oázisnak számítanak Keresztury tájképei, berzsenyis és radnótis ízeket-hangulatokat idéző
természetleírásai, melyeket egy-egy honi vagy külföldi utazás, vagy egy-egy képzőművészeti
alkotás — például Bernáth Aurél festményeinek a látványa — hív elő benne. Keresztury itt éppen azzal válik korszerűvé, hogy mer „korszerűtlen" lenni. Másrészt: Keresztúry lírájában
mindig jelen volt a művészeti élmények és értékek fölötti meditáció, az emberi kultúra javainak a fölmutatása és védelme. Ezt a törekvést most a zenei rezonancia, a Bartók nyomában
ciklus képviseli a kötetben. A három zenei-színpadi mű, A fából faragott királyfi, A csodálatos mandarin és A kékszakállú herceg vára „meséjét" éli újra. Kétségtelenül inkább a történethez, mint a zenéhez kapcsolódik, de úgy értelmezi és parafrazeálja az eredeti szövegkönyvek
gondolatvilágát, hogy azokhoz sajátos és egyéni tartalmakat is tud hozzáadni. Különösen mű82

vészi a harmadik Bartók-mű „átköltése". (Csupán az marad babonás-misztikus homályban,
hogy az előhanggal és utóhanggal keretezett költői munkák miért éppen 32 — és nem 31 vagy
33 — részre tagolódnak.) A költő átköltő-újraértelmező törekvéséhez kapcsolódik a kötet
utolsó ciklusa, az Istenek játékában több darabja. Itt Keresztury az ősi kultúrák, a mítoszi hősök — Odüsszeusz, Ulysses, Daedalos — varázsköpenyét ölti magára, látomásos nyelven keresi a „példázatok lelkét", szimbolikus versekben fogalmazza meg az öregedés fájdalmas-szép
énekét.
A nyelvi-formai kötöttségeket vállaló, interpunkciót használó költő könyve ezekkel a sorokkal és ezzel a meghökkentő megoldással ér véget: „De most gépek zúgnak át agyamon, /
láthatatlan rakéták dübörögnek, / a Világfa hétrét hajol, / atomvihar szaggatja szét a Földet.
/ S ők ömlenek körözve éjjel, nappal / az élet téridejében le, föl, / arcukon gond szánt, mosoly tündököl / vagy ürességgé hamvad a közöny: / emberek, mindig egy s új változatban: /
örvénylő porvihar, törvények-gyúrta vízesés, / part s hullám, cserélődés szakadatlan; / mennek örökre, és" A befejezhetlenség — a befejezhetetlenség? — jele ez a lezáratlanság. Vagy
még inkább figyelmeztetés a folytatás szükségességére? A költő az olvasóhoz fordul, szeretné,
ha benne visszhangoznék a szó. Ez akkor is igaz és érvényes, ha azokat a tartalmakat és élettényeket, amelyeket a költő már megismert, de mi még nem éltünk át, nem — vagy alig — tudjuk megérteni. Bárcsak részesülne a kötet minél több olvasója abban a kegyelemben, hogy
kortársként, háromnegyed század megélőjeként is visszhángozza és folytassa majd magában a
költő most félbehagyott — de így is teljes értékű — mondatát. (Magvető.)
TÜSKÉS TIBOR

Csukás István: Mintha átvágnánk Tahitin
Mi újat mondhat még a kritikus arról a költőről, akinek immár hetedik verseskönyve jelenik meg? Különösen akkor kerül nehéz helyzetbe, ha — mint Csukás is — eddigi köteteivel
szinte már előre kijelölte önmagának azt az ívet, melynek megvalósulását most, a kötet kézbevételével tapasztaljuk. Petrőczi Éva megállapította már Az üres papir elégiája című kötetről
írva, hogy „intézményesen búbánatos, inkább elparentálni, mint nevettetni tudó költészetünkben ritka színfolt a Csukás-versek életöröme, természetes vidámsága". Grezsa Ferenc szerint Csukás a „homo ludens" és a krízisirodalom szintézisének egy érdekes variánsát teremti
meg.
Csukás legújabb kötetét lapozva érdemes azt szembesíteni néhány eddigi kritikusi megállapítással. Kritikusi közhelynek számítana, ha Csukásnak csupán a játékosságáról beszélnénk.
Az Az volt a szörnyű: fiatal költőnek tenni című versében rezignált iróniával keresi az egykori
költő helyét, s közben arra a következtetésre jut, hogy „a haza nem az ilyen senkiháziaknak
van fenntartva". Ugyanezzel a kesernyés humorral szólal meg másutt is, amikor azzal a gonddal néz szembe, hogy „a cica elvitte a forradalmat" (Hölderlin vagyok, aki nem őrült bele). Az
elidegenedés hangnemében, a kiszolgáltatott, de meg nem tört ember öntudatával mondja:
„állok vacogva és szégyenkezés nélkül az idő rettenetes huzatában" (Mélyen a versek alatt).
A gyermekkorral való röpke találkozás pillanata csalja ki belőle ezeket az elmúlás érzetével
töltődött szavakat: „még arasznyira dobogott a szívünk a földtől, / s arasznyira leszünk nemsokára, ha testünk eldől" (Egy kis őszi mélabú). Az Október, lomtalanítási hónap című versben nemcsak a felesleges, hanem a veszélyessé váló lelki kacatokat is számbaveszi: „És kifele a
6*

83

dühvel is, mely agyamat elönti, s szekerébe fogja ravaszul annak, ami ellen támad." Tucatszám sorolhatnánk és idézhetnénk még azokat a költeményeket, melyek a súlyos gondokkal
birkózó, nehézsúlyú költőt jellemzik.
Csukás költészetének igazán sajátos értéke azonban abban a bölcs humorban rejlik,
mellyel önmaga testi-lelki csetléseit- botlásait, vagy éppen a külvilág aprócska jelenségeit mosolyogja meg. A váteszi költők átszellemült vigyázállásának időszerűtlen póza helyett Csukás a mindennapok világának „apró rebbenéseit" figyeli és láttatja a lírai realizmus eszközeivel. A lírai realizmusnak azok az eszközei, melyeket Csukás felvonultat, csak genezisükben
köthetők a főként korábbi köteteiben megjelenő, de azért itt is felsejlő, nagy előkép, Radnóti Miklós nevéhez. Mert a csók, melynek emlékét a Hetedik ekloga szerzőjénél a „félig
szítt cigaretta íze" idézi fel, az Csukásnál „könnyű kis influenza" nyomán kapott „kissé náthás csók". Radnótinak tiszta és magasztos élménye lehetett az ejmúlás közelsége, a mai költőnek már nem jut osztályrészül a tiszta képletek kiváltsága. Ma „a költők félseggel a Pegazuson ülnek, / (a másik féllel meg mintha / halandók lennének: strandra járnak, lesülnek) / s
nyekereg a hinta- / ló, míg megírnak egy-egy szívbemarkoló költeményt" (A költők bocsánatkérő mosollyal).
Csukás költői jellemének rendkívül megnyerő vonása a kegyetlen önirónia. A költők
nagyobb részét fogva tartó krónikus szakmai betegség, a nárcizmus kórképeitől megcsömörlött olvasónak szellemet üdítő látvány az ilyen lírai önarckép: „kilencven és száz kiló között
már évek óta, / döng a föld, ha lép a lábam, persze, hogy nem lebben, liszteszsák vagyok, ki
voltam (belül) karcsú pilóta." Ez a költő — fogalmazódik meg bennünk ilyenkor a gondolat
— immár tiszta, saját hangon szól, s ezt nemcsak költészetének „füstölthúsillatú" hedonizmusa bizonyítja (Kilencven és száz kiló között).
A kötetnek talán legszebb darabja a Mielőtt agyonütöm című vers. Ebben Csukás egy
> szúnyoggal történő, az utóbbi számára végzetesnek bizonyuló találkozás románcát énekli
meg. A tárgyilagosan hűvös versindításban Csukás rezzenetlenül rögzíti a tényállást: „mielőtt
agyonütöm a szúnyogot, elgyönyörködöm benne". Aztán megemeli a hangját és a fentebb stíl
fokán, már-már dicsőítőéneket, panegyricust zengve folytatja a földöntúlinak tetsző jelenség
leírását: „mint kurta szoknyájú táncosnő / billeg, hosszú lábait leengedve, / csupa kecs és
csupa báj és / finoman törékeny szépség." Az éterien tisztává és könnyűvé szublimált vérszopó képét azonban artisztikus biztonsággal kissé túl is rajzolja, hogy a pattanásig feszített
csöndben óvatosan hamiskás mosollyal érvelhessen: a szúnyog érkezése valóban a szépségé,
hisz „a megjelenése is stílusos: halk / zene kíséri érkezését." Majd úgy tűnik, hogy egy pillanatra maga a költő is csodálattal adózik ennek a tüneménynek: „a lélegzetem is visszafojtom,
/ az ámulattól nem tudok szólni." Az ezt követő belső monológ bármely shakespeare-i királydráma nagyjelenetében megállná a helyét: „és nem zavar egy cseppet sem, hogy véremet
készül megcsapolni, / egy pillanatra mintha ő is / elfelejtené a véres törvényt." A belső beszéd
ezután visszatér az első két sor humort rejtő ambivalenciájához: „illegeti magát, mókásan forgatja, / orrán egyensúlyozza hegyes tőrét, / fura közjáték a nagy zabálás előtt." Hogy Csukásnak nemcsak ujjgyakorlat ez, ami öncélú retorika is lehetne, azt a következő sor ő is kifejezése igazolja: „mintha ő is szúnyogfelettivé válna". Itt válik érthetővé, hogy Csukás szúnyogverse tulajdonképpen egyfajta empáthián alapul, egyszersmind szerepjátszásnak is, amennyiben a saját személyiségének, költőiségének olyan mértékű tudatos bagatellizálását végzi el,
amilyenre csak igazán nagy költőegyéniségek képesek. A művelt olvasó tudja, hogy ebben a lírai magatartásban rejlik az igazi emberi és művészi nagyság.
Ha a Csukás-versek stílusát tekintjük, örömmel láthatjuk, hogy igaz egyik korábbi kritikusának megállapítása erre a kötetre is; Csukás valóban „rehabilitálja" a versszerűséget. A
hagyománynak ez az újjáteremtése, színvonalas továbbépítése igazi bátorságával együtt
szívet-lelket gyönyörködtető színfoltként jelenik meg a neoavantgardizmus üres attrakcióinak
dagálya idején. (Szépirodalmi.)
TÉGLÁSY IMRE
84

Nagy Gáspár: Földi pörök
A mai magyar költészet „új érzékenységéről" aligha beszélhetünk a fiatalok említése nélkül. Jelentős költői életutak lezárulásának idején — s amikor más életutak már évtizedekkel
ezelőtt megteremtették önmaguk távlatát — fokozott érdeklődés kíséri az induló költők műveit. S ez az érdeklődés csak növekszik, ha az együtt indulók rajából jellegzetes költői arcélek
tűnnek elénk. így van ez a Kilenceket követő költői csoportosulás tagjainak esetében is. Nemzedékké ez a csoportosulás nem szerveződött, noha az útnak indító élmények azonossága mára már tisztán megmutatkozik. A közösségi hagyományokhoz való kötődés szellemében indult — többek között — Baka István, Nagy Gáspár és Pintér Lajos pályája, első kötetük'is
egyidőben, 1975-ben jelent meg. Azóta újabb köteteik láttak napvilágot, s ezek a hasonlóságok mellett az egyes költői világok különbözőségeit is megmutatták. Baka István a magyar
költészet hagyományosan tragikus látásmódját erőteljes történeti színezettel gazdagította,
Pintér Lajos pedig ennek a hagyománynak a tapasztalatait a személyes sors motívumaiból
építkezve a gondolati költészet irányába tágította. Nagy Gáspárnál a történeti érdeklődés —
ahogyan Földi pörök címen megjelent harmadik verseskötete is tanúsítja — erős társadalmi
érzékenységgel társul.
Nagy Gáspár előző kötetei {Koronatűz, 1975; Halántékdob, 1978) a hagyományokból
táplálkozó, ugyanakkor a modern líra formavilágával is kapcsolatot tartó költészet jegyeit
mutatták fel. Indulásakor a magyar költészet küldetéses vonulatához kapcsolta magát — a
szellemi élmények jelentős szerepet játszottak költővé válásában. Irodalmunk a hetvenes
években jutott el a különböző költői törekvések — s mögöttük: kultúrafelfogások — ütköztetéséhez, s nem egy esetben egymáshoz kapcsolásához is. Nagy Gáspár versekben is jelezte tájékozódását, művekben fogalmazta meg kötődését történelmünkhöz, költő-elődeihez. A hetvenes évek magyar költészetében különösen erős volt a történelemhez való vonzódás. Nagy Gáspár is ezt az utat járta. Az ő versei kapcsán mondotta Kormos István: „A múltból is, a jelenből is át kell venni, ami jó. Pályakezdő költőnek mindenkire gondolni kell, aki előtte magyarul verset írt. A Halotti Beszédig visszamenőleg világosan levezethetjük költészetünk szellemi
családfáját."
A kötődések megfogalmazása uralja Nagy Gáspár mostani kötetét is. Igaz Szakolczay
Lajos megállapítása: a korai versek élményköltészete létet faggató filozofikus költészetté alakult. Számos versén a megmásíthatatlanság jeleit érezzük. Jelzi ez, hogy Nagy László, Szilágyi
Domokos, Jékely Zoltán, Pilinszky János, Kormos István halála után — azokat soroltuk itt,
akiket Nagy Gáspár is búcsúztatott — költőként is önnön sorsára ítéltetett. A búcsúversek
szorosan kötődnek a kötet többi verséhez — kötetének egységessége Nagy Gáspár költészetének gondolatiságát is letisztultán jelzi.
Nagy Gáspár a búcsúversek mellett többször szól más költészetfelfogásokról is. Mintha
az irodalmiság dominálna ebben a kötetben, s hajlandók is lennénk elfogadni ezt a véleményt,
hiszen a szellemi élmény Nagy Gáspár költészetében nemegyszer valóságos élményként jelent
meg. S mégis: a korábbi időszak „költészet ihlette versei" szerves részét jelentették Nagy Gáspár költészetének, s ugyanezt mondhatjuk mostani, a kényszerűség szorításában született ver85

seiről is. Megírták már: Nagy Gáspár nem siratókat s nem egyszerűen búcsúztatókat írt, hanem szimbólumokat alkotott. A szimbólummá emelt nevekhez utak, halálok kapcsolódnak
— és értékek. A múlt nem csupán a lezárult történések sorát jelenti Nagy Gáspár felfogásában : az elmúlt idő az értékek egybefogójává, őrzőjévé válik... S amikor más költői irányokról
beszél, akkor az ily módon felfogott múlthoz való kötődést hiányolja. Szükségszerűen idetartozik a hazai neoavantgarde kérdéseit érintő verse: Az úgynevezett nyelvkritikus költészet manifesztumának rekonstruálása eredeti dánból és honi sajt(ó)ból. A cim is utal rá: Nagy Gáspár
kritikája a múlt nélküli költészetet érinti, „nyelvemlék nélküli nyelv / a mellényelvelés finanszírozott nyelve..." — írja. Költészet a nyelv múltja nélkül — s mit ér a költészet, ha egyetlen
sorban sem lehet hinni? S mit ér automatalétünk, ha egyetlen pillanatra sem forrósodhat fel
— ahogyan ezt Nagy Gáspár Automata-álom című, Marin Sorescunak ajánlott versében írja.
Földipörök — írta kötete címlapjára Nagy Gáspár Hit-tan című versének egyik kifejezését. A vers összefüggésében ez a kifejezés — a hallgatás aranyrögeivel és az árulás színezüstjeivel szembeállítva — a küzdelmeket és a kimondást is vállaló magatartásra való utalásként értelmezhető. Kötetcímként pedig általánosítja a kötet verseiből kicsendülő hangot: hit és hitetlenség mai gyötrelmeire, a kétségekre és az elszánásokra utal. A költészetet Nagy Gáspár —
minden érték devalválódásának idején is — a hit őrzőjeként szemléli. A látott és a tapasztalt
világot az értékek világával állítja szembe. Ha tehetné, világot teremtene maga köré, s vállalt
tanítóival társalogna. S mivel ezt nem teheti, önnön létét a kiszolgáltatott ember létével azonosítja. A születést a halállal, a fényt a sötéttel látja együtt, árnyéka keresztje mögött a sírt érzi.
Ebben a végsőkig lecsupaszított világban talán már nincs is lehetőség a gondolat bizonyosságának megtalálására. Voltaképpen minden megkérdőjeleződik. S talán éppen ezért verseiben
ott a küzdelem kifejeződése is. Verseinek sora hosszas vívódásokban érlelt szentenciákat és
kérdéseket mutat fel. A versek tragikus hangvételét pedig a külső világra utaló motívumok határozzák meg. Mai zsoltár-kivonat című versében a hit keresésének töredékeit sorakoztatja
fel. „Amíg van — lapátolni / kell a szabadságból / s gyönyörrel eltévedni / a súlya alatt" — írja az egyik töredékben. Kötetének első ciklusa (tantárgyak a fekete indexből) az üldözött tanok tanításait veszi sorra. A kórtan kapcsán fokozza a kifejezést: k(o)ór-tanról van itt szó, vagyis a korkór terjedésétől. Az üldözött tanok kapcsán a hősiesség gesztusait mutatta fel. A
korkór terjedése azonban viszonylagossá teszi a hősiességet is: a megideologizált hétköznapiság veszélyei elől nem adatik meg a menekülés. Erre a versre — az előző versek pátosza után
— az ironikus hangvétel a jellemző, ahogy a vers lezárulása is mutatja. „Aki végül megmenekül tőle az sem ok- / vetlenül a szerencse fia. Mint mondják / a jólinformált hettita bölcsek:
minden / egérút viszonylagos ha semmi hír a / macskák végleges mennybemeneteléről. " S ha
a nyolcvanas évekbe forduló időszak költői lehetőségei foglalkoztatják, akkor is jelzi: mindez
nem választható el a társadalom lehetőségeitől. „Csupa rossz jel" — írja
ÉvTiZeDhAtÁrHíD
című versében.
Mint láttuk, Nagy Gáspár költői világától nem idegen a játék, az irónia. Versei — s nem
ellentmondás ez — az értékőrzés jegyében íródtak. A múltra vonatkozó utalások félreérthetetlenül jelzik, hogy a hétköznapiság megnyilvánulásai, akárcsak az álricsajok mögötti hallgatások elfojthatják a volt világ értékeit. S annak, akinek gondolkodását, létszemléletét a múltból táplálkozó indulat irányítja, nem marad más lehetősége, mint az értékek felsorakoztatása
és a maga keserű kérdéseinek megfogalmazása. Nagy Gáspár kérdései Kányádi Sándor pontos
metrumú epigrammáinak lezárulását juttatják eszünkbe: egyén és közösség szabadságáért perelnek mindketten, kelet-európai tapasztalataikkal. Nagy Gáspár költőtársa érzékenységét
egyetlen galambtoll remegésén méri. Hadd írjuk le: az ő versei, kérdései — s játékai — mögött
is ama galambtoll remegését érezzük. (Magvető.)
FŰZI LÁSZLÓ

86

Példák a félelemre
BALÁZS JÓZSEF: AZ ELTÉVEDT TANK

A fülszövegek modorában is kezdhetnénk: a regényíróként már előnyösen bemutatkozott Balázs József első novelláskötetét vehetjük kézbe; az olvasó ezúttal sem csalódik, tehetséges író színvonalas munkáit kapja, mert Balázs ebben a műfajban is nemzedéke egyik jelentős
alkotójaként mutatkozik be.
Első pillantásra mindez igaznak is látszik. A könyv egy-egy darabját örömmel olvastuk
korábban folyóiratokban, egyik-másik azonban akkor némi hiányérzetet is hagyott. Itt,
együtt látva az írásokat, azt is tudjuk már, miért éreztünk olykor csonkaságot, még némi gyanakvást is: részlet, mozaik az, amit kaptunk. Az író vet elénk egy-egy darabot kincseiből, de
mintha csiszolatlanok lennének ezek a kövek. Igen, mert Balázs József par exellence regényíró. S ezt most éppen novellás könyvéből olvashatjuk ki legmeggyőzőbben. Nem tudott — bizonyosra veszem: nem is igazán akart — műfajt váltani. Új könyvében így valójában két regényt találunk (az első címe föltétlen Az eltévedt tank, a másodiké talán Távozó fehér szerelvények lehetne), amelyeket novellafüzérnek álcázott ugyan az író, regények azok mégis. Igaz,
mindkettőből kiemelhetünk önállóan is megálló részleteket, s elnevezhetjük azokat elbeszélésnek, az egészet kell mégis ismernünk, hogy jól érthessük az írói szándékot, értékelni tudjuk a
megvalósítást.
Az első „regény" a gyermekkorból veszi irói anyagát, abból a gyermekkorból, amely történetesen az ötvenes évek Magyarországának valamely isten háta mögötti falujában telt. Magam hasonló korban, hasonló világban éltem akkor, s noha az ország egy másik csücskében,
talán mégis hites tanú lehetek Balázs József igaza mellett. Félelemmel teli, abszurd világ veszi
körül a gyermekhőst ezekben az írásokban. Lát kísértetként fölbukkanó fegyvereseket, kitelepített hibbant ezredest, annak lányát, Lilit, aki pár szem krumpliért, darabka káposztaföldért, maréknyi tarhonyáért fekszik le gnóm kis paraszttal, vérbő vasutassal, de akár serdülő
fiúcskával is. Hírt hall egy eltévedt tankról, amely állítólag a környéken kóborol, hangját többen hallani vélték, az őrületbe tartó ezredes pedig föl is sorakoztatja ellene elképzelt katonáit
a holdfényben derengő falusi udvaron. Félelem csap ki az író soraiból akkor is, ha (jegyezzük
meg: rendkívül pontos, a legjobbakra emlékeztető) tájleírásait olvassuk. A bokor itt azért tömöttbarna, átláthatatlanul buja, hogy benne meghúzódhassék valamely gonosz szándékú
ember.
Félelem, titokzatos erők mozgatta történések, rejtelmes figurák, mind-mind együtt van
itt a kor jellemzésére. Balázs József könyve mégis eltér a szokványostól. S jó, hogy eltér. Jó,
hogy az író nem akar mindenáron „leleplezni", okoskodva megdönthetetlen teóriákat gyártani a volt tragédiákról. A gyermek nála gyermek marad. Nem vetíti vissza felnőtt ismereteit
és gondolkodását a harminc év előtti időkre. Kis hősei nem filozofálnak például a katolikus és
református hit különbségein, ellenben öldöklő harcok árán védik a plébános úrtól kapott négyes bőrfocit, amellyel majd a két felekezet közötti mérkőzést kell megvívniuk. Nem kutatják
felnőtt logikával, mit is kereshet az eldugott falvakban Libus Oszkár, a rock and roll első nyírségi tudósa (aki még a sztálinvárosi figurát is képes bemutatni), későbbi szaxofonos és Összeesküvő. Ők csak azt látják — mert ez az egyetlen lehetséges lélektani motiváció —, hogy Libus
különbözik, ezért hát a közelébe kell kerülni, barátságát, de legalább a kölcsönös ismeretséget
meg kell szerezni.
A történelmet mi valóban a történelem alatt éltük. Azok a cezúrák, amelyek tudós tanulmányokban oly pontosan, évre, hónapra, akár napra meghúzhatók, a távoli falvakban alig
voltak észlelhetők. Még a legjelentősebb, valóban történelmi fordulat, a nagybirtok szétosz87

tása sem hozott azonnali, érzékelhető változást. A fejekben különösen nem. Évezredes rend
hogyan is változhatna egyetlen papirostól? A paraszt bizonytalan maradt, bűntudat lappangott benne, félt akkor is, ha senki nem ijesztgette. Milyen könnyű dolguk volt hát azoknak,
akik vele szemben az úgynevezett törvénysértéseket elkövették! Törvényszerűnek tudott és ismert el ez az osztály minden sértést, Dózsa óta a megsüttetést is.
Balázs József munkájában külön érték, hogy ezt a bonyolultságot is érzékeltetni tudja, s
ezt is gyermekhősei révén. Mert mikor is félnek ezek a fiúk igazán? Amikor lopni mennek.
A lopás pedig ugyanolyan bocsánatos bűn, sőt gyermeki erény, mint volt a grófi birtokok,
nagygazdaságok idején. (Emlékezzünk csak József Attila bűntudat nélküli dicsekvésére a ferencvárosi pályaudvaron lopott szénről, Illyés öreg tolvajaira, akik a legtisztább lélekkel vitték el az „uraságit".) Mert a tolvajt nem mindig az alkalom szüli, gyakrabban a szegénység.
Minthogy a változások ellenére a szegénység bizony jó időre velünk maradt, eközben még új
bűnök is erénynek minősültek, maradt tehát az erkölcsi rend is, sőt bonyolultabbá válva
ugyan, de még tovább engedte lépni az egyént a tisztesség — korábban még áthághatatlan —
mezsgyéin. Mindennek finom, pontos ábrázolása Balázs József itt közreadott első „regényének" kimagasló erénye.
E ciklusban egyébként a címadó irás (terjedelmében is a legtekintélyesebb) ad a legtöbbet.
A tágabb téren szabadabban, ruganyosabban mozog az író. Saját terepén mozog, hiszen mármár regényt ír valóban. Itt ismerjük meg legközelebbről a korábban is fölbukkant szereplőket, itt kapjuk legsűrűbben, szinte fojtogatóan hitelesen az atmoszférát is. Maga az alapötlet
(vagy címadó ötlet) csak a kort nem ismerő olvasó számára tűnhet abszurdnak. Az eltévedt
tankról szóló, ahhoz hasonló mendemondák mindennaposak voltak olyan világban, ahol a
leghétköznapibb eseményekről (közlekedési baleset, nyereségvágyból vagy féltékenységből elkövetett emberölés, bányaszerencsétlenség) sem adott hírt az újság. Szájhagyomány útján
azonban ezek éppúgy elterjedtek, mint az ártatlanok bebörtönzésének, a váratlan elhurcoltatásoknak a híre. S aztán egyre-másra kiderült: ez is igaz, meg amaz is. Ki ne hitte volna hát a
Makó környékén ledobott robbanó töltőtollak, mérgezett fésűk, a földeáki határban földet
ért angol és jugoszláv ejtőernyős meséjét? Félelmet termő hírek voltak, jöttek, kerengtek rajban, köztük bizony jól megférhetett ott fönt Szatmárban az eltévedt tank is. Itt, a műben persze jelképként duruzsolgat már, alkalmat adva Balázs Józsefnek, hogy ebben az írásában a legnagyobb igényű metszetet hasítsa ki, megalkotva egyszersmind könyvének legjobb darabját.
Egészen más. világba vezet a második ciklus, avagy a másik „regény". Van olyan vélemény, amely szerint ezek a darabok a mostanában igencsak elszaporodott művésznovellák
szürke átlagához sorolhatók. Hősük a már-már sematikusnak mondható tehetséges, ám az alkotás elől alkoholba, a munkától édes semmittevésbe menekülő festő. Ha így lenne, ezek a novellák valóban fölösen terhelnék a könyvet. Balázs József azonban nem csupán ezt a — valóban túlontúl ismerős — alaphelyzetet akarja fölmutatni, s hősének, Hamala Henriknek is sikerült egyéni arcot festenie. Az író legnagyobb erénye, hogy el tudja hitetni H. Henrikről: valóban tehetséges, noha nem fest. Töprengésre, szánalomra és nem kiröhögésre való figura.
(A festő álmairól, képterveiről Balázs oly meggyőzően beszél, olykor már gyanakszik az ember : talán szerzőnkben festői tehetség is bujkál?) Éreztetni tudja, hogy Henrik küzdelme valódi: annál jobban érti a művészet hivatását, mintsem maga is beálljon középszerűt gyártani.
Tehetségében mégsem hisz igazán, a Nagy Mű előtt mindig meghőköl. Úgy véli, várnia kell
még, erőt és hitet gyűjteni. Tragédiája éppen ebben van: várakozás közben nem erősödik, hanem egyre gyengül, hite is elszivárog. Maga köré gyűjti Neumann urat és I. Arthurt, a csapost
és a dekoratőrt, olykor még a sikeres pályatárs, Zámbori is feltűnik köztük, aztán elkezdődik
a látszólag fölösleges fecsegés. Látszólag fölösleges és felszínes, mert — s ez ennek a ciklusnak
a másik erénye — Balázs hősei a megszokottnál mélyebb filozófiai fölkészültséggel, kevesebb
üresjárattal cserélnek eszmét életről, halálról, a bohócok örök igazságairól és Elvis Presley
cukrozott fánkjairól. Olykor valóban emlékeztetnek Krúdy hőseire, különösen Neumann úr.

Ő akár el is vihette volna erdei autóútjára jó Rezeda Kázmért, hogy megmutassa neki: hamisítatlan őszi ködök ülnek a lombokon.
Biztatnánk az írót, ne hagyja kis Neviczkyt és barátait, az ő világukról még nagyon sok
mondandója lehet. De úgy érezzük, találkozunk még Henrikkel és a dekoratőrrel, Neumann
úrral és a nadrággyűjtő csapossal is, legközelebb talán már „szabályos" regényben. Addig is
azt tanácsolnánk nekik, üljenek át Krúdy úrtól Balázs József asztalához. No és tegyenek szép
kirándulásokat Neumann úr vénséges, de ma is üzembiztos autóján. Jó utat! (Szépirodalmi.)
ANNUS JÓZSEF

Rákosy Gergely: Zííí-zúúú...
A szatíra létjogosultsága aligha tagadható. Mindig akad olyan tény, esemény, jelenség,
amelyik visszásságaival érdemes a felnagyításra, s ezáltal kifejez valamit korunk lényegéből.
Rákosy Gergely — mint korábbi művei bizonyítják — mindig éles szemmel vette észre azokat
a dolgokat, amelyek koncentrálták egy-egy periódus legjellemzőbb vonásait. A novellák gyorsabb reagálásával látjuk ezt Zííí-zúúú... című kötetében.
írók szépirodalmi művekben és nyilatkozatokban egyaránt gyakorta emlegetik, hogy milyen erőteljes jelenség napjainkban a közöny, illetve annak alakváltozatai. Nem kerülhette el
ez Rákosy figyelmét sem. De írói alapállásának megfelelően nem felvilágosítani akar arról,
hogy mennyi baj származhat ebből és mit kellene tenni a változtatás érdekében; ehelyett tapasztalataiból összegyúrt egy olyan szituációt, amelyikben szinte önmagától lepleződik le az
emberi viselkedésnek ez az egyáltalán nem szimpatikus vonása. Képzeljük csak el (a napi hírek
alapján ez egyáltalán nem nehéz), hogy egy „dromedár" fényes nappal az utcán megtámad
egy fiút. Persze azonnal csődület keletkezik. S ki hogyan reagál arra, hogy az erősebb alaktalan hústömeggé veri a gyengébb arcát? Legtöbb irodalmár látatlanban arra szavazna, hogy a
szemlélők reakcióinak megírása az igazi írói feladat. Ezt teszi Rákosy is Kész őrület! című novellájában. Megtudjuk, hogy a hentes ugrani készül, a hivatalnok körmét rágja, a terebélyes
asszony aprókat sikít, a kalauz görcsösen markolja a lyukasztót... és így tovább. Eddig a pontig akár hagyományos megközelítésűnek is láthatjuk az írást, ám a szerző hozzátesz még valamit, ami megemeli és a közöny természetrajza szempontjából ugyancsak lényeges. A nézők
egyenként fel voltak háborodva, de együttesen el bírták viselni a látottakat. Többen kiabálnak, „nem nézhetjük tovább", de nézik. Vagyis semmit nem tesznek. Ez váltotta ki a szerző
érezhető indulatát, s ebből fakadt az a többlet, amivel a megoldást a köznapiság fölé emelte.
A közömbös nézelődés mindennapi példáját nem nézhette tétlenül s haragja természetes módon fordult azok ellen, akik nem tettek semmit. A csattanós és ugyanakkor elkeserítő lezárás
viszont azt mutatja, hogy a nézők a legkevésbé sem értik az ellenük irányuló dühöt. Az írói állásfoglalásban meglevő érzelmi magot a tapasztalatok sokasága alakította ki. Véletlen-e, hogy
eszébe jutott az eset, amikor Keszthely főterén a nyilasok három katonaszökevényt agyonlőttek. Ott is százan voltak, s pillanatok alatt le lehetett volna fegyverezni a néhány nyilast, de
senki sem mozdult. Mert ilyesmi csak az álomban lehetséges? Nem. Itt újra az egyéni és az
együttes tűrőképesség különbözőségére olvashatunk szemléletes példát (Koromsötétben). Rákosyt elsősorban a jelenség erőteljes bemutatása foglalkoztatta, nem lehetett célja a miértekre
választ adni. A vállalt feladatban kulcsfontosságú elemre hivja fel a figyelmet, aminek irodalmon túli (pszichológiai, pedagógiai) vetületei erősebbek. De remélhető persze, hogy az irodalmi hatás bonyolult rendszerén át a novellák elindítanak valamit...
Nemcsak a közömbösségben, a vitatkozásban is van olyan motívum, ami kvintesszenciá89

ját adhatja egy-egy időszaknak. A vita legtöbbször ellentétes vélemények leírásának a következménye. A szatíra eszközével dolgozó író viszont azt vette észre, napi- és irodalmi lapokban
lehet úgy is vitatkozni, hogy a hozzászólók személye válik fontossá. Az Ától zéig többszörösen jó példája ennek. A nagy Á-ról leírt eszmefuttatás olyan sort indít el, aminek a végén már
szó sincs róla. Már ez is korjellemző. Mert nem a témáról, a választott tárgyról folyik az eszmecsere. Az író ezen túl különösen a ténybeli ferdítéseket és a személyeskedést karikírozta. Elsősorban humanitárius szempontból. Talán meglepő az előbbi jelző, de ezt kell elsősorban kiemelnünk, mert Rákosy írói állásfoglalásában döntő jelentőségű az igazság. Ehhez vitával
vagy anélkül, de el kell jutni. Mégis lehetséges — konkrét példák bizonyítják —, hogy vannak
sehová sem vezető véleménycserék, semmit nem tisztázó, újat nem adó nézetkülönbségek. Ez
pedig már emberi szempontból is megkérdőjelezhető. Az olvasók életükből szánnak néhány
percet a művekre, írásokra. „Az élet — mondja az író — rövid, s ez mindenképpen tiszteletet
kíván" (Mondok mást...). Ebből következően a semmitmondástól óvni kell(ene) az embereket !
Ebben a recenzióban semmi módon nem szeretném azt a látszatot kelteni, hogy Rákosy
Gergely novelláit főként a magvas tanulságokért, erkölcsi példákért és intelmekért érdemes elolvasni. A kötet szépírói munka, s elsősorban igy értékelhető. Az érdekes írói megoldások, a
szatíra és a realista leírás keveredése, a múlt és a jelen egybemosásai, a szikár párbeszédek egyaránt vonzóak benne. S az említett ars poetica értékű vallomás is, hogy az igazság mellett kell
szólni. Mindezek konkrét történések által kerülnek felszínre. A történeteket pedig az a valóságközeg határozta meg, amiben a szerző az élményeit szerezte. így bárhogyan forgatjuk; novelláiban Rákosy napjaink feszítő gondjairól ad képet.
Itt van mindjárt a válás és következményeként a gyerek helyzete. Erről szociográfikus hitelességgel és szépírói eszközökkel egyaránt sokat írtak már. De mindig lehetséges olyan megközelítés, amelyik a humánum szempontjából újat, mást hoz. A Valaki elrontotta hőse például pszichoanalitikus nézőpontból kettős egyéniséggé válik azon az úton, amelyiken tisztázni
akarja a szerelmi háromszögben önmaga helyzetét. Hazáig a nagy tisztázásra készül. De otthon a felesége nem hajlandó meghallgatni, s egyetlen mondattal vágja el a szavakat: „Megyek, behozom a vacsorát." Az olvasó felkapja a fejét: profanizálás, paradox leírás. Mindkettő és igazából egyik sem. Az utalás világos, a nagy dolgok elválaszthatatlanok a köznapiaktól. A hangsúly azonban nem ezen van, hanem a belső folyamaton, a vívódás, a gondolkodásmód ábrázolásán. Ugyanez erősödik fel a Négyszögben. Ebben az apa a gyerek szempontjából
mérlegel: mi a jobb, ha az elvált anyánál levő fiát odaveszi az új családba, vagy meghagyja a
kialakult helyzetet? Ebben az esetben volt annyi tartás a családfőben, hogy a gyerek javára
döntsön. Ezt persze az olvasónak kell kihámozni félszavakból, célzásokból, egy feszültséggel
telített erőteljes novellából. Az író jelez, leír, a tanulság, a feloldás látszólag kívül esik feladatkörén. Látszólag, hiszen amiről szól — az legtöbbször önmagáért beszél. Ahogy a Merre
vagy, Montauk? című írásban a lakáskérdés. Egy társbérlet szatirizáló ismertetése önmagában
érdekes lenne, de Rákosy a viszontagságok közé rejtette az írósors kálváriáját is. Minthogy a
történet egyes szám első személyű, a kettőt nem lehet elválasztani. Az író munkahelye a lakás
— ebből az alaptételből következik, hogy megfelelőnek" kellene lennie. A Merre vagy, Montauk? így nézve ellentétek sora. Először azt jelzi, hogy a nyugati szerző helyzete milyen (az
idézett riport alanya csak a montauki villájában tud dolgozni). Majd leírja, hogy korábban
sem kedvező lakáskörülménye miként változott rosszabbá. Olyannyira kiélezi itt a szituációt,
hogy köznapi megoldás már nem is lehetséges. Az író macskává változik, s nagynehezen kap
egy mentő mondatot a kémény mellett egy villogó szemű fekete társától: „ Itt maradhatsz a területemen."
Ez a mondat, ha Rákosy modorában értelmezzük, vonatkozhat az írói létre is. A kötet
konfliktusainak jelentős része ugyanis abból fakad. A körülmények és az anyagiak elégtelenségéből, s a következő megalkuvásokból. Iróniája ilyenkor metsző, ahogy a címadó novellában. Végigfut a hátán a hideg, ha meghallja azt a szót: „dumatórium (...) ül az író, az égvilá90

gon nincs semmi közlendője a világgal, a világról, na de hát persze írni kell. A penzumot a
napi penzumot. Dohány kell! Nosza, gyerünk, dumatórium. A helyet is jól tölti".
A groteszk képzelet és az alapos valóságismeret legjobban a Koordinációk című montázsban harmonizál. Példát adva arra, hogy a figyelem horizontja mennyire tágas, s arra is, hogy
milyen asszociatív kötések lehetségesek az apró jelenségek és a világ nagy dolgai között. A kötet mindezzel együtt azt mutatja, hogy Rákosy Gergely írói eszközei (a szatirizáló hajlam, az
irónia és a bennük levő részvét és szeretet) nem változtak meg, a bevált úton halad tovább,
írásai társadalmi gondokat, jelenségeket sűrítenek — az ember érdekében, a humanitás gondolatával, hitelesen. Vonzó irodalmi program fontos állomása így a Zííí-zúúú... (Magvető.)
LACZKÓ ANDRÁS

HORNYÁK LÁSZLÓ RAJZA

91

Ütijelentés
Le Havre, 1983.

február.

Táncsics Mihály útja álló nap tartott, a Szajna sekély vize miatt Rouenig vasúton, majd
gőzhajóval, hogy Angliába igyekezvén elérje a francia óceáni partokat, Le Havre kikötőjét.
Megérkezvén az esti kikötőbe, a tengeri világítótornyot s az ezernyi hajó és bárka fénylő lámpácskáját elragadtatott emelkedettséggel szemlélte. Az ő estéli vízi és villogó élményeivel nem
is reméltük a találkozást, mert szűk két óra elég az expresszvonatnak, hogy még a délelőttben
Le Havre-ba rohanjon, de az útikönyv nagyhírű építészeti látnivalókkal Táncsics után újmódi
élményeket ígért. Igazi vivőerőnk mégse ebben magyarázható. Sartre úrtól az Undorban olvasható Le Havre-i tanárkodásának szorongató és leverő élménye és közérzete se tartott vissza
kedvünkben, mert jeles eseményre igyekeztünk. A magyar kultúra napjait igyekeztek közüggyé tenni ebben a lélekszámban Miskolcnál nem sokkal nagyobb, kétszázharmincezer lakost számláló, ám lüktetését, óceániai életét tekintve mégiscsak világvárosban.
Magyar napok.
Ugyan miféle képzetünk van otthoni polgárként efféle messziből híreit eseményről?
A magamét említhetem. A televízió híradójából spanyol, nyugatnémet és más városok ünnepi
pillanata: tűzhelynél szorgoskodik a szakács, majd feldíszített tálak, elégedetten bólintgató
vendégek, a cigány pedig húzza. Még egy-két villanás, netán divat- vagy árubemutatóról, információ a filmvetítésekről s egyéb programokról. A vendéglátó város polgármestere is elégedetten nyilatkozik, s a hazai rendező szervek képviselője is a kapcsolat fontosságát hangsúlyozza. És mindenki mosolyog. Amint maga a tudósitás is. Eltelt közérzet; gulyásízzel és rendezvénnyel egyként. S jámbor beavatottként már-már én is ernyedek. Lám: hírünk a világban
e sokszázados irodalomban fogant görcsös kisebbrendűségi tudat zaftban és rosszkedvben hogyan oldódik, mert ugyan se Madách, se Petőfi, se Ady, s még József Attila sem lett egyetemes figyelemmé, de most módszeres országlással, városról városra járván csak tudatjuk magunkról: élünk és jól vagyunk.
A Le Havre-i állomás csarnokában eme tudósítások képzetében fel-felvillanva egy illyési
kép is kajánkodik: arról, hogy lám: Attila népének utódjai nem valamiféle szétesett szabadcsapat legényeivel, hanem megszervezett és átgondolt stratégia szerint győzni akarnak a nyugati végeken. Most éppen Le Havre-ban, melyet utoljára az amerikaiak vettek be a második
világháború poklában. Nemes fegyverzettel ígérünk előrehatolást, ebben a nemzeti színeinkkel díszlő műsorfüzet ajánlata előzetesen is garancia. Egyik fő eseménynek a Várszínház Csíksomlyói passiójának két előadása ígérkezik. Az a produkció, amely tavaly nemcsak a hazaküldött tudósításokban, hanem a világ tekintete előtt, a szakemberek és a közönség előtt kivételes
elismeréssel szerepelt. Aztán: a debreceni Délibáb együttes programja, a Budapest táncegyüttes műsora, Lehotka Gábor koncertje, magyar filmbemutatók, Sára Sándor vendégeskedése,
Boldizsár Iván és F. Cohen jelenléte Aczél György franciául megjelent könyvének képviseletében, a Rippl-Rónai-kiállítás, kortárs művészek textilbemutatója, a herendi porcelán repre92

zentatív szemléje, a népművészeti tárlat február 26. és március 12. között nemzeti arculatunk
igényes szemléjét ígérte. Tekintélyes szervek szavatolták ezt a kínálatot: a Magyar Művelődési
Minisztérium, a Párizsi Magyar Intézet és Le Havre város tanácsa.
Az állomástól balra hajódaruk körvonala sejteti a kikötő közelségét, de mi most praktikus módszerességgel haladunk: a szembeni utcán, amely a városházához vezet. Nem képzelgünk abban, hogy nemzetiszínű zászlók erdeje vezet be a város központjába, s arra se számítunk, hogy elhaladtunkban a kisvendéglő, hamburgerhez és frites-hez szokott mindennapjaiban, magyar gulyás illatával toppantana meg. De ha már országhatárokon át híreit esemény
terepén baktatunk, azt reméljük, hógy néhány plakát tudatja a Hely érdekeltjeivel, miféle
spektákulumban lesz részünk az elkövetkezendő napokban. Egyetlen plakáttal nem találkoztam az. események egyik központi épületéig, az Hötel de Ville-ig, a városházig tartó úton.
Á mai napon pedig színház játszik itt, előző napon tárlatok nyíltak. Nem Párizsban, itt ver le
igazán a vidékről jövő bámész ámulata; nálunk a fatornyos Kelet-Európában minden valamire való kultúrház, de még kocsma előtt is a propaganda-hadjárat költségvetése megenged
egy kézzel pingált plakátot, miszerint Horváth Pista érkezése a hónap nagy szenzációjának
ígérkezik.
Magyar és francia zászló" leng a városháza előtt, ennyi jel arra, hogy mégse vétettem el
utamat.
írói, s hozzá kafkai érzékenység volna szükséges, hogy részletezzük, miképpen jutottunk
be az épületbe, amelyben a kiállítások egy részét ígérték. Affektációnk már eddig is az árvaság
kicsinyes komplexusát fedte — alkalmazkodjunk inkább. Vendégségben vagyunk itt, más a
szokás bizonyára. Ha az épület előtt nem tudatja kiírás, hogy mely időpontban üzemelnek a
kiállítási termek, s ha a nyitás másnapján* vasárnap délelőtt fél tizenkettőkor még nem tartják
szükségesnek megnyitni az épületet — ez végül is a helybéli városatyák dolga, mert a ház kulcsát ők őrzik.
De azért mi mégis benn vagyunk, nézzük hát a magunk portáját!
A Kultúra Külkereskedelmi Vállalat kedves képviselője éppen vasládákat nyit fel; az otthonról érkezett könyvanyagot csomagolja. Francia nyelvű szakácskönyvek, Lukács György,
Köpeczi Béla, József Attila művei, az Árion 13, a Ménesgazda, a 80 huszár című film írásos
dokumentumanyaga, képzőművészeti kiadványok sorakoznak. Aztán a Rippl-Rónai-album,
amit szíve szerint a másik palotában árulna, ahol a kiállítás is látható, ám a házigazdák nem
engedték, hogy ott is kínálja a reprezentatív albumot. Kékfestő terítők is a pultra kerülnek,
nem épp a Kultúra profiljaként, de hát nemcsak kultúrával, hanem nyereséggel is kell élnie a
vállalatnak. Ne faggassuk a kedves, törékeny asszonyt, van dolga éppen elég.
Még a folyosón vagyunk, szemben egy nagyteremben mosolygó urak és hölgyek, poharak
csendülnek, pincérek kínálnak elegánsan. Valamiféle fogadás zárópillanatai, nem a magyar
napok tiszteletére. Semmi baj; a kijövök tekintetét figyelem, épp egy-egy felületes pillantást
vetnek a folyosó falán függő képekre és sietősen haladnak tovább.
Magam se tennék másképp.
Az otthoniasság buzgalma azonban elmélyít a részletekben. Művekhez kapcsolódó katalógus nincs. De még túlzottnak tűnő igényességünk megváltható, ha a kép alkotóját és a mű
címét feltüntetik. Itt hiába keressük. Nemhogy franciául, de még magyarul se találni. A művek tárgyát tehát fedje homály; alapos betűzgetés, az alkotók kézjegye nyomán néhány név a
kiállítás alkotógárdájából: Benyó Ildikó, Sáros András Miklós, Kiss Imre, Szabados Árpád,
Bálint Endre, Balla Margit, Szemethy Imre, Havas Eszter; jobbára a hetvenes évek közepén
született művekkel szerepelnek. Nincs illetékességünk e művek színvonala felett ítélkezni, de
bizonyos: legtöbbjük, ha hivatalosan is értesül, hogy akár csak egy munkával is e külföldi bemutatón szerepelhet, más művet ajánlana bemutatkozásra. Hivatalos tudósításokban nyomát
se találtam e kiállítás hírének, amint a program se tüntette fel. De akárhogy is: itt alkotók és
művek szerepeltek, honi kiállításrendezők rendetlensége folytán, e megalázóan kiszolgáltatott
szemlén. Az is itthoni, s körünkre tartozó kérdés, hogy miféle védettséget élvezhetnek a művé93

szek, miféle erkölcsi és szakmai pajzsot jelent a szövetség, hogy olykor-olykor eljutván a
nagyvilágba, ne ily esendő s elvéreztető értékben szerepeljenek.
De lépjünk be a kiállítási terembe!
Szerény válaszfal harmadol, a nagyobbik tér Herendé. Üvegtárlókban, szekrényekben
teljes étkészletek, egyedi darabok; katalógus is részletezi az anyagot, ekörül volt a Le
Havre-iak legerősebb buzgalma. ízlésük rajt'; a gyárat, Herendet dicséri, hogy él a helyzettel.
A kisebbik tér két kiállítás otthona (?). Menedékhelye inkább. Gink Károly Budavári Te Deum — így szól a fotókiállítás címe. Ebben az üres csendességben bensőséges hangulatot teremtene, ha szólna Kodály műve. így tűnődő kétség merül föl: ugyan megérti-e a reneszánsz kastélyok sokaságához szokott, a román kori templomokkal eltelt francia látogató, hogy mit jelent nékünk ez az idő mélyéből előkerült bánatos muzsikus portréja, vagy egy újra összeillesztett márvány virágminta? Katalóguslapot látok: kézbe veszem — Gink Károly műveinek leporelló kísérete. Újra és újra hitetlenkedve nyitogatom: Eösze László zenei és képzőművészeti
múltunkra utaló bevezetője olvasható — magyar, angol és német nyelven. A francia Le
Havre-ban ezzel reprezentálni nem valami elegáns. A fotótárlat így értelmét vesztette, akár ne
is rendezték volna. A franciáknak ez a kiállítás se a fotók eredetéről, se Budavárról, se Kodályról nem tudatott semmit.
Kodályt említettük, s őrá gondolva kettőzötten is szomorú végeredménnyel tekintünk
alább, s körbe a teremben. Népművészeti anyag tárlataként hirdeti a program; valójában:
mai népi iparművészet. Citera és szőttesek, kulacs és kékfestő abrosz, tányérok és fazekak.
S az már nem is meglepő a képzőművészeti tárlat után, hogy egyetlen tárgy neve se olvasható
franciául, és az alkotók nevét se találom (egy kivételével, ahol a cédulán ez a név áll: Andrejszki Kati, Sólyom u. 22.). Vélheti a látogató: nálunk valamiféle tendenciózus művészeti falanszterizmus irányzatát gyakorolják Madách nyomán, faláb helyett citerát faragva, korsót
égetve. Szervezetük pedig: a magyar anonym művészek szövetsége. S az már a rendezés újabb
s további rendetlensége, hogy ebben a szegényes anyagban egy üvegtárlóban miért kell húsz,
égetett kerámiából készült egyforma sípot elhelyezni?
Miért nem láttunk legalább egy dekorációs táblát, amely a magyar népművészetet tájanként jellemezte volna? Hol volt innen legalább egy nádudvari korsó Fazekas Lajos műhelyéből, vagy Kántor Sándor munkáiból? S az már túlzott igényesség, ha a Magyar Napok rendezvénysorozatának valamiféle összhangjában a kiállítás szerényen, de megmutatja, hogy a Délibáb együttes a Hortobágy vidékéről hozta dalait, tehát tudatni ennek a tájnak népművészetét.
Netán hátterét rajzolta volna annak a rendkívüli folklorisztikus anyagnak, amit a Csíksomlyói
passió színházi életté emelt. Az Hotel de Ville említett bemutatóit talán az eseményről tudósító
újságírók is szemlesütve nézték, feltételezem, mert itthon elolvasva a tárgyszerű vagy felfokozott szavú közleményeket, feltűnő, hogy elakadtak a herendi porcelán dicséreténél. Mintha
néprajzi kiállítás és a Budavári Te Deum nem is lett volna. Volt — arcpirító rendetlenségben
tálalva.
Eső és az erős tengeri szél lankasztja sétakedvünket, idő se igen van már a Csíksomlyói
passió délutáni előadásáig, de még betérünk egy kisvendéglőbe, a művelődés ez atomkorszak
után is alkalmas menedékhelyének közelében, egy pohár burgundira. Egyesek rakétakilövőnek is mondják e rejtélyes, még bejáratát is alig felfedő szabálytalan alakú, Oscar Niemeyer
tervezte építményt. Ebben a télvégi párás szürkületben a fogadó ablakából valami holdbéli táj
körvonalát is sejteti ez az építmény, más pillanatban tán egy békés tűzhányó közelében vélhetjük magunkat. Időnk van átlapozni még az állomáson vásárolt egyik napilapot. Magunkat keresem benne, természetesen. Szolid belső híradás, egy képpel tudósít a Csíksomlyóiról. Az
előzetest egy feltűnő, fettel szedett közlemény követi: a passiót technikai okok miatt csak délután játsszák 1 Első gondolatom újságírói: a lap nem nagy szerkesztői összhangban készülhet,
ha a cikkecske még két előadásról beszél, s mondandóját elfelejti módosítani. Technikai
okok...? Mi lehet az, ami délután még engedi a produkciót, s estére lehetetlenné teszi?
A színházba tartva, a közeli műsoriroda ablakában tűnik fel az első Csíksomlyói plakát.
94

A kedves informátor ígéretét majd betartja, s előadás végeztével nekünk ajándékozza a játék
hangulatát, korát felidéző szép lapot, melyen az áll, hogy Budapesten készült 1500 példányban.
Szelíden szállingózik a közönség. A pénztárnál nemigen látni érdeklődőt, a közönség jó
része tiszteletjeggyel hivatalos. Műsorfüzet összegzi az egyes jelenések tartalmát, Kertész Péter
elegánsan és pontosan, franciául kommentálja az eseményeket. Szép és ihletett előadás, Kerényi Imre ez alkalomra a játék árnyaltságát, gesztusok erejét olykor fel is nagyította. A liturgikus játék értelmezésén csak két idős hölgy tűnődik feltűnő hangossággal — Hámori Ildikó
Mária siralmának szívszorító pillanataiban is. Ne filologizáljunk az itthon újságban jelentett
percben mért taps hosszán, mert felvételünk van róla: bizony rövidebb volt. S hogy a félig se
telt nézőtér ily nyomatékos tapsos hangulatot teremtett, azt a több tucatnyi honfibuzgalom
csattanós bizonyítékaként is értelmeznünk kell.
Hogy az esti érdektelenség miatt maradt el az előadás, immár nyilvánvaló. De ezt bánják
a Le Havre-iak, ők persze úgyse bánják. S azt is körükben elintézendő gesztusként kezelhetjük, hogy érkezéskor a Várszínház művészeinek egy istenhozottat se mondtak, azon túl, hogy
cinikus megjegyzés kíséretében a városi illetékes mindenkinek kezébe nyomta a napidíjat.
Mondom, ez az ama sokat emlegetett eleganciában mutat némi elszabottságot. De az már inkább ránk tartozó és zavaró, hogy a párizsi magyar intézet felelőse a Várszínház vendégjátékát azzal a nyegleséggel okolta, hogy a produkció utaztatásának pesti szempontja az volt,
hogy minél több ember járja meg Franciaországot. Az enyhe közönségérdeklődést pedig azzal
a vállrándítással értelmezte, hogy annyian azért voltak, mint a Várszínházban. Az esemény tehát lezajlott; a jelentés megnyugtatóan elintézhető. Emberi és politikusi magatartásnak egyként különös megnyilatkozása; mégha egyesek „homme efficace"-nak, azaz hatékony embernek minősítik is. De azért: ha átgondoljuk azokat a személyeket, akik emberi és tudományos
színvonalban a magyar kultúrát képviselték Franciaországban az elmúlt évtizedekben, akkor
bizonyos módosulást, lefokozottságot kell konstatálnunk. Kultúrdiplomata helyett önhitt
ügyintéző színvonalán napi feladatokat lehet végezni, de távlatos szolgálatot nem.
Alighogy vége az előadásnak, a kamion odagördül a színház raktárbejáratához, felnyílik
az ajtó, s már kezdenek rakodni. Egy könyvesbolt kirakata mellől figyelem a buzgólkodást.
Nincs kedvem már azon meditálni, hogy a hátam mögött világító kirakatban az épp Párizsban
díjat nyert komolyzenei lemezek miért nem láthatók? Avagy rangos népzenei felvételeink?
Most oly kicsinyes okoskodásnak tűnik itt; főként abban az optikában, hogy a két éve tartó
nagy sikerű passió zenei anyagát még mindig nem vették lemezre otthon. De hát a március
végi Táncháztalálkozó lemezkiadványához se volt semmi köze a Hungarotonnak. Aminthogy
Bács-Kiskun megye tanácsának adománya kellett, hogy a mai magyar népzene lemezei megjelenjenek. De hát miféle csökött izgágaság ez a jelent illetően, ha Török Erzsi úgy meghalhatott, hogy önálló lemezfelvétele készült volna. Előző párizsi utam búcsúestje is felvillan bennem: francia tanárismerősöm az üveg tokajit gyűjteményéből kivett Kolinda-lemezzel viszonozta. Arcpirító jóérzéssel köszönhettem meg; az európai sikereket elért népzenei együttesnek
Magyarországon lemeze még nem jelent meg. Mindig elkésünk, mindig mindenről elkésetjük
magunkat.
Rakodják a kamiont. Egyetlen előadásért messzire hurcolkodtunk. Egy előrelátó, gondos
szervezéssel („menedzselés"? — túl fennkölt és magasröptű kifejezés a mi gyakorlatunkban)
bizonyára alkalmat lehetett volna találni, hogy ezt a produkciót a Várszínház néhány este Párizsban is bemutassa. Barrault Roind-Point-jában például, amely nemzetközi központként is
működik, külföldi együttesek folyamatosan jó otthonra találnak. Ottjártunkkor a Szovjetunióból a Rusztavi együttes vendégszerepelt heteken át Párizsban. Visszatérően emlékszünk:
az Állami Népiegyüttes is nagy tapsokat kapott a francia fővárosban. Ha csak küllemi jegyek
szerint ítélkezünk is: látványban, folklorisztikus mélységben semmivel nem kisebb élmény ez a
passió. De nem, a kamion s a társulat másnap indul vissza. Irgalmatlan sok energia, ambíció
szinte semmibe mered egy közömbösen letudott délutánért.
95

Ennyi tény után már valóban adódik a kérdés, miért éppen Le Havre-ban kellett ezt a találkozót megrendezni? Mint hamar kiderült, rokonszenves honfiszeretet okán. Egy csinos
magyar hölgy volt az események csöndes motorja, aki népitáncosként egyszer erre járván, egy
városatya szívét megindítván, Le Havre nagyasszonya lett. Rendíthetetlen családi s városmozgósitó ambíciójaképpen került pénz az eseménysorozat finanszírozására, de mint kitűnt, épp a
tanácsi választások közelségében politikai üggyé s harc tárgyává emelkedett a magyar rendezvénysorozat. Nem igazán erősítve a magyar—francia kapcsolatokat. Mondhatnánk, az esemény helyi érdekű tanulságai Le Havre városára tartoznak. Csakhogy illő volna nekünk is levonni valamiféle tanulságokat. De tűnődnünk kellene azon, hogy minden helyi lelkesültség ellenére fel kellett volna ismerni: Le Havre nem igazi garancia arra, hogy városi s közüggyé
emeljük kulturális jelenlétünket. De fellengzősek se legyünk; még ebben az igényességi körben
se tudtunk megfelelni több mindenben. Mosolyogtató s megalázó kisszerűséggel is híreltük
magunkat. Annyiszor itthon fennen hangoztatott nagyvilágiságunkat, mellyel honi jobb
ügyek sérülnek meg, szenvednek örökre való kisebbségi érzéssel, ajánlatos volna többet gyakorolni a nagyvilágban. Ami sem Budapesten, sem Szegeden, sem Le Havre-ban, vagy Párizsban sem jelent mást, mint igényességet, pontos szolgálatot. Hív jelentést tehát otthoni dolgainkról. És a külhoni szolgálat haza szólva is ebben a pontosságban igazíthat el életünkben,
helyzetünk tér- és időbeli bemérésében.
Az olajmécsessel és fáklyákkal bevilágított Le Havre-i kikötőt alighanem Táncsics fényesebbnek látta, mint én ebben az esős, télvégi, neonfényes estében. A Párizs felé robogó expresszvonaton Angliából jövő diákok whiskytől felcsiholt jókedvvel ama csatabeli János bácsit
éneklik. Aztán jön a kalauz, a fiatalok nagy tapssal fogadják. Átnyújtom a turistaútba illesztett Párizs—Le Havre—Párizs vonalra érvényes hivatalos menetjegyemet. Már félálomban
konstatálom, hogy az általános jókedv csúcspontja: valami fogadás eredményeképp az egyik
legény meztelenre vetkőzik. Hátam mögött a nappal, valahogy a diák pőreségéhez hasonlóan
érzem magam.
ABLONCZY LÁSZLÓ

HORNYÁK LÁSZLÓ RAJZA

96

Á r a : 12,— F t

Együtt - egy egész világgal szemben

l
MATMi
[
fZbJFKTir-^TrfitS-

-

7-1

A 36. Cannes- i Filmfesztivál magvar versenyfilmje

„Nagyszerű, felingerlő film; amely visszafogott, hibátlan
klasszikus stílusban készült."/ T H E T I M E S
„Kende János gyönyörű képi világa minden dicséretet
megérdemel."/ V A R I É T Y
„Kézdi-Kovácsnak csodálatos színészek segítségével
sikerül a nézőkben érzelmeket ébreszteni, ugyanakkor
bizonytalanságban tartani." / L A S U I S S E

Csak 16 é v e n f e l ü l i e k n e k !
S z e p t e m b e r 22-tól a m o z i k b a n !

