tiszatáj
1 9 9 3 . SZEPT. * 47. ÉVF.

Kiss Benedek, Kovács András Ferenc,
Varga Imre versei
Páskándi Géza esszéje,
Sigmond István novellája
Széchenyi- és Wesselényi-értelmezések
Diák-mellékletünkben:
Görömbei András Nagy Lászlóról

tiszatáj
I R O D A L M I FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: A N N U S JÓZSEF
Főszerkesztő-helyettes: OLASZ S Á N D O R
Rovatvezetők: A B L O N C Z Y LÁSZLÓ
SZOKAI I M R E
Műszaki szerkesztő: E N G I M Á R I A

Főmunkatársaink:
BAKA ISTVÁN (Szeged)
D O B O S LÁSZLÓ (Pozsony)
KISS GY. CSABA (Budapest)
S Ü T Ő A N D R Á S (Marosvásárhely)
SZÉLES KLÁRA (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a
Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül
vagy postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVII. ÉVFOLYAM, 9. SZÁM
1993. SZEPTEMBER
KISS BENEDEK: Szarvas-ének; Kényszermozgás

3

KOVÁCS ANDRÁS FERENC: Csigó, 1993. július 17-én;
Bírálóimhoz, születésnapomra. Plágium!

6

PÁSKÁNDI GÉZA: Főbb túlélők: á kétféle történelmi
dráma (Elméleti vázlat)

8

VARGA IMRE: Kövesd a fákat!; Térhatározó; Szavaid helyett

20

LÁSZLÓFFY CSABA: Bástya közi elégiák (Neve: áldás;
Szókratész és a strucc; Dal a vásárra vitt életről)

22

SIGMOND ISTVÁN: Lecsó az egész, Uram

25

SZATHMÁRI ISTVÁN: A palicsi ház

41

LAKATOS MIHÁLY: Üzenet; Viharban

45

Vonzódások. (Albert Zsuzsa beszélgetése Tüskés Tiborral)

46

ÖRÖKSÉG
Széchenyi- és Wesselényi-értelmezések
DÉNES IVÁN ZOLTÁN: A magyar liberalizmus klasszikusainak szellemi öröksége
BERKES TÍMEA: Előítéletek, alapjuk és kritikájuk Széchenyi és Wesselényi műveiben
MONOSTORI JUDIT: Nemzet és civilizáció, haza és haladás viszonya
:
F.TT.F.R FERENC: Az egyenlőség kérdésköre

55
58
66
69

HANUSI ÉVA: Gondolatok a szabadságról
T Ó T H VIKTÓRIA: A legnagyobb szám legnagyobb boldogsága (Bentham kritériumának értelmezése)
FÖLDI ÁGNES: Á „vadság" és a „civilizáció" fogalmai
(Széchenyi István Hitel és Világ című műveiben)

71
75
79

NÉZŐ
FRIED ISTVÁN: A nemzeti szorongás múltjából és jelenéből

82

MŰVÉSZET
GÉCZI JÁNOS: szabad (versekké váló esszé Szabados Árpádról)

Szerkesztői asztal

92

a belső borítón
ILLUSZTRÁCIÓ

CSEH GUSZTÁV rézmetszetei az 5., 7., 19., 21., 44.
és a 91. oldalon,
SZABADOS ÁRPÁD grafikája a 96. oldalon.
DIÁK-MELLÉKLET
GÖRÖMBEI ANDRÁS: „... de a vers Pelikán"
(Vázlat Nagy László költészetéről)

Kiss BENEDEK

Szarvas-ének
Nemzedék-társaimnak

A legszebb éveim
elbitangolták.
Elbitangoltak.
Elbitangoltuk.
Elbitangoltam.
Élek fél-holtan,
élünk fél-voltban,
s a temetést is
nyakamba varrták,
nyakunkba varrják.
De bolond voltam,
de bolondok mind
az istenadták,
kik nem alkusznak,
s mind lejjebb csúsznak,
s kik megalkudtak,
lejjebb úgy csúsztak.
Éltünk fél-holtan,
élünk fél-voltban,
s a temetést is
nyakunkba varrják,
mi istenadták.

4

tiszatáj
Ha mi még lett vőn,
mind elkobozták,
eltékozolták.
En, aki voltam
szarvas-fiúcska,
mi, akik voltunk
szarvas-fiúcskák,
mi istenadták,
nyuvadunk porban,
sörét-szeplősen,
de mégis hősen.
Beköp a döglégy,
hold-ló vizel ránk,
de mégis hősen,
sörét-szeplősen:
vagyunk az ország, agancsunk ki se nőtt,
a rahsic már kilőtt,
szarvas-döggel teli
ez a kis ország!
Jaj, mi bolondok,
mi szarvas-marhák!

Kényszermozgás
Föl-alájárok minta lift egész nap...
A lakásban meg: mint a metronóm...
Ó, nyugtalanság! Orromban a vérszag
mint a vérebnek, s el nem nyughatom.
Mi űz, mi hajt az utcákra, hogy aztán
máris odúmba bújjak, mint a vad?
Szabadban nőttem én, az ordas pusztán,
s itt körülöttem senki sem szabad.
Kényszermozgás rángat, mint ha pókláb
még kitépve is mindegyre kaszál.
Föl-le, föl, előre s hátra lóbál,
kutyát farka, eleven halál.

1993. szeptember 7

Mit sem végzek, mégis a fáradtság
úgy szorít, hogy alig lihegek.
Vajon meddig fizetem a taksát,
hogy maradhassak, megadva módját,
ami voltam: közkirályi nagyság én: Kiss Benedek?!

6

tiszatáj

KOVÁCS ANDRÁS FERENC

Csigó, 1993. július 17-én
Kicsüng a nyárból néhány néma ág még szememre hajlik, elrebbent vizekre...
Fogyok, növök• már fényig ér az árnyék,
mert senkié, ki mindenben hisz egyre.
Kövön futó hab, zajló könnyű dolgok,
zöld rovarok ragyognak, fürge férgek!
Bölcs gyermek is lehetnék: szörnyű boldog
mert férfimódra már semmit sem értek

Bírálóimhoz, születésnapomra.
Plágium!
Harmincnégy éves lettem én:
nem bódít versen vett remény,
se bű,
se báj.
A mennybolt menten rámborul:
nem éltem jól, sem jámborul,
csupán
bután.
Mint kínon égő ékezet,
lobog világom: létezek!
Enyém
efény!
Hallom: vagyok, mert nem vagyok,
hisz bennem nem rág nem ragyog
serény
erény...
Azt mondják arcom régi maszk
miért is vágok én grimaszt,
ha kell,
ha nem?

1993. szeptember

7

Divatbölcs egy sem érti tán:
helyettök lettem én vidám
iszony.
Bizony.
Magamnak túl nehéz terű
vagyok - nem vált meg vers, se bű,
se báj.
Sebaj.

8

tiszatáj

PÁSKÁNDI GÉZA

Főbb túlélők:
a kétféle történelmi dráma
ELMÉLETI VÁZLAT*
Az utóbbi két-három esztendőben volt alkalmam és kedvem eltöprengeni azon,
milyen karakterű színpadi művek élték, élhették túl az elmúlt negyven évet. Mire emlékszünk, nemcsak mint dokumentumra vagy kuriózumra, egzotikumra, hanem: mit
nem unnánk ma sem, ha netán színre kerülnének? S nyilván nem annyira a mulattató
művek körében keresgéltem...
A túlélés, átvészelés vagy megmaradás - ami persze még korántsem tágas maradandóság - okait nem a külvilágban kerestem, hanem a művek bennrejlő, immanens
eszközeiben és érdeklődési irányultságukban, amely a szerzőket arra indította, hogy az
idő, a múlt, jelen és lehetséges jövendő - ilyen vagy olyan - darabjait, szeleteit vegyék
szemügyre a kornak jellemzőbb hőseivel együtt. Pontosabban: próbáltam megvizsgálni
a kölcsönös provokációkat és az összjátékot is, amelyek a külső világ, a társadalom,
a szűkebb-tágabb hatalmi szféra és az alkotók között lezajlottak, sokszor úgy, hogy
harcnak, kihívásnak álcázták az összjátékot, máskor pedig összjátéknak az igazi harcot,
kihívást. Egyszerűbben és közelebbről. A nem létező vagy gyenge, majd olykor hangsúlyosabb hatalmi tolerancia mit engedett meg mégis a műveknek és viszont: a művek
mit fogadtak el, mint modus vivendit a vezetéstől kínált vagy tukmált engedménykötegből. Vagyis a toleranciaszintet diktáló hatalom s a manipulált közvélemény türelmével mennyire volt türelmes maga a művészet. Mikor helyezkedtek az élni és élni
hagyni régi, ismert álláspontjára egyik vagy másik, vagy mindkét oldalon, mikor min
hunytak szemet, mintha az a „valami" nem történnék vagy nem történt volna meg.
Attól függően, hogy ez a szemethunyás mikor melyiknek kedvezett. És persze a sok-sok
kölcsönösség
Folytathatnám szempontjaimat, de azt hiszem, ennyi is elegendő ahhoz, hogy
lássuk: minél bonyolultabb volt egy szerző viszonya a fennálló hatalomhoz, annál
inkább érdeklődésre ma is számot tartó művet alkothatott, s minél egyértelműbb ez a
viszony -pro vagy contra!- az időtálló jelleg annál inkább csorbul.
Hogy-hogy, kérdezhetné joggal valaki, egy olyan mű, amely gyökeresen, nyíltan
és keményen „leplezte le" a fennállót - talán nem volna ugyanolyan időtálló, mint az,
amelyik sokszoros áttétellel teszi ugyanezt? A válasz egyszerű. Minél nagyobb a leleplezés, annál több benne az új információ, ami a régieknek ellentmond. Márpedig az információk (s így a szenzációk) múlandóságát jól ismerjük. A szövődményes művekben
azonban nem is annyira a külvilágról, mint az emberek és az alkotó közérzetéről, belső
világáról kapunk képet, és olyan imponderábilis információkat, amelyeknek legalábbis
helyzeti értékük nagyon sokáig vagy mindig lehet. Az esztétikus információ ezért is le* Elhangzott a közép- és kelet-európai nemzeti színházak nemzetközi találkozóján Budapesten, 1993. május.

1993. szeptember

*9

het időtállóbb, mint a politikus, vagy akár a tudományos. A művészi igazság más, mint
ahogy a „költői igazságszolgáltatás" is... Már ennyiből is kiderülhet, hogy a „leleplező szándékú" művek eleve publicisztikusabb stilaritást kérnek, ahogyan az úgynevezett „iránydrámák" is, melyeknek egyébiránti létjogosultsága, sőt másféle értéke nem
tagadható.
Nyilvánvaló, a fenti megállapítások esetről esetre módosuló érvényűek, mint
ahogy az esztétikum és politikum szerencsés keveredése hozhat létre maradandó műveket,
s persze új műfajokat szülhet - mi azonban nemcsak a sarkítás kedvéért beszéltünk a
fenti módon, hanem azért is: nem volt s nincs szándékunkban kikezdhetetlen kategóriákat felállítani, semmiféle végérvényesre nem törekszünk, mint ahogy a dolgok abszolúte döntő többségében erre - szerintünk - nem is lehet igyekeznie senkinek.
Úgy hiszem, az elmondottakból világosan kirajzolódik: a proletkultos vagy a későbbi szocialista realista művek semmiképp sem sorolhatók a túlélők közé. Egy hatalomhoz teljesen egyértelmű a viszonyuk, s nem annyira az a fontos, hogy egy diktatórikus, hanem egy átlátható, földi hatalomhoz. Úgy vélem, egy „szocreál" drámát ma
bemutatni - hacsak nem parodizáló vagy dokumentatív, oktatói céllal, demonstrandum
est, és illusztrálón vennénk elő - aligha volna lehetséges. Idegesítő unalom nélkül, persze. De még a szocreál szatirikus műveire is jellemző, hogy bennük a marxista-leninista
ideológia monologizál, márpedig jól tudjuk: az igazi drámák tengelyében egyenlő erők
konfliktusa feszül. Pontosabban: ha az egyik erő gyenge a fegyvereiben, létszáma szerint vagy netán magányos - erkölcsi fölényét szögezi szembe a hatalmas túlerővel.
A fizikai ellenében a lelkit, szellemit, a jellembelit... Egy szűkítő, egyoldalúsító politikum különösképp és mindig ártalmas a művészetekre. Továbbá úgy vélem, hogy e műveknek - épp a tehetség okán - még túlszárnyalt változatai, a realisztikusabb-kritikusabb alkotások is alig merészkednek túl a dokumentáris értékűség határain. Ugyanis
annyira látszik bennük, hogy kínosan csak a részletet bátorkodnak jobban szemügyre
venni, netán bírálattal illetni, és hogy kímélik az ideált, a „marxi forrást", s hisznek az
„emberarcú szocializmusban". Ahogyan a tündérmesehősök is hisznek az „emberlelkű
szörnyben", abban, hogy a monstrum külseje mögött „érző lélek" munkál, csak szépen
kell megszólítani. Tehát annyira hisznek ebben, hogy a nem tündérmesének szánt
művekben megsérül a költői igazságszolgáltatás, ami végül esztétikai - pszichológiai konzekvenciával büntet.
Szóval az álomhíd tökéletes, mondták. Csak a valóságos lábai rohadtak.
Ami azonban a legfőbb: e művek nem tudtak kellő distanciát teremteni a szerzők
élet-, lét- vagy világszemlélete és a vizsgált élő objektum között. Átitatódott úgyszólván
minden részlet, az egész maga eme tulajdonképpen ab ovo vénnek született, meghaladott ideológiától. Világos tehát, hogy korántsem külső, banális cenzúrakérdésekről van
szó, mert a cenzúrákéi) jelenléte sohasem egyértelműen jótékony vagy káros. Ne feledjük: a művészet temérdek formaeszköze épp a veszély kikerülésének szándékából
született. Minden, úgymond, alaki fortély, ravaszkodás, ahogyan - teszem azt - Aesopus fabulái. Nem véletlen, hogy Lenin kikelt az „aesopus-i nyelv" ellen, noha - s ezt
rég leírtuk - , dehogyis átkozott az, sokkal inkább áldott. Nem véletlen, hogy a pártállam, állampárt esztétikája, filozófiája, műbírálata igen sokszor ilyen lenini alapról
támadta az alkotásokat, lett légyen parabola, abszurd, történelmi modelljáték, vagy
éppen szürreális és groteszk. Az abszurdnak például már a halálát is megjósolták
nemegyszer. Ennek ellenére - modern változata is - túlélte az évtizedeket.

10

tiszatáj

A legtehetségesebb alkotók - hiszen szép számban voltak és a háború utáni
pezsdület megsokszorozta számukat, ahogy az utolsó esztendők ideológiai enerváltsága, elnyűttsége, sőt letargiája, depressziója is - szóval a tálentumos szerzők szerencsésebbjei nagyjából kihevertek minden politikai-esztétikai megpróbáltatást. Még ha olykor kezdetben a főként eufemizáló művészeti irányok köreiben mozogtak volna is,
később egyre sikeresebben keverték a stílust a kakofemizáló elemekkel. A megszépítést
a rútítással. Ellensúlyozással. Ami egyben punktum kontra punktum is volt. Ellenpontozás. „Magad uram, ha szolgád nincsen" - általában tudták ezt a magyar írók is,
és nem a külsőleg (alig) kínált, hanem benső szabadságukhoz folyamodtak. Ha nincs
külső szabadság, vagy éppen csak megtűrt szabadság van ama fáradt
diktatúrában,
immár „meditatívabb" zsarnokok alatt, a némileg bűntudatos érában - nyilván 1956 és
a retorziók után - , tehát ha csak alig tolerált szabadság van, akkor mit tehetnek? A művészi eszközökben, formákban, a nyelvben, a stilaritásban immanenciálisan élő szabadsághoz nyúltak. És győztek mindazok, akik elsőül is önmagukban keresték és lelték
meg a szabadság forrását, és nem főként a cenzúrára mutogattak. Akikben a lefegyverzettség érzését lebírta a közlésakarat, munkavágy, s főként a tehetség, lelemény, a már
a filozófus Bacon által is leírt allúziós hajlam, a képes beszéd lehetősége, s így megszületett a dráma két leginkább túlélő vonulata. Röviden: az új történelmi dráma. És:
az új groteszk-abszurd-szürreális vonulat.
E bevezető és elméleti szándékú vázlat címe látszólag ellentmondást sejtet. Hogyhogy kétféle történelmi dráma: az igazi történelmi dráma és az abszurd-groteszk művek?
Hiszen utóbbiakat szívesen szokták időtlennek, sőt földrajzi téren „kívülinek" nevezni,
míg a történelmi dráma tán a leginkább időhöz kötött. A címben természetesen nem
arra utalok - ez túl frivol volna - , hogy mindkettőt a közelmúlt történelme provokálta.
Mondom, nem hivatkozom erre, ez túl tág értelmezés, mégsem tekinthetünk el tőle,
ezért pusztán - bár nem halványan - jelezzük is itt.
Az elsőt, az új történelmi drámát főként az hívta ki, amit internacionalista ideológiánakfilozófiának
nevezünk. Ez az ideológia szerette volna némiképp úgy beállítani,
hogy van egy igazából „első és végső harc", amely megoldja a világ gondját-baját. Vagyis
- némileg - most kezdődik az osztályharcos „tömegek" igazi történelme, amikor is
általában és valóban főszerephez jutnak. Az új történelmi dráma ezzel szemben
konokul emlékeztetett: éltek más kategóriájú emberek is előttünk, és harcoltak régen,
nagyon régen. Volt, létezett akkor is a nemzetfenntartás sok-sok rétege. Nem csupán azok
küzdöttek nagy dolgokért, akiket a marxizmus kegyéből „haladó hagyománynak"
tekintenek, nem csak a tradíció egészen szűk, általuk kijelölt köre. E drámák tehát a
történelem megszakíthatatlan széles, pluralista folytonosságát hirdették, akár kimondva,
akár kimondatlan. Azt, hogy nincs, nem lehet nagy cezúra, pláne szakadék nagyságú
cezúra közelmúlt, régmúlt és jelen között. Az értékek nem most születnek, az újak, ha
vannak, csupán folytatják régen megkezdett létüket. Már amikor így-úgy folytathatják.
Az új történelmi dráma másik, hallgatólagos célpontja: a szovjet birodalmi politika
volt. Ezek a színművek régi szabadságharcokról szóltak, vagy ha nem: a szellem,
a lélek, a hit és lelkiismeret, méltóságérzet önfelszabadító mozgalmairól. Vagyis végig
a nagyközösség, a nemzet, a honpolgárok, a nép kollektív szabadságáról. És a szuverenitásról. Tehát még az esetleges penetráns nosztalgiát is ennek összefüggésében kell néznünk. S a bennük lappangó restaurációs indulatokat. A publikum és a szerzők önmegtartó és egymást megtartó népi összjátéka folytán mindenki tudta: a színre lépő

1993. szeptember*13
török szultán akár a moszkvai fótitkár is lehetne. És a bécsi császári ügynök most
netán Leningrádban űzi praktikáit. Mint egy allegóriában: mindenki tudja, hogy klaszszikus nagy költőnk, Arany János „rab gólyáról" szóló verse, amelyet 1848 leverése
után írt - „az elmetszett szárnyú" szabadság siratása. Pedig a költő csupán a gólyáról ír,
nem „kacsingat ki" a sorok mögül, hogy: hiszen érted! Nem követ el úgymond, nyelvi modernizálást, hogy a szánkba rágja. És megértették, mert mintaértékű volt. Modell.
Vagy sejlő modell. Mintát sugalló. Nem napok dátumaihoz, perceihez tapadt-ragadt,
mint az imént még szálló légy a mézbe. Ez volt hát a harmadik dolog az új történelmi
drámában, ami a pártesztétika, a hivatalos uralmi filozófia ellen irányult. Ez volt a legrégibb, a szellemben rejtező oppozíció. Az eszközök, stílusok sokféleségéhez - pluralitásához való ragaszkodás. Olykor még a néha megtűrt egzisztencializmus is beszüremkedett a
sorok mögé. A historizmus és a szellemtörténet is nyilván ott munkált a jelentősebb
művekben. De a hangsúlyozottan tiltott filozófiák is felléphettek kellő álarcban, kellő
jelmezekben. Röviden: a parabolák pincéiben szöveget nyomtató oppozíció volt ez:
mindenkinél előbbi. Tehát mindezt a rendszer kénytelen-kelletlen tolerálta, megengedte, több okból is. Kényelmetlenebb volna észrevenni, hiszen kifelé a belső összhangot
kellett demonstrálni, másrészt a hajcihőkkel még azok figyelmét is felhívják e jelenségkörre, akik eddig nem vették volna észre. Jobb hát szemet húnyni. Tehát a szerző
szabadságát a választott idősávszelet és az eszközei együtt garantálták, nem pedig főként a megengedő, elnéző, szemet húnyó hatalom.
Persze egy nagyon ostoba hatalom mindent elronthatott volna! Ám az utolsó
időkben ilyen ostoba hatalom már nem volt... Kikupálódtak, főként a nemzedékek által, másrészt a nemzetközi helyzet diktandói közben. És mindenekelőtt óva intette
őket 1956 véres mementója.
így hát még szélesítették is a „haladó hagyományok" kezdetben igen szűk körét.
Ez nem utolsósorban arra volt jó, hogy tüntetőleg megmutassák: ez a párt szinte az
egész hagyományt integrálja, épp ezért ideológiáját végül is a nép egésze fogadta, fogadhatja el. Közben, még a párton belül is, elég sokan őszintén és mélyen kezdtek egész
nemzetben, összhonpolgárságban gondolkodni. Nékik ez ügyekben elévülhetetlen érdemeik vannak.
Ez hát a történelmi drámák úgymond „türelmi hátországa". A publikum e darabok jó részét szerette, mert úgy érezte: ismét közel kerül ahhoz a tradícióhoz, amelytől
a marxista, a bolsevik internacionalizmus már-már elszakítani, de mindenképp eltávolítani látszott. Igen, ez mind-mind rezisztencia volt, ellenállás, szellemi, bujkáló oppozíció évtizedek óta... S mivel e darabokban nem csupán ellenállás volt, hanem olyan állandó értékekről szóltak, amilyen a szabadság szuverenitás, meg a többi - nem tartoztak a napi
politika, de sokkal inkább a nemzet és az ember létstratégiájának problémakörébe,
amely a pártokon mindig fölülemelkedik.
A javak elosztásának elvére és módjára nézvést is van különbség egy kereszténydemokrata és egy kommunista között, amiben esetleg mákszemnyit sem engednek, de
azt senki sem tagadhatja, hogy bizonyos szabadság-szintre, fokra a kommunistának is
szüksége van, és nemcsak amikor hatalmon kívülre szorul, hanem amikor ő a főhatalom egyetlen birtokosa, sőt - ez esetben talán sokkal inkább. Hisz a diktatúra egy szűk
vezetés szinte abszolút szabadságát jelenti. A szabadságról szóló művek tehát sohasem
igazából politikai töltetűek, ezért is maradandók, ha még formájuk is tartós. A szabadságot felkaroló alkotások sokkal inkább az ember, az élőlények lelkéről, természetéről
szólnak. Színpadon (is) aligha van ennél „örökéletűbb" tárgy és téma. Ha úgy tetszik,

12

tiszatáj

a szabadság és függetlenség ösztönéről meséltek... E drámákban tehát lényegében ellenfénybe kerül az ideologikum, ezért nem unalmasak ma sem, s gondolom, holnap se
lesznek azzá!
Ha az új történelmi színműirodalom hagyományosabb vagy újító, parabolisztikus műveit az internacionalista párt és a szovjet birodalom fogva tartó jelenléte provokálták, hívták elő, ez adott impulzust nekik, végül is a kollektív, a nemzeti szabadság, szuverenitás hiánya - úgy az abszurd-groteszk-szürreális-abszurdoid vonulatot
sokkal inkább az egyén szabadsága. Illetve ennek hiánya, problémái. És persze a sokfélefajta kisebbségeké. A minoritások ijesztően szorongató léte. Ez itt a háttér-impulzus —
szélesebben véve. Az etnikai, nyelvi, vallási, vagyoni vagy a szexuális és más kisebbségek helyzete, akik lehettek akár diaszpórák vagy nagyobb kisebbségek — mindenképp
jóval érzékenyebben élték meg a közösségi és egyéni jogok hiányát vagy csorbulásait.
Egy nagy népen, nemzeten belül, amely nem féltheti úgy a létét, jobban különválhatnak a közösségi és a személyi jogok. Nem úgy a kisebbségek életében. Itt minden ember, s ezen belül minden kis csoport sokat nyom a latban. Meg aztán: az anyanyelv
használatát nevezheti-e akárki is nyugodt szívvel csak közösségi jognak, amikor ez
éppúgy az egyén szabadságához tartozik, mint az, hogy valaki akár egyéni szeszélyből,
kedvtelésből is nemzeti-népi viseletben járjon. Hiszen az egyén, az ember „társas lény"
- mióta jól tudjuk, hát egyéni jogai s kötelességei is társaihoz fűzik. Ezek a groteszkabszurd művek azonban, mint mondtam, látszólag időtlennek tűntek, illetve, mintha
jobbára mesei időben játszódnának. Egy olyan időpontban, amely nem tettenérhető. így
a hatalom sem foghatja szaván a szerzőt. Itt nálunk. Mert például nyugaton az író
inkább csak a közvéleménytől tarthat, vagy olyan erkölcsi szokásoktól, ízléstől,
amelyek mélyen élnek az emberek lelkében. Vagyis - úgymond - a „szokás hatalmától". A lélek történelmi-táji reflexeitől.
Egykor azt írtam: minden néprétegnek van egy szeméremküszöbe, amelyen belülre
nagyon nehezen ereszt bárkit is. Éz dönti el, min sír, min nevet, min fanyalog vagy
élvenckedik. Ez lesz autochton (bennszülött) etikai rendjének, sőt ízlésének határa a szépség s egyéb tekintetében, egészen a szerelmi erkölcsökig.
A groteszkben azonban az etikai háttér homályos. Az erkölcsi parancsolatok dadognak vagy kimondatlanok... A groteszknek, abszurdnak tehát nemcsak a hatalommal, a hivatalos filozófiával kellett megküzdenie, hanem egy elevenen ható ízlésrenddel
is. Különösen, hogy ez a vonulat az ember benseje felé, az emberi közérzetre sokkal
jobban irányult. A paradoxonos élményű belvilágra. A történelmi drámában a cselekvő hősnek volt félni- és féltenivalója. Az abszurdban már a cselekvésre közönyös,
a tehetetlen is szorongott. Magányos volt, miközben millió hasonló társa élt körülötte.
„Tömegember" volt, miközben ő maga sajátlagosan, eredetien láthatta a világot, ám ezt
jobbadán titkolnia kellett. Talán csak, mert nagyjából egyformán sírt a többiekkel, de
másféleképpen nevetett.
Ez a vonulat a bizonytalanban, a határozatlanban búvárkodott. Itt nem volt - legalábbis láthatóan - fix pontja, „egyetlenje" a hagyománynak, az erkölcsi ítélőerőnek.
Fix pont: az egykedvűség, de emögött feszítő titkok tolongtak. Csak érezhettük:
e száraz közöny gyúlékony „anyag". E figurákról aligha tudtuk meg egész pontosan:
hősök, héroszok voltak-e vagy gyávák, zsenik vagy ostobák. Vagy mivé lesznek, mivé
lehetnek? Volt mindebben - még nyelvükben is - valami bábeli. Minden lengett, oszcillált, rezgett, ingadozott, mindenből még minden lehetett: tragédia és komédia, burleszk vagy tragikomédia. A helyzet, illetve a hős, a figura nem döntött önmagáról,

1993. szeptember

* 13

sokkal kevésbé alakította saját helyzetét, mint az emberektől megszoktuk általában.
Egy igazán abszurd hősről nem tudhatni pontosan: lecsúszott-e vagy épp felkapaszkodó, rég lecsúszott vagy újra felkapaszkodó-e? Megmondhatja-e valaki bizonyossággal,
ha egy átlátszó üvegdarab belsejében - tehát nem ráfestve - egy magányos nyomtatott
nagy A betűt lát: ez magányos betű-e, vagy pedig egy jobb vagy bal irányba tartó szövegnek a része? A nagy A itt éppoly iránytalan betű, mint a nagy U vagy a nagy V, ha
a többitől elszakított, magányos. Ezzel szemben: tükörírásban a nyomtatott nagy B
vagy D rögvest elárulja, hogy melyik irányban dülleszti keblét vagy hasát. Arra indult
tehát a szöveg, amelyből kimetszették, a nyelvekben csak arrafelé alkothat értelmes
betűsort: ott a célja.
Abszurd betűk volnának a nyomtatott U, A, O, H, T, I, M vagy az arab számok
közül a nulla, a nyolc, s a római számok legtöbbje is? Amennyiben nem tárják fel
végső céljukat sem, nemcsak a célirányt? Forgathatjuk az üveglapot mindkét oldalára,
a belülre írt vagy vésett V, A stb. nem ad támpontokat, Olyan szövegszelet betűtagja,
amely bármelyik irányba haladhat. Erre is, arra is értelmes vagy értelmetlen lehet. Ezt
valaha AHIMUTOV-jelenségnek kereszteltem el, nevét épp a fenti betűkből raktam
össze, némi célzatossággal nyilván. A többi - B, P, K stb. betűk azonban elárulják,
merre tart a feltételezett szöveg, amely aztán végtére ugyancsak értelmes és értelmetlen
lehet. Tehát minden irányban van lehetősége az értelmesnek és az értelmetlennek is.
íme a KAOSZBAN A FIXA IDEA. Az iránytalanban egy betű. Ugyanúgy abszurd
sem csak egyféle van. Az abszurdoid, ahogy neveztem rég, inkább a K, D, L (etc.) típusú nyomtatott betűkhöz hasonlítható. Irányukat feltárják a tükörírás által. És ott nyelvünkön belül - egyetlen irányban várhat rájuk az értelmesség vagy az értelmetlen.
De továbbmegyek: az A-nak nemcsak irányát nem tudom, hanem azt sem: a szöveg
első, közbülső, vagy végső betűje-e, ha szövegben volt egyáltalán. Csupán következtetek, hogy mivel nagy és nyomtatott: csak kezdő lehet. Viszont egy cím is állhat csupa
nagybetűből...
Látszólag a legelvontabb világban járunk tehát, s nem vesszük észre, hogy amikor
azt mondom, jobb és bal irányban - egy konvenció szerint beszéltem, amely erre azt
mondja: jobb, arra, hogy: bal. És konvenció, hogy nagybetűvel kezdődik a mondat.
Konvenció, hogy egy cím állhat csupa nagybetűből... Vagyis az iránytalan betű ott van
valamiben, ami mégis megfogható, aminek múltja, történelme van, hisz konvenció szerinti. Ami: IRÁNY. Abszolút értelemben tehát sosincs vegytiszta abszurd dráma, amely
minden irányban értelmetlen, céltalan volna, s csak a hiábavalókat mutatja meg, amely
utóbbi egyébként maga is cél lehet. Nem véletlen, hogy ezt hosszasan fejtegetem, mert
sokan szeretnék az abszurd hősökből - az értelmezésekben - kidesztillálni, vagy kivonni-párlani mindazt, ami történelmi utalás lehet, ami az autochton kultúrák felől
jön, ami régebbi stílusokhoz kötődését villantaná... Holott csak irányultságuk határozatlan (AHIMUTOV!), de bármely két irányba mennének is, ott megint csak két lehetőség - értelmes, értelmetlen - várja őket. És akkor még csak két, s nem több irányról
szóltam. Mintha csőlátásom lenne. Szóval ott az alakok „véglényszerűségének" rongya
csak jelmez, amivel azért takarják el céljukat, hogy ne tudjuk: ilyennek születtek, vagy
ilyenné lettek? Voltak-e fent, s lecsúsztak, vagy eleve lent születtek? Kezdetnek és végnek egyaránt értelmezhetők, mert az egyik a másik feltétele. Kezdet és vég sziámi ikerként jöttek a világra, s ráadásul: el nem választhatók, mindkettő belehalna. Beszédjük
lehet gyermekded (pueril) és vénülten szenilis, mindkettő beszédzavarra utal, mindkettő
fogatlan vagy foghíjas szájból hangzik... Redukált nyelv.

14

tiszatáj

A legradikálisabb abszurd hősről tehát nem tudni valójában, minek a kezdetét
vagy végét jelenti, s azt jelenti-e. Am, hogy milyen kultúrához, hagyománykörhöz
fűződnek, bármilyen lazán, homályosan — az mégis sok mindenből kiolvasható. Bizonyos típusú abszurdban például beszédes nevek vannak, csak az adott nyelvet nem ismerő nem sejti ezt. Beckett remekművének, a Godot-nak hősei sokfelől jött, elszármazott menekültek, emigránsok. Könnyű ezt bizonyítanunk a szerző biográfiája nélkül is,
ha a hősök neveinek etimológiáját jobban szemügyre vesszük. Latinul a külföldi, az
idegen: externus, exterus. A különböző nyelvekbe - franciába, angolba, etc. - innen jönnek e szavak: étranger, estrange, amelyek mind az idegennel, elidegenítéssel, egzotikussal kapcsolatos fogalmak. Ezért, ha betűzzük E S T R A G O N nevét, kiderül, nomen est
omen, nevében hordja sorsát: nemcsak a halálküzdelmet (agónia), hanem az idegen,
jövevény, kivándorló, menekült jelentést is... A másik - a Vladimír - szláv, pontosabban ősi orosz név. Világosak a gyökerei. Vagy ő, vagy a családja onnan jött, netán szülei annyira szlavofilek voltak, hogy ezt a nevet adták. A Pozzo itt nyilván nem kutat,
hanem a posare felől pózolás, modorosság, fellengősség jelentésű, sőt: pénzeszsákot is
jelent. O tehát minden bizonnyal olasz származék. Lucky - angolul mázlistát, szerencsést, vagy ostoba létére szerencsést jelent. E beszédes névben itt pláne gúny van, hiszen ő
végül is rabszolgának, igásállatnak látszik. Más szóval nevét épp fordítva kell érteni:
peches, balszerencsés, szerencsétlen flótás. (Megjegyzem: már csak ezért sem holmi
„nemzetieskedő bolondság" a színdarabokban a beszédes neveket lefordítani, hisz különben az egzotikus hangzás kedvéért lemondunk az efféle mélyebb, a darab szelleméhez tartozó árnyalatokról is.) Az éppen beszélt társalgási nyelvük lehet ugyan közös, de
neveik mindig egy létező vagy régen volt Bábelre utalnak...
A műben tehát a társaság igen vegyes. Ne kerteljünk, ahogy mondtam: emigránsok, szökevények ők. Történetük, sorsuk beletartozik - s nevük jelzi ezt! - a történelemben soha meg nem szűnő népvándorlási folyamatba, amelyről magam is írtam
egykor. Ami pedig a címet illeti: Godot-ra várva... Azt hiszem, mindenki sejti, hogy
mögötte - angolul - Isten neve van, és e franciásított névben az O T végződés akár az
Ó-Szövetség, az Ó-Testamentum angol rövidítése is lehet (Old Testament). Várakozásuk tehát Istennek szól. Lehet, hogy szektások, akik várják Krisztus új és új eljövetelét? Nem mondhatjuk tehát kizárólag és egyértelműen: a történelmi dráma a
nemzetekről beszél, míg a groteszk-szürreális mindig a nyelvi-etnikai Bábelekről.
Pláne, hogy az új történelmi drámába is bevillan a groteszk és a történelmi
irónia,
születnek átmeneti, kevert változatok... Szóval: a Bábel is történelem; abban úgy
kavarognak a nációk, mint a világháborúkban, közben és után... A nyelvzavar a bibliában s a mítoszban is felsőbb büntetés, mint a háborúság...
Láttuk itt a fenti példákban is: a hősök valójában biográfiájukat, sőt történelmüket, kollektív biográfiájukat is leginkább a nevükben - bár nemcsak abban! - hordozzák, mint általában az anyanyelvüket, netán történelmi emlékezetüket is vesztett emigránsok. Mivel a szövegben biográfiai utalás nincs, vagy alig van - a szituációt hajlamosak vagyunk az ember vagy nagy E-vel: az Ember helyzeteként értelmezni. Tehát egyik
irányban információhiány - ami az életrajzot illeti - , másik irányban pedig kitágul a jelentés: az ember egyénisége által is jelképezi, képviseli az emberi nemet, vagyis a nagyobb közösséget. Tehát nem lehet egészen értelmetlen létről szóló dráma az, amelyben konokul várnak, vagy amelyben félnek, s kiderül, pislákol a talán-talán reménye.
Ez az eléggé radikális elvonatkoztatás (absztrahálás) a biográfiától, a konkrét tértől és időtől tehát - láttuk - nem tünteti el egészen az abszurd historikumát, még ha ősei

1993. szeptember

* 15

történelmi amnéziában szenvedők is és hebegik a nyelveket, afáziásan. Ilyen értelemben lehet őket színehagyott, kifakult történelmi drámáknak is nevezni. Elnyűtt, megfáradt történelmi és társadalmi színműveknek, ha úgy jobban tetszik. A jelmezek,
vezényszavak itt alig felismerhetők. Az a bizonyos közlésképtelenség amelyről annyit
írtak velük kapcsolatban, szintén az anyanyelvvesztésből, illetve -feledésből ered. A szerzők - akik maguk is valamiképpen emigránsok - megélik a modern Bábelt. Idegen
nyelven írnak. Félig anyanyelven gondolkodnak. Az idegen nyelv a gyereknek is gyakorta nevetséges. Erről a közöttes, asszimilációs-félasszimilációs helyzetről, állapotról,
a helynemlelésről, a hontalanságról, feltételeiről szól Beckett és még néhány abszurd
szerző, s nem vagy nem csupán az Ember szociális létfeltételeiről. Nem egészen igaz,
hogy ők a „lét értelmetlenségét" csakis ateista alapon hirdetik, hiszen Godot-ot várják: ez
nem tagadás, talán csak kétely. Nem mindig, s mindenben hirdetik, sugallják a Telosznélküliséget, végső cél, vagy a finalitás hiányát. „Isten országát" - például - Vladimirék
már csak azért is várhatnák, mert igazi, jelenlegi hazájuk nincsen. Az anyanyelv értése
mégiscsak édeni állapot volt ehhez képest. Az abszurd stílus által sok szerző részint stilárisan teremt anyanyelvet, stiláris anyanyelvet, másrészt titkos nosztalgia, vágy él
bennük, a régi iránt. Természetesen vannak miliőben, helyi színekben gazdagabb abszurdok. Itt van, teszem azt, Ionesco és Az orrszarvú esete. Hősét kedvelték „a francia
kispolgár típusának" kijelenteni, ami ha nem is valótlanság, mindenesetre osztályosítja,
szűkíti a történelmi dimenziót. A főhős Béranger neve utalás lehetne - többek között a francia lírikusra is, az egyszerű dalok híres költőjére. S ha a nevet ráadásul etimologice
- kis részekre felbontjuk - sejthetjük: a névadásba belejátszhatnak a rangot, rendet,
a boldogságot és az angyalt, az elrendezettséget jelentő francia szavak is. Vagyis maga a
szerző történelmi dimenziókban sugallja a szociális kategóriát (már ab ovo - a névtől
kezdődően) .Tehát újfent csak történelmi dimenziók nyílnak, túl azon, hogy milyen
éppen adott reális és történelmi, most épp atomkori fenyegetettségre vagy a diktatúrákra
utaló maga a mű egésze. Ezektől függetlenül: abszurd, abszurdoid, groteszk az a dráma,
amely nem dönti el, vagy nem tudja eldönteni - hiszen ez nemcsak rajta, a világon is
múlik - , hogy sorstragédia legyen vagy bohózat, tragédia, tragikomédia, vagy csak
komédia. Ez az egyszerre érintése a felsoroltaknak adja határozatlan voltát, a bizonytalanságot, túl a célirány alapvető bizonytalanságán. Hacsak a cél nem maga a várakozás... Az
abszurd, a groteszk maga a nem-identifikált, az éppen adott nem azonosítható, ezért is
van benne annyi csodaszerű, képtelen, főként látszólag meg nem magyarázható elem.
Titok. E stílusok, műformák, műfajok, eszközök, mint tudjuk, ugyancsak történelmi
gyökerekkel bírnak. Már a beszédes névtől kezdődően. Tehát eszközeikben is szinkretikusak, ahogyan hőseik is sok irányból jöttek, bár leplezik a biográfiát, és nem tudni,
hova tartanak. Mindenképp sok konkrét irányba, ha filozófiailag azonos cél felé is...
Nos, mi van ennél kifejezőbb, s találóbb egy-egy történelmi helyzetre. E bizonytalanságnál, eme függő helyzetnél. Láthatatlan Damoklész-kard a fejük felett, s ez leírva
költöztethető minta. Az, hogy Vladimir és társa azt mondják: menjünk, és továbbra is
várnak. Mintha Zenon suhanva is álló nyílvesszőjét látnánk. APORIA. Az álló rohanó:
látszólag lehetetlen, hacsak nem fénykép. De mindennek - láttuk - ezer felől jövő
gyökérzete van. Kúszónövények is vannak ám, sőt falra futók, amelyeknek gyökérzete
nemcsak földbe, a falba is kapaszkodik. Vagy ha nem kapaszkodik - tapad. Az abszurdban valamilyen tenyészet van. És örök váróterem. Örök fenyegetettség, kétely:
eljön-e Isten, vagy jön-e az orrszarvú sereg, és ha igen, mi lesz velünk. És közben mint Ionescónál, egy másik írásban - csevegünk szórakoztató nyelvkönyvek hírhedt

16

tiszatáj

példamondatainak stflusában. „Tud az ön nővére angolul? - Nem, hanem a szomszéd fiának tollkése van.' Lejegyezték, hogy a század elején valahogy így parodizálták például
az Ollendorff-féle nyelvtanítási módszert; ennek valóságos viccirodalma, folklórja volt.
A groteszkben, abszurdban rejtőzködik, lappang tehát a hagyomány, benne immanenciális a történelmi idő, míg a történelmi drámában egészen kifejezett. A többi drámafajtában a filozófiai időnek vagy időtlenségnek nincs akkora szerepe, vagy egyáltalán. Itt
főszereplő az idő. Az egyikben - a történelmiben - azért, mert egészen az előtérben
van, a másodikban - a látens történelmiben - pedig, mert feltűnő lesz a rejtezése. Időinkognitó. Ám történelmi hátterű az abszurd azért is, mert darabjai gyakorta a nyelvés hagyományvesztésről, mindenképpen valamilyen kisebbségi létről szólnak. Mint a jó
drámák általában. Csakhogy az abszurdban a hős vagy hősök abszolút túlerővel állnak
szemben, amikor is jobb azt mutatni: nem mozdulnak, nem cselekszenek, ártalmatlanok. A párbeszédben a szövegkatatónia. Mint az állatoknál a tettetett halál, a megjátszott. A tanatózis: megmerevedés. Az abszurdban csak lelassulás van, halogatás, ami
azt jelzi: az érdeklődés kihalt. Valami kihalt: a racionális vagy az irracionális. Legalábbis az abszurd egyik típusában. Hiszen például a közép-kelet- és dél-kelet-európai abszurd bár sok fenti vonással rendelkezik, mégis különbözni látszik az - úgymond nyugatiak egyik-másik típusától. Nálunk világosabban ki lehet venni a célpontokat,
s ezek a jelen történelméhez viszonylag jól kapcsolhatók. Az indítékok nyíltabbak.
A világ, a lét teljes értelmetlenségét nem sugallják, vagy ez nem hangsúlyozódik... Hisz
például a „teremtett világ" ab ovo nem lehet célirány nélküli. így hát nemegyszer
abszurdoidok, s nem abszurdak. A hely ködébe burkolt parabolák; jelképek beázott,
elmosódott körvonalai... Felbukkannak bennük a folklór színei, motívumai, jobban,
mint amazokban. A népi észjárás fordulatait, paradoxonos, szofizmás megoldásait inkább
felhasználják, helyesebben: nem leplezik úgy. Még nem feledték. Nem agonizál az észszerűség, csak nagyon ellentmondásos. Tehát könnyebben kimutatható a történelmiföldrajzi hátterük, a genius locira, a hely szellemére való vonatkozás... Vagy az utalásokból a körülbelüli időpont is kivehető, amikor születtek. Az abszurdoidban az ember nemcsak vak eszköze a képtelen helyzetnek, hanem - mint egykor írtam - maga is
bűnrészese annak. Felelősebb alakok ezek.
Egyébiránt függetlenül attól, hogy vasdiktatúrában alkották-e őket vagy a polgári
demokrácia szabad légkörében, nagyjából-lényegében ugyanazon jegyekkel és filozófiával bírnak. Mindaz új történelmi dráma, mindaz abszurd-groteszk egyfajta materializmus
és a dogmatikus racionalizmus ellen van kihegyezve. Akarva-akaratlanul - itt is az alkotók
összessége festi meg azt a széles tablót, a maga epizódos árnyalataival azt a „csataképet",
amelyet történelmi időszeletnek, általunk látott és mutatott darabnak nevezhetünk,
így végül is csak megszorításokkal igaz, amit állítunk, hogy az új történelmi drámának
fő témája: a szabadság erkölcse, etikája, a groteszk-abszurdé pedig a szabadság ontológiája... Á filogenezis s az ontogenezis különbsége ez, amely kettő - legalábbis durván el nem választható.
Miután vázlatosan kifejtettem, miért nevezhető mindkét - relatíve — jobban túlélő vonulat valamiként történelmi drámának, tehát azért, mert az időhöz való viszonyuk - így vagy amúgy, de - nagyon hangsúlyozott, ez után még egyetlen fontos kérdés
maradt. Számomra legalábbis. A legtöbbünk által óhajtott Közös Európában van-e a történelmi drámának, az újnak jövője, mert az abszurd-groteszknek természeténél fogva
lehet. Érdekli-e a nagy népeket a kisebb népek történelme?

1993. szeptember

* 17

Egyszer az anyanyelvekről szólva leírtam: a nemzetek keveredhetnek, sőt éppen
adott nevükön (mint nemzet) el is tűnhetnek, de az anyanyelvek halhatatlanok. Nagyon
egyszerűen, bárki a világon megértheti ezt, ha elképzeli, hogy holnapra felnőtt fejjel
bizonyos számú idegen szót kell megtanulnia. Tapasztalatból tudja, hogy ezeket
a szavakat, hacsak valaki nem briliáns nyelvtehetség, sosem fogja olyan tökéletesen
ejteni, mintha anyanyelve volna. Nos, a jövendő világnyelvét minden nép a maga
nyelvérzékével, saját artikulációs bázisa alapján, sőt észjárásához igazítva tanulja meg.
Lesznek benne tükörfordítások, szerkezeti és más atavisztikumok. Végül is sokkal
inkább a világnyelv egyik dialektusa, tájnyelve lesz, semmint maga az úgymond tisztább
„irodalmi világnyelv". Nos, ezek a dialektusok lesznek az új anyanyelvek, nyelvszokások, amelyek a regionális történelmek emlékeit is magukban hordozzák, természetesen. Amit az anyanyelvről fentebb mondtam, vonatkozik - nyilván - az autochton
hagyományokra is. Az új, közös világhagyományok e regionális, tartományi tradíciókkal keverednének, új változatot teremtve. Márpedig, ha új anyanyelvek amúgy is lesznek, új hagyományok ugyancsak, és ezek hordozzák (már-már atavisztikusan is) a régebbiek fontos motívumait - minek a világon az a lázas igyekezet, a sziszüfoszi
ügyködés, sőt a diktatúra, a terror, amely irtaná e nyelveket, kultúrákat? Nemcsak önés közveszélyes őrültség ez, hanem szélbe szórt - jobb sorsra érdemes - energia és idő,
amely alatt hasznos dolgokon törhetnénk fejünket. Hiszen világos: egy új nyelv, új
hagyomány felvétele még akkor is analóg a felnőtt fejjel való nyelvtanulással, ha éppen
fiatalabbak a tanulók. Mert a kis és közepes népek nyelvei, kultúrái felnőtt nyelvek és
kultúrák, és ugyanannyira hivatottak, mint a nagy nemzeteké...
Jó, jó, de nem válaszoltunk a kérdésre: igénylik-e majd a nagyobb nemzetek a kisebbek történelmének tapasztalatait? És ha igen, megértik-e? S ebből következően történelmi drámáikat élvezhetik-e?
Úgy hiszem, e kérdés valójában csak szónoki lehet.
A tudósok rég rájöttek arra, hogy még a legkisebb organizmusokban is milliárd
évek fejlődése van zárva. Hatalmas idő rögzülései. Nagy szaporaságuk pótolja, ellensúlyozza fizikai kicsinységüket, amely mégis „teljes életet" hoz. Hogy egy ismertebb
példát mondjak, az élesztőlégy, ez a muslicaféle, kiválóan alkalmas a tudomány számára, hogy a teljes élet ívét e parányi tartamban megvizsgálják. Ám hagyjuk é morbidnak tetszhető analógiát, azt nézzük: mekkora gazdagodást jelentett az úgynevezett
(alábecsült) „primitív" törzsek életének tanulmányozása. Vagy a felnőttek számára a
gyermeki lélek vizsgálata, amelyről tudjuk: a maga nemében éppoly kerek, egész benső
világ, mint az idős embereké, és végül is génjeik hatalmas időt vonnak határaik közé.
Az örökletesség a gyermeken és a vénen ütközik ki leginkább. Az első még ügyetlen,
a másik pedig már fáradt palástolni. A kisnépek történelmébe tehát mindig nagy fejlődés,
nagy történelem van zárva, mint szellem bűvös palackba, mint atomparányba az energia. Sokan valaha nagyok voltak, ezért lehettek mára kicsik, hiszen, ha eleve kevesen
vannak - századunkra rég elfogytak volna. Szándékosan nem hangsúlyozom a humanitárius szempontokat, amelyekkel mindig manipulálnak. Utalok azonban egy latin mondásra, amely Istenre vonatkozik: Maximus est minimis Deus. Isten kicsiny dolgokban a.
legnagyobb. Ezek által mutatja meg legsűrűbben és -világosabban erős törvényeit.
E sok kis és közepes nagyságú nép hatalmas múltja titán őseinek válláról nézi a világot.
Hogy ez az érdeklődés Európában tehát - úgymond - ismeretelméleti, episztemológiai jellegű, indíttatású lesz-e történelmeink iránt, szűkkörű vagy más és több is, azt

18

tiszatáj

eldönti az idő. Ne feledjük: a fejlett Európához és világhoz csatlakozó, felzárkózó volt
„népi demokráciák" be akarnak mutatkozni. A gazdaságilag fejlettebb világ pedig meg
akarja hallgatni ezt a bemutatkozást. A kevésbé ismertnek mindig hosszabban kell
mesélnie önmagáról, hisz amazoknak tudniuk kell, holnaptól kivel élnek szorosabban
együtt. Aki bemutatkozik, igyekszik szép arcot és ruhát ölteni, ami nem jelenti az álcás,
idilli harmóniák ünnepi felvonultatását. A valóságos és hihető méltóságot, a hihető és
valóságos erényeket kell megmutatni. A História útján meghurcolt és megharcolt
erényeinket. Ezek bemutatására a történelmi dráma kiválóan alkalmas lehet, túl azon,
ami benne mégis egzotikum volna. Ami pedig azt illeti: megértik-e s élvezik-e a bemutatkozás új korszakának históriai gesztusához tartozó történelmi szellemű vagy
éppenséggel történelmi drámáinkat - nos, ez iránt nincs túlzott kétségem.
Engedjenek meg - „záróképül" - egy egészen személyes természetű emléket nekem. Amikor serdülőkoromban először olvastam a Macbethet, és benne ezt a kifejezést
láttam: Skócia thánja" - egy pillanatra tanácstalanul állt kétfelé fülem, de nem volt
időm töprengeni, sodort az érthető helyzet, cselekmény érthető izgalma. A mese. Mellőzhető volt ez az információ az egész mű megértésére nézvést. Igen: mindig vannak
ilyen információk, egész nyelvünk is ilyenekre épül. Olvasás közben aztán látván, milyen emberek körében forog az a „thán", már sejtettem, valami főúri rang lehet: talán
herceg vagy gróf, vagy báró... Nos, így lesznek, lehetnek ők is majd a bojár, vajda,
pátriárka, meg a többi szavakkal, amelyek tájainkról jönnek. Mellőzhető - félretolható
- információ lesz az egész értésének összefüggéseiben, ha a helyzet, cselekmény, s a hősök sorsa továbbsodorja őket. Az egész mű értése felé. így aztán kialakulhat a nemcsak
egy, de két, sőt sokirányú kulturális áramlás Európa országai, s végül persze a Glóbusz lakói
között Erre feltétlenül szükség van, hiszen tudnunk kell, kikkel őrizzük együtt a Föld
természeti s szellemi világát, kincseit, múltját, jelenét, s kikkel milyen jövő fundamentumát rakjuk. Milyen - egyébként ezer irányból - ömlő értékekre számíthatunk e
herkulesi harcban?
Volt egy X V m . századi nagy magyar poéta, komédiaíró: Csokonai Vitéz Mihály,
aki egyszer búbánatosan így kiáltott fel: nAz is bolond, aki Magyarországon poéta lesz!"
Nem hinném, hogy e felkiáltás értéséhez szükség lenne tüzetesen ismerni a költő vagy
Magyarország életét. Sőt még azt sem igen kell tudni, merre van Magyarország. Egy
német, orosz, francia, portugál vagy más nemzet fia, lánya is felkiálthatott volna így
életének bizonyos szakaszában. Egy Kleist, egy Lermontov, Chénier, vagy hogy modern példát hozzak: egy Pessoa... S folytathatnám. Az indulatot magát értjük meg.
A szabadság indulatát... nincs ennél érthetőbb lélekállapot. A nagy művek jobbára
biankósan vannak megírva. Csak látszólag végig beírt lapok, valójában számos fehér
hellyel, sok ismeretlen fehér folttal nyílnak ki számunkra. És mivel a papír nagyjából
mégis érthetőkkel van teleírva: mi a részt mellőzve értjük az egészet. Mert mi töltjük ki a magunkéval - a fehér helyeket. Szót szóval fordít, behelyettesít az ember. A fordításban jó adag következtetés van... Én hiszek a „biankós megoldásokban", mert más
mód, út nincs e világban s természetben. Csak elfogadni jóhiszemmel az itt-ott
érthetetlent, sőt a fölénk hajoló titkot is.
Van egy aforizma, ma már szállóige: a boldog népeknek nincsen történelmük.
Ebben egyszerre vigasz és békeóhaj fogalmazódik meg. Nincs boldogságunk, de van
történelmünk! Ám tudtuk, s tudjuk: minden népnek van történelme és így lényegében
történelmi drámája is. Ergo: boldog népről nem beszélhetünk? A történelemhiány mint

1993. szeptember

19

a boldogság megléte csak annyit jelenthet, hogy hosszabb ideig különösebb kataklizmák
nélkül, viszonylag egyenletesen haladtak utaikon, amelyek nem voltak túlzottan tekervényesek... Függetlenül attól, lesz-e ilyen kor egyáltalán - legyen! - elmondhatjuk:
valamilyen történetiség, historikum ezután is és mindig átitatja cselekvéseinket, nyelvünket és gondolatainkat. Boldog az, akinek lehet történelme, akármilyen, mert azt
a mindenkori túlélők tarthatják számon. A méltó túlélés a boldogság maga.

20

tiszatáj

VARGA IMRE

Kövesd a fákat!
Békák a tóban. Néhány megfigyelt gondolat
Hogy ami tart fölemelt, befogadd Sarjad,
kinő az érzés belül. Bazsalikomágak.
Zöldjük kitágít s illatuk. Úszkáló pontyok
a tóban. Most; az meg az a szó nem kell.
Elveted. Jól van. A part alól. Pádmalyok
Cuppogó halak. Zölden, zölden cirpel a nap.
Virágzói neki, hajlongsz, ragyogsz. Tehenek,
ökrök legelésznek Nándi, Balaráma. A kémény
mellől hajnaltájt már leszállt a páva.
Farktollát szétterjesztve táncol. Kukorít
Előre- s hátralép, rikácsol. Ebben is világ
vagy, előlátszol. S hangicsál, pittyeg
morajlik, zümmög duruzsol az idő. A változatlanból.
Zöldhabzású kiserdő. Egy autó elberreg csaholás;
leírva a kép. Ez így képtelen. Elfednéd, hogy
kékesfehér legyen. Tisztára kitakarnád
Megállít szélfútta rezgő leveleivel. Imbolygó gallyak, ágak. Közelebb névtelen levélkék
sárgák (Ami szóval tart: vadsóska, útifű, nádas.)
Légy alázatos, fű a szélben. Kövesd indulj, a messzi fákat!
1993. május 25.

Térhatározó
Mikorra szóvá lesz a jelen,
már érvénytelenül a nevem.
A lét kivet majd lenyel.
Telődöm lüktetéseiben.
Teljesére teljességem felel.
1993. június 16.

1993. szeptember

* 21

Szavaid helyett
Mint a hegy és mint a felhő.
Tenger kevélysége, immár lecsillapult
A csíkos medvelepke. A világ kék szirmai.
Kelyhében fényes drágakő.
Mint a vízesés meg örvény.
A zöld moha.
Romvárosok vörös falai. Ingókövek.
Telihold Vércse. Fecskék. Sasok.
A romlás elszélesztett zsoldosai
Fölébredt búzatábláink. Erdeink.
A hajnali ének.
Lámpafény körül vacsorabogár.
Mondanám, mondanám.
A világ örömének. Céljának. Neked
1993. május 9.

22

tiszatáj

LÁSZLÓFFY CSABA

Bástya közi elégiák*
Neve: áldás
A sötétedő ház, midőn alaktalanul omolnak
egymásra a szobafalak törékeny csendjét
ortopéd-képzetekkel kitöltő árnyak,
a felfokozott állapot, mely gyermekkorom
estéi előtt megborzongatott és a sejtelmes ismeretlen
elérhetetlen dimenzióival bűvölte tekintetemet;
mikor még (már) gyertya sem sercegett, de a hatalmas
szekrény, mely mintha füstölgött volna,
nem doh, inkább a múlt szagával fojtogatott, s én
úgy éreztem, hogy mint jóllakott szörnytől, mely teletömte magát elképzelt őseimmel, a családi
anekdotákból ismert hős Sanyi bátyám okkal,
tartanom kell tőle s az egész rám nehezedő
sötétségtől, és jóllehet fülem a zajra, szemem a könnyet
kicsaló kínra ilyenkor érzékenyebb volt, mint bármikor,
tudtam, aznap már semmi idegenség nem zavar meg
a külvilág oly messzire kerül reggelig - ha fájt a
torkom (ó, nagyanyai intelem!), még az udvar is -, akár
a sír (akkoriban barátságos, buzgolkodó hely volt még
az ótordai temető), vagy akár egy távoli csillagÉlőbb az ajtó tűnt el szemem elől, elaludt s levált
róla a kilincs (vártam a koppanást), közös álomban
aléltan olvadt egybe a kulcs a zárral, lábtörlővel
a küszöb; és mielőtt megalvadt volna a
mosdótálban a víz — a tükörbe folyt fények ugyanúgy —,
a mennyezet-repedések térképe a vak
határtalanságba tágult fejem fölött
Ha akkor nem vártam csodát, mire számíthatnék
a tárgyak körvonalaitól eloldozó, a látszat-biztonság
alól is feloldozó sötétségben, most, mikor minden
elveszett. Hunyt szemmel hallgatom belsőrészem
- beomló bányamélyek - tompán idegen robbanásait,
* Kolozsvár középkori falain belül, a Bástya utcában lakom, melyet előbb Emil Isac,
újabban Constantin Daicoviciu utcának neveztek el.

1993. szeptember

* 23
vagy testem világából kitörve, emlékezetem révületektől
rejtett rétegeiben régészkedem. Sehol a csörtető
erő- igaz, sár sem akaszt már, csak az eredendő
Og^agágyásaiban kutakodom, a lelassult járatokban;
mint dér a pókhálókon, a szívszorongást meszesedés
kíséri Se áldás, se irgalom. Ami szétfolyt,
abból a szomjúság ami elmúlt, abból a kilátástalan
talán még kiásható.
Az elpazarolt hit és erő:
a legnagyobb titok!... Van-e még valami,
ami ebben a vaksággal viaskodó házban
belőlünk - bár kívülről - látható?
A helyzetek örök véletlene.
Az ép ésszel felfoghatatlan.
Neve épp ezért: áldás.
1992. XI. 19.

Szókratész és a strucc
„jönnek jönnek a kedvesek.. "
(Családom, nem egyéb.)
(B. Zs.)

Gyermekeink kacagtak a viccbeli struccon:
jól kifogta az aszfalton szegény!
Te viszont (helyette is) zavartalanul
folytatnád a struccpolitikát Ennek az öreg
asztalnak szerencsére nincsenek sarkai,
így közelebb érezlek magamhoz. Az örökös szeánsz:
meghallod-e kopogtatásomat? Hetvenszer hét mód is
van szeretni - mondja a kanadai Johnston. Egy: ölelni, egy meg: veszekedni... Nem folytatom.
(Rejtély-e még? Ösztönök dzsungelében
az ember, ha nem hajt fejet, megy egymaga.)
Merész vágy?! Valamikor azt képzeltem,
áttetsző szívvel átvészelhetem azt a jó pár
évtizedet, elég hogyha a test kemény.
Borzalmas utazás volt, mondhatom.
Aszú hangulatokra vágytam, s a hányás íze számban.
Mint rézlombbal rezzenő fénybogár, ólmos álomba

24

tiszatáj
rázódó tömeg a rozoga járműveken. Régi lemez:
megcsalatás. S én mégis mindig menteni akartam
valakit Emlékezz vissza: kegyesen mosolyogtál
balszerencsémen, mert soha nem találtam kibúvót
Útonállók, orgazdák, az őrület csörgősipkáját
viselők! - Ki hinné el, hogy nem ismerem
a struccmadarat?
Fagyasztott-csirke-nyakú, szeles
reggeleken mint akit megárt az egyensúly
a nyár képeit őrzöm, meleg színeket keverek ki,
mint palettáján Renoir: szalmakalapos férfi és
hintázó lány!pazarló virágzás világítja meg
a barbár világűr-vidéket - s közben megéhezem,
megszomjazom. Mindez csak képzelgés volna persze,
ha nem úgy innék, mint aki a soron következő
korty után mindent elveszít
(Mire hajadból
kibomlik a csend, Szókratész már halott
A strucc nyilván óvatosabb: lehorgonyozott fejjel
kivárja, amíg a látszat elrepül.)
1992. XI. 20.

Dal a vásárra vitt életről
embernek mi drágább?
A tyúk-e, vagy a féreg?"

(TuFu)
A húst nem kíméljük.
Kíméljük hát a férget?
Bűnt, bűntudatot - minden köteléket
eloldva, az apa génjei majd
mint omlatag hegy
roncsai húzódnak meg
fiában. Halljátok-e a morajt?

1993. szeptember

* 25

SIGMOND ISTVÁN

Lecsó az egész, Uram
Épelméjű ember nem fél az ablaktól. Nem a rámára gondolok, hanem az ablakszemre. Ráma-ügyben még nem tudtam kiötleni egy bombabiztos tételt, noha előbbutóbb erre is szükség lehet, amennyiben ezek után is bizonyítanom kellene, hogy nem
bomlott meg bennem az összhang. A fejtegetést máris abbahagynám, ha nem volna
előttem világos, hogy a befogadók nagy többsége visszafejlődött a kőkorszakbeliek
bambaságának színvonalára. Hogy miért fejlődött vissza, ez most nem téma, de ha időt
tudok szakítani rá, egyszer elmagyarázom nektek, hogy miért vagytok csököttebbek
mint egy öregedő hulla. Hogy miért éppen öregedő, egyelőre ez sem téma, elöljáróban
csak annyit, hogy éppen ez van kéznél. Nem bírtok követni, ugye? Nem csodálkozom.
Jól figyeljetek, csököttkéim: épelméjű ember nem fél az ablaktól - én nem félek az ablaktól — én épelméjű vagyok. Hangsúlyozom, hogy az ablakszemről van szó, amelyen
ha kinézek, mindig egy csóré vénasszonyt látok. A rámáról meséltem? A rámával az a
helyzet, hogy nem lehet kilátni rajta. Megpróbáltam egészen közel hajolni hozzá, szememet szinte belepréseltem a fába, de a képek elég homályosak, azazhogy mintha egyfolytában remegnének, akárha szemtengely-ferdüléses szemmel próbálnám szemügyre
venni őket, noha egyébként olyan tisztán látok, hogy a hulla cipőjén is meg tudom
számlálni a porszemeket. És természetesen mindennap megszámolom. Ez nemcsak a
leltár szempontjából fontos, de a látóidegek formában tartását is biztosítja. Közben egy
fantasztikus dologra jöttem rá: a faltól sem félek. Pedig elég sokan vannak. Lehet, hogy
hihetetlennek tűnik, de négy fal van. Hogy miért építettek éppen négyet, és miért húzták fel őket körém, ezt sem tudtam még megfejteni, de egyszer ez is kiderül. Általában
mindent ki lehet deríteni. Csak azt nem lehet kideríteni, ami nem létezik. Például sosem fogom megtudni, hogy félek-e a villanykörtétől. Merthogy nincs villanykörte. Villanydrót viszont van. Attól egyáltalán nem félek, noha egyetlenegy szót sem váltottunk még egymással. Általában hallgatag dolgok vesznek körül. Ezek vagy megmakacsolták magukat, vagy nem tudnak beszélni. Ez a jelenség is sokat foglalkoztatott. Egy
ideig megpróbáltam szóba elegyedni a körülöttem levő dolgokkal, az egyik fal például
- amelyik különösen rokonszenvesnek tűnt, miután naphosszat simogattam eredménytelenül, s amelynek egy szép őszi délután elkezdtem duruzsolgatni, becézgettem,
ajnároztam - ez a degenerált, lapos állat is megátalkodottan hallgatott.
Most visszatérek az ablakhoz. Nem gondolatban térek vissza, hanem lábbal.
Gondolatban nem térhetnék vissza, mert az eddig elmondottak nem voltak a mostani
gondolataim. Mindezeket sokkal előbb, valamikor a régmúltban gondoltam végig,
most csak annyi történt, hogy találomra visszafordítottam a lapokat, s megálltam annál
a valamikori gondolatnál, hogy nem félek az ablaktól. Persze azt is megtehetem, hogy
mielőtt visszatérnék az ablakhoz, találomra tovább lapozok. No lássuk:
Az akasztott ember a villanydróton lóg alá. A szoba közepén. Nem lehet tudni,
hogy mióta lóg itt, de hogy lóg, az faktum. Hogy miért nem vettem észre eddig? Sosem mentem át a szoba közepén, rendszerint ugyanis a fal mellett szoktam körözni.
Mondtam már, hogy négy fal van? Négy fal van. A délre eső fal a kedvencem. Mindig
innen indulok el. Saroktól a sarokig nyolc lépés. Mindig nyolc lépés. Végigmegyek

26

tiszatáj

a fal mellett, s amikor megérkezem a keleti fal sarkához, megállok egy kicsit pihenni.
Nézem a hulla lábát, de rendszerint azon töprengek, hogy meddig nézzem a hulla lábát. Túlzás volna azt állítani, hogy nézzük egymást. Én nézem őt, ő lóg. Ez csak kezdetben volt számomra különös, később rájöttem arra, hogy mindenkinek megvan a
dolga. Az ő dolga az, hogy lógjon. Nekem sokkal több dolgom van. Most például az
volna a dolgom, hogy beforduljak a sarkon, azazhogy egy szabályos balra át után elinduljak a keleti fal mentén. Ez mindig gondot okoz, mert ezen a falon van az ablak.
Tudom, hogy ki fogok nézni rajta, és azt is tudom, hogy megint ott lesz a csóré vénasszony. De ez a látvány már a jelenben van, a valamikori gondolat lapján csak odáig
jutottam el, hogy sosem mentem át a szoba közepén. Mert ha átmentem volna, beleütköztem volna a hullába. No, itt álljunk meg egy szóra. Mélyen utálom a dolgot, de
megint csak magyarázkodni kell. Szóval: csak az ablaknál szoktam felemelni a fejem,
a fal melletti körözés közben mindig a lábamat nézem. A lábamon nincs semmi. Ha valamikor volt rajta valami, akkor lekopott. Annyira lekopott, hogy tulajdonképpen
semmi sincs a lábamon. Ezt nézem. Ezt a semmit. Élményszerű látvány, nem tudok
betelni vele. Egyszer csak megszólalt a hulla.
Az ember életében vannak olyan pillanatok, amelyeket személyesen Isten ad neki
kölcsön. A vezérbika ilyenkor lesz nyuszi, a hóhér kezet csókol az elítéltnek, az államelnök belezokog a mikrofonba, s én? Én, kérem szépen, kimondom életem legnagyobb
titkát, amely meghatározta gondolataimat, tetteimet, mondhatnám azt is, hogy létemet: imádok egy féllábú nőt. Azért imádok egy féllábú nőt... Kész. Isten máris visszavette a pillanatot, az államelnök tovább üvölt a félig-meddig leharapott mikrofonba,
a hóhér belerúg az elítéltbe, a vezérbika udvariasan meghágja nagymamit, én meg tovább hallgatom a talányos hullát. Elég nyűgös volt, legalábbis a hangjáról így ítéltem
meg. Nem értettem, hogy mit mondott, de azt rögtön megállapítottam, hogy civil életében fizikai munkát végezhetett, s ezeknek nincs ínyükre a felakasztott állapot. Felakasztani csak az értelmiségieket volna szabad, ezeknek mennyei élvezet ez a pozitúra,
végleg visszavonulhatnak önmagukba, hogy szellemi onániával töltsék az időt. Vissza,
vissza, vissza... Ezt nem értem. Valahogy az az érzésem, hogy ezt nem én mondtam.
Az akasztott ember szeretne visszamenni valahova, ezek a csüngő alakok olyan fejlett
gondolatátviteli technikával rendelkeznek, hogy velem mondatják ki a saját gondolataikat. Viszont a cipője nubukból van. Hosszan nézegettem, hogy tényleg nubukból
van-e, aztán úgy döntöttem, hogy lehúzom a cipőjét. Nem mintha megérdemeltem
volna egy ilyen drága lábbelit, de érzésem szerint a hullának egyáltalán nincs szüksége
már cipőre, sőt, azaz éppen ellenkezőleg, cipő nélkül könnyebben zajlik az aszalódási folyamat, és egyébként is, nekem egyáltalán nem volt cipőm. Sem a lábamon, sem a
szekrényben, sem az ajtó mögött. Ha azt mondom, hogy nem volt ajtó, senki sem fogja elhinni. Persze engem egyáltalán nem érdekel, hogy ki hisz, ki nem hisz, miben hisz,
meddig hisz, mennyiért hisz, menjetek mind a francba. Nem akarok tetszeni nektek.
Édes jó anyátoknak sem akarok tetszeni. Senkinek sem akarok tetszeni. Én csak ennek
a hullának akarok tetszeni, hogy adja ide a cipőjét. Nem értitek? Itt tényleg nem
értitek, hogy miről van szó? Jól van, csököttkéim, akkor megmondom nektek az igazat: hamis az az állítás, hogy csak azt nem lehet kideríteni, ami nem létezik. A létező
megfejthetetlen. Ami nem létezik, azt olyan gyönyörűen kerül lehet járni, ahogy én
körözök most a hullám körül. Még nem mertem az arcába nézni, mert attól félek,
hogy előbb-utóbb beszélgetésbe elegyedünk, és akkor fuccs a nubukcipőnek, fuccs
mindennek. Maradna a gondolatátvitel. Csakhogy ki lenne a befogadó? Ti volnátok

1993. szeptember

* 27

azok, akik még azt sem hiszitek, hogy nincs elmúlás? No, akkor kimondom: szekrény
sem volt. Semmi sem volt. Csak én voltam, négy fal, egy ablak, egy villanydrót, rajta
egy lógó hulla. Éppen aszalódott. Na, mondom, add ide, apám drága, a cipődet!
Jolánkának combtőből hiányzott a jobb lába, a bal lábával viszont igen kecsesen
tudott lépkedni. Azazhogy nem is lépkedett, inkább szöcskeszerűen, ugrálva haladt,
lévén hogy sem mankóval, sem bottal nem segítette magát. Egyik kezével megkapaszkodott a kerítésben, aztán ügyesen szökött egyet, újra megkapaszkodott a kerítésben,
és megint csak szökött egyet. Ez a módszer igen eredményesnek mutatkozott a kerítés
végéig, olyannyira, hogy az utcai járókelők kimondottan kedvtelve követték a légies jelenséget, aki nemcsak tündöklő szépsége miatt tűnt légiesnek, hanem mert körülbelül
ugyanannyi időt töltött a levegőben, mint a földön. Meg kell állapítanom viszont,
hogy a tömeges rokonszenvnek semmi köze sincs az örök élethez. Érre akkor derült
fény, amikor Jolánka elérkezett a kerítés végéhez. A bámészkodók mindegyikének
sürgős dolga akadt, sietve széledtek szerteszét, én viszont türelmetlenül vártam ezt a
pillanatot, amikor Jolánka végre háromkézlábra ereszkedik. És ilyenkor mindig elállt
a lélegzetem, mert előbukkant a Jolánka csonkjára kötött piros masni. A csonk önmagában semmiféle érzetet nem keltett bennem, rendes kis csonk volt, mint a csonkok
általában. Jolánka arcán harmatosan szűzies volt a mosoly, a piros masniból pedig
mámorító hangulat áradt.
Főbíró úr, kérem, távol áll tőlem a gondolat, hogy a legkisebb mértékben is ellentmondjak a vizsgálóbíró úr következtetéseinek, miszerint a közszemérem elleni
bűncselekmény már akkor megfogant volna bennem, amikor eszelős kitartással, nap
mint nap felajzva követtem Jolánka testének ingerlő vonaglását a kerítés utáni szakaszon. Engedtessék megjegyeznem, hogy a vizsgálóbíró úr egy közönséges, hétköznapi
lator szemszögéből próbálta kielemezni a vizsgálat tárgyát képező objektumnak, nevezetesen Jolánka ingerlően hullámzó fenekének felzaklató, bűnös gondolatokra felbujtó
hatását. Ami az ingerlést illeti, készséggel elismerem mint lelki tényezőt, de ennek
semmi köze sem volt az állítólag elkövetett közszemérem elleni bűncselekményhez,
kizárólag érzelmi billentyűket ütött le, s a felbujtásból is csak annyi igaz, hogy a Jolánka csonkján díszelgő piros masni megigézett, és magához vonzott. Elismerem, hogy
e vonzalom cselekvésre késztetett. Egy szép őszi délután kicsinosítottam magam, tiszta
inget, zoknit és gatyát öltöttem magamra, és elolvastam néhány passzust Mózes IH.
Könyvéből, hogy miképpen testileg, azonképpen lelkileg is felkészülve induljak
utamra. A biblikus szöveg ekképpen hangzott: „Ha valamely férfiúnak magfolyása támad, az ő folyása tisztátalan... Akár folytonos az ő magfolyása, akár megreked testében
ez a folyás, tisztátalanság ez ő nála." Szeretem a világos beszédet, Főbíró úr, kérem, ennél közérthetőbben soha senki nem szólott hozzám, noha csak közvetve szereztem tudomást az intelemről, mindezeket ugyanis eredetileg az Űr Mózesnek mondta és
Áronnak, abból a célból, hogy alkalomadtán közvetítsék a fiúknak. Nekem nem voltak ilyen természetű gondjaim, én csak a Jolánka aranyos kis csonkján díszelgő piros
masnit szerettem volna megsimogatni, de für alle Falle dupla gatyát öltöttem magamra,
hogy ne jöjjek zavarba, ha zarándoklás közben netalán belémállna ez a biblikus nyavalya. Vissza, vissza, vissza...
Főbíró úr, kérem, ezt ne tessék bevenni a jegyzőkönyvbe, a nubukcipős hulla
szólalt meg ismét, valahogy elindult a távoljövőből, átvándorolt a jövőn, befészkelte
magát a jelenbe, továbbment a múlt felé, ahol beleszólt a vallomásomba, de még ez sem

28

tiszatáj

volt elég neki, elérkezett a régmúltba, ahol arra ragadtatta magát, hogy megszólított
engem vagy azt a szerencsétlen magfolyásos Áront, vagy csak önmagát nógatja valamilyen talányos visszatérésre, nos, akkor én egyebet nem tehetek, lehúzom a nubukcipőt puffadt lábáról. Ahhoz, hogy a hullához érjek, húsz-harminc évet kell hogy
ugorjak csupán, mármint a duplagatyás jelenettől számítva, s máris itt vagyok újra,
a saját jelenemben, az ajtó nélküli szoba meghittsége vesz körül, négy fal, köztük a kedvencem, a délre néző, no és a csóré vénasszony a szemközti ház egyik ablakkeretében,
és természetesen a hűséges hulla.
Mondtam, hogy a délre néző falnál szoktam rostokolni? Azért választottam ezt
a helyet, mert innen nézve csak a szemben levő falat látom, mást semmit. Egyszóval
nincs kilátás. A semmire való rálátás viszont közömbösíteni tudja az összes evilági hívságokat. Mármint a hullát és a csóré vénasszonyt. Nem kell csodálkozni, csököttkéim,
hogy szeretem az északra néző falat. Tulajdonképpen pontosan annyira szeretem, mint
a délre nézőt. Talán egy csöppecskét jobban is. Á délre néző fal ugyanis a megnyugvást
jelenti számomra (félek, hogy a megnyugvásnak is van valami köze az evilági hívságokhoz, s ha ez a feltételezés beigazolódik, rohanhatok új falat keresni, hogy néha-néha
tiszta maradhassak, földi örömöktől megtisztult. Ehhez viszont meg kellene hogy szabaduljak önmagamtól, vagyis ki kellene hogy lépjek önmagamból, csakhogy hova a jó
francba lépjek ki? Tele van mocsokkal minden, vérben áztatott csecsemőkkel és spermába fulladt ringyókkal, síró parasztok mohát zabálnak az erdőszélen, látok egy kiszúrt szemet, ahogy messzire fröccsen belőle
jaj, atyámfiai, testvéreim, mondjátok, hogy hagyjam abba ezt a zárójelet, csak előbb a látomásokat, igen, űzzétek ki belőlem a látomásokat, imádkozzunk. Te benned bíztunk eleitől... Nem igaz, ez sem
igaz, rohadtak vagytok mind, éces buzik, gennyes sebek fészkelnek szívetek közepén,
adjátok vissza nekem Jolánkát, azt a fél lábon szökdécselő, könnyes szemű szentet,
a patyolattiszta szüzet, a világkurvát, azt a nagy darab valagot, csúszómászó hernyót,
adok érte, adok érte, jaj, mit adjak érte?) Végre. Sikerült becsukni a zárójelet. A hulla
aszaltan hallgat. Csököttkéim, óriási szerencsétek van, hogy a félkör alakú zárójelek
közötti térben nem csapott ki belőlem a láva, a niagarám éppen csak csörgedezett,
s még a trópusi forgószelek is máshol tájfunozták ki magukat. Nézem a falat. Áz északra nézőt. A déliből megnyugvás áramlik, meleg, andalító, csendes halleluja. Az északi
a semmi álarcát viseli, de ha mögéje nézel, ott rejtőzködik a világ. No, nézd a huncut
kurvát! El akarja hitetni velem, hogy az elmúlás törvényei a világot sem kímélik, noha
a kockaarcot benépesítik a hajszálerek a rendezetlenség szabályai szerint. Ha sokáig nézed, előbb-utóbb felfedezed a világ sorsvonalát, ha akarod, félkör alakú zárójelet, de lehet egy egyszerű hasadás a falon. Hosszú, vég nélküli menetelés. Nézheted leszegett
nyakú kobrának, de lehet csak egy tünékeny holdfogyatkozás. A házasságvonalak is jól
kivehetőek. A világ kétszer ment férjhez, először a hullához, másodszor hozzám.
A hullával: ásó, kapa, nos, ez nem sikerült igazán, se ásó nem volt, se kapa, a hulla
most itt lóg, szerepét befejezte, s nagy a gyanúm, hogy vastapsot sem kapott. A világ
feslett szájhaként az ölembe röppent, így lett másodszor is ara. Ez a frigy is véges lesz,
úgy hiszem. Már ősidők óta nézem a csóré vénasszonyt, még mindig integet. De egyszer lehanyatlik a karja, fonnyadt emlőit leszakítják a szelek, arca darabokra hull, teste
elmállik, szétfoszlik, egysejtű lesz ő is, mint a teremtés hajnalán az istenek.
Gondolkoztam, hogy csöngessek-e, de hogy nem volt kulcsra zárva a bejárati ajtó, felesleges lett volna megzavarni a háziakat. Beléptem az előszobába, levetettem a felöltőmet, az előszobai tükörben megigazítottam a homlokomba kunkorodó hajtincse-

1993. szeptember

* 29

ket, aztán óvatosan benyitottam a lakásba vezető ajtón. Furcsának találtam, hogy az előszobából egyenesen a fürdőszobába lehetett csak belépni, az ilyesmi nincs jó hatással egy
vendégre. Igaz, hogy engem nem lehet besorolni a meghívott vendégek kategóriájába, látogatásom nem jelentett egyszerű udvariassági gesztust, azazhogy nem jellemző rá semmiféle közömbös kötelességteljesítés, kalapgyűrögetés, az állandó hülyegyerek-vigyor,
amit időnként felvált a heherészés, engem senki sem hívott meg, senki sem vár, senki
sem vezet be, én azért jöttem, mert a Jolánka aranyos kis csonkját díszítő piros masni
vonzáskörébe kerültem, engem a masni megigézett, megbolondított, mondhatnám azt
is, hogy megőrjített, továbbá elfogadott és magához hívott, és én nem jöttem félszeg
vendégnek, hanem hogy lázas csókokkal borítsam el ezt a kétfele kunkorodó, feltehetőleg illatos és bársonyos és beszédes és bohókás masnicskát, mozdulataimban nyoma sincs semmiféle határozatlanságnak, tudatos vagyok és határozott, csak a pulzusom
követi szaporábban a lelkemben megnőtt hevület növekvő ritmusát, egyébként tisztelettudó vagyok és szerény, mint aki elkötelezte magát egy tartós szerelem oltárán, engem már nem lehet elvakítani," elkápráztatni és elámítani, ezen a folyamaton már túl vagyok, engem elvakított, elkápráztatott és elámított a piros masnicska, ahogy kecsesen
és bájos finomsággal rákunkorodik Jolánka levágott lábának rövidre szabott csonkjára.
Lelkemben a tünemény képével belépek az előszoba utáni helyiségbe, és az első
tartalmas látvány, amely a szemembe szökken, a vécé kagylója s az oldalt rozsdásodó
lánc, amit azért talált ki a homo géniusz, hogy ürülékét a lánc közvetett segítségével eltüntesse a föld alatt. A gyerek zsíros kenyerét nem szokták bepakolni a Biblia lapjaiba,
a menyasszony nem szokott maszturbálni az esküvői szertartás alatt, a műtőorvos nem
szokott beleflegmázni betege nyitott hasába, kétezer-nyolcszáz ilyen és ehhez hasonló
szabály ketrecében fogadtuk el hallgatólagosan a földi létet, azt már nem is részletezem,
hogy Jolánka fürdőszobáját nem látták el szellőzőberendezéssel, s ez a tényező igencsak érezhető volt odabent, sőt már az előszobában is, majd az egyetlen szobában, melyet hálószoba gyanánt használtak éjszaka, nappalinak nappal, de mindez részletkérdéssé zsugorodott, amikor a délutáni szürkületben megpillantottam az alvó Jolánkát,
ahogy karját széttárva aludta délutáni álmát a széles kereveten, száját nyitva felejtette
egy csöppecskét, egyetlen lába édes kis domborműnek látszott a takaró alatt, minden
megvolt, mindent számbavettem, csak a masnicska bohókázott velem, bújócskát játszott a szentem, most ő volt a hunyó, a kis huncutka, és milyen ügyesen csinálta, tette
magát, hogy nem tudja, hogy én tudom, hol rejtőzködik, és hogy örültünk volna
mindketten, ha egy hirtelen mozdulattal megmarkoltam volna Jolánka csonkját és belehahotáztam volna masnicskám kunkorodó fülecskéibe. Csakhogy én úriember vagyok és betartom a kétezer-nyolcszáz előírást, mert a tízparancsolat csak esszencia,
nem tartalmazhat olyan intelmet például, hogy: „Alvó nő csonkját ne szorítsd magadhoz. Én vagyok az Űr."
Jolánkát emberségből kötöttem ki. Vélekedésem szerint ugyanis kárt tehetett
volna önmagában, ha netalán úgy alakul a programja, hogy felébred, álmosan körülnéz, s mielőtt torokköszörülő ásítással honorálná saját boldogságérzetét, megpillantana
maga mellett. Ilyenkor egy nő iszonyú gyorsasággal elkezd kalimpálni, s ez könnyen
válhat önveszélyes ténykedéssé, igen célszerű tehát időben kikötni. Szerencsére mindig
hordok magamnál különféle hurkocskákat, cukorspárgát, bilincs formájú szíjakat, sosem lehet tudni, mikor van szükség ilyesmire. És lám. A kikötésben ugyan nincsenek
tapasztalataim, de az eredményért nem kellene szégyenkeznem. Jolánka meg sem mozdult, tovább aludta délutáni álmát.

30

tiszatáj

Az alvó ember látványa igencsak álmosító, különösen, ha hosszan nézed az ellágyult arcot, a párnába süppedt fejet, az apró kis pöfékeléseket, az időnkénti cuppogást, nos, úgy döntöttem, hogy én is lefekszem egy kicsikét. Körülnéztem, hogy van-e
még fekvőhely a szobában, de ilyen nem lévén, végigfeküdtem a nő mellett. Éppen
csak behunytam a szemem, az álom szelének még csak arra volt ideje, hogy enyhén
megcirógassa az arcomat, amikor arra riadtam fel, hogy Jolánka kitágult pupillájú szemekkel mered reám, miközben torkából hörgésszerű hangok csuklanak elő. Kétezernyolcszáz: „Amikor egy nő felébred, ne hörögjön. Én vagyok az Úr." Arról nem is
beszélve, hogy engem is felébresztett, pedig a délutáni szunyára nekem is van némi jogom, az ember ott szunyái, ahol elfogja a szunya, ez egy elementáris jog. A kecskét
sem büntetik meg, ha pergőtűzként preckel ki belőle az ürülék, mikor ütöttek pofon
egy tehenet, ha végigfosta a falu főutcáját, az üzekedő macskákat sem zárták rács mögé
soha, nos, én lemondtam a nyilvános üzekedésről, nem tolom le a nadrágomat egyetlen
főutcán sem, de a szunya az szent. Miután Jolánkát imigyen megbíráltam, rögtön védelmére is kelek, ugyanis nagyon rövid ideig hörgött, talán csak másodpercekig, amíg
szemrevételezte a látványt, mármint az én látványomat, s még arra sem volt ideje, hogy
kellő alapossággal feldolgozza ezt a mozdulatlanságában is cselekményesnek számító
életszeletkét, arról nem istbeszélve, hogy szellemi felkészültségében, azaz a logikus
gondolkozás, a filozófia, az esztétika és a lélektan tárgykörében fellelhető hiátusok
képtelenné tették arra, hogy oksági összefüggést lásson az én látványos emberségem és
a csuklóimra szoruló bilincsek között. Ilyenformán még arra sem volt ideje, hogy
szemügyre vegye decens öltözékemet (fehér ing, nyakkendő), szóval éppen csak rám
meredt, és rögtön elájult. Iszonyom van az olyan helyzetektől, amikor alternatíva elé
állít az élet, most is például döntenem kellett, hogy hagyjam ájult állapotban a nőt,
vagy ébresszem fel. Először az előbbi változat mellett döntöttem, hogy szunyókáljon
még egy kicsit, lám, emberszeretetem újabb bizonyítéka: saját elmaradt szunyámról
végleg lemondok, s a rám eső részt átadom neki, hátha ettől béke költözik a lelkébe.
Csakhogy felmerült egy olyan tényező, amely döntésem megváltoztatására késztetett.
Jolánkának ugyanis felakadt a szeme, hogy egész pontos legyek, nagyon felakadt a
szeme, s úgy véltem, hogy ilyen körülmények között a délutáni szieszta elementáris
örömei némi ürömmel párosulva nem biztosíthatják maradéktalanul a szervezet energiatartalékainak feltöltődését. Viszont a felélesztéshez szükséges sósborszesz nem' állt
rendelkezésemre, így a közismertebb népies megoldást választottam. Csakhogy egy pofon nem mutatkozott elégségesnek, ezzel szemben pontos számadatot közölhetek:
Jolánka a huszonnegyedik ütleg után nyitotta ki a szemét. Némi aggodalomra adott
okot merev nézése, valamint lefittyedt szája. Ebben az állapotban az arcán megszokott
szűzies báj mintha nem lett volna kimondottan evidens. Az arca maga viszont tele volt
élettel, különösen a bal arcán virítottak a piros foltocskák. Merev nézése, eltorzult
ajka, s különösen felemás kinézése, azaz a piros foltok aránytalan megoszlása arra késztetett, hogy a jobb arcára is kimérjem a huszonnégyet. Csakhogy időközben újra elájult. Nem kapkodtam el a dolgot, nem estem pánikba, hanem ügyes mozdulatokkal
csiklandozni kezdtem az ájultan heverő nőt. Tudomásom szerint a hónalj és a combok
belső vonulata különösen érzékeny az ilyen jellegű ingerlésre, amely normális körülmények között bizsergő, fintorra, nevetésre késztető érzést kelt a kísérleti alanyban.
Némileg zavaróan hatott az a tényező, hogy Jolánkának csak egy combja volt, tehát
amíg a hónaljakat sikerült mindkét mutatóujjam igénybevételével egyazon időben
ingerelni, a combok esetében le kellett mondanom a párhuzamosság elvéről, a jelek

1993. szeptember

* 31

mégis biztatóak voltak, a test mintha meg-megvonaglott volna, de a jótékony bizsergésfintor-nevetés elmaradt. Kénytelen voltam kijátszani az utolsó kártyát. A gyógymaszszázshoz ugyan nem értek, de az ébresztőmasszázshoz érzek magamban némi tehetséget. Szeméremérzetem erősen tiltakozott Jolánka testének lemeztelenítésekor, de sikerre csak akkor számíthattam, ha a tervbe vett nyomkodást, ütögetést, dögönyözést,
gyúrást közvetlenül a test felületére alkalmazom. A hálóinget nem tudtam levenni Jolánkáról, de arra vigyáztam, hogy szépen szakítsam ketté a halványlila anyagot, az esős
délutánok igen alkalmasak lesznek - unaloműző gyanánt is - a kettéhasított hálóingek
egybeillesztésére. Jolánkának hűvös volt a hasa és enyhén domború, az első objektum
állaga tehát, ami a kezembe akadt, ideális feltételeket teremtett sikerrel kecsegtető
munkámhoz. Egy ideig egyforma ritmusban csipkedtem a hasát, aztán megpróbáltam
a kínai ősgyógyászat tapasztalataira emlékezve mélyen belevájkálni a húsába, végül arra
a következtetésre jutottam, hogy az ébresztőmasszázs a meglepetésszerű mozdulatokon
alapszik, így minden apropó nélkül hirtelen rácsaptam a csípőjére, csavartam egyet az
orrán, megmütyürésztem a mellbimbóját, meleget leheltem a köldökébe, beleharaptam
a vállába, de hogy elmaradt az eredmény, elölről kezdtem mindent, újabb és újabb
ötleteim támadtak; már úgy téptem combján a húst, hogy féltem, kiszakítok belőle egy
maroknyit, lapockájába belevájtam a körmömet, nyomkodtam a szemét, fülébe ordítottam, a lábujjait szoptam (csak öt volt), mindhiába. A jóságnak, az emberségnek is
megvannak a határai. A lelkemet is kitettem Jolánkáért, nincs az a képzett szanitéc,
ápolónő vagy orvosprofesszor, aki ne nézett volna elismerően lihegő számra, csapzott
hajamra, verítékben fürdő testemre. Amikor már végleg feladtam a harcot, megláttam
Joiánka dús, fekete szőrzetét. Fésűszerűen belemélyesztettem ujjaimat a szőrcsomóba,
s utolsó erőmet összeszedve, hirtelen ökölbe rántottam a kezemet. Jolánka először
szügyön rúgott, aztán megpróbálta letépni a fülemet, közben nyolc-tíz centiméternyire
teljes testhosszban felemelkedett a lepedőről, miközben velőtrázó sikolyt hallatott,
s már-már kivájta a szememet, amikor kénytelen voltam kézzel ráütni a lábikrájára,
ennek igencsak megnyugtató hatása volt, olyan csendes lett tőle, mint egy tébécés
nyuszi. Amikor újra erőt gyűjtött, egyetlen mozdulattal elszakította a csuklójára
feszülő köteleket, kidobta magát az ágyból, s háromkézlábra ereszkedve elkezdett
szökdécselni az asztal körül. És szűkölt. Ezt végképp nem értettem. Miért szűkölt
Jolánka? Nem bántotta senki, feküdtem az ágyon, két karomat fejem alá tettem, hogy
jobban ráláthassak a nőre. És ráláttam. És összeszorult a szívem. És agyonvágott a felfedezés: Jolánka csonkjáról hiányzott a masni.
- Hova tetted a masnicskámat, te hülye kurva? - bömböltem le az ágyról.
Jolánka abbahagyta a szűkölést, felemelkedett, meztelen hasán összefogta kettéhasított hálóingét, szelíden rám nézett, és azt mondta:
- Hogy hívják magát?
Fojtott volna meg a saját köldökzsinórom, csapott volna agyon a villám, szakadt
volna be alattam a tó jege, óriás húsőrlőkben lettem volna massza, nyűvek rágtak volna
le csontig, csak ne értem volna meg ezt a mai napot soha: belémdöglött egy torzó.
Tombol a derű csököttkéim egén, farsangi táncra perdül a finnyás gyülekezet, oh,
hogy beleokádnék vigyorgó pofátokba; imádkozzatok, hogy ne nyissak ki egy újabb
zárójelet. Harsonák bömbölésének hangzavarában el tudnám viselni, hogy nincs kezem. Még a fülemben sem dobol a vér, meztelen talpam csoszogását sem hallani, fejemet a falhoz döngetem, de nem hallszik semmi, vélt bűneimért csendre ítéltek hóhéraim. Feláldozom a hulla nubukcipőjén a porszemeket, az nem lehet, hogy elvegyék

32

tiszatáj

a levegőtől a sistergéshez való jogot, mély lélegzetet veszek és megcélzóm a nap mint
nap leltárba vett por-katonákat, de a levegő néma marad, az antiloppá nemesedett
borjúbőrt tovább díszítik a porszemek. Nem haragszom a csendre, csak belerokkanok
a felfedezésbe: a csend kevesebb mint a semmi. És ebben a semmiben nézem a semmit:
szemügyre vehető és mégsem létező kezemet, ezt az öt ujjban végződő mesterművet,
amely úgy halad át a nubukcipőn, mint a levegőn. A hulla bokája sem akadály, nadrágját, alsó lábszárát is hiába próbálom marokra fogni, pedig nem látomás ez a csüngő
hulla, valóságosan itt lóg középen. A cipő az övé marad. Lehet, hogy nem is létezem?
Vagy semmi sincsen, csak én magam vagyok? Nincs szemközti fal, azaz egyáltalán nincsenek falak, szoba sincs, jelen sincs, semmi sincs? Csak a gondolat repdes ég és föld
között? De ha nincs ég sem, föld sem, nincs hang, szín, tér és idő, nincs nubukcipő,
nincs bűn és nincs kegyelem, Áron sem volt magfolyásos, mert nem is létezett, nincs
történelem, csók és szántogató paraszt, értitek, csököttkéim, hogy akkor gondolat
sincs, nem volt és nem is lesz soha? Na, most jól figyeljetek: egyszer csak felhangzott
egy hosszú, keserves vinnyogás. Először azt hittem, hogy a kozmosznyi semmibe viszszatérnek a teremtés hangjai, aztán rájöttem, hogy a hangokat egyedül csak én hallhattam, én, akit azzal büntettek, hogy őrizzem a végtelen semmiben a semmit, s azért
hallhattam csak én, mert én vagyok a hosszú, keserves vinnyogás. Amit ti láttok, éreztek, hallotok, az élet, a halál, a gyereksírás és a mezei virág - mind-mind látomás. Tulajdonképpen nincs több dimenzió. Csak én vagyok. És lehet, hogy még létezik a gondolatban megfogant semmi, ami teljesen egyenrangú a semmiben megfogant gondolattal. Ezek viszont ti vagytok, csököttkéim. Gud báj.
Mélyen tisztelt Főbíró úr! Az egyik felfolyamodásomban igen nagy hibát követtem el, amikor abbeli véleményemnek adtam hangot, miszerint az igen tisztelt bíróság
részrehajlásának vagyok az áldozata, s ebből kifolyólag Ont a lovak szarával tettem
egyenrangúvá. A lovak szarát ezennel visszavonom, ugyanis Ont semmiképpen sem
lehetne egyenrangúvá tenni a lovak szarával, sem de facto, sem de jure. Ha arra a következtetésre jutottam, hogy Ön de facto egyenrangú a lovak szarával, bizonyítanom
kellett volna, hogy Ön tulajdonképpen nem tekinthető emberi közösségünk egyik
komponensének, hanem írd és mondd: ürülék, azaz valakinek vagy valaminek a szervezetében lejátszódó processzusnak, nevezetesen az emésztésnek a bélcsatornából kiürülő végterméke. Ön viszont még elvont értelemben sem tekinthető ürüléknek, mert
ürülékről csak a magasabb rendű szervezetek esetében beszélhetünk, s amíg a ló magasabb rendű szervezet, a jogszolgáltatás csak szeretne az lenni. Ön de jure sem tekinthető
a lovak szarának, mert egyetlenegy jogszabály sem mondja ki tételesen, hogy Főbíró úr
egyenrangú volna a lovak szarával, itt ugyanis a szóban forgó tényezők (egyfelől Ön,
másfelől a lovak szara) testi és lelki felépítésének egyezése volna az alapfeltétel. Ha eltekintenénk a formai kérdésektől, mármint a tényezők testi (anyagi) felépítésétől, meglepődve tapasztalhatnánk bizonyos rokonjellegzetességeket, például a tényezők darabos
mivoltának, valamint szagfejlesztő képességének egyezéseit, viszont a lelki-szellemi
aspektusok esetében homlokegyenest ellenkező előjelű a képlet, mert amíg Főbíró úr
részrehajló is tud lenni, a lovak szara csak a lovak szara, részrehajlás nélkül.
Távol áll tőlem a szándék, hogy ezek alapján felállítsak valamiféle minőségi hierarchiát, amelyben Ön, tisztelt Főbíró úr, a tisztes második helyre pályázhatna, de a tényeket nem lehet letagadni. Ön igazságtalanul kedvezett valakinek az én rovásomra,
azaz elfogultan „viszonyult" valakinék a javára, és ez a valaki nem más, mint egy közönséges rendőri hatóság, amely a közszemérmet és a közerkölcsöt sértő megnyilvánu-

1993. szeptember

* 33

lásokat üldözi. Ön fejet hajtott az erkölcsrendészet nevezetű elavult intézmény égbekiáltóan hamis megállapításai előtt, amennyiben egyetértett úgynevezett bűncselekményem jogi besorolásával, azaz amikor közszemérem elleni bűntettnek minősítette azt
a tényt, hogy fényes nappal, a nagy nyilvánosság előtt a vádlott, azaz jelen felfolyamodás szerzője négykézlábra ereszkedett a háromkézlábra kényszerült Jolánka mögött,
s miközben imigyen haladtunk a biciklizőknek fenntartott járdaszegélyen, fejemet beillesztettem az előttem mászó hölgy lába közé. Lehet, hogy akadékoskodásnak tűnik,
de a „közé" - mint a történés helyviszonyait kifejező helyhatározó - hamis megfogalmazás, ugyanis legalább két dolog által határolt helyet feltételez, s tekintettel arra,
hogy Jolánka mindössze egyetlenegy lábbal rendelkezik... Lám, egy. jelentéktelen határozószó használata vagy téves használata befolyásolhat minősítést, triviálissá tehet
egy szentképet, megváltoztathatja az élet menetét... Na jó, szentkép? Most ez a bajotok? Vegyétek tudomásul, hogy nekem saját Megváltóm van. Itt lóg középen. És igenis, szentkép. Mert ha az a rendőr álló helyzetben rögzítette volna a képet, amikor a háromkézlábra ereszkedett Jolánkát átölelve, egyetlen lábán nyugtattam volna egyetlen
fejem, s nem akkor bukkant volna fel, amikor éppen előrevonszoltuk magunkat a járdaszegélyen, némileg összenőtt állapotban, azt mondhatta volna magában, hogy nicsak,
Laokoón és neje koldulnak. S hogy nincs nemesebb cselekedet az alamizsnaosztásnál,
s hogy a rendőr is szeret az Úr kegyeiben maradni, nosza, odahajított volna nekünk
egy petákot. Hogy ezért a repedt sarkú, kurva anyjába küldtem volna, az kétezernyolcszáz. És ezért kaptam volna két pofont a helyszínen és egy seggberúgást a rendőrségen. És ámen. így viszont jött a közszemérem, a közerkölcs, az orvosszakértők és
a hulla. És a csóré vénasszony és a légnemű nubukcipő. És a szemem, amelyik lát, és
a fülem, amelyik hall, és a kezem, amelyik... Fal. Falak. Simák, rücskösek, hallgatagok,
beszédesek. Flej, élet, élet, élet, élet, ez aztán... Még mindig nem merek a Megváltó
arcára nézni. Még mindig nem merek.
Ülök a hokedlin. A vaskályha mellett. A szekrény zöld. Nem talál a kék lámpaernyővel és a sárga függönyökkel. De nekem mindegy. Ez nem az én lakásom. Ez
a Jolánkáé. Az én lakásomban nem zöld a szekrény és nem kék a lámpaernyő. A függönyöm viszont éppen ilyen sárga. Na jó.
Nyolc órakor ültem ide, most kilenc óra van. Nincs hideg, nincs meleg, a hőmérséklet éppen megfelelő. A fény is. Noha egyetlenegy villanykörte ég középen, kitűnően látok. A fürdőszobából sem kanyarognak ide a szagok, két becsukott ajtón és a szobán keresztül nem tudnak betörni a konyhába. Az a szagállomány, amely átszivárgott
a fürdőszobából a szobába vezető ajtó résein, lecsapódik a padlóra, az ágyneműre,
a szekrényre. És Jolánkára.
Fél tíz. Ülök a hokedlin. Egyedül. Nemcsak a hokedlin vagyok egyedül, hanem
úgy általánosságban is egyedül tartózkodom a konyhában. A konyha térfogatával kapcsolatban volna egy-két megjegyzésem, esetleg kifogásom, de erre nem akarok sokat
gondolni, mert ha arra a következtetésre jutnék, hogy a helyiség méretei meghaladják
a szokványos konyhaméreteket, tériszonyom támadna, amiből arra a hibás következtetésre lehetne jutni, hogy ez a szédüléssel járó szorongás kóros idegállapotból ered,
s noha szédülni szédülök egy kicsikét, nem tagadhatom le a szorongást sem, de ez nem
ered kóros idegállapotból, hanem csak egyszerű, hétköznapi, szokványos, közismert
bizonytalanságérzetből, amely lehet kínos is, nyomasztó is, különösen, ha éhségből fakad; még rosszabb volna a helyzet, ha netalán arra a következtetésre jutnék, hogy igen
szűk a tér, mert akkor a klausztrofóbia nyomna agyon, s ez egy olyan nyavalya, hogy

34

tiszatáj

hol a kolerás anyjában van ez a... Jön! Jön! Jön! Csikorog az ajtó. Mármint a konyhaajtó. Nem nézek oda, tíz óra elmúlt, miért néznék oda, nincs a szememnek dolga arrafelé, én csak itt ülök, üldögélek a hokedlin, elemezgetem a szorongásomat és számolom
a lépéseket. Egy lépés, szotty, egy lépés, szotty, egy lépés, szotty, na, még hány lépés,
szotty, na, még hány lépés, szotty, aztán csak szotty, szotty, szotty. És csend. Rózsabokorban jöttem a vilááááááááágra... Csak magamban. Vállamat előreejtem, fejem lekonyul, két karomat mozdulatlanul csüngetem magam előtt. Hátha azt hiszi... Nem
hiszi. Ha azt hinné, jönne, rázna, visítna. De nem. O csak ugribugri a kályhához, ugribugri a szekrényhez, ugribugri az asztalhoz. És vissza, és megint, és újra. Kanál pöccen
a tányér aljához. Ez a kedvenc muzsikám. Ott van állandóan a fülemben. Felnézek.
Eszik. Jól eszik. Sokat eszik. Még mindig eszik. Tulajdonképpen állandóan eszik. Már
tíz perce eszik. Nézem a kiürült tányért. O is nézi a kiürült tányért. Itt mindenki a kiürült tányért nézi. A hangulat békés. Aztán szotty, szotty, szotty, és vége a napnak.
Csikorog az ajtó. Mármint a konyhaajtó. Nemcsak akkor csikorog, amikor kijön valaki, akkor is csikorog, amikor bemegy valaki. Azaz bárki. Ha én mennék be, nekem is
csikorogna. Csakhogy én nem megyek be. Ülök a hokedlin. Tíz óra harminc perc.
Számolok százig. Addig biztosan visszajön. Eszébe fog jutni, hogy valamit elfelejtett.
A vacsorát. Mármint az én vacsorámat. Ha nem jön vissza, bekenem a falakat dzsemmel. Leszakítom a lámpaernyőt, kimegyek vele az utcára és minden ötödik embernek
a fejéhez verem. A központi autóbusz-megállóban fogok üzekedni, és a fürdőkádból
bevezetem a vizet az ágyába. Rákötök egy patkányt a szomszédék tarka macskájának
a farkára, levizelek egy vak koldust és piros lámpákat teszek a templomajtókra. írok
egy novellát és közzéteszem. Nemsokára száznál vagyok. Persze számolhatok ezerig is.
Ha addig nem jön ki, lilára verem, mielőtt feltrancsíroznám. Húsz kilóból szappant
csinálok, harmincat kiárusítok. Áramot vezetek az aggmenház kerítésébe, és a román
parlamentben elszavalom a Talpramagyart. Éjfél van. Százhetvennyolcezer-kétszázhetvenkettő... Százhetvennyolcezer-kétszázhetvenhárom.... Százhetvennyolcezer-kétszázhetvennégy
Valami fekete van fölöttem. És tömör. A lábam körül világosság. Három lábat látok. Kettő horizontális a konyhapadlóval, egy vertikális. És szotty, szotty. Kimászom
a kemence alól. Jolánka helyet mutat az asztalnál. Piros abroszon két mélytányér.
- Köménymagos leves - mondja.
Ez egy másik hokedli. Ez egy tányér, benne gőzölgő leves. Szemben velem
Jolánka. Ez egy kanál. Ez a szám. Es én soha nem fogok más nőre nézni, de egész életemben csak köménymagos levest fogok enni, reggel, délben, este. Elteszek télire csalamádét, és nem vizelek csak egyszer egy nap, hogy állandóan Jolánka mellett lehessek.
Meggyőzöm a vakokat, hogy mindenki vak, és kimegyek a kertbe csillagot számolni,
ha Jolánka maszturbálni akar. Rózsaszirommal szórom be a budi ülőkéjét, és konfirmálok, vagy bérmálok, vagy konfirmálok is, bérmálok is. Megtanulok harminc szerelmes verset, hogy minden reggel egy-egy szavalattal ébresszem, és ha elásott aranyat
találnék a kertben, beszolgáltatom a Nemzeti Banknak. Szerzek szenteltvizet, s azzal
mosom meg reggelenként az ő orcáját, és csak akkor szeretkezek vele, amikor finom
csettintgetéssel jelzi, hogy kéjsóvár érzetek matarásszák az ingerküszöbét.
- Szereti a lecsót? - kérdezi bársonyosan, hamisan, huncutul; csak integetni tudok némán, csukott szájjal, szemem tüzelt; ragyogott, fénylett, de nem hasonlított csillagocskákhoz, hanem két fekete svábbogárhoz, ahogy lassan moccanva követték a lecsó
útját a lábasból a tányéromba.

1993. szeptember

* 35

Ó, te lecsó, sosem tudtam felfogni, hogy miért létezel. Ki fogom okádni a belem,
valakinek beszélni kellene az emésztőmirigyeimmel, mert ezek a megátalkodott, bamba állatok nem fognak nedveket termelni, amikor meglátják ezt a vegetáriánus zagyvalékot. Öt merítőkanál moslék. A vályúmra hajolok, s tömöm magamba a szétmálíott,
szétfőtt licsi-locsit, közben meredt szemmel figyelem, ahogy a nyálkás hagyma gyűlölködve ölelkezik a tök-krumpli-vinetta hármassal, öreg paprika aggastyán paradicsommal vonaglik le a torkomon, háborog bennem az öt merítőkanálba trottyant konyhakertészet. Elvégeztetett. Édes istenem, ez a szuka lecsót adott nekem. Ez a riherongy
lotyó. A korcs szajha. Megétetett a lecsójával.
Ülök a hokedlin. Az enyémen. A vaskályha mellett. Nézek. Azaz néznék. Magamba néznék, de most nagyon messze vagyok magamtól. Ha szigorú szemmel szuggerálnám a lecsómat, talán békében maradna odabent. Szédülök? Vagy csak mozog valami? Jolánka libben ide, libben oda, amoda, hosszú pongyolája szétnyílik, tánc van. Egy
lábon. És bocsásd meg a mi vétkeinket... És ne vígy minket a kísértésbe... És szabadíts
meg a gonosztól... Csárdásozik. Felugrik, visszahuppan. Döng alatta a konyhapadló.
Jujujujuju: visong. Valamilyen érzetek nagy léptekkel haladnak az ingerküszöbe felé.
Látom a szemében. Édes istenem, nézz le reám. Kicsi, törékeny emberke vagyok, kicsi
bűnökkel, kicsi szívembe nem férnek nagy örömök és nagy ingerküszöbök, kicsi testemen semmiféle bikaszerű nem található, s ha kicsi agyamba befészkeli magát egy kicsi őrület, az végképp ottmarad, édes kicsi istenem, légy szíves, mondd meg az angyalkának, hogy hozzon nekem ólomkatonát és lufit, anyukámnak pesszáriumot, apukámnak impotenciát, s mindezeket még születésem előtt, ha lehetne...
- Szeretem magát.
Végzetszag. Jolánka letépte magáról a pongyolát, kettéhasított hálóingének szárnyai szétlebbentek, a jobb felőli jobbra, a bal felőli balra, majd ügyes kis csonkját vészes gyorsasággal befészkelte az ölembe - nos, megindult a lecsó. Tulajdonképpen omlott. Énnek a zuhatagnak nem volt érzelmi töltete, nem fakadt sem szerelemből, sem
gyűlöletből, egyszerűen csak a torkomból fakadt, lávaszerű bőséggel, s hogy a baj ne
jöjjön egyedül, patkányirtó gázokat szabadított fel bennem, ami vajmi kevés sikerrel
járult hozzá a bensőséges hokedli-hangulat kialakításához. Csüggetegen néztem
Jolánkára, a korai magömlésben szenvedők fátyolos tekintetével, ám a hajadon nem visított, nem verte magát a konyhapadlóhoz, csak nézett, reménykedően, bensőségesen,
könyörögve. Miközben hálóingén lusta csermelyként vonult lefele a hányadék, megadtam magam sorsomnak. Mózes intelmeit elsöpörték a kéjtől meglovagolt ingerküszöbök.
Mondtam, hogy saját Megváltóm van? Itt lóg középen. Azazhogy biztosan itt lóg
középen, noha a sötétben most éppen nem látható. Világosságban viszont sokat nézegettem, igen finom nubukcipőt viselt. Kérdés, hogy a sötétben is ugyanazt a lábbelit
hordja-e, persze ez most teljesen mindegy, csak éppen eszembe jutott, merthogy a sötétségben képtelenség volna megállapítani: elméletileg a kitapogatás volna az egyetlen
járható út, de csak elméletileg, mert gyakorlatilag ez az egyetlen út sem járható, legalábbis számomra. Amikor a sötét egyesül a csenddel és a semmivel, s emellett elveszted azt a képességedet, hogy kitapogass egy nubukcipőt, amely a saját, különbejáratú
Megváltód lábán feszül, mindez együttvéve körülbelül olyan érzetet kelt, mint amikor
ellenségednek levágod a fejét, két karját és két lábát, s az imigyen hatfele osztott testet
eltemeted hat megyében, minekutána az illető másnap kopog az ajtódon, és azt
mondja: „Szervusz, tátá, jól vagy?"

36

tiszatáj

Csököttkéim, jól vagyok. Egy kicsit sötét van ugyan, de ez egyáltalán nem számít. A hit ugyanis sötétben is pontosan olyan és annyi, mint világosságban, noha sötétben egy árnyalattal mintha... Na jó, ezt most hagyjuk pihenni. A Megváltó az én
boldogságomért áldozta fel magát. Ezt a gesztust csak az Úr szárnyalta túl, aki megbocsátott Jóbnak. Hát, kérem szépen, ez melléfogás volt. Magyarázat: egyesek szerint
a bajt Ádám hozta ránk. Ez nem igaz. Az eredendő bűn egy évezredekig tartó láncreakció, amelynek egyik csúcspontja Jób. Ez az úr azt állította, hogy nem csókolt kezet önmagának soha. Csakhogy: Jóbot senki sem vádolta azzal, hogy kezet csókolt volna
önmagának, s ha ő mégis kijelenti, hogy sosem csókolt kezet önmagának, ez azt jelenti,
hogy bizony kezet csókolt önmagának, sőt sűrű csókokkal borította el saját kezét,
horribile dictu, talán nemcsak az egyik kezét, hanem mindkét kezét (lehet, hogy a lábát is?), valószínűnek látszik, hogy a vállánál kezdte a csókolást, le egészen a csuklójáig,
aztán sorba vette az ujjait - nos, ez nem paráznaság, önfertőzés vagy excentricitás, még
csak exhibicionizmus sem, hanem egyszerűen politika. Csököttkéim, ez egyáltalán
nem nektek való, én most párbeszédet folytatok a Megváltómmal, szóval tűnés! J ó b
száznegyven évet élt, volt neki tizennégyezer juha, hatezer tevéje, ezer igásökre és ezer
szamara. Ezzel szemben nekem nincs juhom, tevém, igásökröm és szamaram, viszont
van önvizsgálatom, ez volt az én egyetlen szellemi javam, amelyet magaménak tudhatok. S még ebben is ott ácsingóznak a kérdőjelek, vagyis hogy bűnös vagyok-e a Te
törvényeid szerint, Uram, hogy a világi hatóság a Te nevedben csapott le reám?! Nem
paráználkodtam más ember feleségével, vagy atyámnak feleségével, vagy leánytestvéremmel, vagy nagynénémmel, nem közösültem sem férfiakkal, sem barmokkal (a tyúkokat miért nem említéd, Uram?), csak Jolánkával szeretkeztem egy kicsikét, azaz ő
szeretkezett velem, és felfedte az ő szemérmét, minekutána felfedte az én szemérmemet
is, ahány szemérem volt akkor a konyhában, egytől egyig fel volt fedve, és belátom,
hogy mindez méltatlan pozícióban történt, egy konyhai hokedli lévén a nyoszolyánk.
És nyoszolyóasszonyok nem sürgölődtek körülöttünk, hiszen nem volt lakodalom,
csak egy hétköznapi egymásra találás a kékre festett lámpaernyő alatt. És Jolánka sem
vétkezett ellened, Uram, nem járult ő egy baromhoz sem, hogy az meghágja őt,
Jolánka csak hozzám járult, az én kezemet csókolta, miközben téged imádott, utána elénekeltük a Tavaszi szél vizet áraszt, virágom, virágom... című népdalt, Jolánka vitte a
szólamot, én csak terceltem hozzá. Jóbot szent embernek tartja a bibliai közvélemény,
engem közszemérem elleni bűntett elkövetőjeként tart számon a világi hatóság.
A szent embert megpróbáltatásokkal sújtottad, Uram: elvetted gyermekei életét és fekéllyel borítottad be testét, a talpától a feje tetejéig, de Jób nem vesztette el a hitét tebenned. Tőled csak annyit kért, hogy legalább addig fordítsd el róla tekintetedet, amíg
a nyálát lenyeli. Vajon az én hitetlenségemet hogyan lehetne próbára tenni, Úram?
Meg tudnád-e tenni, hogy addig fordítsd el rólam fényes tekintetedet, amíg egymilliószor lenyelem a nyálamat? Ez számomra száznegyven év volna, Neked csak egy
röpke pillanat. Engem egy csóré vénasszonnyal büntettél, üres falakkal, orvosszakértőkkel, bírákkal és csenddel, ráadásul adtál nekem egy saját Megváltót, aki elfelejtett
feltámadni. Tévednék, Uram? Mégiscsak szent ember volt az a Jób? Hiszen megölted
tíz gyermekét, hogy próbára tedd a hitét. Több-é egy emberhit mint tíz emberélet?
Akkor mennyit ér az én hitetlenségem? Ér-e annyit, mint az én egyetlen életem, vagy
több-é annál? Itt a földön, Uram, még a Kánaán is a fertelmes bűnök hajléka lett.
Az embertelen törvényeket a Te nevedben szabják meg, a büntetéseket a Te nevedben
hajtják végre, a bűnöket is a Te nevedben követik el, csak még nem tudnak róla.

1993. szeptember

* 37

A hitetlenek egyenrangúak lettek a hitben élőkkel, a bűnösök a bűntelenekkel,
a Megváltó az emberrel. Igaz volna, hogy odafönt cinkosok vagytok mindahányan?
És mondtam, hogy idelent lecsó az egész? Lecsó az egész, Uram, egy jó marék isteni
hányadék.
Szervusz, Főbíró! Hogy vagy? S őnagysága? A gyerekek? Hát, én csak itt né.
A négy fal, tudod? És a közszemérem. Emlékszel? Te ott ültél, deréktól felfele, ápolt
kezeiddel csapkodtad a szent asztalt, s miközben harsogtál valami okosat, én nem téged
néztelek, hanem a mellettem állót, a fehérköpenyes gizigézát; kéz a kézben álltunk
előtted, atyám, azazhogy ő fogta a kezem, a fehérköpenyes szaki, és micsoda zengés,
zúgás, visszafojtott ricsaj hömpölygött a hátam mögött, halál-banyák és buzi-huszárok
várták a verdiktet. Csupa Júdás; a Péterek, Pálok, Lukácsok és Márkok megint csak
házon kívül voltak. És mégis kegyelmet adtál, te tiszta lélek, biztosan úgy érezted,
hogy kegyelmet gyakorolsz, te fennkölt deréktól felfele-ember, csakhogy nincs ajtóm,
egyetlen falra sem vágtak ajtót, nem tudok tovább ajtó nélkül bűnhődni el nem követett bűneimért, hozzád imádkozom, Főbíró atyám, vezérem, hajnalcsillagom, lennék a
kipárolgásod, húgyod, budidban a víz, fogadj el ekcémának, leprának, talpad nyomának, faladon mászó poloskának, bárminek, akárminek, csak ajtót, ajtót, ajtót vágjatok
a falba, délire, északira, nyugatira, még a keletire is elfogadom, tovább nem tudom,
nem tudom, nem tudom... Szétmorzsolnám a szívemet, beleharapnék a tüdőmbe, csak
ez a hülye test, az én rothadó testem semmire sem jó; miért van felül a fej, a fogazat,
s ki rejtette el bensőmben a tépni, zúzni, rágcsálni való ocsmányságokat: a szívet, tüdőt, májat, vesét, epét, beleket? Tudod, mi vagy te, Főbíró atyám? Szemérmes furunkulus a törvény valagán. Te mondtad: a szemérem ösztönszerű tartózkodás az illembe
ütköző, különösen a nemi élettel kapcsolatos dolgokban. Jaj, de kerekded kicsi mondat. Csupa báj, kellem és huncutság, arra jó, hogy ösztöneinkre és holmi hülye szokásokra bízza erkölcseinket. Az én erkölcseimet. Hadd lám, mondta a fehér köpenyes,
az erkölcs-szaki, hadd lám, milyen az az ember, aki nem ismeri el az ösztönöket, megveti a szokásokat, ócsárolja a közerkölcsöt, a közillemet, a közjúdásokat, a közringyókat, a közbuzikat és a közbírákat? És bejött a cellámba, és azt mondta: „Na, mutassa,
maga Casanova!" Mit csinálhattam volna? Töpörtyű formát vettem fel, s a priccsemre
görnyedve behúzódtam a sarokba. Ejnye, te kis furfangos zsidó - mondta - , hát nem
akarsz? Nem akarok, mondtam, most éppen nem akarok. Felcsillant a szeme. Ezek a
szakik akkor lendülnek igazán formába, amikor nem sikerül nekik valami. Szaladjunk
körbe-körbe, mondta, s ha utolérlek, akkor dáméválsz. Főbíró úr, testvérem a bűnben,
bűntudatban, bűnbocsánatban és bűntelenségben, volt-e alkalmad nyeszlett fatarók
csillogó szemében felfedezni a végítéletet? Az én végítéletem a saját, különbejáratú cellámban üldözött a fal mellett körbe-körbe, s amikor leültem sírni, ölbe kapott a saját
priccsemen, és arra kényszerített, hogy minduntalan a szeme közé nézzek, miközben
azt kellett sóhajtanom, hogy „szépségem, te!" Ezek után betaszított egy női cellába,
ahol kiéhezett némberek heverésztek testükre penészedett gönceikben, gyerek- és
anyagyilkos Lombrózó-banyák; itt aztán egyszer s mindenkorra megtanultam, hogy
miért kell hinni Isten átkainak, aki idejekorán figyelmeztetett: ne vessem meg az ő rendeléseit, és az én lelkem ne utálja meg az ő végzéseit, mert rettenetességeket bocsát rám,
szárazbetegséget és forrólázt, amelyek szemeket égetnek és lelket epesztenek. És jött
a Szent Bertalan éjszakája, és szárazbetegségben és forrólázban menekültem a vaságyak
alá, és kiégtek a szemeim, amikor a sárkány-banyák szétosztottak maguk között,-'
" i*

i

38

tiszatáj

mindenki kapott belőlem egy falatocskát, és hogy a gyomruk nem tudta megemészteni
száraz, elfonnyadt húsomat, kiokádtak magukból, és újra ott voltam a saját cellámban,
a fehér köpenyes szaki ragyogó szemmel nézett reám, és azt mondta: „És most
dáméválsz?"
Turbékoltunk. Először mindig Jolánka turbékolt, utána rögtön én is. És mégsem
volt felhőtlen ez a testre szabott frigy. Az egyházi áldás hiánya is befolyásolhatta a dolgot, de csak mértékletesen. A konfliktushelyzeteket nem a nézetkülönbségek okozták,
hanem a keskeny ajtónyílások. Amikor be akartam menni a szobába, ő akkor mászott
ki. Amikor ki akartam jönni a a konyhába, ő akkor mászott be. Rendszerint a küszöbön gabalyodtunk össze, amit egy ideig humorosan fogtunk fel, csakhogy a csontok
érzéketlenek a humorra, s amikor Jolánka szökdécselő lába hajszálpontos következetességgel mindig a sípcsontomat találta el, hosszan, megrendülve horkantottam. Ezt is
élveztük egy ideig, Jolánka valamivel önfeledtebben, mint én. Arámnak annyira tetszett ez a játék, hogy néha előzetes bejelentés nélkül hozzám somfordált és belém rúgott. Igen jól telt az idő. Aztán észrevettem, hogy egyre nehezebben tudok lábon maradni, sokkal kényelmesebbnek tűnt négykézlábra ereszkedve közlekedni a lakásban.
Az ajtónyílásban nem gabalyodtunk össze, szép, tempós mozdulatokkal elmásztunk
egymás mellett, s noha a horkantások elmaradtak, Jolánkától mindennap megkaptam a
köménymagos levest; ahogy az asztal alatt kuporogtunk a tányér fölé hajolva, mintha
szótlanabb lett volna, mint kezdetben, pedig csak nekem lett volna okom megorrolni
rá, ugyanis az a gyönyörű kicsi masni, az én piros masnicskám soha többé nem került
elő. Amikor említést tettem a dologról, csodálkozva nézett rám, mint aki nem érti, miről van szó. Gyanítottam, hogy a masnicskát néha felköti a csonkjára, úgyhogy állandóan utána másztam. Ez újabb konfliktushelyzeteket teremtett. Valószínűnek tartottam, hogy Jolánka néha egyedül szeretett volna maradni a csonkjával és a masnicskámmal, ugyanis változtatott a hallgatólagosan elfogadott közlekedési szabályokon,
azaz galoppban vágtatott fel-alá, hátha nem érem utol. Próbáltam megértetni vele,
hogy jobb házakban nem szoktak galoppozni, ezzel szemben igen célirányos volna áttérni a poroszkálásra, azaz, ha egyoldalú lábaival egyszerre lépve, lassan, egyenletes
ütemben haladna. Ebben sikerült megállapodásra jutni, noha amikor a nemlétező jobb
hátsó lábával kellett volna előrelépnie, mindig határozatlan volt, kénytelen voltam
elnézni, hogy a poroszkálásba becsempésszen egy-két figurát a kétnegyedes ütemű
gyors ugrótáncból. A masnicskám viszont végleg feledésbe merült.
Újjászervezett, közös életvitelünket, az egymásra találás boldogságos érzetét, sajnos, elháríthatatlannak tűnő akadályok korlátozták. Ez főleg akkor derült ki, amikor
Jolánka feje beszorult az ajtóba. Felmerült ugyanis az a közös gondolat, hogy délutánonként igen hasznos volna kimászni az udvarra, a friss levegőn való mászkálgatás
nemcsak a fizikai, hanem A SZELLEMI LEÉPÜLÉS MEGAKADÁLYOZÁSÁNAK
EGYIK FIATHATOS eszköze. Ehhez viszont ki kellett hogy vágjak az udvarra vezető
ajtóból egy négyszög alakú részt, ami egy libbenő ajtócskával ellátva igencsak használhatónak ígérkezett a ki- és bemászkáláshoz. Gyatra technikai képzettségemet már-már
meghaladta a ragyogó elképzelés sikeres kivitelezése, aztán mégiscsak elérkezett a sikerélmény pillanata: a négyszög alakú rés valóban négyszög alakúra sikeredett, a libbenőcskét még nem szereltem fel, de a főpróbára így is sor kerülhetett. Jolánka ragyogott. Határozottan állítom, hogy a jóérzésű emberek, a fennkölt lelkek, egyszóval
a magunkfélék sajátos módon nyilvánítják ki boldogságérzetüket. Ezt abból mértem le,

1993. szeptember

* 39

hogy Jolánka nem galoppozott az ajtóhoz, hanem csendesen odaporoszkált, majd a céltudatos emberekre annyira jellemző határozottsággal hirtelen átdugta fejét a nyíláson.
Azaz, átdugta a fél fejét a nyíláson.
- Nem kicsi ez? - kérdezte nyöszörögve.
- Dehogy kicsi, szentem - rikkantottam boldogan, és taszítottam egyet a fenekén.
Ezzel csak annyit értem el, hogy a fél feje mellé kitűrődött az egyik füle is, a másik füle viszont bent maradt a konyhában. Ekkor fogalmazódott meg bennem az a tétel, miszerint egy féllábú vagy egy félfülű nő lelke pontosan olyan, mint egy kétfülű,
azaz egy kétlábú nő lelke. Mély. Ez a mélység arra jó, hogy ami bekerül a feneketlen
bugyrokba, gyökeret ereszt. Ez nem baj. Az a baj, hogy dolgozik. Néha tudatosan, legtöbbször ösztönösen. Ez utóbbinak véltem azt a szemet düllesztő, a bal láb rapszodikus vonaglásával kísért ordítást, amely felhangzott az ajtó négyzet alakú résében. És
akkor fedték fel ocsmány arcukat azok az elháríthatatlanoknak tűnő gonosz korlátok,
amelyek egymásra találásunk boldogságos érzetét nem engedték teljes szépségében kibontakozni. Ezúttal nemcsak áttételes értelemben, hanem de facto is. Azt hiszem, említést tettem már arról, hogy mennyire utálom, amikor két alternatíva elé állít az élet.
A gyakorlat viszont azt bizonyítja, hogy néha egyetlen alternatíva is soknak bizonyul.
Most például úgy döntöttem, hogy levágom Jolánka fülét. Az élet ezúttal megkímélt a
dilemmától, azazhogy két, egymást kizáró lehetőség között kényszerüljek választani.
Természetesen Jolánkának a konyha felőli fülére gondoltam, amelyik a kimászási manőver folyamán, kideríthetetlen okok miatt hátramaradt. Lehet, hogy az ajtóba vágott
nyílás sikeredett szűkre, de az a feltételezés sem vethető el, hogy ez a füle nagyobb
volt, mint a másik füle. Persze, a jólneveltség arra ösztökélt, hogy a dolgot előbb tanácskozzam meg az érintettel. Ennek elméletileg semmilyen akadálya nem volt, először én szóltam volna, aztán ő szólt volna, s ha még mindig nem jutottunk volna közös nevezőre, akkor még egyszer szóltam volna. És ennyi. Csakhogy milyen az élet?
Az élet, kérem szépen olyan, hogy néha még egy egyszerű eszmecserét sem lehet tisztességesen lebonyolítani, noha Jolánka egyik füle egyelőre még a rendelkezésemre állt,
mint befogadó tényező, a szájából viszont egyfolytában vonítás szakadt elő. Ilyen körülmények között az eszmecserére nem kerülhetett sor. Éppen egy megfelelő alkalmatosság után néztem, hogy a boldogságunkat akadályozó, immár feleslegessé vált fültől,
közös megállapodásunk értelmében megszabaduljunk, amikor arra lettem figyelmes,
hogy hirtelen megszűnt a vonítás, viszont felhangzott egy erőteljes vakkantás, s ezzel
egy időben Jolánka a fonott kalácshoz hasonlító testformát próbált felvenni, ide-oda
tekeredett az ezúttal valóban szűknek bizonyult térben, olyan cseles gyakorlatokat
végzett, hogy már-már azt hittem, tengerészbogot köt önmagára, amikor valami csoda
folytán visszatűrődött az udvaron járt füle a konyhába, kiszorult fél feje is megjelent
körünkben, valamivel elhasználtabb állapotban, mint annak előtte, de ez egyáltalán
nem zavart senkit, inkább az a kérdés izgatott, hogy enyhén lilás füle vajon mennyi
ideig marad ilyen csüggeteg, mondhatnám azt is, hogy lompos, azaz kullogó. Közben
egy sötétszürke, véres szemű kutya belógatta fejét a lyukon, és irtózatos dühvel vakkantott be a konyhába.
Másnap akkora lyukat vágtam az ajtóba, hogy nyugodtan kimászhattunk rajta.
Előbb Jolánka mászott ki, utána én is. Vakkantva indultunk útnak, szorosan egymás
mögött, s alig másztunk ki az udvarról, a sötétszürke, véres szemű dög a nyomunkba
szegődött, egyre közelebb jött, már érezni véltem leheletét a fenekemen, azt hittem,
megőrülök a félelemtől, heréim búzaszemnyire zsugorodtak, és nem lévén más alterna-

40

tiszatáj

tíva, elkezdtem csaholni. Legnagyobb csodálkozásomra Jolánka vidáman visszacsaholt.
És akkor füttyentett a rendőr. Jolánka galoppra váltott, és a véres szeművel a nyomában eliramodott a helyszínről. A rendőr mondott valamit, de az emberi szó valahogy
nem tudott megtelepedni az agyamban, én csak csaholtam, csaholtam és csaholtam...
Vissza, vissza, vissza...!
A türelmetlen, parancsszerű suttogás nem tőlem ered, ennél sokkal értékesebb
gondolatokat próbáltam hangosan kimondani, de nem hallatszott semmi. A fülemmel
nem lehet baj, hiszen van fülem, igaz, hogy nem tudom kitapogatni, mert a kezem valamilyen csoda folytán átmegy a fülemen is, nemcsak a nubukcipőn van bármi
egyeben. Látni viszont ragyogóan látok. Most például a keletre néző falnál állok, az ablak előtt, és nézem a szemközti ház ablakkeretében ücsörgő csóré vénasszonyt. Integet.
Időtlen idők óta integet, de sosem integettem vissza neki, mert nem voltam hajlandó
lereagálni a külvilágból érkezett jeleket. Most azonban kénytelen vagyok kivételt
tenni, s egyáltalán nem kell erőszakot tennem önmagamon, egyszerűen nem tudom levenni a szememet az integető vénasszonyról, aki ezúttal nem a kezével integet, hanem
egy piros masnival, az én piros masnicskámmal. Aztán abbahagyja az integetést, valahogy feltornássza magát az ablakba, hogy teljes testhosszban megmutassa magát nekem, egyetlen jó lábán próbálja egyensúlyban tartani aszott testét, a csonkocskát már
nem látom, elfonnyadhatott az idők folyamán, hatalmas emlői ráncos zacskókként
omlanak puffadt hasára.
Vissza, vissza, vissza...! Az én különbejáratú Megváltóm egyre türelmetlenebbül
szólongat valakit, lehet, hogy engem, vagyis hát ki mást, mint engem, felnézek rá,
most nézek először az arcára, igen, ettől féltem, csak sosem mertem kimondani, még
a gondolatot is elhessegettem, hogy az én arcomra nézek, az én nyakamra szorul
a villanydrót, az én fejem búslakodik ott a magasban, én magam vagyok a hulla, én
magam vagyok magam. Megindulok magam felé, áthaladok a nubukcipőn, felvonszolom magam a lábakon, a testemen, s megtelepszem ismét önmagamban. S ha azt hinnétek, csököttkéim, hogy ez az elmúlás, nézzetek ki az ablakon. Jolánka most is integet
nekem.

1993. szeptember

* 41

SZATHMÁRI ISTVÁN

A palicsi ház
A palicsi ház mindig ott volt. Amióta tudom magam. Amióta a villamos szorgalmas, hűséges lakója vagyok. Mert néha úgy képzeltem, itt kelek, itt fekszem, innen
nézem a nyüzsgő világot, akárha csak hajón lennék, vagy effélén, benne vagyok mindenben, de védve is, szemlélek, de csak ki kell lépni és már én is részese vagyok a dolgoknak, annak, ami van, és ha már nem jó, megyek, megyünk tovább, és még egy mosolyt, vagy röppenő csókot sem sajnál az ember, ha tudja, felhúztuk a horgonyt, igen,
így is képzelődtem, de a ház előtt mindenféleképpen, az álomban és a valóságban is,
meg kellett állni. Állomás volt itt. És lehetett bámulni, belesni, fürkészni, fantáziálni,
óriási, sűrű, fekete bokrok, és mindig ilyennek láttam őket, pedig tudom, hogy zöldek,
még ma is, ha elmegyek hozzájuk, kimegyek, akárha zarándokolnék, de nem vagyok
mezítláb, ahogy egyes hívők cselekszik ezt meg, ezt a bocsánatkérést, kiengesztelést esdeklő utat, hátukon valós fakereszttel, nem vagyok ilyen, pedig az én keresztjeim is
megvannak, megélnek velem, mert másképp nem lehet, még most sem, vagy most már
igazán nem, tehát már gondolatban a kert árnyékos ösvényein surranok, és látom a facsipkés homlokzatot, a hátsó kertben zúgnak a fenyők, a teraszon, mely padlódeszkával bélelt, asztal és székek, az ágak közül be-bevillan a nap, a sarokban egy fekete
macska szundít. De ekkor már indult is a villamos, hörgött, rázkódott, a kalauz sípja
szíven talált, és néztem vissza, szinte kapaszkodtam a képbe, de hiába volt. És ez sokszor megismétlődött. Főleg nyáron, de ősszel is. Egyszer azt mondja anyám, szálljunk
le, itt, hol sohase szoktunk, riadok fel a készülődésből, abból, hogy már kezdődhet a
játék, már futok is a mogyoróbokrok között, és így tovább, valahogy nem akaródzott,
mintha féltem volna, tartottam volna attól, hogy más lesz, Istenem, egészen más, mind
bennem, de anyám már húz, pedig nem szóltam neki erről a házról, egy szót sem ejtettem, ismerősök laknak itt, mondja, már rég el kellett volna jönnünk. Beléptünk a kapun, majd végig a kerten, minden olyan, minden, ahogyan elképzeltem, árnyék, hűvös,
fönt a magasban hintázik a nap, a bokrok alján barna makkok, mogyorók, a terasz
padlója nyikorog, a macska alszik, az asztalkán hasas üvegben gyöngyöző tej.
Nyílik az üveges ajtó. Csontos, őszes, hosszú hajú nő jelenik meg, köténye
kopott, lábán férfibakancs. Orra alatt bajusz serked. Mosolyra húzódik a száj. Hirtelen
megszépül, egészen megfiatalodik. Isten hozott, mondja, és anyámhoz lép. Megölelik
egymást. Az ébredező macskát nézem. És a fehér foltokat a padlón, a fény könnyeit,
így neveztem el később őket, mert jártunk ide, ettől a látogatástól fogva, néha ritkábban, néha hetente, alig vártam, hogy jöjjünk, hogy ismerjem, megtapasztaljam az
álmot, a levelek susogását, az apró madarak riadtságát, az égő, vékony ágak szagát,
és a lakókat, persze, a fantáziát, ami már tény, hisz szerencsés vagyok, gondoltam
ilyenkor, bejöttek a dolgok. Anyám látta rajtam az izgalmat, a lüktetést, és az öröm
pírját is talán, de hagyott, csináljak kedvemre, amit akarok, és mintha ő is szabadabb
lett volna itt, akárha valami oázisban lennénk, nevetése könnyűvé vált, kiesett belőle
a vibrálás, a salak, futottam, másztam, a levelekre heveredtem, és azt gondoltam, bár
sohase lenne vége. És úgy is tűnt. Az asszony kedves volt, a maga módján, férfiasan,
a lány, aki a rokona volt, vidám, a fiú pedig, az asszony fia, csendes, álmatag, ha rám

42

tiszatáj

nézett, vagy bárkire is, sohasem voltam biztos benne, hogy lát, bármit is lát, keresztülnéz a világon, mondta róla egyszer a lány, néha azt hiszi, 6 se létezik, vagyis saját maga,
ezért megesik, hogy meztelenül járkál a hatalmas kertben, mert minek ruha, ha ő
nincs, a fészkek után kutat, ezeket mindig látja, a fiókákat keresi, de nem bántja őket,
csak fúj rájuk óvatosan, örömmel, h o j ^ szétfussanak, -röppenjenek a pihék, az alkohol
teszi ilyenné, folytatta a lány, akit később annyira megszerettem, habár jó pár évvel
idősebb volt nálam, lenből van a haja, mondogattam, nem tudtam róla levenni a
szemem, ha ott volt a közelemben, és mindent megtettem azért, hogy így legyen, pedig
néha mosolygott ezen, kinevet, villámlott belém, de mégis rámenős voltam, vagy
unalmas, az alkohol, igen, amiből oly sokat iszik, ha kilép a kapun, drukkolunk, nehogy a sínbe botoljon. De az asszony nem tűnt idegesnek. Nem rohangált, hisztizett,
magabiztosnak látszott, erősnek, nagyon annak, és amikor este megkereste a fiút, az
állomásnál sohase ment messzebb, szépen beszélt hozzá, kedveskedve, pedig az már
részeg volt, habár nem dülöngélt, himbálózott, az ittasságot úgy viselte el, mint valami
sorsszerű csapást, ami alól nem lehet kibújni, összetörte, de azért tartotta magát, már
amennyire az erejéből tellett, ha most rákérdeznék, ilyen fejjel, de nem lehet, hisz elrepült már ő is a fölcseperedett fiókákkal együtt egy másik világba, de ha visszamehetnék oda, azt mondaná, biztos vagyok benne, élem a sorsom, élem, mást nem
tehetek.
A hátsó kertben derékmagasságig ért a fű, el lehetett bújni benne, meglesni a másikat, a szőke persze nagyon érdekelt, ne szaglássz már, szólta el magát néha, mert azért
figyelembe vette, hogy fiatalabb vagyok, és persze vendég, kijár a tisztelet, de mégis,
azért túlzásba ne vigyem. Nem is vittem, de hogy szerettem volna, de hogy. Pillangókat kergettünk, pókokat, bogarakat fogtunk, ő mondta nekem először, hogy szarvasbogár, azt hittem, viccel, hisz a szarvas nagy állat, a közeli állatkertből tudom, nagy és
erős, de ez az, hidd el nekem, vártam, hogy elbőgje magát, fölcsapja agancsát, de
semmi, iszkolt a bogár, érezvén, rossz idő vár rá, ijesztgettük, piszkáltuk, volt, hogy
megjelent a férfi, elbújtunk előle, ha lehetett, de ha nem, odajött, motyogott valamit,
és ment tovább. Ha meztelenül csatangol, néha kilesem, mondta egyszer a lány, minek,
kérdeztem, de valahol mélyen éreztem, sok titka van még a világnak, de ettől kezdve
én is gondoltam rá, és arra is, hogy a lány, akit Ilonának hívtak, vajon milyen lehet
úgy, ruha nélkül. És nem kellett sokáig rá várni, a megtapasztalásra, mivel egy új lány
kezdett járogatni ebbe a házba, Hona korabeli, meg is barátkoztak, egészen jóba lettek,
szinte elválaszthatatlanok, távoli rokon lehetett vagy efféle, mellőzöttnek éreztem magam, már-már arra gondoltam, le se szállok többet az én meggyszínű hajómról, hisz
minek már, minek, ismerek mindent, az utat, az ösvényt, az ajtó nyikorgását, az ágak
mögötti eget, az asszonyt, a fiút, de persze ez csak amolyan bosszú volt, kicsinyes ellenállás, a szívem természetes, hogy ide húzott, ez ellen tenni nem lehetett, hemperegtem hát inkább egyedül a magas fűben, lestem a macskát, a madarakat, de azért minden
érzékem mégis a két lányra irányult, ha megjelentek, vagy ha a hangjukat hallottam,
beleborzongtam. A ház padlását igen kedvelték. Voltam én már ott, régi albumokat,
könyveket lapozgattunk, a cserepek közt beszökkent a fény, jól lehetett látni, néha a
fénysávba álltam, csillogok, ugye csillogok, kiabáltam, Hona is szerette ezt, de most
nem velem járt ide, sőt határozottan a tudtomra adta, ne kövessem őket, ez az ő felnőtt
világuk, terük, elkámpityorodtam, de azért nem adtam fel, olyan átszellemülten, másmilyenül jöttek le innen, érdekelt, csiklandozott nagyon. A zsebemben egy ausztrál
bélyeg volt, tintafolt rajta, a rokonok élnek ott, mondta nekem még régebben fönn

1993. szeptember

* 43

a lány, majd egyszer elmegyek oda, magaddal viheted, legyen a tiéd, kivettem az albumból, így került a zsebembe, ha tudtam, hogy ott vannak, ezt szorongattam, dobogott, vert a szívem, erősen, másfelé néztem, nem arra, mégsem szabadulhattam a gondolattól, hogy fel kell menni, ki kell lesni, mert ott valamit csinálnak, ugyan miért
kellett, hogy történjen valami, erre nem tudtam a választ, de éreztem, valamiből kísértetiesen kimaradok.
Nyikorgott a létra, mikor rászántam magam. Visszamegyek, vissza, határoztam
el, de mégis másztam tovább, kicsi volt az ajtó, óvatosan kellett becsúszni, átcsúszni
ide, először csak sötétség volt és mélységes csend, majd lassan megszülettek a tárgyak,
a vájdling, a matrac, a cserép, a rongyos zsák, nem messze tőlem pedig a két lány, meztelen hasukon táncoltak a porszemek, elejében nem tudtam hova nézni, később azonban vezetett az ösztön, valami pokrócszerűségen nyúltak el, egymás mellett és hallgattak ruhátlanul, nem mertem még lélegezni sem, hát ez történik, ez az a nagy cselekedet, mintha csalódott lettem volna, hát ebből nem olyan nagy veszteség kimaradni,
csak úgy vannak, testközelben és már húzódtam is vissza, a kinti fény szinte letaglózott, káprázott a szemem, de azért elláttam a közeli toronyig, ömlött belőle a víz,
így szokott, naponta többször is, elmegyek oda, határoztam el, aláállok, jó lesz, de
mégis a bokrok közt maradtam, és valahogy kicsinek éreztem mindent.
Igen, ezek voltak az én kirándulásaim. Ha anyámnak nem volt kedve jönni, kivillamosozni ide, vagy ha tovább akart menni, egészen a végállomásig, hol napszítta
mólók álltak a vízben és színehagyott kabinok sorakoztak a füves részen, akkor én
egyedül megyek, mondtam neki, miért ne, hisz ismerek már mindent, tudok, és rámosolyogtam, sokat sejtetően, nem tudom, értett-e ebből valamit, de nem engedett,
együtt megyünk, majd legfeljebb ott alszol. Ezt nem kellett volna mondania. És ez
többször is megismétlődött. Ettől fogva csak erre gondoltam. Ott alszom a hatalmas
fákkal, bokrokkal körülvett házban, ódon bútor, sötét szobák, a padláson meghatározhatatlan mocorgás, neszezés, és mellettem, vagy a közelemben a két lány, a fiú későn érkezik, motyog magában, de nem baj, nem zavar, a macska a szék alatt, az ágynemű hideg, szaga mint a fertőtlenítőszerek, a tető fölött a rengeteg csillag, kissé odébb
a torony, a víz, a vitorlásház, hát Istenem, mi kell még, még, készültem rá nagyon, és a
villamos hajnalban becseng, vidáman integet a kalauz, úgy, mindenkinek. De nem lett
belőle semmi. Ilona tényleg elutazott Ausztráliába. A másik lánynak nyoma veszett.
A bajuszos asszony nem nagyon mutatkozott. Anyám arról beszélt, hogy vége az
ősznek. Levedlik bundájukat a fák. És valóban, a hegyekben már esett a hó. A rádióból
tudtam. Az iskola komolyra fordult. Új könyveket hozott a postás. Barátaimmal
gerlékre vadásztunk. A zsebekben cigaretta lapult.
De a kályha mellett, a kellemes melegben, ha egyedül voltam, elő-elővettem a tintapecsétes bélyeget. Furcsa volt arra gondolni, ami volt, de arra is, hogy már nincs. Festegettem néha. Akaratlanul is a padlást örökítettem meg. Vagyis valahogy mindig odakerült.
Egy nap anyám azzal állít be, hogy beszélt a palicsi nővel. Hogy kiment-e hozzá,
vagy csak úgy találkoztak, nem kérdeztem. Hona fodrásznő odakinn, mondta. Féltestvére, a zongoraművész, vízbe fúlt. Viharba került a kis vitorlás. Másnap reggel jön a
barátja, hogy hol van. Ekkor kezdték el keresni. Hosszú, finom ujjai már merevek voltak, mikor megtalálták. Pedig jó úszó volt. És körültekintő. A férfi, az asszony fia, ritkán mozdul ki. Csend van kint, nagy csend.

Arra ébredtem, hogy tavasz van. És már önálló vagyok. Irány a fürdőhely. Vonszolódik a villamos. Ott akartam leszállni a háznál. De valami visszafogott. Elvadult a
kert. A kapu megroggyant, a facsipkék elkorhadtak, a létra foghíjas lett, nem, nem, és
döcögtem tovább.
Ma már nem vagyok ilyen érzékeny. Leszállok, be is megyek. De minek, de minek, kérdezgetem.

1993. szeptember

* 45

LAKATOS MIHÁLY
• •

Üzenet
Hajnali bálon
harmat az alom
Zsibbad a szájban a tegnapi nyal
Vézna gerezden
Vén fakereszten
Vérbe alélva a hajdani nyár.
Mámoros Ámor
Hasztalan ápol
Halk szava kókad a gyűlölet ég
Hol van a kotta?
S hát aki hozta?
Részeges angyalok hol vagyok én?!
Csorba üvegben
Szunnyad a szellem
Nyögve lerondit a Nagyszerelem
Balzsama kdbít
„Többre ne számíts!''
Messzi koroknak a falra kenem.

Viharban
Züllik ma este a fóld
ismeretlen táncot jár a szél
s fütyült dallamát bár nem ismerhetik
(fjelismerően bólogatnak rá a fák
iszkolna a pánikba esett part
és mélyül bennem a félelem
hogy ím én-a régi meder
az új partot már nem ismerhetem

46

tiszatáj

Vonzódások
BESZÉLGETÉS TÜSKÉS TIBORRAL
ALBERT ZSUZSA: Ahogy az ember vonattal Pécs felé közeledik, ezen a hótalan
Dunántúlon a szürke meg a kék sávok valamiképpen azt a tájat idézik, ahol emberként lehet élni művelt földek között Az ember néhol egy-egy fácántyúkot lát felrebbenni, és akkor
jön egy olyan város, mint Pécs, ami igen régóta a magyar kultúra központja. Amikor leszálltam a vonatról, Tüskés Tibor azt mondta, hogy ez a város a világ közepe, s utána rögtön Rómáról kezdett beszélni, amit szintén a világ közepének mondanak. Azt gondolom,
Pécsett lett Tüskés Tibor azzá a közismert irodalmi személyiséggé, akinek most ismerjük.
Azonban beleolvasva munkáiba, azt látom, hogy Balatonszántódon született, amiről azt
mondja, hogy tulajdonképpen nincs is.
TÜSKÉS TIBOR: Úgy van. Az én matrikulámba bele van írva, hogy Balatonszántódon születtem, de valójában a térképen ez a hely nem található. Van a balatoni
hajóközlekedésben Szántódrév, a vonat megáll Szántód-Kőröshegyen, és valamikor
volt egy Szántódpuszta nevű közigazgatási egység. De valami furcsa módon nekem
mégis akkor azt írták a születési anyakönyvi kivonatomba és a keresztlevelembe, hogy
Balatonszántódon születtem.
A. Zs.: Kik voltak a szülei? Sok-sok családi emléket mutatott a lakásban az előbb.
T. T.: Apám vasutas volt, sőt a nagyapám is, és még a bátyám is az lett. Elmondhatom, hogy a családban tradíció a vasúthoz való kötődés. Apám Szántódra is úgy került, hogy odahelyezték, onnét pedig azért jöttünk el, mert Szántódon nem volt iskola,
és akkor a MAV megtette egy érdemes munkásának, hogy ha kérte, Szántódról behelyezték Nagykanizsára. Nekem csak hat év volt a szántódi tartózkodás. Következett az
a város, ahoi valójában apám is, anyám is születtek. Tehát ez számukra hazatérés volt.
Az később derült ki, hogy apám valamikor verseket írt, és megmaradt az első világháborús naplója.
A. Zs.: Amit éppen a közelmúltban adott ki.
T. T.: Az úgy történt, hogy én újra bejárhattam azokat a színhelyeket, ahol ő
annak idején húszéves katonaként a román fronton harcolt... Hát ennyi volt az az irodalmi indítás, amit apámtól kaptam. Anyámtól meg azt szoktam hallani, hogy tanítónő szeretett volna lenni.... Ez a Nagykanizsa az én diákkoromban — mert hát az
elemi népiskolát is, meg a középiskolát is ott jártam, ez összesén négy meg nyolc, tehát
tizenkét év - egy kisváros volt, egy dunántúli kisváros. Nem megyeszékhely. A megyeszékhely Zalaegerszeg volt. De ezt a várost Nagykanizsa mélyen lenézte. Úgy
leérettségiztem Kanizsán, hogy soha a megyeszékhelyen nem jártam, csak felnőttkoromban jutottam el. Nagykanizsában volt egy sajátos tartás. Kanizsa vára fontos szerepet játszott a magyar történelemben. Sokáig Kanizsa volt Zala megyében a fontosabb, az urbanizáltabb hely. Nagykanizsán nagy forgalmú üzletek voltak, olyan
csemegekereskedés, amelynek hajói jártak az Adrián, és keletről hozták a fűszereket.
A monarchiabeli Magyarországra gondolok. A fővárost, Pestet a tengerrel összekötő
vasútvonal itt vezetett keresztül. Joyce Ulyssese, Bloom úr Szombathelyen át az Adriára Kanizsán keresztül utazott... A város egyetlen gimnáziumába írattak be a szüleim.

1993. szeptember

* 47

Piaristák tanítottak. A mi osztályunk volt az utolsó végzős piarista osztály, mert 1948ban az iskolák államosításával és a rend feloszlatásával ez a fajta oktatás jó időre
megszűnt, illetve igen szűk területre szorult Magyarországon. Mit adott nekem ez az
iskola? Ha behunyom a szememet, és visszagondolok azokra az évekre, mi jut
eszembe? Adott egy érzelmi gazdagságot és egy gondolkodásbeli nyitottságot. Ezek a
tanárok valóban tanárnak készültek. Talán inkább tanárok és pedagógusok voltak,
mint papok. Szerzetesek voltak, akiknek egész élete, a nap huszonnégy órája azt
szolgálta, hogy bennünket gazdagítsanak. Ennek az iskolának egyébként sok jeles
diákja volt. Deák Ferenc, Hevesi Sándor, Fejtő Ferenc... Ez az iskola személyválogatás
nélkül magához tudta fogadni a diákokat. Ott nem érezhetett se társadalmi ok, se
felekezeti másság miatt megkülönböztetést a diák. (Szemelvény. Zrínyi Miklós: Az idő
és a hírnév.)
Hetedikes lehettem... 1947-ben egy vasárnap délelőtt, a diákmise után átvonultunk a tornaterembe. Ez volt az a hely, ahol színpad is volt, meg sok diák is elfért.
Budapestről írók érkeztek, a Vigília és az Új Ember munkatársai. Rónay Györgyre és
Kunszery Gyulára emlékezem. Nagykanizsán, Zrínyi városában Rónay György a költő Zrínyi Miklósról beszélt. Nagykanizsán sok minden emlékeztetett Zrínyire. Utca,
sportegyesület, dalárda viselte a nevét. Volt a Zsigárdi-erdőben egy fa, amelyet úgy
hívtak: Zrínyi-fa.
A. Zs.: Magának pedig van egy könyve Zrínyiről, és írt egy könyvet Rónay Györgyről.
T. T.: Igen. Talán nem írtam volna meg ezeket a könyveket, ha ném kanizsai
diák lettem volna, aki járt a Romlottvár területén, túrta a földjét, keresett és talált ott
kormos téglát meg törött pipát, és nem találkoztam volna azon az irodalmi matinén
Rónay Györggyel. Mert amikor már pesti egyetemista voltam, neki mutattam meg először az írásaimat... Még egy emlékezetes találkozásom volt Kanizsán az élő irodalommal. Az érettségin két elnökünk volt. Az egyházi elnök a pécsi cisztercita gimnázium
igazgatója, Mayer Móric, és a világi elnök egy aranykeretes szemüvegű civil férfi, akiről
később tudtam meg, hogy Palkó Istvánnak hívják, és szombathelyi tanár. Az élő irodalommal kapcsolatos tételt húztam. Ez az egyházi iskolában így volt megfogalmazva:
„Katolikus költők." Tehát beszéljek Sík Sándorról, Harsányi Lajosról, Mécs Lászlóról.
Miután előadtam tudományomat, a civil elnök megkérdezte: hallottam-e Weöres Sándor nevét? Azt válaszoltam, igen, hallottam, úgy kell írni, hogy dupla vé, e-ö-res Sándor. „Na, és tudna valamit róla mondani?" Egy folyóirat került akkoriban a kezembe.
Diárium volt a címe. Ez egy nagyon érdekes, színvonalas, irodalmat népszerűsítő folyóirat volt, és ebben találkoztam olyan Weöres Sándor-versekkel, amelyeket későbbi
köteteiben Ócska sírversek címmel olvastam.
A. Zs.: Hogyan került a Diárium

Kanizsára?

T. T.: Azt is tanáromtól kaptam. Az egyik órán abból olvasta föl Várkonyi
Nándor egyik tanulmányát. Egy részletet Az elveszett paradicsomból. És hogy ennek a
történetnek is a folytatására utaljak: később, sok év múltán módom nyílt Várkonyinak
ezt a munkáját, ami kéziratban maradt, kiadni Pécsett a Pannónia Könyvek sorában...
Visszatérve az érettségire: Palkó István kérdésére Weöres Sándornak ezt a sírversét
idéztem: „ím, itt nyugszik / Édes Ignác, / Megyeszerte / Híres cukrász, / Elvitte egy /
Rémes eset, / Nem készít már / Krémeseket." Ezzel aztán a szigorú elnököket is sikerült egy kicsit megmosolyogtatni. (Szemelvény. Weöres Sándor: Ócska sírversek.)

48

tiszatáj

T. T.: Talán ezek lehettek azok az indítékok, amelyek arra késztettek, hogy az
érettségi után a bölcsészkarra jelentkezzem. 1948 szeptemberében még a Pázmány Péter Tudományegyetemre iratkozhattam be. Igen ám, de akkor kezdődött a magyar történelemben az a - mondjuk így - négy szűk esztendő, amit a személyi kultusz korszakának szoktak nevezni. Én inkább az elszemélytelenítés és az elszemélytelenülés négy
évének, négy szűk esztendejének mondanám, mert az a négy év mindenre jó volt, csak
arra nem, hogy azt az indítást, amit a nagykanizsai kegyes atyák adtak, kamatoztassam.
Persze azért talán az egyetemnek ez az éhkoppja is - tehát az a körülmény, hogy még
szellemi táplálékhoz sem jutott egy érdeklődő bölcsész, legalábbis jó táplálékhoz kialakított valamiféle igényt. Tehát az a fajta hiány, ami abból származott, hogy az
egyetemi előadásokon vágy a könyvtárakban a valódi értékektől el volt rekesztve egy
akkori bölcsész. Ezt elmondani vagy fölidézni a mai fiataloknak, szinte hihetetlennek
tűnik. Volt olyan szobatársam, aki a szegényeknek gyűjtött, emiatt letartóztatták,
internálták, természetesen az egyetemről is kidobták. Kassák Lajos Egy ember élete
című önéletrajzát csak különleges kutatói engedéllyel és helyben olvashattam el az
Akadémia könyvtárában... Már akkor hallottam az egzisztencializmusról. És olvastam
Sartre tanulmányát, amit erről írt. Azt is tudtam, hogy Camus A közöny című regényét
Gyergyai Albert lefordította. Professzorom volt Gyergyai Albert, akit nagyon szerettem, tiszteltem és csodáltam. Előadásain, szavain szinte csüngtem. De amikor odamentem hozzá, és megkértem, hogy professzor úr, nem tudná kölcsönadni Camus említett
regényét, én franciául nem tudok, akkor azt mondta: „Ne emlékeztessen ifjú barátom
botlásomra, hogy azt a regényt meggondolatlanságból valaha lefordítottam." Vagy ha
arra gondolok, hogy a Széchényi Könyvtárban volt egy szúrós szemű, gombszemű
könyvtári felügyelő, aki - egyébként közepes tehetségű költő volt, ahogy később megtudtam - azzal foglalkozott, hogy kérőcéduláinkat ellenőrizte. És ha arra, mondjuk,
Thurzó Gábor vagy Rónay György nevét írtam, visszadobta azzal, hogy ezek klerikális szerzők. Én pedig, tudja, hogy mit akartam olvasni? Szondi Lipót tesztkönyvét,
mert hát már akkor ismertem azokat a tesztfényképeket. De még többet akartam
tudni. Jungról is, Freudról is. A pszichológia érdekelt. O pedig csak annyit tudott
Szondiról, hogy Svájcban él, és burzsoá ideológiát képvisel, és a kérést visszadobta. De
egy bölcsészbe mindig szorul egy kis rafináltság. A következő alkalommal a kérőcédulára már nem Szondi nevét írtam, hanem azt, hogy Sztálin: A dialektikus és a történelmi
materializmus. Csak éppen a szám, a könyv jelzete, „helyrajzi száma" volt a Szondi-féle
tesztkönyvé, és a derék könyvtári raktáros eszerint hozta ki a könyvet. És amikor
odaadta, mondta, hogy hallgató úr, ez nem ám az a könyv, amit maga kért. Mondom:
„Jó, jó, csak hagyja itt..." És akkor, ha reggel kilenc órakor oda beültem, és megkaptam
a könyvet, akkor egész nap, legalább öt óráig vagy kilenc óráig, amíg maradtam, akár a
zárásig nálam lehetett. Csak arra kellett vigyázni, hogy amikor visszaadom, jól tornyozzam föl a könyvcsomót, ami alá rejtettem Szondi könyvét.
A. Zs.: Egyébként egész eddigi munkásságán meglátszik ez a hallatlan nyitottság - az
irodalomban is, meg másban is, mert hát ugye nem beszélek most arról a sok könyvről,
amit utazásairól meg egyéb mindenről írt -, hogy nem lehet azt mondani: Tüskés Tibor
most csak ezeket szereti, most csak azokat szereti a kortárs magyar irodalomból.
T. T.: Ez a „mindenevés" lehet hátrány is. Mert hallottam már, hogy valakire azt
mondták: olyan sokoldalú, hogy tulajdonképpen már egyénisége sincs.
A. Zs.: Azt hiszem, egy kritikusnál ezt nem így kell felfogni.

1993. szeptember

* 49

T . T.: A sokoldalúságot persze én sem tartom bűnnek, de azt azért hozzáteszem,
hogy a sokoldalúságnak is legyen valami rendező elve, legyen gerince. Na most akkor,
ha szabad arról beszélni, hogy a magam hite szerint ebben a sokoldalúságban - tehát
tájesszé és írói portré, történelem és irodalom, pszichológia és akár természettudomány — mi az, ami valamiféle rendező elvet ad, akkor azért - azt hiszem - meg lehet
ezt találni. Talán az olvasó is észreveszi, aki ezeket a könyveket a kezében tartja, hogy
egyetlen szerzőjük van. Ebben a sokoldalúságban talán azt a tulajdonságomat látom
megvalósulni, amiről azt kell mondanom: mindig az a viszony érdekelt, ami az embert
a környezetéhez fűzi.
A. Zs.: Gondolván a munkáira, azt mondom: ez az ember lát és
helyreteszi, „megemészti"a világot maga körül.

gondolkodik;

T. T.: Németh László egyik könyvének címében találkoztam ezzel a kifejezéssel:
A kísérletező ember. Aztán kerestem még a szóhoz, a kísérletezőhöz társakat: kérdező,
kételkedő, kíváncsi. Azt hiszem, az ember szellemi növekedésének, gyarapodásának
alapja, hogy kérdezzen, hogy soha ne elégedjen meg a kész válaszokkal, hogy merjen
kételkedni, hogy legyen kíváncsi. A dolgokat, a világot csak ez viszi előre. Talán ez
volt az, ami túl tudott emelni azon a keserves, négy szűk esztendőn is, hogy amit én
akkor az egyetemen kész ismeretként hallottam, vagy kötelező olvasmányként el kellett olvasnom, arról azt gondoltam: nem biztos, hogy úgy van.
A. Zs.: Megint ugorhatunk egyet Voltak tanári évei...
T. T.: Egy évet tanítottam Dombóváron, ahová - talán mondhatom - egy kicsit
száműzetésbe érkeztem, mert a bölcsészkar elvégzése után egy elosztóbizottság elé
kerültünk...
A. Zs.: Ugye 1952-ben?
T. T.: Igen, '52-ben, ahol megmérték a mire való képességünket, és a lehetőségeinkhez szabták az utunkat. Amit akkor véleményként kialakítottak rólam, a történelem egy forgószele elém sodort. Akkor, amikor 56-ban ezeket a szigorúan titkos doszsziékat az érintettek kezébe adták. Nos, ebben a dossziéban elolvashattam egyik professzorom rólam megfogalmazott véleményét, s mivel szó szerint őt idézem, talán nem
szerénytelenség, ha elmondom, hogy ezt írta: „Tudományos munkára alkalmas képességei szerint. Aspirantúrára nem javasoljuk ideológiai fejletlensége miatt." Majd következett a részletes jellemzés: „Apja vasutasból lett vasúti tisztviselő. Jó képességű, tehetséges, szorgalmas. Fejlődését megnehezíti vallásossága. Ha erről beszél, részint hangoztatja a szabad vallásgyakorlás alkotmányos biztosítékait, részint arról beszél, hogy a
materializmust nem lehet átvenni, azért meg kell küzdeni. A bizottság úgy látja, hogy
őszintesége garancia további jó irányú fejlődésére. Az egyház helyzetéről meglehetősen
formálisan, tartózkodóan beszélt, a saját vallási kérdéseiről nyíltan, a lényeget érintően.
A tanári pályára elhivatottságot érez, erről komolyan és meggyőzően beszél. Erős ideológiai vezetésre van szüksége. Javasoljuk középiskolai tanárnak Dombóvárra." Egy évig
tanítottam csak ott. Ennek az egyetlen tanári évnek mégis sok mindent köszönhetek.
Még '52 őszén visszakaptam egy felbontott borítékot, a levél hiányzott belőle, amit
egy Pesten élő tanáromnak küldtem. Hogy ki küldte vissza a borítékot, nem tudom,
de a tanáromat akkor letartóztatták. Aztán emlékezem arra is, hogy a következő év
tavaszán három napig gyászzene szólt a rádióban, mert Sztálin meghalt. Majd jön
a „júniusi program", és jön az „olvadás", az „oldódás", és akkor kértem, hogy Dom-

50

tiszatáj

bóvárról a közeli városba, Pécsre helyezzenek. Ez se volt könnyű, mert igazgatóm azt
írta áthelyezési kérelmemre: „Nevezett, megítélésem szerint házasságát abból a célból
kötötte, hogy Pécsre nyerjen áthelyezést." Hát így kerültem Pécsre, a Janus Pannonius
gimnáziumba. A dombóvári egy évvel együtt összesen húsz esztendőt tanítottam. Ennek a húsz évnek, az iskolában eltöltött két évtizednek nagyon sokat köszönhetek. Azt
is elmondhatom néhány könyvemről, hogy nem is én írtam őket, hanem a tanítványaim. Vagy legalábbis a tanítványaim nélkül soha nem írtam volna meg.
A. Zs.: A vers- és novellaelemzésekre

gondol?

T. T.: Azokra is, meg az olyanra, mint a Babits és Pécs... '53-ban Pécsen valamelyik
osztályban, a harmadik vagy a negyedik gimnáziumban irodalmat tanít egy huszonhárom éves tanár, és azt olvassa a tankönyvben, hogy Babits Mihály pécsi diák volt.
Babits '41-ben halt meg. '53-ban mindössze tizenkét év telt el a költő halála óta. Nekem
ma tizenkét év iszonyúan rövid idő. Akkor persze ez a múlt volt, a történelem. És
ezekkel a diákokkal megélhettem azt az élményt, hogy ők valamiképpen a diák Babits
Mihály utódai itt Pécsen, én pedig valami módon talán a tanár Babits Mihálynak lehetek
az utóda. És akkor ezek a diákok, egy irodalmi szakkör tagjai elkezdik keresni Babits
pécsi nyomait. Egyébként akkor, '53-ban Babits neve nem éppen jól hangzó név volt,
inkább az individualizmus, a polgári magány költője, és más efféle jelzővel ellátott,
háttérbe szorított költő volt. És akkor ezek a diákok Pécsen még megtalálják Babits élő
osztálytársait, akik a kis Babits Misiről mesélnek. Megtalálnak Babits-kéziratokat,
megtalálják Pécsen élő rokonaihoz írt leveleit. És megtaláljuk Lovász Pált, aki a Janus
Pannonius Társaság főtitkára volt, s aki 1931-ben meghívta Babits Mihályt Pécsre... így
gyűltek a dokumentumok, és megérett egy, diákoktól igazán nem várt gondolat: legyen
emléktábla annak a diákszobának a falán, ahol Babits Mihály Pécsen lakott. És akkor
ennek az iskolának, a Janus Pannonius Gimnáziumnak az irodalmi szakköre emléktáblát állított egy pécsi ház falán. (Szemelvény. Babits Mihály: Utca, estefelé.)
A. Zs.: És hogyan került később a Jelenkorhoz? Ahol Csorba Győző a Sorsunk hagyományát folytatta, és adta meg Pécs város irodalmi légkörének a jellegét, s ebbe kapcsolódott —
gondolom - Tüskés Tibor is.
T. T.: Amikor egy értelmiségi ember egy olyan városba kerül, melyet nem ismer,
és mégis munkaterületként kap, azt hiszem, jól teszi, ha megismeri annak a településnek a múltját, s ha szellemi ember, netán tanár, netán irodalomtanár, akkor az irodalmi múltját. így folytatódott a mi vizsgálódásunk a múltba visszamenőleg, és egy kicsit talán előre is, mert az élő írókkal is találkoztunk. Említettem Lovász Pál nevét, aki
- mint a társaság volt főtitkára 5- nagyon sokat mesélt arról, hogy mi volt itt, Pécsett a
harmincas és a negyvenes években.
A. Zs.: Ez a Janus Pannonius Társaság volt..
T. T.: Igen, a Janus Pannonius Társaság... Őnála találkoztam Várkonyi Nándorral, aki a Sorsunk szerkesztője volt. Annál az emléktábla-avatásnál, amiről az előbb beszéltem, ott volt a hallgatóság soraiban Bárdosi Németh János: ő akkor és ott nyújtotta
a kezét. Csorba Győzővel egy irodalmi est előtt találkoztam, és ismerkedtem meg.
Ezek az élő emberek a maguk kéznyújtásával közvetítették számomra az értéket, egy
olyan értéket, ami itt, Pécsett - talán nem túlzás, ha azt mondom - a Gellért-legendától
és Janus Pannoniustól kezdődően az itt járt Csokonain, Petőfin, Vörösmartyn és az itt
diákoskodó Vas Gerebenen, Surányi Miklóson, Babits Mihályon keresztül a jelenig ér.

1993. szeptember

* 51

Ehhez azért hozzátartozik az is - ezt most már megismerve Pécs irodalmi életét, én
mondom - , hogy azért ez nem egy töretlen ív a kezdetektől a máig, hanem hullámhegyekből és hullámvölgyekből áll.
A. Zs.: Létesült egyetem, aztán megszűnt az egyetem.
T. T.: Nagy Lajos egyetemet alapított, de jöttek a törökök. Aztán volt itt a reformkorban egy virágzó diákváros, de követte a Bach-korszak tespedtsége. Aztán volt a
századforduló idején egy újabb virágzás, a város megmagyarosodása. Majd volt a Janus
Pannonius Társaság. De mi követte? 1948-ban a társaság és a Sorsunk lefejezése. Majd
megint volt egy kezdemény a Dunántúl című folyóirat körül '52-től '56-ig, ennek a folyóiratnak már én is olvasója lehettem, amit megint mi követett? A szerkesztő meg néhány munkatárs börtönbe zárása. Az érintettek jó része elköltözött Pécsről. Tehát egy
vákuum-helyzet keletkezett. Szántó Tibor, Orsi Ferenc börtönben ült. Kalász Márton,
Galsai Pongrác, Telegdi Polgár István elköltözött Pécsről. Mi pedig akkor itt voltunk
fiatalok, akik már olvastuk a Dunántúl utolsó számait. Bertha Bulcsunak már a kéziratát is elfogadták közlésre, '56-ban már én is publikáltam. És akkor mi, fiatalok egy
olyan lehetőséghez jutottunk, hogy valamit megint csináljunk. És '58-ban engedélyt
adtak egy új folyóirat indítására. De a lapot kezébe adták egy olyan valakinek, akinek a
nevét itt úgy emlegették: a „sanda Mészáros". Aki egynémely, Pécsett akkoriban tevékenykedő író börtönbe juttatója volt. Fölismerték csakhamar, hogy nem lehet egy
irodalmi folyóiratot rábízni, mert újságírónak is közepes volt, és úgy szerkesztett,
hogy előbb a pisztolyát kitette az íróasztalra: „Na, most beszéljük meg a kéziratokat."
Akkor én a folyóirat mellett működő lektorátus vezetője voltam, így kerültem a folyóirat-szerkesztés közelébe. „Volt egy szent szándékunk, gyönyörűket írni." A folyóiratot 59-től 64-ig szerkesztettem, részben azoknak a pécsieknek a támogatásával, akiket
említettem, részben az innét elszármazottak megkeresésével. Mert az is jellegzetessége
ennek a pécsi irodalomnak, hogy akik itt felnőttek, és már másutt bontakozott ki
a pályájuk, mindig szívesen emlékeztek vissza Pécsre, és Kodolányi Jánostól Weöres
Sándorig, Mándy Ivántól Mészöly Miklósig közölhette a folyóirat az írókat.
A. Zs.: Egy időben a Jelenkort tartottam a legjobb folyóiratnak,
nem vagyok egyedül. Éppen abban az időben.

és gondolom,

ezzel

T. T.: Azt, hogy milyen folyóirat volt a Jelenkor, mivel még élek, mondják el
mások. Nemrég került a kezembe egy levél. Rónay György írta, 1961. május l-jén kelt.
Ma már irodalomtörténeti dokumentum. Idézek belőle: „Levelednek igen örültem; bizonyára nem kell magyarázgatnom, hogy miért. S mindjárt ezzel kapcsolatban hadd
mondjak el valamit. Bizonyára észrevetted, hogy egynéhány embert már »irányítottam« hozzád; az egyre jobb Jelenkorból látom, és köszönöm, hogy szívesen fogadod és
istápolod őket. - Mondom: egyre jobb a Jelenkor. És igen nagy örömmel láttam a te
megsúlyosodott szerepedet; meglátszik azóta a lapon a jóízlésed és tájékozottságod.
De - és most térek rá arra, amit talán kissé furának fogsz tartani, éppen éntőlem.
S talán nem veszed rossz néven, ha az öregebbség és a barátság jogán elmondom ezt.
Én a pécsi, helyi viszonyokat nem ismerem - az erőviszonyokat sem. Azt tudom, hogy
itt Pesten a vidéki lapokról ilyesforma a vélemény: a debreceni a »narodnyik«,
a szegedi a szektás, a pécsi a »polgárias«, sőt egyes rosszindulatúbbak szerint a »revizionizmus« felé hajlik, örököseként a Dunántúlnak. Hogy ez így van-e, nincs-e így,
azt nem is vitatom; elég ténynek a — szórványos - vélemény. Nos, érzésem szerint ezt
a véleményt, illetve ennek esetleges következményeit nem árt valamennyire kiparí-

52

tiszatáj

rozni. Az ilyen dolgok többnyire sosem a jelenben hatnak, hanem adódhatik egy pillanat, egy helyzet, egy esetleges »irodalompolitikai« mozzanat, amikor egyszerre élesen
»aktualizálódnak«, visszafelé is hatva. A Jelenkorban ott láttam, csak úgy kapásból (és
nagy örömmel láttam) Weöres Sanyi nevét, például, s ott láttam Hernádi Gyuláét is,
szintén örömmel. Nos, nehogy egyszer valaki valahol, rosszindulattal, ártó vagy gáncsoló szándékkal, bedobhassa a nálunk többnyire nem tények, hanem szólamok szerint igazodó »köztudatba«, hogy a Jelenkor szállásadója vagy szálláscsinálója az éppen
most deresre vonás alatt álló ún. »egzisztencializmusnak« (épp Hernádi az egyik
»vádlott«), nem tudom, nem volna-e jó, ha a Jelenkor (azaz mint főszerkesztő, te) bizonyos »egyensúlyozási« szándékkal időnkint (ha még nem történt volna meg) cikket,
novellát kérnél olyan pesti (vagy nem pesti) íróktól, kritikusoktól, akik köztudomásúan és határozottan marxisták. Gondolok például olyanokra, mint [...] — mindebből
bizonyára sejted, mire gondolok. Elejét venni annak, hogy a lapot olyasféleképpen
nézzék, mint »gyanúsat«; elejét venni annak, hogy egy jóég tudja, mikor összeütendő
olyasféle »enciklikában«, mint amit a kritikáról adtak ki legutóbb, terhelő példaként
a Jelenkort idézgessék. Nem mondom egy szóval sem, hogy bármiféle ilyen veszély
fönnállna; de mindig fönnállót, s ahol a sokfajta fúrás oly nagy divatban van, mint
sajnos nálunk, a lehetőségeket is lehetőleg a legkisebb százalékra ajánlatos redukálni.
Mindez, úgy vélem, a lap mostani irányának, ízlésének stb. semmi változtatását nem
kívánná, csupán az előre számító okosság diktálná - véleményem szerint — ezt a fajta
tájékozódást, persze ebben is mindenképpen azért a jó színvonalat tartva szem előtt.
Remélem, nem veszed rossz néven, hogy effajta tanácsokkal beleokvetetlenkedem a
dolgodba; bizonyára nem kell mondanom, hogy azért teszem, mert egy nagyon felelős
poszton a barátomat féltem, s mindazt, amit az ő jelenléte jelent ezen a poszton."
A. Zs.: Fantasztikus... Én a Rádióban dolgoztam akkor, sokkal kevésbé fontos szerkesztőként, de én is csak úgy tudtam dolgozni, hogy mindig voltak mögöttem ilyen emberek
Például Rónay Györggyel is jóban voltam. Es néha kimondva, néha megéreztetve figyelmeztették az embert. Es azért lehetett meglenni, mert ott voltak mögöttünk, és az a furcsa, hogy
ezt nem vették észre a vizslató szemek
T. T.: Rónayt nagyobb látóköre, az a tény, hogy Budapesten élt, olyan ismeretekhez juttatta, amelyekkel mi nem rendelkeztünk itt, s így ártatlanok voltunk.
„Bűnözéseink" mögött is ott volt ez a tájékozatlanság. Persze tanácsa nemcsak a mi
makacsságunk miatt nem használt, hanem azért sem, mert azok az általam kipontozott
nevek nem voltak készek nekünk kéziratot adni. Nem tudom, hogy miért. Talán
olyan sokfelé hívták őket? Mi legalábbis hiába kértünk kéziratot a kor eme jeles, futtatott, protokoll-listán szereplő íróitól. Nem nagyon kaptunk. Kaptunk viszont néhány
év után dádákat, mert azért pár évig még elszerkesztettük a folyóiratot. '64-ben
„köszönték meg" a munkámat. De úgy jöttem el, hogy azt éreztem: érdemes munkát
végeztem. Es az idő, azt hiszem, igazolta a vállalást. Azt, hogy - akár kudarccal is, akár
megcsúfoltatás árán is - mégis az értéket volt érdemes szolgálni, nem pedig alkalmazkodni a kor kívánalmaihoz, olyan igényekhez, amelyeket percemberkék fogalmaztak
meg, akiket a történelem szele elsodort azóta.
A. Zs.: Utána újból tanított?
T. T.: Utána emelt fejjel visszamentem ugyanabba az iskolába, ahol korábban tanítottam, a pécsi Janus Pannonius Gimnáziumba, és egészen '73-ig köztanári szolgálatot láttam el ebben az iskolában.

1993. szeptember

*

53

A. Zs.: Most eszembe jutottak azok a monográfiák, amelyeket Rónay Györgyről írt,
aztán Pilinszkyről, Nagy Lászlóról, Csorba Győzőről, Kodolányi Jánosról. Volt idő, amikor
azt gondoltam, hogy a költők azok, akik elsősorban érdeklődése előterében állnak, de most,
hogy Kodolányi nevét mondom... Ezt talán a dunántúliság magyarázhatja. Sok mindenből
tevődik össze egy ember érdeklődése. A kritikus, ugyanaz a kritikus hogyan látja egyfelől
Nagy Lászlót, másfelől Pilinszkyt? Jó költő mind a kettő.
T. T.: Az biztos... Tehát az a kérdés: hogyan fér meg egy kritikus vagy irodalomtörténész asztalán?...
A. Zs.: Én meg tudom érteni, mert az én asztalomon is megfér. Csak...
T. T.: Azt szoktam mondani: a különbségek nem kizárják, hanem kiegészítik
egymást. A különböző értékek elviselik egymást. Nemcsak egy csodálatos barokk műtárgy vagy bútordarab fér meg egy nagyszerű klasszicista bútorral vagy műtárggyal egy
lakásban, hanem - azt hiszem - a különböző irányt, ízlést, ars poeticát valló költők is
megférnek egymással... Ezeket a könyveket úgy fogom föl, mint ahogy a festőművész a
portrékészítést. A festészet sajátos műfaja a portré. Ahogy a jó portré egyik velejárója,
hogy nemcsak az látható a képen, akit ábrázol, hanem benne van a portrékészítő
kezevonása is, ezeknek a könyveknek is, mindegyikének megvan valamiféle személyes
indítása. Hogy miért nem X-ről vagy Y-ról vagy Z-ről írtam, azt nem tudnám megmondani, de hogy miért ezekről az írókról készítettem portrét, annak minden esetben
megvan valamiféle személyes indíttatása. Pilinszky varázslatos hangja ragadott meg,
amit Pécsett hallottam először, amikor 1960-ban itt járt... Kodolányi bennünket, fiatalokat közel engedett magához. Egyszer Akarattyán fölkerestem, kéziratot kértem és
kaptam tőle... Hogy Rónayról miért írtam? Azt talán az elmondottak után nem kell
külön indokolnom.
A. Zs.: Kihagytam az előbb Illyést, akiről ugyancsak könyvet írt. Akarattyáról, a Balatonról jutott eszembe.
T. T.: Igen, hát Illyéstől is közöltünk kéziratot. Ő az, aki igazán párizsi is,
dunántúli is egyszerre. Aki a dunántúliságnak Babits mellett a legjobb megfogalmazója.
„Hű nevelőm, dunántúli dombok, / ti úgy karoltok, hogy nem korlátoltok, / nem
fogtok rabul, amikor öleltek, / ti úgy öveztek, hogy égig emeltek!"... Úgy gondolom,
hogy ezekben a könyvekben sikerült az irodalom megközelítésének egy sajátos módszerét is kialakítani, megvalósítani. Ezekben a könyvekben valamiféle rokonságot az
teremt, hogy talán nem eklekticizmus, ha azt mondom: engem nem tudtak az irodalomtörténet-írásban érvényesülő különféle divatok lekötni. Se a pozitivizmus, se
a szellemtörténet, se a strukturalizmus, se az avantgárddal való elkötelezettség. Hanem
a művekben az esztétikai értéket, az értéket létrehozó alkotóban pedig a személyiséget
kerestem. Leginkább a lélektani jellegű megközelítést választottam, amikor ezeknek az
alkotóknak a személyiségét próbáltam fölmutatni. Hogy melyek azok az élettények,
életélmények, indítások, amelyek ezt az egyedüli, egyszeri, egyedi és sajátos életművet
létrehozták. Ami a nevükhöz kötődik. Miért mások? Nem egy normatívához próbáltam mérni a műveiket. Ideológiai rendszereket sem állítottam föl, hogy ahhoz szabjam
az életművüket. Hanem belülről próbáltam megérteni, fölmutatni, hogy sajátos életük
milyen volt, hogyan tudták azt az életművet létrehozni, amit létrehoztak. A kritikák is
azt szokták elmondani könyveimről, hogy nagy szerepet tulajdonítok a gyermekkornak. Tehát annak, hogy például Nagy László hol és mikor volt diák, hogy elmentem
abba a pápai iskolába, ahol tanult, és kikerestem az érettségi bizonyítványát, és azt is

54

•

tiszatáj

tudom, hogy miből felelt Pápán, amikor érettségizett. Vagy választ kerestem arra, hogyan és miért született Pilinszky Budapesten a Bábaképző Intézetben? Vagy mit jelentett Kodolányi számára a szellemi szülőföld, az Ormánság, ami egész életművében, azt
hiszem, meghatározó, mert nemcsak az ormánsági témájú novellái, regényei, hanem a
biblikus témájú vagy a magyar történelmi múltban játszódó regényei is elképzelhetetlenek enélkül: ha a tatárjárásról beszél, akkor is ott van a pécsváradi apátság, ahonnét
elindítja Julianus útját... így gondolom én azt, hogy ezekre a könyvekre a személyiség
titkainak keresése során inkább a lélektani elemzés, és nem annyira az irodalomtörténeti vagy az ideológiai megközelítés a jellemző, és talán ezért lehet kézbe venni ezeket
a könyveket akkor is, amikor majd új, nagy, összefoglaló monográfiák fognak az említett írókról megszületni. Mert ezek a könyvek olyanok voltak, mint az az ember, akinek egy ismeretlen erdőn kell keresztülmennie, és félelmében fütyül. Úgy írtam ezeket
a könyveket, mint aki ismeretlen területen jár. Mert nem öt könyv állt rendelkezésemre, öt nagy monográfia, amiből megírhattam egy hatodikat.
A. Zs.: Emlékszem egyik mondatára valamelyik könyvéből. Azt kérdezte ott: hogyan
lehet egy nap alatt tízszer átlépni Magyarország és Jugoszlávia határát. Úgy, hogy végighajózok a Lháván. Amit ír, annak mindig kézzelfogható magva van.
T. T.: Hát persze... Az ilyenre szokták mondani, hogy realista. De ezt a realizmust én úgy képzelem el, hogy egy fa nemcsak a látható törzse, hanem egy fának
gyökere is van, ami nem látható. De amivel táplálkozik. Vagy ha azt a fát most nézem,
akkor az lombtalanul egy geometriai rajz. De látom benne a levelet, a virágot és a gyümölcsöt is. Tehát én a realizmust ezzel a teljességgel, a tudatalattival és a tudatfölöttivel, a szellemivel és a lelkivel együtt értem. A legabsztraktabb kép is valóságos
színekből, formákból tevődik össze. Egy lettrista vers is nyelvi anyagból építkezik.
Az is, ami a neoavantgárd vagy a posztmodern körébe sorolható, számomra fölad egy
rejtvényt, és ezt is meg akarom fejteni. Novellaelemző könyvemben Csáth Gézától
Esterházy Péterig jutottam el. Ahhoz az irodalomhoz is, amelyik ma születik, egy mai
kritikusnak kell hogy érzékenysége legyen. Az én számomra nem zárult le a magyar
irodalom a magam olvasmányélményeivel vagy a Jelenkor szerkesztésével, vagy a közelmúltban meghalt nagy klasszikusokkal. Persze az is valóságos érzése lehet egy mai
kritikusnak, ha bizonytalan, ha nem lát értékeket, ha nem lát nagy fákat. Ez valóságos
életérzés. Egy csodálatos nemzedék ment el a közelmúlt években és évtizedekben. És
nemcsak a nagy öregek, a Füst Milánok és Tersánszkyk, Németh Lászlók és Illyés
Gyulák, hanem a fiatalok is. Mert például ötvenvalahány éves korában meghalni Nagy
Lászlónak ma Magyarországon mégiscsak tragikus halál... Hogy ennek a hiányérzetnek
mi az oka? Sok oka van. Először is a közelmúlt szocialistának nevezett irodalompolitikája: a politikának az irodalommal való foglalkozása, ami nem engedte felnőni a
fiatalokat. Illyés hány éves korában szerkesztett folyóiratot? Mikor jelent meg Radnóti
első verseskötete? Ma negyvenéves „fiatalok" mutatkoznak be első verseskötetükkel, és
hatvanadik évén túl szerkeszt folyóiratot Csoóri Sándor. Ha az a nemzedék, amelyet
ma értékesnek mondunk, fiatalon jut levegőhöz, talán felnőhetett volna egy értékekben gazdagabb, élő magyar irodalom.

Elhangzott a Kossuth Rádióban 1993. febr. 14-én. Az interjút készítette és a műsort
szerkesztette: ALBERT ZSUZSA.

1993. szeptember

* 55

ÖRÖKSÉG
Széchenyi- és Wesselényi-értelmezések
DÉNES IVÁN

ZOLTÁN

A magyar liberalizmus klasszikusainak
szellemi öröksége
i.
Közép- és Kelet-Európa 19. századi birodalmai - a Német-Római Szent Birodalom, s a helyébe lépő Német és az Osztrák Császárság, illetve az Osztrák-Magyar
Monarchia, az Oszmán Birodalom és az Orosz Birodalom - későn és szinte kezelhetetlenül bomlottak fel, s a helyükön sárkányfogvetések keltek ki. Sárkányfogvetések,
amelyek az európai, sőt az egész nemzetközi államközösség 20. századi létét és
egyensúlyát fenyegették az újra és újra fellángoló balkáni háborúk, a két világháború,
s a totalitárius rendszerek formájában. A „német hisztéria" és a „kelet-európai kisállamok nyomorúsága" abban a birodalmi örökségben gyökeredzik, amely befagyasztva, elfojtva és meg nem emésztve a szovjet birodalom és az általa fenntartott tekintélyelvű rendszerek összeomlása után is velünk maradt és bennünk él.
A térség országaiban a 19. században nagyreményű és nagyigényű liberális mozgalmak voltak, amelyek valamennyien szembekerültek azzal, hogy nem egyszerűen
védekezniük kellett saját államuk túlhatalma ellen, hanem rájuk várt a saját nemzeti állam megteremtésének a feladata a birodalmi abszolutizmusokkal szemben. A polgári
civilizáció, a középosztályi társadalom és a polgári alkotmányos nemzetállam pedig
nem valóság, hanem program volt.

II.
Magyarországon az 1790-es években fogalmazódott meg az a felismerés Hajnóczy
József tollából, hogy a kiváltságnélkülieket, a misera plebs contribuens-t be kell venni
az alkotmányosság sáncai közé. Ez az elképzelés vált a magyar liberalizmus elindítójává, amely az 1820-as években fejlődött tovább. Az „érdekegyesítés" az 1790-9 l-es országgyűlés által kiküldött rendszeres bizottsági munkálatok 1830-as megyei vitái és
Széchenyi István nagy triásza (a Hitel, a Világ és a Stádium) nyomán és mindenekelőtt
Wesselényi Miklós energikus és tehetséges politikai vezérlete és Balítéletekről című
műve eredményeként az 1830-as években az országgyűlésen és a megyékben közvélemény-formáló erővé vált. Ez a koncepció és stratégia az 1840-es években Deák
Ferenc és Kossuth Lajos irányításával immár a közélet meghatározó kihívását képviselte. A magyar liberalizmus történelmi teljesítményét az 1848-as törvényekben formába öntött jobbágyfelszabadítás, közteherviselés, népképviselet és felelős miniszteri-

56

tiszatáj

um, valamint az 1848/49-ben a forradalmi és ellenforradalmi kontinentális Európában
kivételes, mert egy esztendeig folytonos alkotmányos legitimitás, nevezetesen az 1848
júliusától egy évig Pesten, Debrecenben, ismét Pesten, majd Szegeden működő népképviseleti országgyűlés, továbbá maga a másfél esztendeig sikeres önvédelmi háború
testesítette meg.

III.
Az „érdekegyesítés" azt jelentette, hogy magát az idejétmúlt feudális alkotmányosságot át kell alakítani, polgári alkotmányossággá kell formálni. Ez egyrészt védelmet biztosíthatott azzal szemben, hogy az abszolutizmus az alkotmányosságot az azon
kívüliek mozgósításával fenyegesse (mint tette ezt például Galíciában 1846-ban), másrészt pedig magában foglalta a jogkiterjesztő asszimiláció programját, a polgári magyar
nemzet megteremtését, a rendi, nyelvi, felekezeti és osztályértelemben heterogén jogállású lakosság egységes középosztályi nemzetté alakulását. A liberálisok a kollektív
jogokat a kiváltságok újmódi formájaként, azok továbbéltetéseként értelmezték, s felfogásukat meghatározta az egynyelvű nemzetállam mintája, amelyet II. József és a francia forradalom példája rögzített. A germanizáció emléke és az orosz terjeszkedés veszedelme a közösség egzisztenciális fenyegetettségének tudatát erősítette és a nemzethalál
félelmét ébresztette fel a magyar politikai és liberális elit javarészt értelmiségi tagjaiban.
Ezekre viszont jogkiterjesztéssel és nem kirekesztéssel, modernizációs stratégia kimunkálásával és megvalósításával, és nem kiváltságőrzéssel válaszoltak. És ebben - a magyar
liberalizmus klasszikusa, az abszolutizmus elleni küzdelmet a civilizált Magyarország
megteremtésére irányuló modernizációs stratégiával (ahogy Kölcsey fogalmazott: a hazát a haladással) szintézisbe hozó - Wesselényi és — a magyar liberalizmus mezőnyében
a whig típusú (az abszolutizmus lététől elvonatkoztató) arisztokratikus liberalizmust
képviselő - Széchenyi (aki az abszolutizmus elleni küzdelmet és a civilizált Magyarország megteremtését elválasztotta és elválasztatta egymástól) nem különbözött egymástól.

IV.
A szabadság az önálló cselekvés lehetőségét, az önmeghatározás képességét, az önrendelkezés jogát jelenti. A liberalizmus pedig az abszolutizmus ellenpárja, és arra irányul, hogy senkinek és semminek ne legyen és ne is lehessen teljhatalma vagy túlhatalma a mindinkább középosztályosodó társadalom és az azt alkotó egyének felett.
A nacionalizmus viszont a mitizált, az egyénektől elszakított és azok fölé emelt fiktív
(hiszen nem egyénekből álló, hanem azoknál magasabbrendűnek és tőlük függetlennek
deklarált) közösségnek kívánja alárendelni az egyént, s hívei a szabad ember legsajátosabb jellemzőjét (a közösség iránti önkéntes önfeláldozást) várják el azoktól, akik éppen emiatt sem lehetnek szabad emberek. A patriotizmus ettől éppen abban különbözik, hogy nem állítja szembe egymással az egyént és különböző közösségeit, hanem
az egyének, méghozzá a szabad egyének önkéntes és spontán együttműködésén alapul.
V.
Nemzeti liberalizmusról addig van értelme beszélni, amíg van idegen uralom, elnyomó idegen abszolutizmus, és nincs független alkotmányos nemzeti állam. Ha ez
a helyzet megszűnik, a kifejezés ahhoz válik hasonlatossá, amit a „szocialista demokra-

1993. szeptember

* 57

tizmus" demokráciát meghamisító „new speak" kifejezése testesít meg. Használója
ugyanis összekeveri a patriotizmus szabadságon alapuló spontán lojalitásait a nacionalizmus parancsolt egységével és arrogáns követelődzésével, a szabadság világát az urak
és szolgák hierarchikus világával, a kölcsönös szolgáltatások rendszerét a rang és a vagyon uralmával. Ez pedig már nem nemzeti és nem liberális álláspont, hiszen nem az
állampolgári jogegyenlőségen alapul, hanem a közös vérségi eredet, a közös leszármazás
fikcióján, s a közösséget elvileg magasabbrendűnek tartja, mint az egyént. A magyar
liberalizmus örökségére hivatkozni ebben az esetben pedig komolytalan, hiszen az
a „hamis realizmus" taktikai eszköze, puszta propagandafogás, retorikus fordulat, üres
díszítmény lett, hiszen felhasználói meghamisították.

VI.
Azok az 1992 őszén született műhelyreferátumok, amelyek egy részének átdolgozott változatát a következő lapokon olvashatjuk, a szegedi bölcsészkaron tartott
szövegelemző eszmetörténeti szemináriumom keretében születtek, amelynek résztvevői egy-egy fogalom belső rekonstrukciójára vállalkoztak. A fogalmak jelentéstartalmainak és szövegösszefüggéseinek feltárása azt feltételezte, hogy a szeminárium
tagjai ne kész klisékkel közelítsenek Széchenyi triászához és Wesselényi Balítéletekrőljéhez, hanem alázattal, befogadóan és elemzően. És persze azt is megkövetelte, hogy
jobban fogadják el magukat, mint ahogy az szokásos. A másokat megbélyegző negatív,
mondhatnám, úrhatnám szolga típusú beállítottság ugyanis kizárja az érdemleges
alkotást. Az magától értetődően pozitív beállítottságot igényel, s ha ennek feltételei
jórészt hiányzanak, azokat magunknak kell megteremtenünk, mindenekelőtt magunkban. Remélem, a szemináriumon tapasztaltak és elsősorban saját munkájuk adtak némi
fogódzót ehhez. Remélem azt is, hogy az elmélyedés önként vállalt kényszere
számukra személyiségük gazdagodását segítette. Abban is bízom, hogy ez a fél tucat
írás a történész szakma tanár, kutató, levéltáros, könyvtáros és muzeológus tagjai,
s a széles értelemben felfogott társadalomtudományok művelői számára a műhelyalkotás iránti kedvet erősíti. Az igencsak kontraszelekción, oligarchikus tagolódáson,
hatalomféltésen és monopolhelyzeten alapuló egyetemi képzésben pedig egy lehetséges
kitörési irányt jelöl: az emberi elfogadás és a teljesítményelv összekapcsolásának egyik
lehetséges változatát.
A szerzőknek első publikációjukhoz gratulálok, és kívánom, hogy immár az
igényes tanulmányírás készségeit sajátítsák el. A Tiszatáj szerkesztőit folyóiratuk
1974/6-os „Fiatal történészek írásai" címmel, Dia Mihály bátorságának köszönhetően
publikált monopóliumtörő számára emlékezve és emlékeztetve üdvözlöm és kérem,
nyúljanak vissza rendszeresen ahhoz a kivételes hagyományhoz. Az olvasót pedig szeretettel köszöntöm és kérem, ki-ki tegye meg, ami tőle telik, hogy ne legyen igaz a mi
életünkre Tacitus hajdani keserű megállapítása: „Túléltük Tiberiust, Caligulát, Nérót,
de közben eltelt az egész életünk.", hiszen: „Ut desint vires, tamen est laudanda voluntas." Tehát: „Lectori salutem."
Budapest-Szeged, 1993. április 26.

58

tiszatáj

BERKES TÍMEA

Előítéletek, alapjuk és kritikájuk
Széchenyi és Wesselényi műveiben
Az előítélet mind Széchenyi István, mind Wesselényi Miklós írásaiban kulcsfogalom, noha más összefüggésben. Széchenyi rendszerében az előítéletes gondolkodás
a haladás gátja: tehát egy gyakorlati akadály, aminek eltávolítása a fejlődés feltétele.
Wesselényi szerint az előítéletes gondolkodás az emberi tökéletesség igényének feladását jelenti; az ellene való harc tehát önmagáért is kötelesség. Az előítéletek megszűnésének gyakorlati következményei sem csupán önmagukért fontosak: azok is beletartoznak a tökéletesség követelményébe.
Széchenyi István érvelését Hitel és Világ című művei alapján próbálom összeállítani; Wesselényi Miklósét pedig az ugyancsak az 1830-as évek elején megjelent Balítéletekről című munkája alapján rekonstruálom.
A két szerző eltérő okból tartotta fontosnak az előítéletek elleni harcot, így más
volt könyveik célja. Széchenyi célja az, hogy bebizonyítsa a hitel, illetve tágabb értelemben a magyarországi gazdasági rendszer megváltoztatásának szükségességét. A haza
fejlődésének alapja az értelmi fejlődés, a kiművelt emberfő; az értelmi fejlődés feltétele
pedig az előítéletek megszüntetése. Az előítéletek elleni harc Széchenyinél tehát
eszköz, illetve feltétel, a haza előrejutásának feltétele. Először a múlt előítéleteit kell
elvetni, mert megkötik a következő generációkat. „A magyar... most semmi, de minden lehet..., ha át akarja látni, hogy semmi. Csak két ellensége van, az Előítélet s Elbízottság".1 Széchenyi gyakorlati szemléletéből következik, hogy legfőbb előítéletnek
azt tartja; a kormánytól várjuk állapotunk javítását. Többször kifejti, hogy az elmaradottság oka nem a kormány, hiszen annak érdeke, hogy polgárai gazdagok és műveltek legyenek; nem is a törvények, hiszen azokat meg lehet változtatni; hanem egyedül
az előítéletek. Sok olyan dolog van, amelyet sem a kormány, sem a nép nem tehet
meg; ezek a tennivalók a független birtokosokra várnak. Széchenyi műveinek elsődleges címzettjei tehát azok a birtokosok, akiktől elvárható lenne, hogy függetlenségüket
elérve részt vegyenek ezek megoldásában.
Wesselényi célja az előítéletek feltárása. Azok megszüntetése ugyanis nem „csupán" egy gyakorlati cél megvalósításának feltétele, hanem önmagában cél. Az előítéletek elleni küzdelmet kötelességeként fogja fel. Egyrészt azért, mert „erre mindenki
meg van híva" 2 , másrészt személyes oka az, hogy ő nem olyan érzékeny a kritikára, így
jobban el tudja viselni annak következményeit. Az előítéletek elleni harccal tartozunk
magunknak és embertársainknak; mindenekfelett azonban az „örök igazságnak"3.
Wesselényi az előítéleteknek jóval szélesebb körével foglalkozik mint Széchenyi.
Ennek oka az az alapfeltevése, hogy „A test tehetségei nagyon - a leiekéi pedig végetlenül tökéletesíthetők." 4 Ebből következik, hogy ha valaki bármelyiket is elhanyagolja,
akkor nem teljesíti legfőbb kötelességét; öntökéletesítését. Az ember hibái gondolataiban vagy cselekedeteiben meglévők lehetnek. A kettő közül a cselekedetek hibái a feltűnőbbek; azonban a gondolatok hibái fontosabbak, hiszen azok okozzák a cselekedetek hibáit is. Látszólag haszonelvű érvelés, hogy a gondolatok hibái ellen azért kell

1993. szeptember

* 59

küzdeni, hogy a cselekedetek hibái is megszűnjenek; azonban szerintem csak látszólag,
hiszen az ember öntökéletesítési kötelessége cselekedeteire is kiterjed. A „tökéletesülésre meghívott emberhez" sem az előítéletek, sem azok következményei nem méltóak.5
Wesselényi hangsúlyozza, hogy a hibák felsorolásával nem személyeket támad, hanem
kizárólag hibáikat. Az emberi lény ugyanis nemesebb annál, semhogy hibái lényegéhez
tartoznának.
Wesselényinél ez az emberfelfogás kereszténységéből eredhet; abból a tanból,
hogy mivel Isten saját képmására teremtette az embert, kell, hogy legyen benne valami
isteni. Az ember tehát előítéleteit csak fokozatosan szerzi meg, így az azok elleni harc
fiatal korban a legeredményesebb. Műve elsődleges címzettjei tehát a fiatalok; annál is
inkább, mert az előítéletek megléte idősebb korban esetleg menthető a megszokással,
fiatal korban azonban nincs rá mentség.
Előítéleteihez az ember erősebben ragaszkodik, mint igazolt tudásához. Ennek
egyik oka Wesselényi szerint az, hogy a gyengébben indokolt dolgot az ember erősebben védi, ezzel próbálja annak gyengeségét ellensúlyozni. Másik ok az, hogy az előítéletek általában összekapcsolódnak és egymásra épülnek; gyakran egy egész élet épül
rájuk - így egyetlen elem megingatása az egészet döntené romba. Széchenyi óv is attól,
hogy túl hirtelen semmisítsük meg az előítéleteket, mert az „némelly öregben tán
halált is okozhatna." 6
Széchenyi megkülönböztet zavart ideákat és szerencsétlen ideákat. Szerinte az
utóbbiak elsősorban tudatlanságból erednek, és kevesebb kárt okoznak, mint az előbbiek, azok ugyanis a „sok, de főtlen képzelgések szülötti" 7 , így jobban meggyökereznek az emberben, és gyorsabban is terjednek. Wesselényi balítéletekről és előítéletekről beszél. Ha csak önmagában nézem ezt a két szót, akkor tehetek olyan megkülönböztetést, hogy az előítéletet az ember készen kapja, tehát az nem igényel sok
gondolkodást, míg a balítélet hibás gondolkodás eredménye. Ez alapján megfelelhetnének Széchenyi kategóriáinak. Wesselényi azonban körülbelül szinonimaként használja őket, vagy legalábbis nem fedeztem fel következetes megkülönböztetést a kettő
között. Mindkettő alapjának a tudatlanságot tartja, így Széchenyi „szerencsétlen ideák"
fogalmával lehetne őket azonosítani. Azonban Széchenyi megkülönböztetése, ami szerint — leegyszerűsítve - az egyik a túl kevés, a másik a túl sok, de rendszertelen gondolkodás eredménye, ebben a formában nem állja meg a helyét. Ugyanis szerintem az,
hogy valaki mi alapján - tehát túl sok vagy túl kevés gondolkodás után - jut el hibás
véleményéhez, azt nem az adott téma dönti el, ami alapján Széchenyi kategorizál,
hanem az adott embertől függ. Széchenyinek ezt a megkülönböztetését tehát önkényesnek tartom.
Mindkét szerző foglalkozik a régi és új melletti és elleni, a hon melletti és elleni,
valamint a magyar nyelvet érintő előítéletekkel. Ezekben a kérdésekben mindkét
szerző érvelésének az alapja: az előítéletet az okozza, hogy egy dolog megítélésénél
nem a dolog önértéke alapján minősítenek, hanem egy releváns tényezőt választanak az
értékelés alapjának.
A régi melletti előítéleteket Széchenyi gyakorlati szempontból helyteleníti. Szerinte „a múlt a halál, jelen s jövő az élet";8 az élők helye tehát az utóbbiakban van.
A régiek erényét tisztelni kell; azonban műveik gyakorlati útmutatásul nem alkalmasak, mert elavultak. Wesselényi szerint is igaz, hogy a múlt embereit tisztelni kell,
azonban ennek a tiszteletnek meg kell maradnia az érzések szintjén és az egyes embereknek szóló tiszteletnél; a gyakorlatba ezt nem szabad átültetnünk, mert ez

60

tiszatáj

lehetetlenné teszi a jelen és jövő iránti kötelességeink teljesítését. Wesselényi szerint ha
valamit meg akarunk őrizni a múltból, akkor azt nem változatlanul kell hagynunk,
hanem folyamatosan a jelen követelményeihez kell igazítanunk. A két szerző véleménye tehát egyezik annyiban, hogy helytelennek tartják a régiek műveinek gyakorlati alkalmazását, azonban az indoklásban eltérő a hangsúly. Széchenyi az ez által
okozott lemaradást egy gyakorlati tényként fogja fel, amit meg kell szüntetni;
Wesselényi ennek a ténynek a morális következményeit tartja súlyosabbnak; a jelen és
jövő iránti kötelességeink elmulasztását.
A- régi melletti előítéletek egy speciális fajtája az a vélemény, hogy a régi generációk bölcsebbek, mint a maiak. E vélekedés következménye Széchenyi szerint az
is, hogy sokan a régiek által hozott törvényeket megváltoztathatatlanoknak tartják.
Mindkét szerző véleménye az, hogy a generációkról alkotott ilyen vélemény alaptalan;
a helyzet éppen fordított: a mai generáció bírja az előzőek tapasztalatát is. A törvények
megváltoztathatatlansága pedig azért helytelen vélemény Széchenyi szerint, mert ezzel
megkötnék a jelen és jövő generációk kezét, így gyakorlatilag megszüntetik azok törvényhozó jogát.9
A régi melletti előítéleteket mindketten különösen károsnak tartják Magyarországon. Nincs ok arra, hogy az ország múltját dicsőnek tartsuk; Wesselényi szerint
a múlt nagy részén „otromba erőszak s vak tudatlanság"10 uralkodott. így nem lenne
helyes a jelenlegi szelídebb korból oda visszakívánkozni.
Az új melletti előítéleteket Wesselényi kevésbé károsnak tartja, mint a régi melletti előítéleteket. Azonban ezeknek is lehetnek kellemetlen következményei: a magánéletben felesleges költségeket, társasági életben majmolást, a polgári életben pedig
nyugtalanságot és zavart okozhat az új folytonos kergetése. Az egyetlen megoldás az
lehet, hogy ne vessünk el semmit csak azért, mert régi, viszont ha már elavult, akkor
változtassunk rajta, akármilyen régi is.
A hon melletti előítéletek Wesselényi szerint a haza szeretetéből származnak,
mégis károsak; ugyanis elégedetté teszik az embereket, így gátolják a további fejlődést.
A haza iránti előítélet csak azoknál bocsátható meg, akiknek „mindent kell szeretniük,
hogy mindent ne utáljanak"11; azonban a műveltebb emberektől elvárható, hogy
különbséget tudjanak tenni a haza ideája és a haza nyelvének, borának stb. minősége
között. Ennek az előítéletnek a következménye, hogy sokan minden másságot eleve
rossznak tartanak; ugyancsak ebből ered, hogy bizonyos tulajdonságokat speciális
magyar tulajdonságoknak tartanak. Utóbbi tételt Wesselényi alapjaiban kérdőjelezi
meg: (általánosságban) elutasítja azt, hogy nemzeteket fel lehetne ruházni olyan jellemző vonásokkal, amelyek általánosan jellemzőek annak a népnek a tagjaira. Mindenütt vannak jó és rossz, bátor és félénk stb. emberek; nekünk kötelességünk, hogy
a jót elismerjük, bárhol is találjuk azt.
A hon melletti előítéletek egyike a „legyünk szegények, de szabadok" felszólítás.
Wesselényi kétféle szabadságot különböztet meg. A szenvedő szabadság a szükségletek
leszorításából származik - ez egyéneknél is nehezen valósítható meg, nemzeteknél pedig sehogyan. Egyedül a másik szabadság méltó az emberhez, amikor mindenki szabadon dolgozhat igényei kielégítéséért. Ehhez a szabadsághoz a gazdagodás igénye járul.
Széchenyi Dessewffy felvetésére válaszol, miszerint „megkívántatik azt tanítani, hogy
a pénzt nem kell nagyra becsülni."12 Ezt rendkívül káros nézetnek tartja Széchenyi, hiszen a lelki függetlenség egyik feltétele a vagyoni rend. A vagyon nem cél, hanem eszköz: a szegénység ugyanis lehetetlenné teszi az értelem fejlődését, az pedig függéshez

1993. szeptember

* 63

vezet; a szegénység egyenes következménye a szolgaság. Tehát mindkét szerző szerint
összekapcsolódik a szabadság a gazdagodás követelményével. Azonban a két szerzőnél
e megállapítás alanya más. Wesselényi a nemzetek gazdagságáról és függetlenségéről
beszél; nála tehát a függetlenség a nemzet zsarnoktól való függetlenségét jelenti. Széchenyi az egyes ember függetlenségéről ír, így szerintem ő függetlenségen az egyén személyes függőségi viszonyoktól való mentességét érti. A személyi függőségi viszonyoktól való mentesség Wesselényinél is megjelenik egy másik összefüggésben. Szerinte
a parasztok személyi függése a jobbágyi állapotuk következménye, így azonnal megszüntetendő.
A pénzről való előítélet egyik következménye a polgárság elleni előítélet. Wesselényi szerint a nemesség lenézi a polgárokat és foglalkozásaikat egyaránt. Pedig egyrészt ők bírnak a legnagyobb műveltséggel, másrészt pedig, mivel ők a legtöbb nemesi
család hitelezői, igen nagy a befolyásuk is. A nemesség ezen előítéletének következménye az, hogy a polgárság kirekesztettnek érzi magát a nemzetből, így nem tesz
meg mindent annak előrejutásáért. Ez az oka annak is, hogy a meghonosodott idegen
polgárok nem magyarosodtak meg.
A magyar nyelvet érintő előítéletek alapja az, hogy valamit nem önértéke alapján
minősítünk, hanem valamilyen külső szempontból. Széchenyi szerint a magyar nyelv
még nem elég fejlett a finomabb gondolatok kifejezésére, noha a legfontosabb, a férfiúi
erő megvan benne. Azonban a nyelv feladata az, hogy a lehető legpontosabban fejezzük ki magunkat; így helytelen az a nézet, hogy akkor is magyar szavakat használjunk,
ha azok nem fedik pontosan mondanivalónkat. Ha van megfelelő magyar szó, használjuk, ha viszont nincs, akkor gazdagítsuk az idegen szóval nyelvünket. A nyelv ugyanis
nem cél, hanem eszköz; eszköze az ember legszebb szabadságának, az önkifejezésnek.
Wesselényi a kérdés másik oldalát vizsgálja, azt, hogy társaságokban nem a magyar nyelvet beszélik. Ennek egyedüli oka lehet, hogy nem tudnak magyarul. Ez
kisebb hiba ugyan, mintha nem akarnának magyarul beszélni, azonban az anyanyelv
nem tudása a nem akarás vétkét is magában hordja.
Széchenyi még három „zavart ideával" foglalkozik. Az első a „charakter és bizodalom" helytelen értelmezése. A fejlődés egyik legfőbb hátráltatója, hogy sokan azt
tartják jellemes embernek, aki egész életében vagy ellenzéki, vagy kormánypárti volt.
A jellemszilárdságnak és a lelki függetlenségnek éppen az lenne a jele, hogy valakinek
a véleménye változatlan, így egyszer a kormánnyal, másszor az ellenzékkel ért egyet,
attól függően, hogy éppen melyik képviseli ugyanazt a véleményt. E tévhit következményeként az arra érdemtelenek kapnak bizalmat és hatalmat.
Ennek a véleménynek egy alapvetőbb oka az a téves vélemény, hogy a királyhoz
való hűség és a hazaszeretet nem egyeztethető össze. Ennek következtében a két tábor
hívei egymás ellenségeként kezelik egymást, pusztán eltérő meggyőződésük miatt.
A szív körüli zavart ideát két alapvetően különböző szempontból támadja Széchenyi. Alaptétele szerint az ember nem jogosult megítélni embertársai szívét, mert ez
egyedül Istenre tartozik. A „jó szívű" és a „rossz szívű" kifejezéseknek így tulajdonképpen nincs értelme, hiszen nem mondják meg a lélek tiszta vagy tisztátalan voltát.
Itt tehát magát az alapállítás jogosságát támadja Széchenyi, a dolog megítélhetőségét
vonja kétségbe. Másik támadása e vélemény káros következményei ellen szól. Az emberek rövid távra gondolkodnak, inkább a már megtörtént baj következményeit igyekeznek csökkenteni, mint az eljövendő bajoknak elejét venni. Az első támadási irányát
a földi bíróról szóló példájával igazolja, aki, bár rothadt szívet viselt, halálba küldhette

62

tiszatáj

azt, aki felindulásból olyat tett, amiért halál jár, de ez a tette nem szívéből eredt.
Ez alapján a „szándék" szóval tudnám helyettesíteni Széchenyi „szív" szavát. Az első
tétel tehát úgy. szólhat, hogy az emberi tettek mozgatója, tehát az, hogy valamit milyen
szándékkal tettek, kívül esik az ember által elvégezhető morális megítélés keretein.
Ebből viszont két dolog következhet. Az egyik, hogy mivel embertársaink szándékát
megítélni nem tudjuk, a hozzájuk való normális viszonyulás megköveteli, hogy eleve
a jót tételezzük fel róluk, tehát jó szándékot tulajdonítsunk nekik. A másik következtetés az lehet, hogy mivel valami alapján mégis meg kell ítélnünk embertársainkat,
a megítélés alapja csakis cselekedetük lehet. Az első következtetést Széchenyi elméleti
dolgokról szólva elfogadja, azonban attól óva int, hogy gazdasági tevékenységünket
erre az alapra helyezzük. Tehát a véleménynyilvánítás körébe tartozó dolgok megítélésénél alapvető a jóhiszeműség; a gyakorlati életben azonban célszerű az óvatosság és
a cselekedetek alapján való ítélet. A cselekedet alapján való ítélet jogosságát nem vonja
kétségbe, hiszen az előbbi példánál sem tartotta törvénytelennek a bíró ítéletét. Az ember tehát tulajdonképpen kettős megítélési rendszernek van kitéve: az első minősítés
a földi életben éri, jobbára cselekedetei alapján; a második ítélet, amelynek eredménye
ellentétes lehet az elsőével, a halála után, s ez a második, Isten általi ítélet a döntő.
A legnagyobb előítélet Széchenyi szerint az, hogy a kormánytól várjuk helyzetünk javítását. Vannak olyan dolgok, amelyeket sem a kormány, sem a nép nem tehet
meg, de jó is, hogy nem tehetik meg, mert abból önkény vagy anarchia származna.
Ezek a tennivalók a birtokosokra várnak, megoldásuk eszközei az egyesületek.
Az egyesületi szellem „az emberek közt a lehető legnagyobb, de egyszersmind
legszelídebb erő s hatalom." 13 Az egyesületeket olyan emberek alkotják, akik jólétüket
munkájukkal növelhetik, ennek következtében öntudattal és önbecsüléssel bírnak.
Az állammal tehát egy olyan civil társadalmat állít szembe, amelynek fő szervezőereje
az ember saját jóléte növeléséért végzett munkája.
Wesselényi a balítéletek tágabb körét érinti. Az első olyan, amellyel Széchenyi
nem foglalkozik, a dolgok belső és külső becse körüli előítélet. Ennek az az általános
vélekedés az alapja, hogy sokan az egymástól különböző dolgokat eleve egymás ellentéteként fogják fel. Ez azért népszerű, mert sokaknak felmentést adhat az alól a vád
alól, hogy az egyik résszel törődnek, a másikkal nem. így például sokan a belső és
külső értékeket teljesen elszakítják egymástól, és vagy az egyiket tartják kizárólagosan
fontosnak, vagy a másikat, pedig a kettő együtt alkot egészet. Wesselényi négy okot ad
arra, hogy miért helytelen, ha valaki nem törődik a külsejével. Két ok az ilyen ember
kötelességmulasztását rója fel. Egyrészt mások iránti kötelességünk, hogy ne tegyünk
olyat, ami sértő lehet másokra; másrészt önmagunkkal szembeni kötelességünk az öntökéletesítés, s ezt is megsértjük, ha külsőnket elhanyagoljuk. A másik két ok tulajdonképpen e kettős kötelességszegés következménye: egyrészt megfosztjuk magunkat
attól, hogy a társaság megbecsült tagjai legyünk, másrészt attól is, hogy másokra hatni
tudjunk. Tehát a kettős kötelességmulasztás az ember és a társadalom közötti normális
viszony megszűnését vonja maga után.
Magyarország soknemzetiségű, sokvallású ország. A különböző nemzetiségek között igen erős előítéletek élnek. Általános jelenség, hogy a magyarok gúnynévvel illetik
a nemzetiségeket, pedig ők is ugyanúgy részesei nemzeti létünknek, és ugyanúgy viselik a haza terheit is. Emiatt a nemzetiségek elidegenednek, gyűlölik a más nemzetiségek
tagjait. A sokféleségben rejlő veszélyeket a törvény előtti egyenlőség szüntetné meg; ez
a feltétele annak, hogy a különböző nemzetiségek a haza érdekében összefogjanak.

1993. szeptember

* 63

. A legveszélyesebb talán a felekezeti gyűlölködés. Erre a megoldás az lenne, hogy
mindenkiben az embert és a hazafit lássuk, ne a felekezeti tagot.
Műve utolsó részében a polgári alkotmány körüli előítéleteket tárgyalja Wesselényi, amelyeket ő a hon elleni előítéletek kategóriájába sorol. Ebben a részben gyakorlatilag politikai kérdésekben fejti ki véleményét; így az általa előítéletnek nevezett dolgokat inkább eltérő véleménynek nevezném. Kiindulópontja az, hogy alkotmányunk
némely ponton javításra szorul, de az alapjait tekintve mégis élő alkotmány. Az alkotmányt ugyanis külső erőszak nem semmisítheti meg; az csak akkor semmisül meg, ha
a nemzet lemond róla. Az alkotmány szerinte a IX. századtól létezik: fő kötése az uralkodó és a nép közötti kölcsönös kötés; mindkét fél felett van a törvény, amit közösen
hoztak. Az alkotmány gyakorlatilag a társadalmi szerződés szerepét tölti be nála.
Az alkotmányt ugyanis szerinte nem a fejedelem adta; a nemzet szabadsága és alkotmánya egyidős nemzeti létével, tehát a nemzet adott magának alkotmányával uralkodót. Kezdettől része volt alkotmányunknak az uralkodó hatalmának korlátozása,
ugyanakkor és ugyancsak része volt törvényes hatalmának megszentelése, a törvényhozó és végrehajtó hatalom megosztása, a személy- és vagyonbiztonság, s a politikai
ügyek nyilvánossága. Az alkotmány fő elemei ma sem elavultak; a már túlhaladott dolgokat tehát meg lehet anélkül változtatni, hogy az alkotmányt megsemmisítenénk.
Wesselényi tehát létrehozott egy idealizált alkotmányt; egy polgári alkotmány elemeit
vetíti vissza a nemesi alkotmányba, azt visszahelyezi a IX. századba, s ezt használja érvelési alapul.
A létező hibák tehát nem az alkotmány alapjaiban vannak. Azok oka egyrészt értelmi műveltségünk hiánya, másrészt az alkotmány némely hibás intézménye. Ezek
közül az első a nemesi adómentesség. Ezt nem indokolja a vérrel adózás; a hazát védeni
ugyanis kötelesség, és ezt megteszik a mentességgel nem bírók is. Wesselényi szerint
a polgári szabadságnak az is része, hogy ki mennyiben járul hozzá a hon terheihez.
Jelenleg ez mindenkinek saját belátására van bízva. A terhek egyenlő elosztásának elve
alapján szükséges, hogy a nemesség adót fizessen.
A másik hibás intézmény a parasztság jelenlegi helyzete. A parasztság a honfoglaláskor leigázott lakosság utódaitól vagy a Dózsa-féle parasztháború után szolgaságra
vetettek utódaitól származik. Az első esetben erőszakkal fosztották meg őket emberi
létüktől és jogaiktól; a második esetben jogtalanság, hogy a vétkesek utódait büntetik.
A jobbágyság a rabszolgasággal azonos, „undok fertelme az emberiséget levetkező
embernek."14 II. József eltörölte a jobbágyságot. Ezt Wesselényi mint ember és mint
polgár helyeselte, mint hazafi nem, hiszen a király saját döntése alapján tett így, ezzel
megfosztva a nemzetet attól, hogy ezt a kötelességét teljesíthesse. A parasztságra háruló
terheket két részre osztja Wesselényi. Egyik részük a jobbágyi állapot, tehát a személyi
függőség következménye, így mindenestől törvénytelen. Másik részük viszont jogos
tartozásokat tartalmaz. Utóbbiakat történeti érvekkel igazolja: a föld már a királyság
előtt a magyar nemesé volt, így azért a paraszt haszonbért tartozik fizetni, mert ha
nem így lenne, a tulajdon szentségén esne csorba. A haszonbér nagyságát közös megegyezéssel kellene megállapítani, a rendezés feltételeit pedig a törvényhozásnak kellene
meghatároznia.
A robot nagyrészt a jobbágyi állapot következménye, azonban mégsem lehet teljesen megszüntetni, mert az inkább nagyobb nehézséget okozna a parasztnak. Wesselényi megoldási javaslata, hogy a paraszt a földért bérben egy meghatározott területet
műveljen meg. Ez nem lenne olyan megalázó és terhes, mint a robot.

64

tiszatáj

A jobbágyi állapot következményeit azonban meg kell szüntetni. Elsősorban
a paraszt személyi függőségének kell véget vetni. Biztosítani kell a tulajdonszerzés jogát is számára. Jog szerint csak a birtokszerzés lehetőségét kellene biztosítani. Ezzel
a joggal azonban csak a parasztság elenyésző része tudna élni, így Wesselényi javasolja,
hogy a földterhek megváltásával a parasztok kezén levő föld válhasson tulajdonukká.
Az önkéntes örökváltság helyett - porosz példára hivatkozva - bizonyos türelmi idővel a kötelező örökváltság bevezetésére is lát lehetőséget. Azonban a tulajdonszerzés
e módjában csak a magukat magyarnak vallók és magyarul beszélők részesülnének.
A jobbágyi állapot következménye az is, hogy a parasztság nem a nemzet része.
Ezt azonban csak fokozatosan lehet megszüntetni, mivel a parasztság még műveletlen,
így polgári emancipációra éretlen. A későbbiekben is csupán a vármegyén lenne szükséges külön parasztképviselő, az országgyűlésen a parasztok a nemesekkel közös képviselettel bírnának. A nemzetbe való befogadáshoz azonban feltételt állít: a nemzeti
nyelv megtanulását.
A parasztság helyzetét nemcsak intézményi feltételek teszik nehézzé, hanem az
ellenük a nemességben élő előítéletek is. Sokan megvetik a parasztságot, helyzetükön
nem kívánnak javítani. Ez a parasztságban is előítéletet, sőt gyűlöletet gerjeszt a nemesség iránt. A kölcsönös előítélet oldására a kezdő lépést a nemességnek kellene megtennie, hiszen a parasztság éppen az elnyomás miatt került olyan helyzetbe, amilyenben van.
A Wesselényi által érintett utolsó nézet az, hogy az alkotmány okozza az ipar,
a kereskedelem, a pénz és a hitel hiányát. Szerinte a hitel hiánya, amit az összes többi
oka, nem a törvényekből ered, hanem a nemesség elszegényedéséből. Az adósság behajtását az eladósodott főúri családok tették lehetetlenné, az ő nyomásukra született meg
két 1687-es törvény, ami a hitel hiányát okozza. A helytelen törvényi szabályozás tehát
nem ok, hanem következmény, így azt meg lehet és meg is kell változtatni. A gazdasági élet fejlődésének feltétele a szabad vagyonszerzés biztosítása. A birtokszerzés jogát
idegeneknek is biztosítaná (a rácokat, görögöket, örményeket említi), a zsidók később
kapnák meg ezt a jogot. A szabad vagyonszerzés biztosításának feltétele a korona háramlási jogának megszüntetése. Annál is inkább meg kellene ezt szüntetni, mert ez
nem volt az eredeti alkotmány része, hiszen a föld eredetileg nem a királyé, hanem
a nemzeté volt, a nemesség ugyanis azt fegyverrel szerezte.
Wesselényi tehát általában olyan indoklással javasol igen jelentős változtatásokat,
hogy bebizonyítja; a megváltoztatandó dolog tulajdonképpen nem is volt az eredeti alkotmány része. Az az alkotmány viszont, amelyet hivatkozási alapul használ, egy eszményített, a nemesi alkotmányba visszavetített polgári alkotmány.
Mivel az előítéletek legfőbb okának mindkét szerző az értelmi hiányosságokat
tartja, az előítéletek megszüntetésének alapfeltétele a gondolatok szabad közlésének
joga, a sajtószabadság. A sajtószabadság Wesselényi szerint az ember veleszületett joga.
A gondolatok szabad közlésének biztosítása azonban nemcsak elvi szempontból lenne
jelentős: Széchenyi szerint a legjobb megoldást csak szabad vita által találhatjuk meg.
Wesselényi hangsúlyozza, hogy törvényes kormányzásnak nem kell gondolatoktól,
könyvektől félnie; viszont „egy letiprott törvény [...] egy adott, de meg szegett ígéret
több békétlenséget [...] szül [...] mint egy egész liberális könyv." 15
A két szerző előítéletek elleni érvelésében a hangsúly máshol van. Azonban
a gyakorlati következtetés, tehát a tulajdonképpeni politikai program mindkettőjüknél
ugyanaz. Egy független tulajdonosokból álló civil társadalom megteremtése, amelynek
fő szervezőeive az egyén saját boldogulásáért végzett munkája.

1993. szeptember

* 65

Az ebbe a társadalomba való bekerülés joga elvileg mindenkinek biztosított.
Az ember veleszületett jogai közé tartozik a személyi függőségtől való mentesség, a törvény előtti egyenlőség és a munka általi boldogulás joga. Az előítéletek elleni harc tehát azért fontos, hogy megteremtse a feltételeket a klasszikus liberális emberi jogi hagyománynak megfelelő intézmények magyarországi megvalósításához.

JEGYZETEK
1 Széchenyi István: Világ vagy is felvilágosító töredékek némi hiba s előítélet eligazítására. Pest,
1831. 103.
2 Wesselényi Miklós: Balítéletekről. Bukarest, 1833. Közgazdasági és Jogi Könyvkiadó, Reprint,
Bp., 1986. X X X m .
3 Wesselényi i. m. XVI.
4 Wesselényi i. m. 22.
5 Wesselényi i. m. 12-13.
6 Széchenyi István: Hitel. Pest, 1830. Közgazdasági és Jogi Könyvkiadó, Reprint Kiadás, Bp.,
1991. 33.
7 Széchenyi: Világ 221.
8 Uo. 222.
9 Ez a nézet abban az időszakban elég elterjedt volt. Elsősorban Jeffersonra utalnék (magyar
nyelven: Az angolszász liberalizmus klasszikusai I. Szerk.: Ludassy Mária. Atlantisz, Bp.,
1991.) Széchenyi hivatkozik is az amerikai példára, ahol az alkotmányok része azok megváltoztatásának módja is.
10 Wesselényi i. m. 13.
11 Wesselényi i. m. 82.
12 Széchenyi: Világ 199.
13 Széchenyi: Vüág 325.
14 Wesselényi i. m. 190.
15 Wesselényi i. m. 253.

66

MONOSTORI

tiszatáj

JUDIT

Nemzet és civilizáció,
haza és haladás viszonya
Haza és haladás viszonyának vizsgálatakor abból az alapgondolatból kell kiindulnunk, hogy mind Széchenyi, mind pedig Wesselényi egy kettős fejlődési sémában kereste nemzete helyét. Az első fejlődési séma egyenes vonalúnak tekinthető, és az egymásra
halmozódó tudás garantálja előremutatását. Széchenyi értelmezésében e fejlődésnek az
egész emberiség adja a keretét. Ezen keretek között a nemzetek fejlődésében három
szakaszt különböztethetünk meg: a vadság, a barbárság és a civilizáció korszakait.
Az első korszakban a nemzetek erősek, de erejüket fizikai értelemben kell értenünk. A második korszak átmeneti, a nemzetek ekkor gyengék, hiszen fizikai erejüket
elvesztették, de lelki erejüket, amely őket a civilizáció korszakába vezetné, még nem
nyerték el. A civilizáció pedig a lelki erő, vagyis az ész győzelmét jelenti. Magyarország
az átmenet korszakában van. A mélypontot már néhány emberöltővel előbb átlépte:
akkor, amikor a török és a Habsburg-támadások a nemzet testi erejét megtörték. Az
átmeneti állapot tehát gyengeséget jelent, de egyben lehetőséget is arra, hogy a nemzet
a civilizáció szakaszába léphessen. Ezt a gondolatot Széchenyi a „Világ"-ban így fogalmazza meg: „Most van idő csudákat művelni, most vagy tán soha."
A cselekvés ideje azonban nemcsak azért jött el, mert a nemzet átmeneti állapotban van, hanem azért is, mert Magyarország fiatal nemzet. A fiatal nemzet fogalmát
akkor érthetjük meg, ha a második fejlődési sémát is megvizsgáljuk. Ennek a kerete viszont már nem az egész emberiség, hanem a nemzet. Időkerete pedig a nemzet születésétől a nemzet haláláig tart. Azt írja Széchenyi: „A nemzeteknek ugyanúgy vannak
életlépcsői, mint az embereknek." Hogy miért fiatal ez a nemzet, azt Széchenyi a következőképpen magyarázza meg: Magyarország egészséges fejlődésének - vagyis az emberi értelem kiteljesedése felé mutató előrehaladásának - eredménye, hogy a nemzet
gondolkodásában a képzelet, az emlékezet és az ítélőképesség helyes aránya valósul
meg. Magyarországon jelenleg a képzelet van túlsúlyban, ami egy nemzet esetében nem
magyarázható mással, mint annak fiatalságával. A fejlődésben pedig akkor halad jó
úton, ha az ítélőképesség fog felülkerekedni.
E két fejlődési sémát vetíti egymásra Széchenyi, amikor a magyarságot a nemzetek sorában elhelyezi. Célja tehát az, hogy Magyarország mindkét fejlődési sémában,
pontosabban a kettő kombinációjában a lehető legjobb utat járja be, vagyis a civilizáció
állapotába, a fejlett nemzetek közé lépjen, és ahogy az egyének esetében, úgy a nemzeti
gondolkodásban is az ítélőképesség múlja felül a képzelőerőt és az emlékezőképességet.
Mind Széchenyi, mind pedig Wesselényi arra keresi a választ, hogy hogyan lehet a
nemzet ilyen értelmű felemelkedését megvalósítani. Ezen ideális nemzet pedig három
tényezőből tevődik össze: gazdagság (vagyis közgyarapodás), erő (vagyis a nemzet súlya
más nemzetek között) és erény (vagyis a lakosok tiszta erkölcse). Az ide vezető utat a
következőképpen vázolja Széchenyi: A nemzet felemelkedéséhez két tényező szükséges: a nemzetiség és a közértelmesség. A nemzetiség a nemzethez való tartozást jelenti.
Ez az emberi léleknek olyan sajátja, amely az ember gondolatainak és cselekedeteinek

1993. szeptember

* 67

egészét átszövi, amelyet - írja Széchenyi - „...az önbecs megsemmisedése nélkül szinte
oly lehetetlen kiirtani, mint bizonyos, hogy a szív kiszakíttatása után világunkon élni
nem lehet". A nemzetiség a haza, a szabadság és a törvényes uralkodó szeretetét,
az értük való feltétlen áldozatot jelenti.
A nemzetiség fejlődésének előfeltételei vannak. Ilyen előfeltétel a „concentracio".
A „concentracio" mesterséges egyesülést jelent. Széchenyi ugyanis súlyos problémának
látja, hogy Magyarországon mind az egyes emberek, mind pedig a különböző társadalmi csoportok egymás felé előítéletekkel és többnyire ellenségesen közelednek.
Ezeket az előítéleteket és ellenséges viszonyulásokat csakis egymás megismerése és
a vélemények szabad ütköztetése oldhatja fel. Ezért akarja létrehozni a kaszinót, és serkenteni a lóversenyt is. Meg kell tehát teremteni a pártfelek, a hitvallás, a külön nemzetek és az alkotmány által széttagolt ország egységét. Ezeket a változásokat természetesen nem egyszerre, az egész nemzeten kell végrehajtani, hanem kezdetben csak egy
szűk körben, amely majd erjesztőleg hat az egész nemzetre. Ezen a körön Széchenyi
mindig a nemesség azon rétegét érti, amelynek lehetősége van a reformok megvalósítására.
Széchenyi tehát a „concentraciót" a nemzetiség előfeltételeként értelmezte.
A nemzetiség viszont nemcsak következmény, hanem egyben előfeltétel is, mégpedig
a polgári erény előfeltétele. Láthatjuk, hogy Széchenyi e három fogalom között hierarchiát tételezett fel.
A polgári erény négy tényezőből tevődik össze: a kötelességek teljesítése, a haza
és a hazafiak szeretete, az uralkodóhoz való hűség, és végül a saját javainkhoz való ragaszkodás, illetve más tulajdonának a tiszteletben tartása. Erre a polgári erényre épülhet a tágabb értelemben vett hitel, amely a bizalmat, a hitet, illetve az adott szó szentségét is magában foglalja.
Visszatérvén a „concentracióra", Széchenyi azt mondja, hogy e tényező csak az
emberi bölcsesség által válhat tartós haszonná, tehát: „minden kifejlődés, előmenetel,
erő, érték és szerencsének legmélyebb sarkalatja a kiművelt emberfő". A haladás feltétele tehát a közértelmesség, amely által egyre kevésbé szorul a nemzet másokra. A közértelmesség kifejlődéséhez mindenkinek más és más módon kell hozzájárulnia, aszerint, hogy milyen lehetőségei és képességei vannak. A hazafi kötelessége nemcsak saját
műveltségének kimunkálása, hanem honfitársai művelődésének elősegítése is, hiszen
e két tényező kölcsönösen előfeltételezi egymást. Minél előkelőbb származású a hazafi,
annál több lehetősége van nevelni, a közértelmességet fejleszteni. Ezen feladat a kormányra is vonatkozik, amelynek a törvényességet kell biztosítania.
A közértelmesség a körülmények és a lehetőségek ismeretét jelenti, és az erre alapozott cselekvést, amely az egyén és a közösség, vagyis a nemzet számára a lehető legnagyobb haszonnal jár. Ezért jó, ha minél több embernek nyílik lehetősége arra, hogy
munkája után olvashasson. Ez biztosítja a haladást segítő viták kibontakozását. Fontos
az is, hogy a tehetősebbek eljuthassanak külföldre tapasztalatszerzés céljából. A külföldre utazó arisztokratáknak azonban mindvégig szem előtt kell tartaniuk, hogy magyarok, Magyarországon élnek, és hogy külföldre csak tapasztalatszerzés céljából utaznak. Hazájukat csak úgy szolgálhatják, ha visszatérnek. A külföldön szerzett tapasztalatoknak, minden emberi gonuoiatnak és cselekvésnek a nemzet tökéletesedését kell
szolgálnia. Ezen tökéletesedéshez négy tényező szükséges: a tiszta lelkiismeret, amely a
differenciált kötelességek maradéktalan teljesítését jelenti; az élettudomány, amely
az adott körülmények közötti leghelyesebb cselekedetet jelöli, a képességek arányában;

68

tiszatáj

az egészség, amely a testi és lelki erők együttes fejlesztésében nyilvánul meg, és végül
a vagyoni rend, ami azt jelenti, hogy a vagyont a lehető legnagyobb mértékben kell kihasználni, és a jövedelemmel összhangban álló életmódot szükséges választani. Széchenyi nem azért foglalkozik a vagyoni renddel olyan sokat, mert az a legfontosabb,
hanem azért, mert Magyarország abban a legelmaradottabb.
Wesselényi számára a haladás alapfeltétele ugyancsak az értelmi műveltség. Míg
azonban Széchenyi központi kérdése, hogy hogyan valósítsuk ezt meg egy szűk körben, amely azután az egész nemzetre hat, addig Wesselényit az foglalkoztatja, miként
emeljük a parasztságot a nemzet keretei közé, ahol egyáltalán esélye lehet a műveltség
megszerzésére, valamint az, hogy hogyan válhatnak a kiváltságosok az önnevelés és
a társadalmi (ezen kifejezés alatt társasági, társaságbeli értendő) hatások eredményeképpen civilizált polgárokká.
Széchenyi úgy véli, az arisztokrácia kiműveltsége és nevelő ereje elegendő erő
arra, hogy vezetésével az egész nemzet felemelkedjék. Wesselényi viszont úgy gondolja,
ha egyes rétegek kimaradnak a nemzet keretei közül, akkor hiábavaló az ideális, pozitív kisugárzású arisztokrácia, a parasztok nem tudják elsajátítani a műveltséget és
a nemzeti értékeket. Mindketten egyetértenek a közértelmesség (vagy műveltség) tartalmi vonásaiban. A közértelmesség részének tartják a haza helyzetének reális látását,
hiszen igaz, hogy a haza szeretete a fejlődés mozgatórugója, de a túlzott szeretet éppoly
káros, mint a haza iránti közöny. A túlzott szeretet ugyanis eltakarja a hibákat, és nem
segíti elő a nemzet fejlődését. Wesselényi szerint túlzott szeretetet csak azok engedhetnek meg maguknak, akik műveletlenek, és csak szeretni vagy gyűlölni tudnak, árnyaltabb érzelmekre nem képesek.
Wesselényi szerint a műveltséget a munka és a lelkierő szüli. A műveltség következménye pedig a nemzet ereje és hatalma. A hatalom viszont összefügg a gazdagsággal.
Azt írja: „A hatalom neveli a gazdagságot, a hatalmat pedig a gazdagság táplálja". A szegénység viszont gyengeség. Célját nem érheti el azon nemzet, amely szegény, „mivel
a szegénység a végrehajtás módjainak szűkölködésében áll".
Hasonlóképpen Széchenyi sem ért c^yet z. n legyünk szegények, de szabadok" tétellel. Ezt önmagában ellentmondásnak tartja, hiszen pénz nélkül az emberi értelem
fejlődésére sincs lehetőség, s a nemzet értelmi súlyának csökkenése pedig szolgasághoz
vezet. Wesselényi a műveltség mellett, a civilizált nemzet programjának megvalósítása
során, a másik sarkalatos pontnak a szabadságot tartja. A szabadságot, amely befolyás
a nemzeti létre, lehetőség a nemzet boldogításában való részvételre, és lehetőség az önművelésre.
Összefoglalva elmondhatjuk, hogy a haladás fogalma alatt mindkét szerző a haza
haladását érti, a nemzeti sajátosságok figyelembevételével, külföldi példákból levont
tanulságok által, de mindenképpen a nemzet önerejéből. A haza pedig azon keret, amelyen belül a haladás megvalósulhat, vagyis amelyen belül azon hazafiak élnek, akik
a haladás biztosítékát jelentik. Wesselényi a haladás előfeltételeként értelmezte a magyar alkotmányosság kiterjesztését, az abszolutizmus visszaszorítását. Széchenyi viszont az uralkodóhoz való hűséget hangsúlyozta, és úgy vélte, a legfontosabb feladat,
hogy az ország határain belül teremtsük meg a haladás feltételeit. Koncepciója megvalósulásakor viszont olyan független, szabad és erős nemzet jönne létre, amely kikényszerítené a Habsburgoktól való elszakadást. Ez a különbség azonban nem jelenti,
hogy a két szerző a haza és a haladás kérdésében az egyik tényezőt fontosabbnak vélte

1993. szeptember

* 69

a másiknál. Ezt a kettős és összefonódó célt más és más úton próbálták megvalósítani.
A haza és haladás jelszavai tehát mind Széchenyinél, mind pedig Wesselényinél
mindvégig összefonódtak, közöttük fontossági sorrendet, illetve időbeli egymásraépültséget nem jogosult feltételeznünk.

EILER

FERENC

Az egyenlőség kérdésköre
A felvilágosodás korának angol és francia gondolkodói a 17-18. században vetették meg a modern természetjog, a szabadság princípiumának kidolgozásával a forradalmian új egyenlőségeszmény alapjait. A rendi-nemesi társadalom lépcsőzetes egyenlőségének mindaddig magától értetődő hierarchizált világát, a 17. sz-i angol és németalföldi
előzmények után, a 18. sz. utolsó harmadában a francia és az amerikai forradalom
a gyakorlatban is rombolta a középkori társadalom által hitt és vallott, keresztények
Isten előtti egyenlősége szekularizált változatának, a törvény előtti egyenlőségnek és
a polgári szabadságjogokban való részesedés egyenlőségének programként való meghirdetésével. A felvilágosodás eszméi kovászává váltak az európai monarchiákban szükségessé váló változtatásoknak is, így eljutottak a Habsburg Birodalomba, s annak keleti
felébe, Magyarországra is. II. József felvilágosult abszolutizmusának tapasztalatait ismerve, a jakobinus mozgalom bukása után, a közjogi vitával is terhelt reformkorban
Széchenyi és Wesselényi vizsgált művei vezérfonalul szolgálhatnak a változások szükségességét felismerő liberális nemességnek a felvilágosodás eszméihez, ezen belül az
egyenlőség eszméjéhez való viszonyának megismeréséhez is.
A középkorban a társadalom minden tagjára vonatkozó egyenlőség gondolata
csak az Isten előtti egyenlőség kérdésében kapott teret, melynek a teljes lakosság alanya
volt tekintet nélkül az egyes egyén gazdasági helyzetére, társadalmi pozíciójára. Eszerint mindenki a tízparancsolathoz mért cselekedetei alapján, egyenlő mértékkel méretik meg az utolsó ítélet napján. Ez a meggyőződés a katolikus Széchenyi munkáiban
közvetlenül, leírva is megjelenik,1 de a református erdélyi gróf gondolatmenetében is ki
nem mondottan ugyan, de mindvégig érezhető súllyal van jelen. Ez az istenhit egyfajta
morális akkumulátorként működve az ember emberhez való pozitív viszonyulására történő felszólításban mindvégig áthatja műveiket. A szerzők gondolatmenetének
egyik kiindulópontja tehát a moralitás érvényessége, előfeltételként való megfogalmazása, mely Széchenyinél hangsúlyosabban a haszonelvűséggel társul, s az egyik morális
kulcsgondolathoz, a példaadáshoz is elvezet. A példaadás természetes párjaként jelentkezik mindkettőjüknél a tanulás szükségszerűsége. A két magatartásforma feltételezi egymást. A példaadás alanya a nemesség, a tanulásé pedig a parasztság és - csak látszólagos ellentétként — a nemesség.
Az Isten törvénye előtti egyenlőség szekularizált változata a világi törvény előtti
egyenlőség kérdésköre. Bár véleményük megegyezik a probléma megoldásának halaszthatatlan voltáról, mégis jól nyomon követhető az egyenlőség szükségszerűségének
különböző irányból való megközelítési módja. Széchenyi elsősorban a haszonelvűség
felől, a téma gazdasági vonatkozásait jobban szem előtt tartva veszi nagyító alá a kér-

70

tiszatáj

dést. Érvelésének kiindulópontja itt is a hitel hiánya, melynek egyik legfőbb oka, hogy
a magyar nemes adósként nem állítható bíróság elé, s így értelemszerűen nem is marasztalható el adóssága törlesztésének figyelmen kívül hagyása esetén.2 Wesselényi
a kérdésfőleg történelmi-társadalmi oldalról vizsgálva jut el ugyanarra a végkövetkeztetésre. O a Dózsa-féle parasztháború vérbefojtásától vezeti le a szégyenletesnek tartott
törvény előtti egyenlőtlenséget.3 A moralitás nevében, de a kor parancsát is felismerve
hangsúlyozza: „Jó hogy most, 'a földes urak nem bánnak 's nem bánatnak rosszul,
de bánhatnának; nem nyomorgatják, de nyomorgathatnák; nem kegyetlenkednek, de
kegyetlenkedhetnének: még pedig, a nem eléggé szoros törvény' könnyű kikerülhetése
mián olykor büntetlen".4 Az évszázadok óta jobbágy-nemes viszonylatában fennálló
patriarchális rendszert elítélve szükségesnek tartja, hogy törvény védje a parasztokat,
akik az 1514-es törvények alapján nem tanúskodhattak, s nem folytathattak pert sem.
Mindketten Arisztotelész véleményét vallják, mely szerint jobb a törvények, mint
személyek uralma alatt élni,5 de felismerték, hogy az elfogult, hibás, esetleg csak
túlhaladott törvények uralma egyes emberek, esetleg osztályok mások feletti uralmát
szentesítheti. Az ennek a megváltoztatásához vezető út első lépésének a törvény előtti
egyenlőség kimondását és garantálását tartották.
Mindkettőjük világképe magas morális igényeket megfogalmazó kötelességcentrikus, hierarchizált rendi-nemesi világkép. Mind Széchenyi, mind Wesselényi történelmileg adott alaphelyzetként fogja fel a társadalmi különbségeket úgy, hogy a szisztémát
- legalábbis rövid távon - csak korrigáló, a rendszer arculatát alapvetően megváltoztatni nem akaró intézkedéseket sürgetnek. Két fogalom felmerülése - közvetve ugyan, de már túlmutat ezen. Az egyik a hazafi, mely gyűjtőfogalomnak is felfogható, magába
olvasztva nemest és parasztot egyaránt társadalmi helyzettől függetlenül, egyedül a haza iránti érzésre apellálva. A polgár társadalmi különbségeket elmosó fogalmának
használata feszültséget gerjeszt, különösen Széchenyi munkáiban (lásd: a programként
megfogalmazott polgári mentalitás számonkérése a nemességen), amely elkerülhető lett
volna, ha a társadalmi hierarchia lebontását sugalló fogalmat, rímelve a politikai jogegyenlőségről alkotott nézetükre, csak programfogalomként használták volna.
Széchenyi a Hitelben a lakosság túlnyomó többségét kitevő parasztság alacsony
műveltségi szintjére hivatkozva egyáltalán nem tartotta kívánatosnak a társadalom
minden rétegének azonos politikai jogokhoz való juttatását. Wesselényi a Balítéletekről
c. munkájában a Széchenyinél árnyaltabban és nála jobban kibontva fejti ki lényegében
azonos koncepcióját. A parasztság hivatalviselési és megyei képviseleti jogának engedélyezését - az esetleges veszélyeket is felismerve6 - feltétlenül szükségesnek tartja, országgyűlési választói és választhatósági jogukat viszont Széchenyihez hasonlóan alacsony műveltségi szintjükre hivatkozva (hangsúlyozva a szinte kizárólagos nemesi felelősséget) ő sem tartja időszerűnek.7
Mindkét szerző a közteherviselés tárgyalásában a politikai jogok mellett a kötelesség kérdésével is foglalkozik. Széchenyihez hasonlóan Wesselényi is a nemesség morális kötelességének tartja a közteherviselés megszavazását. Ám hangsúlyozza, hogy
a közteherviselés igénye nem jelenti, hogy a nemesség addig nem járult volna hozzá
az ország terhei csökkentéséhez.8 Ennek ellenére ő is a társadalmi béke megőrzéséhez
nagyban hozzájáruló fontos gesztusértékű cselekedet szükségessége mellett száll síkra.
A gazdasági élet fellendítésének egyik előfeltételeként külön figyelmet szentel
mindkét szerző a tulajdon szabadságának mindenkit egyenlően megillető jogára.
Wesselényi elengedhetetlenül szükségesnek tartja a parasztok birtokbírhatási jogát 9 -

1993. szeptember

* 71

nemcsak mint az emberhez méltó élet egyik fontos kitételét, hanem mint a hatékony
földművelésnek, s ezáltal közvetett úton a polgárosodásnak a kiindulópontját is. Széchenyi jóval nagyobb hangsúlyt fektet a kereskedők, iparosok tulajdonvédelmének
szükségességére.10 Haszonelvű érveléssel a gazdasági élet fellendülését eredményező előfeltételként követeli a kereskedelmi, üzleti élet biztonságát.
Széchenyi és Wesselényi is adottnak veszi (bár az egyes egyén érvényesülését tekintve igazságtalannak tartja) az élet minden területén megnyilvánuló esélyegyenlőtlenséget, nem kínál programot a kérdés megoldására. Az esélyegyenlőség hiánya ellenére
- hangsúlyozzák mindketten - nem zárultak le a társadalmi és gazdasági felemelkedés
útjai. Ezek az utak azonban csak az egyéni, személyes felemelkedés útjai.
Összegezve tehát megállapítható, hogy a két szerző nézetei az egyenlőség kérdésköréről lényegében megegyeznek. Különbségek jórészt csak a kérdés megközelítésében
adódnak köztük (1. Széchenyi haszonelvű felfogását). így tehát esetenként különböző
érveléssel ugyan, de mindig ugyanarra a végeredményre jutnak. Mindezt az is alátámasztja, hogy liberális nemesként egyikük sem foglalkozik a társadalmi tulajdonviszonyokra vonatkoztatott egyenlőségnek még a gondolatával sem.
JEGYZETEK
1 Széchenyi István: Hitel. Pest, 1830. Közgazdasági és Jogi Könyvkiadó, Reprint Kiadás, Bp.,
1991. 156-7.
2 Széchenyi István: Világ. Pest, 1831. Közgazdasági és Jogi Könyvkiadó, Reprint Kiadás, Bp.,
1984. 409.
3 Wesselényi Miklós: Balítéletekről. Bukarest, 1833. Közgazdasági és Jogi Könyvkiadó, Reprint
Kiadás, Bp., 1986. 215.
4 Wesselényi i. m. 64.
5 Wesselényi i. m. 66.
6 Wesselényi i. m. 232.
7 Wesselényi i. m. 231-2.
8 Wesselényi i. m. 185.
9 Wesselényi i. m. 231.
10 Széchenyi: Világ 68.

HANUSI

ÉVA

Gondolatok a szabadságról
Mit jelent a szó: szabadság? Adható-e objektív definíció e fogalom meghatározására? Számtalan képzet él és élt az emberekben ezzel kapcsolatban személyiségtől, időtől, helytől és egyéb körülményektől függően. Természetesen itt nem lesz, s nem is
lehet szó mindegyikről, annál is inkább, mivel Széchenyi és Wesselényi lesznek vezetőink e fogalom körüljárásában.
Mindkettőjük igényli a fogalom pontos meghatározását, amennyiben képzelt és
valódi szabadságról egyaránt beszélnek. Ezen megkülönböztetés alapja s mértéke az

72

tiszatáj

ész, mely lehetővé teszi a tisztánlátást és ezzel az előítéletek, a sötétség eloszlatását.
Eszerint a valódi szabadság nem azonosítható az önkénnyel és a korlátlansággal, a korlátok (az ember természettől és ezen belül embertársaitól való függése)1 ugyanis természettől fogva adottak. Ennek következményeit alább vizsgálom.
Az egyoldalúságot elkerülendő, nem egyszerűen „a szabadságról" beszélnek, hanem a különböző vizsgálati szempontoknak megfelelően jelzőkkel látják el a szót. így
beszélnek többek között külön egyéni és nemzeti szabadságról. A megkülönböztetésnek óriási jelentősége van, mert ez a kétféle szabadság nem minden esetben egyeztethető össze, bár Széchenyi és Wesselényi erre törekednek akkor is, amikor valódi szabadságról beszélnek.
Létezik-e korlátlan, tökéletes szabadság? Itt elsősorban az egyéni szabadságról kell
szólnunk, mert a nemzeti szabadság mint fogalom léte már feltételezi a társadalom kialakulását, mely éppen a korlátlan függetlenség lehetőségét cáfolja. A válasz tulajdonképpen egyszerű. Az ember számtalan módon függ a természettől, melynek része;
a körülményektől, Istentől kapott talentumaitól, s így eleve nem lehet korlátlanul független. Széchenyit idézve: „A szerencse a kegyes istenek ajándéka, s tőlünk csak létünk
tűrhetővé tétele függ, a belső csend, a megelégedés."2
Ezzel kapcsolatban két dologra gondolhatunk: 1. Sztoikus bölcs módjára elégedjünk meg az adottal, szorítsuk le szükségleteinket, legyünk szegények, hogy szabadok
lehessünk? így csak képzelt szabadságunk elszenvedői lennénk. A 2. esetben az vezet
megelégedéshez, ha sokféle módunk van szükségleteinknek eleget tenni. A megelégedés
alapja itt a lelki függetlenség, mely a szabad cselekvés legfontosabb feltétele. Ehhez
azonban Széchenyi szerint tiszta lelkiismeret, élettudomány - azaz tudás, avagy a körülmények ismerete - , egészség és vagyoni rend szükséges.
Az egyén szabadságánál maradva: az ember társak nélkül általánosan elképzelhetetlen, egyedül gyenge. Szükségleteinek kielégítési ösztöne teremtési ösztönt és haszonvágyat fejlesztett ki benne, melyek több esetben másokkal való együttműködést
követelnek. „Szabadságait, jogait függésbe, kapcsolatba hozza mások szabadságaival és
jogaival, kötelezi magát ezek megbecsülésére, sőt megvédésére, hogy az övét is mások
bántatlanul hagyják, s oltalmazzák."3 Az egyéni szabadság korlátja tehát mások szabadsága. Ennek bibliai előzménye Wesselényinél olvasható: „Amit nem kívánunk, hogy
mások velünk tegyenek, mi se tegyük mással."4
A nemzet szabadsága nemzetiségen, közintelligencián és gazdagságon alapul, míg
a partikularizmus, az előítéletek uralma, a tudás hiánya és a szegénység szolgasághoz
vezetnek. Nemzetiség alatt nemzeti egység értendő, melynek feltétele a közös érdek,
a közhaszon, mely a jogok és kötelességek egymáshoz mért, igazságos elosztásán alapul. Eddig a mágnások, nemesek részesültek az alkotmányos jogok túlnyomó részében - pl. szabad birtok, adómentesség - , ennek ellenére igen keveset tettek a hazáért.
A polgároknak, s a parasztoknak^ ezzel szemben szinte csak kötelességek jutottak:
adózás, katonáskodás, közmunka. Érdemi együttműködésről csak a természettől fogva
elidegeníthetetlen szabadságjogok kiterjesztése, a jogok és kötelességek közti egyensúly
helyrebillentése, és a polgárság, parasztság nemzeti keretbe való emelése után lehet szó.
Ahhoz, hogy az emberek ésszerűen tudjanak élni szabadságukkal, intelligenciára,
s ha közről beszélünk, közintelligenciára van szükség. Wesselényi azonban óva int attól, hogy a parasztság iskolázása megelőzze helyzetének javítását, amely szabad birtok
és törvény előtti egyenlőség biztosításával lehetséges, hogy így a paraszt önmagán
segíthessen.5 Elveti a földesúr és paraszt közti patriarchális viszonyt, mely nem hason-

1993. szeptember

* 73

lítható az atya és fiú közti szereteten alapuló kapcsolathoz, hanem félelem vagy hízelgés eredménye, s könnyen önkényhez vezethet. Széchenyi fejedelem és nemzet viszonyában elfogadja, sót üdvözli ezt a kapcsolattípust.
Ahogy a szegénység egyének esetében szolgasághoz vezet, úgy ez a nemzetre is
igaz. A nemzet gazdagságát azonban csak szoros hitel, ész által elrendelt munka, s szabad verseny együttese eredményezheti.
A nemzeti egység kialakulásához szükséges a municipális alkotmány megreformálása, az országgyűlés Pest-Budára helyezése, a területi egység kialakítása utak, vasutak,
vízszabályozás útján, a magyar nyelv hivatalossá tétele, mely lehetővé teszi, hogy
a többség is megértse a törvényeket, s kifejezhessen mindent, ami a szívét nyomja,
s amely megakadályozza a magyar nemzet összeolvadását más nemzetekkel, s így
függetlenségének záloga. Ugyancsak az egység érdekében van szükség Széchenyi érvelésében az igazságos, bölcs, atyai fejedelemre, aki felülről koordinálja és fogja össze
az erőmű részeit, valamint az egyesületekre, melyek az országgyűlés mellett ugyancsak
a nemzet - bár nem hivatalos - reprezentánsai, s az alulról szerveződés letéteményesei.6
Wesselényi, de különösen Széchenyi a politikai életben a kormány és a nemzet
egyensúlyára fektetik a hangsúlyt. A kormány túlsúlya önkényuralomhoz, a nép túlsúlya7 anarchiához vezetne. Kettőjük viszonyát tehát pontos törvényeknek kellene szabályozni, bár Széchenyi nem ad elfogadható garanciákat a nemzeti függetlenség megőrzésére, s a kérdést etikai síkra terelve az egyének lelki függetlenségéről beszél, mely
a kényes egyensúly megbomlását azáltal akadályozhatja meg, hogy hatására az egyén
fejedelemtől és néptől, tehát előítéletektől függetlenül döntheti el, melyik oldalra áll.
A következetesség azonban nem vitatható el Széchenyitől, ugyanis a fejedelem és
nemzet közötti patriarchális viszonyról beszél. Jóllehet, a fejedelem tévedhetőségéről
is szót ejt, rögtön visszakozik, és saját ítélőképességének megbízhatóságát kérdőjelezi meg.8
Egyesületekre az egyoldalúságot elkerülendő van szükség, hogy a lelkileg független egyének véleményei összecsapva, egymást formálva eljuttassák a közösséget az igazsághoz, a megoldáshoz. A politikai ellenzék szerepe is ez, mármint a konstruktív vita,
melynek célja a nemzet problémáinak ésszerű megoldása.
Széchenyi Wesselényihez hasonlóan fél az anarchiától, a forradalomtól, mely
a törvények fölé helyezkedve a nép önkényéhez vezet, s bár elismerik, hogy Angliában
és Franciaországban a forradalmi változás pozitív eredményeket hozott, s távlatilag
a korábban privilegizált rétegek hasznára is vált, hangsúlyozzák, hogy azon népek előtt
példa még nem volt, s így a magyar nemzetnek a későn jövők előnyével kell élnie,
a változásokat tárgyalások útján, békésen, férfiúi mérséklettel kell kieszközölnie, amire
az aktuális politikai helyzetben meg is van a lehetőség. (Az uralkodó összehívta 1825ben és 1830-ban az országgyűlést, s 183 l-re újabb országgyűlést írt ki.) A körülmények
mostohasága s az elnyomatás miatti siránkozás tehát alaptalan, s csak a lustaság igazolására szolgál. Egyénekre és nemzetre egyaránt igaz a megállapítás, miszerint az igazi,
a pozitív szabadsághoz9 lelki függetlenségre, s akaratra, cselekvésre van szükség. Mindkét szerző hangsúlyozza a mágnások felelősségét. Wesselényi elsősorban a néppel
szemben, bár paradox10 módon a polgári alkotmány őrzésére hívja fel őket, hogy
ne kerülhessen sor törvénytelenségre, népfelkelésre. Széchenyi a főnemesség felelősségét elsősorban a kormánnyal való együttműködési kötelezettségében, tárgyalási hajlandóságában látja, hogy meg lehessen előzni a fejedelmi önkényt. A nemzeti függetlenség kivívását nem tartják időszerűnek. Széchenyi egyenesen ábrándnak minősíti,

74

tiszatáj

s a Dessewffy által példának felhozott teutonok és szkíták külső elnyomástól mentes,
de vér és rombolás útján való szerzésre kényszerült függetlenségét mint komolytalan,
s éppen ezért követhetetlen párhuzamot elveti.
Széchenyi és Wesselényi nemzetről és nemzeti szabadságról beszélve nem feledkeznek meg az egyénről, s az egyén szabadságáról, sőt az előbbit az utóbbi függvényének tekintik. Wesselényit idézve: „Mindennek önmívelésére, s ami többnyire ebből
származik, sorsa javítására kötetlen keze s szabad munkálkodási köre legyen. Amint
tágulnak az ezt szűkítő korlátok: úgy növekedik a személyek szabadsága, úgy fejlődnek
ki hasznot hajtva minden erők, s azon mértékben nő az egésznek boldogsága."11
A magyarság elmaradott, viszonyítási alapként elsősorban fejlett nyugat-európai
országok szolgálnak: Anglia, Franciaország, Hollandia. Az összehasonlítás jogos, mert
a magyarság nem elszigetelten létezik, része egy nagyobb rendszernek úgy gazdaságilag,
mint politikailag, a különbségek láthatók, s a mérleg nyelve nem Magyarország javára
billen. Az említett fejlett régió már maga mögött tudhatja a múltat, a feudális struktúrát, míg Magyarország a múltba, így a halál felé fordul, egy helyben toporog, vagy csak
nagyon lassan mozdul előre. A feudális alkotmányban, mely csak egy privilegizált felső
réteget tekintett nemzetnek, az a struktúra testesül meg, melyen túl kell lépni. A modellként és ideaként állított polgári alkotmány az elérendő, mely nemcsak az új, kialakítandó polgári rendszernek kell hogy megfeleljen, hanem a természet törvényének is,
melynek aktualitása örök. Ez teszi lehetővé, hogy a polgári alkotmány modellezésekor
a társadalmi szerződés elméletéből induljunk ki, mely eredendően kapcsolatba hozható
a „legnagyobb szám, legnagyobb boldogság" tételével. így egy sokkal tágabb nemzetfogalomban gondolkodik, lényegesen nagyobb körre terjesztve ki a szabadság áldásait.

JEGYZETEK
1 Ebben az értelemben beszélhetünk törvényes szabadságról, melyet az alkotmány mint társadalmi szerződés garantál.
2 Széchenyi István: Világ vagy is felvilágosító töredékek némi hiba s előítélet eligazítására Pest: Füskuti Landerer Nyomtató Intézetében 1831. 51. o.
3 Wesselényi Miklós: Balítéletekről. Bukarest, 1833. 103. o.
4 Wesselényi: Balítéletekről, 27. o. Máté 7. 12. „Mindazt, amit akartok, hogy veletek tegyenek
az emberek, ti is tegyétek velük."
5 Széchenyi: Világ 301. o.: „előre ható jótétemények".
6 Az 1825-ös országgyűlésen hozott rendelkezések egy tudós Társaságról és a Casionoról ezen
elv konkrét érvényesülését helyezik kilátásba. Széchenyi: Vüág 100. o.
7 A 18. században a demokráciát (=népuralom) csőcselékuralomnak tekintették. Ennek egy
korai előzménye a görögöknél található. Hannah Arendtet idézve: „A poliszt iszonomiának
(=uralom-nélküliség) és nem demokráciának tekintették. A »demokrácia« szót, amely már
akkor a többség uralmát fejezte ki, eredetileg az iszonomia ellenzői alkották, és ezt kívánták
mondani: amire azt mondjátok, hogy »uralom-nélküliség«, az voltaképpen csak egy másik
fajtája az uralkodásnak, ez a legrosszabb kormányforma, a démosz uralma." Arendt, Hannah:
A forradalom. Budapest, Európa Könyvkiadó, 1991. 38. o.
8 Széchenyi: Világ, 117. o.
9 A „pozitív szabadsággal" kapcsolatban idézi Arendt i. m. művében John Adams - et: „A cselekvésben, nem a nyugalomban van a mi boldogságunk." (43.)

1993. szeptember

* 75

10 Annyiban beszélhetünk ez esetben paradoxonról, amennyiben mindenféle politikai átmenet
magában rejti a múlt és jövő kettősségét. Az elavult átformálása azzal kezdődik, hogy az
elérendőt állítják elé mércéül.
11 Wesselényi: Balítéletekről 101. o.

TÓTH

VIKTÓRIA

A legnagyobb szám
legnagyobb boldogsága
BENTHAM KRITÉRIUMÁNAK ÉRTELMEZÉSE
Jeremy Bentham, a fenti gondolat megfogalmazója a 18-19. század fordulóján élt;
jogász, filozófus, politikus volt. Az utilitarizmus képviselőjeként a moralitás mércéjévé
is a hasznosságot tette. Széchenyi 1825 után foglalkozott intenzívebben Bentham filozófiájával. A „The Edinburgh Review" 1825. augusztusi számában Dumont tollából
megjelent ismertetés hívta fel rá a figyelmét. A „The of Fallacies" az a mű, amelyből
Széchenyi mélyrehatóan megismerkedett Bentham tanításával. Ez és a szerző más
könyvei is Széchenyi könyvtárát gazdagították.
Már e dolgozat elején szeretném leszögezni, hogy a fenti elvet Bentham és Széchenyi másképp értelmezték. Széchenyiben visszhangra lelt a benthami elv, közbülső
elemként beépítette, gondolatrendszere részévé tette. Benthamnál végcél volt a boldogság, amelyet evilági, és nemcsak erkölcsi, hanem anyagi értelemben is használt. De
mindketten azt vallották, hogy magukkal együtt kötelességük másokat is, a lehető legtöbb embert boldoggá tenni.
Ha feltesszük a kérdést, hogy milyen kontextusban bukkant fel, és milyen súlyt
kapott Széchenyi gondolatrendszerében a benthami elv, akkor rövidesen látni fogjuk,
hogy máris e rendszer központi eleméhez érkeztünk.
Széchenyi a világot három síkra bontotta. Nagy ívet írt le; az egyéntől indult,
haladt tovább a nemzet szintje felé, és jutott el a nagy egészhez, az univerzumhoz. Másmás törvényszerűségek jellemzik ezeket a szinteket, de közös elemet is találunk: a jobb,
boldogabb lét felé törekvést. Hogyan jelenik ez meg az egyes síkokon? A világ halad,
célirányosan, fejlődése lineáris. Állandó jobbulásról, tökéletesedésről beszélt itt Széchenyi. A nemzetek szintjén nem ilyen egyértelmű a mozgás iránya. Nem predesztinációról van itt szó, hanem felelősségről és szabadságról; a nemzet fiainak tevékenységétől függ hazájuk sorsa. Mindenesetre stagnálásról nem beszélhetünk: a világon vagy
előre halad valami, vagy lemaradva visszasüllyed. A nemzethalál gondolata sem kizárt.
Az egyén saját boldogságát keresve előbb-utóbb rádöbben, hogy sorsa nemzetéhez
köti. Égyéni boldogulása a köz boldogulásával rokon. Miért van ez így? Széchenyi
megállapította, hogy az isten úgy teremtette az embert, hogy annak fizikai, szellemi
és érzelmi táplálékra van szüksége.1 Csak ezek összhangja teszi számára lehetővé a boldogságot. Az erős nemcsak önmagát, hanem a lehető legtöbb embert is boldoggá szeretné tenni. Széchenyi úgy látta, hogy az egyén munkálódási köre a nemzet lehet.

76

tiszatáj

Ennél kevesebb ki nem elégíti, nagyobbat pedig nem képes szívébe fogadni. Ezen az
alapon ítéli el a „cosmopolitát" aki az egész világ fiának vallja magát. Viszont a hazaszeretet a harmonikus lélek elengedhetetlen tartozéka, hiányát semmi nem pótolhatja. 2
Az emberiségnek az tehát a feladata, hogy az egyén, a nemzet és az emberi nem
szintjén a tökéletest minél jobban megközelítse. Ténykedésünknek, küzdelmünknek
csak akkor van értelme, ha hasznos, munkánk pedig akkor a leghasznosabb, ha a lehető legnagyobb szám boldogságát mozdítja elő. Ez minden törekvés végcélja, erre kell
irányulnia minden elméletnek. Széchenyi hitt az értelem jobbító erejében, vallotta,
hogy a fejlődés nem képzelhető el józan és (jobb) szisztéma, rend nélkül. Feltételezi az
ún. természeti törvények létét, melyek a legszilárdabbak, legtartósabbak, belőlük
következik a legtöbb ember boldogsága. Ezeket a törvényeket kell az embereknek
„dekódolniuk". Hogyan történik mindez? A nemzet szintjén. Az emberek társadalmi
tekintetben nem születtek egyenlőnek, természetes hierarchia van közöttük — Széchenyi felfogása szerint. Ezt a kifejezést Széchenyi „természeti álláshelyének" szinonimájaként használom. E természeti hierarchia csúcsán áll az uralkodó, majd alatta helyezkednek el a mágnások, nemesek, polgárok, parasztok. Az egyén specializálódik, de a
nagy egész sokoldalú. Kötelességek és az ezzel együttjáró jogok arányosan oszlanak
meg a hierarchián belül, és ezzel arányos a szabadság mértéke is. Ha mindenki végzi a
maga feladatát, az egész szintjén megvalósul a harmónia. A feladatokat csak bizonyos
rétegek végezhetik el, de valamennyien felelősek a nemzet többi tagjának. Egyrészt
kötelességünk végezni a feladatunkat, másrészt épp kötelességteljesítésünkből következik önbecsülésünk, önértékelésünk. A társadalom tehát különböző rétegekre oszlik,
melyek feladata, törekvése más és más. Erkölcsi indíttatás és józan törvények kényszerítő ereje vezet az állam harmóniájához és stabilitásához. A közös nevező, ami az
eltérő rétegek tevékenységének összehangolását biztosítja, a hazaszeretet. E rendszer
feltételezi, hogy az uralkodó rendelkezik a legnagyobb szabadsággal, s egyúttal a legsúlyosabb kötelességekkel is. Széchenyi szerint a kormányzás alapelve a legnagyobb
szám boldogsága. Az uralkodó közvetíti a nemzet felé a természeti törvényeket, s ezzel
mintegy őrködik a nemzet felett. A törvényeknek megfelelő légkört kell biztosítaniuk
ahhoz, hogy mindenki végezhesse a feladatát, másrészt a rosszra hajló emberi természetet is szelídítenie kell a magasabb rendű természeti törvények jegyében.
Milyen az egyén és a köz viszonya? Széchenyi egyértelműen kijelenti, hogy az
egyén boldogsága mindenkor alárendelődik a többség, a köz boldogságának. Ez a probléma általában egybeesik a rövid és hosszú távú gondolkodás kérdésével. (Ami az
egyénnek tehát rövid távon rossz, az a jövőben a köz boldogságát szolgálhatja. Pl.
a „szoros hitel".) A nemzet boldogulása szempontjából mindig hosszú távon kell gondolkozni.
Nincs a világon tökéletes kormányzás, nincs olyan pontja a földnek, ahol ne lehetne mit tenni, javítani. Hogyan valósul akkor mégis meg, hogyan lesz megfogható
egyén és köz boldogsága? Az emberi törekvések végső mozgatója, hogy a kellemeset
keressük, a kellemetlent pedig kerüljük. (Az elv szintén Benthamtól származik.) Valamennyien, egész életünk során boldogságunk minél teljesebb megvalósítására törekszünk. Széchenyi éreztette: ez részben tőlünk függ, részben szerencse, isteni adomány.
Tőlünk függ a szerencse szelídebb rokona, a megelégedés, belső csend is.3 Ebben mindannyian egyenlőek vagyunk, királytól a koldusig valamennyiünknek erre van szüksége. A megelégedés szinonim fogalmaként értelmezhetjük a lelki függetlenséget. Ennek
négy összetevője van: a tiszta lelkiismeret, az élettudomány, az egészség és a vagyoni

1993. szeptember

* 77

rend. A tiszta lelkiismeret elsősorban társadalmi helyzetünk meghatározta kötelességünk teljesítéséből adódik. Szolgálatot jelent ez, embertársaink szolgálatát. Az élettudomány feltételezi önmagunk és a világ bizonyos ismeretét, és így saját feladatunk
felismerését. A reális, elérhető cél fontosságát emeli itt ki Széchenyi. Egyben törekednünk kell tiszta lelkiismeretünk fenntartására. Az egészség szintén nem elhanyagolható, gondoljunk csak arra - amit Széchenyi is hangsúlyoz - , hogy test és lélek szorosan összefügg egymással. A negyedik elem a vagyoni rend: javaim és így lehetőségeim
tekintetében a tisztánlátást jelenti. Az így körülírt lelki függetlenség a boldogság előfeltétele. Az az alap, amelynek a háttérben meg kell teremtődnie, de melynek fenntartása
napi küzdelmet, állandó megújulási készséget feltételez. Hosszabb távon, távolról tekintve bizonyos állandóságot kell elérnünk a lelki függetlenség terén.
A boldogság Széchenyi számára nem a lemondani tudást, nem is az igénytelenséget jelentette, és nem az örömök hajszolását, nem hedonista életvitelt értett alatta. Akkor sem lehetünk szerinte boldogok, ha csak lelki táplálék bővében vagyunk. A boldogság kétszintű; fizikai és szellemi részből tevődik össze. így megint test és lélek összhangjának szükségességére bukkanunk. „Pozitív szerencsére van alkotva az ember" írta Széchenyi.4 Tehát nem lemondás, nem is a kevéssel való megelégedés, a világ javainak nem ismerése, hanem az azokkal való élni tudás, és a tőlük való függetlenség vezet
a boldogabb léthez. Egyén és köz boldogsága elválaszthatatlan egymástól. A boldogság
tehát nemcsak pozitív, hanem a társadalomhoz szorosan kapcsolódó, hierarchizált
fogalom is. Széchenyi felfogása szerint minden réteg számára mást és mást jelent. Miért
kapcsolódik boldogságunk ilyen szorosan a társadalomban elfoglalt helyünkhöz? Széchenyi gondolata a pozitív, aktív szerencséről azt is magában foglalja, hogy küzdenünk, tevékenykednünk kell érte. Természetesen mindenkinek a sorsa által meghatározott poszton. Arisztokratikus felfogása vezet ahhoz a végkövetkeztetéshez, hogy mivel
az emberek társadalmi tekintetben nem születnek egyenlőnek, feladatuk más és más,
ezért a boldogság is mást kell hogy jelentsen számukra. Az embereknek így nem privilégiumokra van szükségük, hanem arra, hogy kötelességük teljesítését a „társaság",
a társadalom, az állam lehetővé tegye számukra. Ez minden szinten, megfelelő mértékben a szabadság biztosítását tételezi fel. (A fenti gondolatmenetből következik, hogy
a szabadság szintén hierarchizált.) Egy pillanatra visszatérve a lelki függetlenség második eleméhez (élettudomány), hangsúlyoznunk kell az önismeret, ehhez pedig a műveltség fontosságát. A közműveltség fejlesztése elengedhetetlen a társadalom harmóniájának biztosításához.
Elmondhatjuk, hogy Széchenyi gondolatrendszerében előkelő helyet foglal el az
elv: minél nagyobb szám boldogságát előmozdítani a lehető leghasznosabb módon tevékenykedve. Ez utóbbi mikéntjére adott választ így fogalmazhatnánk meg: használjunk magunknak és másoknak hasznosan. Elengedhetetlen szívünk és eszünk összehangolása, a jószívűség helyes értelmezése. A célt akkor szolgáljuk leginkább, ha a természeti törvények által meghatározott szisztéma kibontakozását és zökkenőmentes működését tesszük lehetővé. Vagyis akkor gondolkozunk hosszú távon és szolgáljuk leginkább a köz javát, ha nem a bajt orvosoljuk a régi, rossz szisztémát konzerválva, hanem megelőzzük a bajt: megváltoztatjuk a struktúrát. Lelki függetlenség tekintetében
esélyeink egyenlőek. De ez csak alap a boldogság felé, csak „tűrhetővé teszi létünket" . 5
Szükségünk van megfelelő mértékű szabadságra, egy olyan tágas, szabad térre, amelyben tevékenykedve, alkotva mindenki maga törekszik boldogsága megvalósítására.
Akkor hasznos tevékenységünk, és úgy biztosítjuk a lehető legnagyobb szám boldog-

78

tiszatáj

ságát, ha megfelelő körülményeket biztosítunk nekik feladataik elvégzéséhez. Ezzel
tesszük lehetővé, hogy ki-ki kibontakoztassa és tökéletesítse önmagát, ezáltal a nemzetet, és végső soron a nagy egészet, az emberiséget.
Széchenyi művével nem egy elméleti konstrukciót akart felállítani, hanem a gyakorlatra koncentrálva úgy járt el, mint a jó orvos; megvizsgálta a beteg állapotát, felismerte a bajt, és megállapította, hogy mire van szükség a gyógyuláshoz. Magyarország
betegsége, a nemzet felemelésének vágya ösztönözte Széchenyit a Hitel és a Világ megírására is.
Hogyan konkretizálódik az elmélet, milyen orvosságot tart szükségesnek az író
Magyarország számára? A kulcsszavak: közműveltség és nemzetiség.
A nemzet erőműve akkor működik eredményesen, zökkenőmentesen, ha az uralkodó és a nemzet között összhang valósul meg az ország kormányzásában. Magyarország boldogsága közműveltségünktől függ. A műveltség az önkény egyedüli ellenszere, másrészt a műveltség erő, az erő gazdagság, a gazdagság szabadság. A nemzetiség,
nemzeti eszme az az összetartó erő, a társadalom különböző rétegei számára a közös
nevező, amelyben a társadalom tagjainak egymásrautaltsága és a közhaszon által összefogott potenciális egysége megnyilvánul. Az erők összefogásához, a nézetek összehangolásához elengedhetetlenek az egyesületek. Talán meglepő, amikor kijelenti: ő a legtöbb magyar ember számára minél több pénzt akar teremteni. Szembetűnő a hasonlatosság e kijelentés és vezérelvünk között. Hogyan függ össze a kettő? Gondoljunk
a lelki függetlenség negyedik kritériumára. Magyarországon a legnagyobb probléma a
vagyoni renddel van, következésképpen Széchenyi ezzel foglalkozott a legtöbbet.
A legtöbb ember számára ezt a szoros hitel révén vélte elérhetőnek.
Az embereket úgy kell megítélnünk, amint vannak, és nem úgy, ahogy lenniük
kellene - vallotta Széchenyi. Fogadjuk el, hogy hasznukat keresik. Ezt teszi ő is, amikor moralizálja a haszonelvűséget, bebizonyítva, hogy a legésszerűbb a haza javára
tevékenykedni. Magyarországon viszont az adott körülmények között nem éri meg
gazdálkodni, és nem vonzó itt élni.
Mi adja majd azt a külső erőt, amellyel korszerű országot teremthetünk, lakhatóbbá, kényelmesebbé tehetjük Magyarországot, a „régi várat", hogy itt is hasznot
hozzon az emberi munka, és ne legyen szégyen magyarnak lenni? Széchenyi válasza ez
volt: nemcsak haszonvágyunk, hanem teremtő hajlamunk is keresi a maga kielégülését.
Bár nem mondta ki, de finoman érzékeltette, hogy ettől várja a megoldást. Egy létrehozandó elitre gondolt - elsősorban saját osztályostársaiból - , akik majd magukra vállalják az átalakítás nehéz és önzetlen munkáját. Itt visszakanyarodhatunk a dolgozat
elején hangoztatott idézethez: „Csak a gyenge szereti önmagát, az erős egész nemzeteket hordoz szívében".6
így értelmezem tehát Bentham kritériumát Széchenyi művei alapján. Összevetve
Wesselényi boldogságfogalmával, lényegi különbségeket nem találunk, csak a szövegösszefüggés más. Mindketten vallják, hogy az egyén és a köz boldogsága összefügg,
vallják, hogy a boldogság feltételez egy bizonyos állapotot, melynek talán leglényegesebb összetevője a szabadság - ezzel jár együtt az erő és a gazdagság - , és ebből sarjad ki
a boldogság dinamikus fogalma. A boldogságot mindketten tevékenységhez, munkához kötik. Széchenyi szemléletét áthatja a haszonelvűség: ne csak tegyük a jót, az sem
mindegy, hogy milyen hatékonyan tesszük. Szív és ész összhangjával, hosszú távon
gondolkozva kell cselekednünk. Cselekedeteink mércéje a hasznosságuk. A lehető legnagyobb rész boldogsága mint közbülső cél jelenik meg. Wesselényi azt vallja, hogy

1993. szeptember

* 79

az emberi lét elsődleges feladata az öntökéletesítés. Ez minden tevékenység legmélyebb mozgatórugója. A hatékonyságnál fontosabbnak tartja a kitűzött célt, magát a
szándékot.
Összegezve elmondhatjuk: Bentham számára a cél a boldogság elérése akár erkölcsi, akár anyagi értelemben itt a földön. Széchenyit és Wesselényit olvasva érezzük,
hogy van fontosabb a boldogságnál; ami előttünk lebeg, a mérce, a kritérium nem
evilági. Az e cél felé törekvéssel jár együtt a boldogság.
JEGYZET
1 Világ. In: Széchenyi I.: Hitel, Világ. (Bp., Közgazd. és Jogi Kvk. 1984. reprint.) Szerencsétlen
ideák, 188. o.
2 Hitel. Ön- és körülményismereti töredékek, 48—49. o.
3 Hitel. A magyar gazda nem viheti mezeit...
4 Hitel. A magyar nemes nem bírja magát olyan jól...
5 Hitel. Ön- és körülményismereti töredékek, 51. o.
6 Hitel. Bevezetés.

FÖLDI ÁGNES

A „vadság" és a „civilizáció" fogalmai
SZÉCHENYI ISTVÁN HITEL ÉS VILÁG CÍMŰ MŰVEIBEN
Széchenyi reformerként az ország polgári állapotainak kifejlesztésére törekedett.
Felismerte, hogy a polgári civilizáció meghonosításának szándéka csak akkor lehet
eredményes, ha a szükséges helyen és megfelelő módon alkalmazott hatékony tettekre,
s azok eredményére vezet. Ebben pedig az önismeret döntő előfeltétel, hiszen az adott
helyzet feltárása segíthet abban, hogy a tennivalók megfelelő módját és helyét ki tudjuk választani. Ez viszont reális múltértékelést és történelemszemléletet feltételez.
Széchenyi behatóan foglalkozott az emberiség fejlődésének szakaszaival, mégis
a művei alapján a fejlődésről alkotható kép nem egyértelmű. Főleg a fejlődés ívét és irányát tekintve figyelhető meg kettősség. A kettősség egyik oldala, hogy hitt az emberiség általános fejlődésében és előrehaladásában. Azt vallotta, hogy a történelem folyamán a tapasztalatok egymásra halmozódásával az emberiség egyre nagyobb tudásra tett
szert, s ezáltal egyre magasabb fejlődési fokra jutott el: eljutott a vadságból, a barbárság
állapotából a civilizációba, a kiműveltség korába. Ezt az egyenes vonalú, felfelé ívelő
fejlődési képet sokan Jeremy Bentham hatásának tulajdonítják. Ennek a fejlődési típusnak az alapján várhat az emberiség nagyobb anyagi boldogságot a jövőtől, s ezért káros
a múlthoz ragaszkodni.
Széchenyi történelemszemléletében azonban felfedezhető egy, az előzőtől teljesen
eltérő felfogás is, amely a „nemzetek lesznek, nemzetek vesznek" elv alapján gondolkodva a nemzetek körforgásszerű fejlődését feltételezi. A tétel kifejtésekor Széchenyi

80

tiszatáj

párhuzamot von az egyén élete és a nemzet fejlődése között, és az egyes emberek életkorához hasonlóan a nemzetek fiatal-, érett- és öregkorát különbözteti meg. Ezt a szemléletét Madame de Stael hatásának tulajdonítja a szakirodalom.
Ha a két felvázolt fejlődésszemléletet megkíséreljük ábrázolni, az elsőt egy egyenes vonalú felfelé ívelő vonallal, az utóbbit pedig egy befejezetlen körrel lehetne leírni.
A két egymástól eltérő fejlődésséma egy művön belül fordul elő, s ez elég ok arra,
hogy feltegyük a kérdést: hogyan egyeztethetők ezek össze egymással? Mivel Széchenyi
elvontan értelmezte a nemzetek fejlődését, s konkrétan egyedül Magyarország történelmére tért ki és próbálta a megfelelő fejlődési pontra besorolni, ezért úgy vélem,
a mű elemzőjének is elég egyedül Magyarország példáján keresztül foglalkozni a problémával. A két, egymástól igencsak eltérő szemléletű értelmezés egyeztetése Magyarország esetében lehetséges volt, hiszen a másfél évszázaddal ezelőtti Magyarországot
Széchenyi a vadság és a civilizáció rendszerében a kettő közti állapotba, az életkorok
rendszere szerint pedig a fiatalkorba helyezte, így akármelyik sémát nézzük is, Magyarországra egy boldog jövő várhat. A két felfogás szembenállása a fenti összefüggés miatt
nem látszik feloldhatatlannak.
Széchenyi a Hitel 70-75. oldalán foglalkozott a vadság és a civilizáció kérdéskörével. Abból a tételből indult ki, hogy az emberiség történetének két kora létezik: a vadság és a civilizáció. E két korszakban a nemzetek erősek, dicső tetteket hajtanak végre,
vagyis olyan nemzetek, akiknek példáját a többi követni igyekszik. E kettő között helyezkedik el a nemzetek ún. átmeneti kora is, ami a vadság és a civilizáció kora közé
beékelődött kor, ám ebben az állapotban kivétel nélkül félig felvilágosult, erejükben
megosztott, gyenge nemzeteket találunk. Magyarország múltja a vadság kora volt,
amelyben a testi erő uralkodott, s ez a kor leginkább egy üvöltő oroszlánhoz hasonlítható. Múltbeli erőnk és nagyságunk bizonyítéka az a tény, hogy képesek voltunk
a törököt megállítani. A jelen azonban a gyengeség kora, hiszen a két állapot között állunk félúton, és rajtunk múlik a túllépés meggyorsítása vagy ittlétünk meghosszabbítása. Fejlődésünket, azt, hogy ezen az állapoton túllépjünk, elősegíthetik a külföldet
megjárt nemesek. Azok, akik rádöbbentek címeik hiábavalóságára és arra, hogy a legfőbb érték az önerő. Az ő irányításukkal indulhatna el az a nevelés, amelynek célja az
ország civilizálásának szükségére ébreszteni annak lakosait, hogy ezáltal eljuthassunk
a civilizáció korába. Abba a korba, amely az ész győzelmét jelenti a testi erő felett
(képekben kifejezve: a lefegyverzett férfi győzelmét az üvöltő oroszlán felett).
A felvázolt fejlődési modellre Széchenyi a későbbiekben alig tért vissza, legfeljebb
néhány, a civilizált jövőt idealizáló képben, amelyben rendkívül harmonikus állapotot
feltételezett.
Széchenyi a tétel magyar viszonyokra alkalmazásával a múltat eszményítő, s a reformokat ellenző nemesi réteg érvelésének fő oszlopát ingatta meg, hiszen megcáfolta
azt, hogy őseink ugyanolyan állapotok között éltek volna, mint mi. A régi kor alapja
szűnt meg azáltal, hogy elfogadtuk az adófizetők katonáskodását - állította - , és ennek
következményeit is el kell fogadnunk.
Széchenyi másik, nemzetek fejlődésmenetét bemutató tétele a Hitel 161-163. oldalán található. Széchenyi abból a korában közvetlen bizonyosságnak tekintett feltevésből, abból a tételből indult ki, hogy a természet rendje körforgás, a különböző
egységek folyton összeállnak és széthullanak, miközben a világegyetem az egyetlen
örök. Viszont szintén bizonyítás nélkül vezette le azt a tételt, hogy ez a körforgás az
emberiség történetére is igaz. A vadság idején megindult ugyanis az emberek társulási

1993. szeptember

* 81

folyamata, ami a házasságon és egyéb más egységeken keresztül vezetett el a nemzet
kialakulásához. Amint kialakult egy nemzet, beindult annak „életórája". Ez az óra leginkább egy homokórához hasonlít, tehát egyértelműen véget ér valamikor. Az ifjúés érettkor után bekövetkező hanyatlásnak a jele, hogy a lakosok elkorcsosulnak,
és a nemzeti szellem hiábavalóságokra alapozódik. Ebből viszont az következik, hogy
a nemzetek történelme egy előre kijelölt pályán mozog, mellyel szemben az ember
tehetetlen. Ezért változtatott Széchenyi hamarosan ezen a beállításon {Hitel 169.),
hiszen az előző nézet leveszi az egyes ember válláról a történelemformálás felelősségét.
Széchenyi a módosításban kimondta, ismételten a természetből kiindulva, hogy amint
az egészséges fejlődésű tölgy is ritka, hasonlóképpen egy nemzet fejlődése sem csak
a felvázolt séma szerint haladhat, mert előfordulhat, hogy valamelyik kor kimarad,
illetve a korok időtartama maga is változó. Épp ezért a nemzet sorsát alakítók felelőssége olyan, mint azé, aki fát ültet, és figyelembe kell vennie minden körülményt az
egészséges fejlődés érdekében. Mivel Magyarország múltjában nincsen olyan dicső emlék, mely az ország hajdani nagyságát hirdetné, így boldog lehet a nemzet, mert nem
játszotta még el a történelmi felemelkedés lehetőségét, s ha polgárai úgy alakítják hazájuk állapotát, boldog jövő várhat még rá.
Dessewffy József, mint a Világban olvashatjuk, ezt a tételt is kritika alá vette.
Kritikája szerint Nagy Lajos és Mátyás király kora dicső és fejlett volt, és ennek figyelmen kívül hagyása miatt múltgyalázással vádolta meg Széchenyit. O a vádra válaszolva
azt a nézetet fejtette ki, hogy mind Nagy Lajost, mind Mátyást a saját korában kell
megvizsgálnunk, és tapasztalhatjuk, hogy ezek a korok csak az őket megelőzőnél voltak fejlettebbek, nem pedig saját koruk más nemzeteihez képest. Széchenyi a Hitel 197.
oldalán ismertette, hogy szerinte hogyan szakaszolható a magyar történelem: Szent
István és Szent László kora a gyermekkor, Nagy Lajos és Mátyás kora a serdülőkor,
Mária Terézia uralkodása idejére esik a fiatalság kora, a jelen a férfikor, a jövő pedig az
emberkor, mely eldönti, hogy korcsos hervadás vagy tündöklő öregség vár ránk.
Az a tétel, miszerint a természet rendje körforgás, a köznapi gondolkodás szintjén valóban nem szorul bizonyításra. A probléma csupán az, hogy Széchenyi ugyanilyen egyértelműnek tartotta azt is, s ezt sem bizonyította, hogy ezen törvényszerűség
szerint alakul a nemzetek sorsa is.
Széchenyi az emberiség fejlődése alatt a nemzetek fejlődését értette, mely nemzetek életét általános törvényszerűségek irányítják. Ezek az általános törvényszerűségek
azonban csak annyiban érvényesülnek, hogy mindenütt megvan az előre- és visszalépés
lehetősége, s az már a nemzetet irányítók felelőssége, hogy merre viszik azt. A törvényszerűségek ismertetése után csak a magyar példával foglalkozott, és más nemzeteket ebben az összefüggésben alig említett. Leszögezhetjük, hogy Széchenyi alapvetően
nemzetekben gondolkodott, az emberiség inkább mint nemzetek összessége létezett
a számára. A fejlődés szakaszai: a vadság és a civilizáció, a nemzetóra-beosztás olyan
tételek, amelyeket Széchenyi nem bizonyított, hanem tényként ismertetett, majd
ezeket rögtön a magyar példára vonatkoztatva érvelt. Széchenyi múltba tekintése és
múltértékelése összekapcsolódott az önismeret tételével, hiszen csak a múlt helyes értékelése után juthatunk el olyan helyzetképhez, amely a valódi problémák feltárásával
a fejlődés, a civilizáció megteremtésének az útját kijelöli. Ezt a kijelentést támasztja alá
a Hitel 153-54. oldalán leírt hasonlat. Eszerint a felülről jött reformok kudarcának oka
mindig is a nemzet reformokra való éretlensége volt. Vagyis ahhoz, hogy reformtörek-,
véseink célt érjenek, tisztában kell lennünk múltunkkal és jelenlegi helyzetünkkel..^

82

tiszatáj

NÉZŐ
FRIED

ISTVÁN

A nemzeti szorongás múltjából
és jelenéből
[Stúr] minél sebesebben kívánja az örök megváltást létesíteni, mert az idő komoly arczal
tekint reánk, de adassanak eszközök, kivált a
felföldi szegény jobbágynak - mert különben
önerejére bízni azt annyit tenne, mint tőlök
megtagadni.
(Nemzeti Újság 1848., 658. szám)

Ki hinné, hogy akad a szlovák nemzeti és népi (ön)tudat legendás, tragikus, félreés meg nem értésekkel teljes, sokszor és sokféle elfogultsággal (fel- és alá)értékelt hősének, a költő-szerkesztő-teoretikus-nyelvújító Eudovít Stúrnak (1815-1856) olyan munkája (nem apró versikéje vagy jelentéktelen kisprózája, hanem terjedelmes könyve),
amely mind a mai napig nem jelent meg anyanyelvén. Ö maga németül fogalmazta,
előbb Moszkvában jelentette meg 1867-ben Vladimír Ivanovics Lamanszkij (18331914), aki szláv kultúratörténettel foglalkozott, tehát jóval a szerző halála után, majd
1931-ben látott napvilágot a mű Pozsonyban, németül, a cseh irodalomtörténész, Josef
Jirásek (1884-1972) bevezetésével és jegyzeteivel. Stúrnak ez a röpirat formájú nemzet(iség)-politikai programja egyként tanúskodik a szlávság küldetésébe vetett, utópiával árnyalt hitéről meg egy Habsburg Monarchia-beli, egyszerre Monarchia- és szlávság-párti politikus zsákutcájáról; ugyanolyan dühvel és elszántsággal fordult a „szlávellenes" német, magyar és általában „nyugati" politikai törekvések liberálisai ellen, miként bírálja az Oroszországtól elforduló lengyeleknek és cseheknek a nyugati eszmeáramlatokat adaptáló, a Nyugat segítségére építő elképzeléseit. A szlávság és a jövő világa (Das Slawenthum unddie Welt der Zukunftj- Szlavjansztvo i mir buduscsego) című mű
azonban korántsem feltétlenül következik Stúr irodalmi és politikai pályájából, legalábbis nem minden részletében, legfeljebb néhány mozzanatában. A szlovák nemzeti
mozgalom úttévesztéséből azonban egyenes út vezet idáig, jóllehet, nem ez volt az
egyetlen lehetőség 1848/49 tanulságainak levonására. Mindennek, valamint az úttévesztés okainak földerítése, értelmezése már csak azért is szükséges, mivel a mai szlovák (és
nemcsak szlovák) megosztottság, ezen belül a szélsőséges, nemzetinek hipertrofizált
képzelgések szintén ide vezethetők vissza, miképpen régiónk hasonló fejlődéskanyarai
nemzeti méretű frusztráltságot okozhattak. Előlegezzünk ennyit: a röpiratban jócskán
kapunk a csalódottság és megtévesztettség tudatosulásából, a szüntelen fenyegetettség
érzéséből, amely mellé a szlovák (és nemcsak a szlovák) gondolkodás Európa, a nagyvilág, a Monarchia hálátlanságát, macchiavellizmusát párosítja, továbbá az össznemzeti
szorongásból és nem utolsósorban az elárultatás élményéből. A szlovák politikai gon-

1993. szeptember

* 83

dolkodás történetében Stúr alapvetésének jelentősége igencsak számottevő. Annál is inkább, mert a demokráciára őszintén fogékony, saját és népe elhivatottságát militánsan, de tiszta eszközökkel hirdető költőlelkű politikus saját korábbi eszményeit (vö.
mottónkat) tagadta meg élete végén; személyes - politikusi és emberi - elmagánosodását, kiszorulását a magyarországi, monarchiabeli és természetszerűleg ezzel együtt európai politikából (részben joggal) nemzeti katasztrófaként élte meg. A szlovák célkitűzések ellentmondásai és a jóhiszeműen rossz választások okozta kudarcot egyetemes szláv
vereségként minősítette. S ha körültekintett az 1848/49-es forradalmi hullám elcsitultakor, bürokráciájával berendezkedő, megszilárduló önkényuralmakat látott, hazájában és Franciaországban. Minden oroszok cárja birodalmát azoknak a szláv ősdemokráciát a jelenre álmodó, inkább vízióktól fényes, mint valós történelmi tényeket
tartalmazó néprajzi, történeti, régészeti munkákon keresztül ítélte meg, amelyeknek
világánál a cári Oroszország ideálisnak, valamennyi, szétszórtsága miatt gyenge szláv
„törzset" a jobb cél érdekében egyesítőnek, az egység és egyenlőség birodalmának tetszett. Stúr számára Oroszország ama egyesítő közép, amely köré az ellenséges germán
és magyar elemektől szorongatott szlávok tömörülhetnek: ebben a szláv impériumban
valósulhat meg mindaz, amit az irigy és egoista Nyugat (már Ján Kollárnál is: „irigy
Teutónia") a szlávoktól megtagadott.
Ez azonban Stúr esetében azt (is) jelenti, hogy az 1840-es esztendők roppant
munkája jórészt hiábavaló fáradozás volt, nyelvteremtése mintegy fölösleges kísérlet a
csehektől függetlenedő szlovák tudat erősítésére (hiszen az egységes szláv államban az
irodalmi nyelv majd úgyis az orosz lesz!), az egyébként is megosztott szlovákság vallási
ellentétei pedig a pravoszlávia jótékony közösségében feloldódnak. Apró kitérőképpen
jegyzem meg, hogy Le Monde Gréco-Slave című könyvében, 1844-ben Cyprien Róbert
francia szlavista ajánlott hasonló megoldást a nyugati szlávoknak - a pánszlávizmustól
már ekkor rettegő-rettegtető magyar sajtó nem csekély döbbenetére.
A szlovák megosztottság volt kísérője Stúr életének és harcainak. A szlovákoknak jóval kisebb hányada volt evangélikus, a többség katolikus, a szlovák reformátusok
száma elenyészően csekély. A katolikusok központjának Nagyszombat számított,
Pázmány Péter, illetőleg az Egyetemi Nyomda tevékenységének intenzívebbé válása
óta jelentek meg szlovákoknak szóló kiadványok. Ezeknek nyelve különbözött a szlovák evangélikusokétól, akik a biblikus cseh nyelvet használták istentiszteleteiken, illetőleg az irodalomban. Ez a nyelvi hagyomány a XVI. század végéig vezethető vissza, és
a szlovák evangélikusok hányatott sorsa és üldöztetése ellenére egyházi és világi műfajokban élt, virágzott. Sőt: egy időben ez az 1593-as králicei bibliára alapozott csehnyelvűség mintegy a (cseh nyelvű) szlovák irodalom természetes kifejeződéseként
funkcionált. Ennek következtében a szlovák származású evangélikus írók két irodalomban voltak otthonosak: a csehben és a szlovákban, mivel például nehézség nélkül
publikálhattak prágai almanachokban, cseh kiadványokban. A „nemzeti látószög"-ű
cseh-szlovákizmus a maga igazolására, a cseh-szlovák nyelvi és nemzeti közösség
bizonyítására használta föl a szlovák evangélikusok irodalmát, önszerveződésű intézményeit (az 1803-as alapítású pozsonyi cseh-szláv tanszéket, tudós társaságokat),
demonstrálván a csehszlovákizmus gondolatának folyamatos létét a szlovák tudat
történetében. Más kérdés, hogy a sikeres ellenreformáció, Pázmány Péter ügyes és méltányos „nemzetiségpolitiká"-ja, majd a katolikus egyház hatalma, ereje, szervezettsége
következtében a szlovák evangélikusok szűkebb térre szorultak, bár nemzetközi tudományos kapcsolataik (a külföldi egyetemjárás révén) számottevőek voltak. Magyarországon a katolikus egyház sosem volt olyan értelemben nemzeti egyház, mint pél-

84

tiszatáj

dául a lengyeleknél, sem a magyar, sem a szlovák katolikus intelligencia, egyházi irodalom a XIX. században nem tett szert olyan kizárólagosan nemzeti (vagy ellenzéki)
szerepre, mint majd fog a szlovák evangélikus, főleg lelkészekből álló értelmiség (vagy
a magyar protestáns nemesség a XVIII. század utolsó harmadában, a X I X . század elején). Tévednénk azonban, ha nemzeti közömbösséggel vádolnók a szlovák katolikusokat; ha az anyanyelv elhanyagolásával jellemeznők őket. Sőt, az általuk használt, „nyugatszlovák" nyelvjárás inkább biztosította a különállást a csehektől, mint a biblikus
cseh nyelv. Továbbá: a latin nyelven író szlovák papok történettudományi munkái
alapozták meg a később ideológiává sűrűsödő-népszerűsödő legendákat, származási és
rokonítási elméleteket, amelyek a szlovák nemzeti mozgalomban a magyar honfoglalási és országszerzési történetekhez hasonló szerepet játszottak. Reneszánsz és barokk
munkákból merítve a XVIII. század végén kapja meg első kifejlett, nemzeti eszmévé
alakítható formáját a Nagy-Morva Birodalom gondolata, a szlovák kontinuitáselmélet,
miszerint egyfelől a szlovákok közvetlen leszármazottai a Nagy-Morva Birodalom
lakóinak, másfelől a magyarok honfoglalása valójában jogszerű szerződés volt, ebből
a sosem meghódolt szlovák népnek a magyarokkal való természetes jogegyenlősége
következtethető. Ezzel párhuzamosan Anton Bernolák (1762-1813) teremti meg az
első szlovák irodalmi nyelvet, foglalja rendszerbe a XVHI. század végén, a leginkább
a nyugatszlovák nyelvjárásra építve, de felhasználva más szlovák nyelvjárási elemeket
is. A szlovák nyelvtant alkotó, majd ötkötetes szlovák-cseh-latin-német—magyar szótárat összeállító Bernolák (egyébként Érsekújvár papja) a szlovák nyelvet akarta egyenjogúsítani a csehvel és a Magyarországon használatos főbb nyelvekkel szemben, egyben
a szlovák nyelvet beszélők öntudatát is emelni szerette volna, egyetértéssel idézvén
a X V m . század első felében Pozsonyban működő iskolaigazgató-tudós, Bél Mátyás
(1684-1749) szavait: „ha helyesen akarunk ítélkezni erről a nyelvről [ti. a szlovákról.
F. I.], (...) nem marad el a komolyságot és a méltóságot tekintve a spanyol, a könnyedséget
és a nyájasságot tekintve a francia, az emelkedettséget és a hathatósságot tekintve az angol,
a fenséget és az érzelemgazdagságot tekintve a német, a szelídséget és az édességet tekintve
az olasz, végezetül a roppant erőteljességet tekintve a mi magyar nyelvünk mögött."
Amire figyelnünk kell: Bernolák elfogadva Bél nyelvkarakterológiáját, a szlovákot európai környezetbe helyezi, egyetlen nyelvvel való érzelmi azonosságot hangsúlyozva: „a mi magyar nyelvünk"-kel. Ezzel egyáltalában nincsen ellentétben, hogy
Bernolák más helyen a „pannóniai szlovák" nyelvet olyképpen állítja szembe a többi
szláv nyelvvel, hogy anyanyelve eredetiségére és természetes kellemetességére nézve
a legközelebb áll az ősi „szláv nyelvhez". Bernolák és nemzedéke számára nincsen ellentmondás a Magyarországhoz tartozás és a szlovák anyanyelv meghatározta szlovák
tudat között. Nyelvészünk nemcsak ért, hanem fogalmaz, prédikál is magyarul. Két
magyar nyelvű prédikációja nyomtatásban is megjelent, erről azonban a szlovák művelődéstörténet érthetetlenül keveset szólt. S bár azt a kutatás kiderítette, hogy a nagyszótárának VI. köteteként megjelentetett Repertórium nem az ő munkája, hanem az
ugyancsak szlovák tudatú Juraj Palkovic (1763-1835) esztergomi kanonoké (ennek a
kötetnek az előszavában találhatók azok a mondatok, amelyek szerint szükséges és helyes a magyar nyelv terjesztése), a cseh és a biblikus cseh nyelvű szlovák köz- és tudományos élet sokáig nem bocsátotta meg a nyelvújító és nyelvi rendszert kodifikáló
Bernoláknak, hogy határozottan szét akarta választani a szlovákok nyelvét és a csehekét. S mintegy a csehektől független, Magyarországon belül kibontakozó szlovák fejlődést sugallt.

1993. szeptember

* 85

Igaz, Bernolák nyelvteremtése nyomán nem jött létre széles távlatú nemzeti irodalom. Csupán a klasszicizáló papköltő, Ján Holly (1785-1849) nemzeti-szláv őstörténeti tárgyú eposzai és egyéb antik műfajokat korszerűsíteni kívánó kísérletei, valamint
/leneís-átültetése (amelyet a Baróti Szabó Dávidéval lehetne egybevetni!) igazolták ennek a nyelvnek hajlékonyságát, újszerűségét. Bernolák nyelvi törekvései (részben
Holly művei által) ott arattak sikert, ott ihlettek, ahol a legkevésbé lehetett várni, az
1830-as években egészen fiatal szlovák evangélikusok nemzedékénél, Stúréknál, az ún.
Stúr-iskola nyelvi gondolkodóinál. Ennek megértéséhez azonban szükségesnek tetszik
egy kis kitérő.
1819-ben foglalta el pesti segédlelkészi állását az evangélikus egyházközségnél Ján
Kollár (1793-1852). Az 1810-es évek német diákmozgalmain felbuzdulva kezdett neki
szervezőmunkájának. Az első lépésben önállósítani szerette volna a szlovákokat egyházközségében, majd a hozzá eljutó szlovák sérelmeken eltöprengve egyre közelebb
került egy össz-szláv megoldáshoz. Ennek lett eredménye szerbül, németül, csehül,
majd a többi szláv nyelven is megjelentetett röpirata: A szlávok irodalmi kölcsönösségéről. A mindvégig az egyházi-biblikus cseh nyelvhez ragaszkodó Kollár csupán kulturális kölcsönösségről, egységről beszélt, más műveiben megnyilatkozó délibábos szláv őstörténeti nyomozásai egy szinte egész Európára (legalábbis Német-, Olasz- és Magyarország egy részére) kiterjedő, hajdani szláv kultúráról, dicső hajdankorról hoztak tanúbizonyságot, sugallván ennek a régi dicsőségnek feleleveníthetőségét. Erre bizonyulhat
célszerű eszköznek a szláv kölcsönösség tudatának elmélyítése. Kollárt utazása során
Horvátországban hatalmas lelkesedéssel fogadták, és nem csekélyebb méltatásban volt
része a többi szláv irodalomban. Tételei egy cseh-szlovák közösséget céloztak, amely
azonban nem rendelkezett - legalábbis nyíltan - politikai színezettel, sokkal inkább nyelvi jellegű volt. Más kérdés, hogy az 1840-es esztendők magyar politikai irodalma „pánszláv"-ként könyvelte el Kollár tevékenységét. Idetartozik még az is, hogy az 1820-as
években adta ki szonettjeit Kollár, ezeket fűzte össze nemzeti eposszá, Slávy dcera
(A szlávság - dicsőség - leánya) címmel, s ez mindinkább bővítve, végleges formáját az
1850-es évek elején nyerte el. Ebben a műben - az Isteni színjáték mintájára - a szláv
mennyországba,^ illetőleg a Pokolba juttatja azokat, akiknek valamilyen közük volt
a szlávsághoz. Árpádtól Pulszky Ferencig, Henszlmann Imréig, Dugonics Andrásig
több magyarnak jut osztályrészül a Pokol, de nem juthat be a szláv mennyországba
Anton Bernolák sem.
Ilyen előzmények után formálták meg Stúrék a középszlovák nyelvjárást alapul
véve a szlovák irodalmi nyelvet. Nem csekély felháborodás kísérte az 1843-as hlubokai
tanácskozást, amelyen az új nyelvről döntés született. Kollár és hívei a támadások össztüzét zúdították az ifjú evangélikus szlovákokra. „Pálinkaszagú szlovákság" - ez még az
enyhébb minősítések közé tartozott. Mások, főleg cseh részről, szakadárként bélyegezték meg Stúrékat, akik a magyarok malmára hajtják a vizet azzal, hogy a másképpen
védtelen szlovákokat elszakítják (nyelvileg) a csehektől. Maguk a szlovák evangélikus
lelkészek is kínos helyzetbe kerültek. Éppen az 1840-es évek elején menesztettek küldöttséget az uralkodóhoz, hogy sérelmeikre, amelyeket a magyar túlkapások miatt írtak össze, orvoslást találjanak. Széchenyi István támogatta akciójukat. Ekkor Stúr, aki
egyébként szintén szembenállt a magyar nyelvi-nemzeti mozgalommal, Bernolák
nyelvteremtését látszik követni, és a sok évszázados nyelvi hagyományt és kulturális
közösséget szinte tagadva, a csehektől távolodóban a nyelvi-nemzeti függetlenséget, az
emancipálódást határozza meg célként.

86

tiszatáj

Stúrék pozíciója ellentmondásos volt. A nemzetközi tekintélynek örvendő Kollár
és az evangélikus lelkészek jelentős része elfordult tőle, míg például a szlovák törekvéseket rendszeresen és olykor méltánytalanul bíráló Pesti Hírlap e téren melléje állt.
A vita túllépett a szlovák belső körökön. A körmöcbányai szlovák lelkész a Protestáns
Egyházi s Iskolai Lapban írt le ilyeneket (1846-ban): „Ez nem élő nyelv vagy valamely
megye beszédmódja, hanem zagyvalék, mozaik, valamennyi tót pórnép jargonaiból, egészen
sajátságos, csak Stur önkényes agyának szüleménye, hasonló ama bábel-tornya építéskorihoz. "
Stúr bűne azonban nemcsak ez; hanem még súlyosabb: „minden, a Sturféle új
nyelven írt munkák és hírlapok tagadhatatlan r. katholikus színt viselnek magukon, mi
prot. embernek igen feltűnő."
így Stúrnak vitatkoznia kellett vallás- és nyelvbéli atyjafiaival, és vitatkoznia kellett a csehekkel. Ugyanakkor nem halkította le hangját, ha a magyarokról nyilatkozott. A szlovák nemzeti követeléseknek továbbra is szószólója maradt. Ebben a minőségben jutott be a magyar országgyűlésre. Az egykorú magyar hírlapi tudósítás, a
Nemzeti Újság némi gúnnyal számolt be arról, hogy „a magyar ajkúak a pánszláv Stur
Lajosra szavaztak, s a magyar [ti. jelölt. F. I.] mellett többnyire a tót ajkak hangzának.
A győzelmet a tót újság érdemes szerkesztője vívta ki. Már így is egyesülnünk kell, miután
maguk a magyarok nyújtanak kezet Panszlavóniának."
Diétái követként Stúr rendkívül aktívan vett részt az utolsó (1847-48-as) reformországgyűlés munkájában. Felszólalásaiban szót emelt a jogegyenlőség, a jobbágyok
örökös megváltása, sőt felszabadítása mellett. Nézetei közül nem egy a Petőfiéivel rokon, a szónoklat nyelvén hangoztatta Petőfi alapigazságát: Haza csak ott van, hol jog is
van... A szlovák-magyar megbékélés ritka pillanatát örökítette meg emlékiratában
1848 cseh forradalmára, Josef Václav Fric (1829-1891): az országgyűlésen „velky Lajos", a nagy Lajos, Kossuth együttműködést ajánlott föl Stúrnak, aki elfogadni látszott
Kossuth békejobbját. Fric emlékezése szerint: „Stúr igazságos tudott lenni szerencsétlen
nemzetiségének ellenségeihez is, éppen ő volt az, aki felhívta figyelmemet a magyar hazafiak
sok ragyogó tulajdonságára, különösen pedig Kossuth agitációjának demokratikus
irányára. "
Feltehetőleg Stúr tájékoztatása alapján vélte úgy a cseh demokrata, hogy a Kossuth vezette magyar nemesség Hungáriából modern Magyarországot akart formálni,
s a liberális nemesek - Fricet idézem megint - „követelték a sajtószabadságot, az összes
vallásfelekezet egyenjogúságát, az önkormányzat kibővítését és valamennyi polgár egyenlőségét. "
Mindez nem állt messze Stúr 1847-es eszméitől sem.
Ugyanez a Stúr 1848-ban azonban már kárhoztatta a cseheket, akik Prágában
Kossuthot éltették, s a Monarchia védelmében, a magyarok ellen szervezett szabadcsapatot. A szlávság és a jövő világa című röpiratában jól érezhető keserűséggel gondolt
vissza harci vállalkozására, annak tökéletes kudarcára. Ám az okokat nem ott kereste,
ahol a magyarországi helyzetet kevésbé ismerő radikális gondolkodó Fric megtalálta.
Stúr szerint a vaksággal megvert katolikus népet a magyar agitátorok a protestánsoktól
szervezett mozgalom ellen fanatizálták, és ellene cselekvésre késztették. Röpiratában
másutt kényszeredetten ismeri el, hogy a magyarság mozgalmai „néhány" társadalmi
reformot eredményeztek, megmentették a népet elnyomóik önkényétől, a jobbágyi
szolgáltatásoktól, ámbár - teszi hozzá - az alapelvet már a francia forradalomban meg-

1993. szeptember

* 87

fogalmazták. Csupán egy kis lökés kellett ahhoz, hogy az szinte önmagától megvalósuljon. Az osztrák államban a forradalom fölismerte és törvénnyé emelte ennek az
alapelvnek az igazságát.
Stúr magyarországi betörése - saját bevallása szerint is - eredménytelenül végződött, a szlovák nép nem csatlakozott hozzá. Bécsben viszont gyanakodva figyelték
harcos szlávizmusát. Fric pontosan érzékelteti Stúr helyzetének kilátástalanságát: elzárkózott a magyarokkal való megbékélés gondolatától, s a magyarság részéről sem
tapasztalt semmi ilyesféle szándékot, viszont Bécsben a konzervatív szemléletűek intrikáltak ellene, hiszen népfelszabadító eszméit nem adta föl. Az már a nyelvtörténet és
a történelem iróniája, hogy Launer István (1821-1851) Selmecbányái tanár, a cseh-szlovák nyelvközösség mellett és Stúr ellen, továbbá a magyar forradalom támogatása
érdekében egyként adott ki röpiratot, a biblikus nyelv és a magyar forradalom ügye
elsőbbségét hangsúlyozva Stúr nyelvteremtése ellenében. Bécs pedig Ján Kollárt, Stúr
leghangosabb és legnagyobb hatású szlovák ellenfelét egyetemi katedrával jutalmazta.
A szabadságharc leverése után - legalábbis így szól a fáma - megszületett a mondás:
a szlávok, Stúrék, azt kapták jutalmul, amit a magyarok büntetésből.
1849 végére Stúr előtt (nem a magyarok hibájából vagy rosszindulata miatt) bezárultak a politikai cselekvés kapui. A Monarchia - tudományos - szlavisztikai pozícióiba többnyire a biblikus cseh nyelv hívei kerültek. A mindössze 34 esztendős, népvezéri szerepében stratégiai hibákat elkövető Stúrnak szembe kellett néznie a peremre
szorulás, a passzivitásra kényszerültség véglegessé merevedni látszó helyzetével. A Magyarországot az új, önkényuralmi rendbe betagolni kívánó kormányzat nem számított
rá, s a passzív ellenállásra készülő magyarság (érthető okból, de sajnálatosan) nem találta meg a Stúrhoz vezető utat. Ellenpélda: 1850 és 1860 között a szerb-magyar megbékélés elsősorban az irodalomban mindkét fél részéről látványos és eredményekkel
kecsegtető gesztusokban nyilvánult meg.
Eudovít Stúr bátyja családjához húzódott, Modorba, itt alkotta meg (1852-ben
készülve rá, 1854-ben már javában dolgozva rajta) élete utolsó művének, szinte politikai végrendeletének számító röpiratát. A csalódottság és a kétségbeesés könyvét, amely
tünetszerűen jelzi az ifjúkori, liberális, sőt: demokratikus eszméitől elforduló és az ábrándos szláv közösségideáltól megváltást remélő népvezér-költő meghasonlottságát.
Ugyan az 1840-es években szerzett német nyelvű röpiratokban is találunk (a népbarát
elmélkedések mellett) hivatkozásokat az Európa boldog (?) békéjét biztosító Szent Szövetségre, de ekkor még a szlovák nép egyenjogúsításának szándéka eltakarja (a cári)
Oroszország iránt érzett rokonszenvét. Ebben az 1850-es évek sötétjében írt művében
azonban a Nyugat és Oroszország, a polgárosodás és a hűbériség, a liberális és a pszeudo-közösségi államfelfogás szembesítéséből mindig az utóbbi kerül ki győztesen.
A kapitalizálódásnak, a nyugati típusú fejlődésnek csupán létező árnyoldalairól szól,
s a nyugati eszmék szlovák recepcióját elképzelhetetlennek és károsnak tartja.
A feltételezett szláv ősközösséghez való visszatérés, a romlatlan, ősi, nyugati civilizációtól mentes szlávság egyesítése hozhatja meg a szlovákok boldogabb jövendőjét.
A nyugati civilizáció ugyanis Stúr szerint vallástalanságot és erkölcstelenséget eredményezett, Rousseau műve, A társadalmi szerződésről, egészében és részleteiben téves. Stúr
a nyugat-európai parlamentarizmust éppen úgy elítéli, mint ahogy az alkotmányos
komédiákat (itt erősítésül I. Miklós cárt idézi); felrója a Nyugatnak a céhek pusztulását, a művészet hanyatlását (egyik beszédes példája az opera népszerűsége!). A művészeten kívül — szerinte - hanyatlik a nyugati tudomány is. Az enciklopédisták és az arisz-

88

tiszatáj

tokraták, a városok és a forradalmárok, a kapitalisták és a királyi-fejedelmi udvarok
egyaránt bűnösök. ,Az ipar fejlődése erőteljesen hozzájárult Nyugat-Európában a szegénységhez. " A nyugati hatások károsan befolyásolták a csehek, a lengyelek és a magyarok
mozgalmait. Németország fénykorát a Karolingok periódusára teszi. Még Anglia látszik a legegészségesebbnek, de csúcspontján túljutott. Itt jegyzem meg, hogy Stúr
- összhangban a reformkor író-gondolkodóival, például Eötvös Józseffel - megrendült
szavakkal emlékezik meg az írek részvétet érdemlő sorsáról.
A züllött, hanyatló, eredetiséget már létre nem hozó Nyugattal szemben az ereje
teljében lévő, természetességét és szívjóságát mindvégig megőrző szlávságot, kiváltképpen Oroszországot állítja. Elutasítja Adolphe Custine (1790-1857) könyvének megállapításait. La Russie en 1839 (Oroszo. 1839-ben) című könyv - 1843-ban jelent meg
négy kötetben - nagy feltűnést keltett, az orosz viszonyokról riasztó képet festvén
(a magyarországi német sajtó a megjelenést követő években adott hírt Custine könyvéről, részleteket közölvén). Oroszországban — Stúr szerint - a nép végtelen szeretettel és
lelkesedéssel csüng uralkodóján, mintha a népénekek jóságos fejedelme lenne. Az orosz
kormányzat védi a népet a földesurak ellenében. Az oroszok türelmesek és jók (természetüktől fogva), egyetlen elfoglalt terület egyetlen népére sem kényszerítik rá vallásukat vagy kormányformájukat. Éppen ellenkezőleg: az oroszok maguk gondoskodnak az anyanyelvi iskoláskönyvekről és egyházi jellegű művekről. Oroszország erős
- elmélkedik Stúr - , nagyon erős, ezért övé a hivatás és a jog, hogy szétmorzsolja
a szeparatista szláv irányzatokat, és igényelje a hegemóniát az egész nagy szláv népcsaládban. Majd alább még lelkesebben: a roppant orosz erő előrenyomul, nem képes
nyugalomban maradni, mind újabb színtér kell cselekvéséhez, Oroszországban egyre
ébred a szláv öntudat, és naponta mind újabb területre terjed... Türelem tehát, szlávok,
napunk felkél, megvirrad majd délkeleten is. Ki tud egykor egyesült erőink ellen a siker reményében harcba szállni... Itt az ideje, a legfőbb ideje annak, hogy Oroszország
végre fölfogja hivatását, és vállalja a szláv eszmét...
Stúr nemcsak a levert forradalmak után kialakuló európai rendet utasítja el, hanem az ausztro-szlávizmust is, azaz az Ausztriában megvalósuló szláv-német föderáció
gondolatát is, illetőleg a lengyel emigráció sugallta oroszellenes szláv szövetkezést,
az 1848-as forradalmi megoldást, a liberalizmust, a parlamentarizmust - és mindezeket
az orosz-szláv ábránd jegyében.
Ami ijesztően tünetszerű: Stúr végső munkája, amely, ismétlem, az utat tévesztett
gondolkodó politikai végrendeletének (is) tekinthető, tartalmazza mindazokat az érveket, quasi-megállapodásokat és következtetéseket, amelyek régiónk valamennyi nemzete valamennyi szélsőségeinek eszköztárában ideológiai fegyverként fölbukkannak.
Abból a tényből ugyanis, hogy a polgárosodás, a technikai civilizáció, valamint a különböző korokban különféle igényekkel és formában sürgető szükséggel jelentkező
modernizálódás feszültségeket, súrlódásokat okoz, nem egyszer rétegek gazdasági és folyományaképpen politikai polarizálódását eredményez(het)i, néhányan olyan ideológiát kovácsolnak, miszerint a „nyugati" (vagy akár az osztrák, a német, a magyar, a zsidó, esetleg a „szabadkőműves") gazdasági és kulturális imperializmus ellenében meg
kell keresni a valóban „nemzeti" változatot, a vélt „nemzeti-népi" sajátosságokhoz illő
külön utat. Még pontosabban fogalmazva: minden káros „külső" hatással szemben a
mereven autochton fejlődést kell(ene) előmozdítani. Ennek megfelelően kell feltárni és
értékelni a történelemből a folyamatosságot igazoló tényezőket, és ennek legjobb
módja - tehetjük hozzá - , ha visszafelé (is) megalkotjuk múltunkat, történelmünket.

1993. szeptember

* 89

Ennek kicsúcsosodása természetesen minden esetben valamilyen kontinuitás-elmélet,
továbbá a nemzeti tragédiák, vereségek, apályosabb korszakok „nemzeti látószög"-ű értelmezése, azaz a nemzettől, a néptől „idegen" elemek és a velük szövetkező külső ellenséges erők aknamunkájának hangsúlyozása. A modernizálódás a nemzeti jelszavakkal felékített történelem-értelmezésben a „népi" és „nemzeti" tudattól (melynek pontos
leírásával adósak maradnak a „kutatók") elidegenítő, a külső gazdasági és kulturális imperializmust szolgáló jelenségként értelmeződik. Más kérdés, hogy a szélsőségek (sem
a XIX., sem a X X . században) nemigen rendelkeztek gazdasági programmal. Még Stúr
is legföljebb a faluközösségre, a céhek termelési-munkamegosztási formáira hivatkozik.
A szinte kizárólag önerőből építkező nemzet demagóg jelszava szerint a „nemzeti" hivatástól eltéríteni akaró belső (és kisebb hányadban: külső) ellenség mindig felelőssé tehető-teendő a kudarcokért.
Stúr egyáltalában nem részletezi gazdasági elképzeléseit, összemossa a balkáni és
a balkánitól jócskán eltérő közép- és kelet-európai szláv népek helyzetét, egy inkább
ábrándos, mint valós közös múltból vezetve le a szlávok „nemzetkarakterológiá"-ját;
érzelmi tulajdonságaikat ecsetelő írói eszközökkel rajzolva meg az_ ősdemokratizmusból eredeztetett közösséget. A homéroszi eposzokra, illetőleg a bibliai pátriárkák
korára emlékeztető módon hangsúlyozza a szlávokról szólva nép és vezető harmóniáját, elutasítva az individuális jogok érvényesülését biztosítani kívánó „nyugati" törvénykezést, az egoizmus bűnében marasztalva el a nyugati vállalkozásokat. Az individuum háttérbe szorítása egy vélt közösség és közösségi tudat mögé párosul Stúrnál és
a szélsőséges mozgalmakban általában a karizmatikus vezér gondolatával (Stúrnál ilyen
az orosz cár!), aki kifejezi, megtestesíti egyfelől a nemzeti fénykor összhangot-egységet
teremtő és a nép teljes bizalmát élvező uralkodóját, másfelől védelmezi a közösséget az
individuális igényekkel, illetőleg az egyén szabadságjogaival szemben.
Mindez akkor teljesedhet ki, ha az ellenségkép határozottan körvonalazódik; s a
történelem olyan felfogása érvényesül, miszerint az adott nép (nemzet) története a vélt
vagy a valódi ellenséggel folytatott harc története. Már Stúr halála után alkalmazták a
„nemzeti" gondolkodók a „struggle for life" eszméjét a nemzeti történelem folyamatára, majd régiónkban is megtette hatását az „élettér" tételezése, illetőleg a fajelmélet
különféleképpen nemzetivé ideologizált változata. Eközben a konkrét gazdasági intézkedésekről esik a legkevesebb szó, s ha mégis, az idevágó gondolatok tárgya legföljebb
a legkiáltóbb társadalmi igazságtalanságok enyhítése. A ma is agresszíven színre lépő
szélsőségesek azon igyekeznek, hogy mind jobban dinamizálják a hosszú évtizedek,
esetleg századok szívós munkájaképpen kiépült előítéleteket, az életformaváltás okozta
tudati és gazdasági feszültségeket. S ami a „nemzeti ébredés" korszaka óta egyre újabb
megfogalmazásban jelentkezik: a gazdasági problémákat nemzeti-nemzetiségi konfliktusokkal magyarázzák; a modernizálódásból fakadó érdekellentéteket az ellenségkép
erőteljesebb színezésére, tudatosítására használják. S így területi vitává, történelemszemléleti tényezővé, a nemzeti identitást bomlasztó támadássá vulgarizálják az ennél
jóval összetettebb, fehér-fekete ábrázolással nem érzékeltethető, higgadt és tapintatos
kezelést igénylő problémákat.
Mert Stúrnak és társainak abban vitathatatlanul igaza volt, hogy a szlovák-magyar
és a szlovák-cseh viszony igényelte az újragondolást. XVIII. századi fogalomkészlettel
és a X V m . századi európai rendből fakadó politikai (és gazdasági) nézetekkel nem lehetett a XIX. század 40-es éveiben fölmerülő új kérdésekre válaszolni. Hogy Stúrék az
esetleges tárgyalásokon egyenlő felekként jelenhessenek meg, ehhez megújították, ille-

90

tiszatáj

tőleg megteremtették a szlovák politikai terminológiát, a nyelvet, valamint kialakították azt az érvkészletet, amellyel ideológiájukat megvédhetik, igazolhatják. S mint
ahogy a reformkor politikai rendezési tervei, elképzelései, valamint gondolatait fogalmakká sűrítő eszmerendszere szinte az egész XIX. század folyamán érvényben maradtak, éppen így a szlovák politika is gyakorta nyúlt vissza Stúrékhoz, akár a magyarokkal, akár a csehekkel került vitahelyzetbe. Nem egyszer kétféle „romantikus" felfogás
csapott össze, nemzeti szorongások és gyanakvások egymást meg nem értő, párhuzamos monológjait hallhatjuk ki sokszor az áldatlan polémiákból. Pedig - mint a korábban jelzett adatok igazolják - a párbeszéd nem volt eleve reménytelen, és éppen az irodalomban a kölcsönös fordítások, ismertetések, közeledési kísérletek tanúsítják, hogy
olykor a hatékony jószándék sem hiányzott a megbékélés előmozdítására. Maga Stúr
az 1850-es évek elején magyar népdalokat közvetített egy orosz kiadványba. Akciójára
magyar kortársai nem figyeltek föl.
Régiónkban a „politikai szótár" jórészt a romantika időszakában formálódott, és
ez kedvezett olyan nép- és nemzetkarakterológiai eszmefuttatásoknak, amelyekben a
nemzeti presztízs szempontjai domináltak (a méltányosság helyett), a bűnöket és tévelygéseket az „elfajzott fiak"-nak, a „renegát"-oknak, az elidegenedetteknek tulajdonítva. Azoknak, akik nem átallottak idegenek szolgálatába szegődni, rombolni a nemzet, a nép „tiszta erkölcsé"-t. Ennek a politikai szótárnak átvilágítása eddig nem történt
meg, majdnem mindenütt hiányoznak például a szó- és fogalomtörténeti értelmezések,
összevetések. Sok esetben a nemzetivé színezett tudomány ideológiai szolgálatra kényszerült, vagy éppen abban jeleskedett, hogy újabb érveket szállítson a modernizálódás
ellenfeleinek (a régészettől a nyelvészetig, az oklevél-magyarázattól a szövegkiadásokig
számos módon lehet igazolni egy nép őshonosságát, kulturális felsőbbségét, demokratizmusát, előkelőségét). A romantika a történetiséget hangoztatva a nemzeti legendákat helyezte a nemzeti tudat legfőbb tényezői közé, és mind a mai napig élteti a legendákat a megannyi „történelmi" vagy ifjúsági regény, olykor a helytörténeti munkák
nem egy részlete, egészen alacsony színvonalon jelenhet meg a publicisztikában, a politikai frazeológiában, szélsőséges pártok programjában.
Azt ma már tudjuk, hogy a X X . századi európai rendezési kísérletek még egy
államon belül sem mindig hozták meg a kívánt békét, nemhogy egész régiónkban.
A népek-nemzetek-nemzetiségek önrendelkezési joga szép jelszó, deklarált, de többnyire figyelmen kívül hagyott gondolat maradt. Napjaink fájdalmas történései több helyütt inkább a hipertrofizált nemzeti romantika továbbélését bizonyítják, mint a szembenézést a saját történelemmel, a szomszédokkal való viszony újragondolásának higgadt és méltányos módját. Az olyan alkotások, mint Stúr idézett röpirata, már csak
azért is alaposabb tanulmányozásra méltók, mivel lapjairól eredetien gondolkodó
szellem köszön vissza, ott érződik a jogos bírálat igénye, de az össznemzetivé emelt
rossz érzés, sőt: a szorongás kivetülése is. Ettől a sokszor felbukkanó, kiszámíthatatlan
következményeket okozható szorongástól kell(ene) megszabadulni, ettől a fenyegetettség-érzéstől, amely éppen úgy átcsaphat (és nem egyszer valóban átcsap) ellenőrizhetetlenné váló agresszivitásba, mint nemzetrontó nihilizmusba.
De figyeljünk a tragikus véget ért Stúrra is, aki az 1840-es években még Kossuthtal együtt hitt az önrendelkezés és a népszabadság demokratikus eszméjében, és aki
szép, hajlékony irodalmi nyelvvel ajándékozta meg jobb sorsot érdemlő népét.

1 9 9 3 . szeptember

91
JEGYZETEK

Eudovít Stúr életére vonatkozólag alapvető forrás harcostársa, Jozef Miloslav H Ú R B A N
műve: Eudovít Stúr. Rozpomienky. (Emlékezések.) Bratislava 1959. Húrban szerint Stúrnak
cikkemben említett reformkori német röpirata magyar nyelven (is) elkészült, de a Szlávok' sérelmei 's panaszai című írást egyetlen magyar sajtóorgánum sem akarta vagy merte közölni, még
Mailáth János Nemzeti Újsága, sem. Húrban emlékei ezúttal bizonytalannak minősíthetők,
e tényről nem találtam Stúr levelezésében igazoló dokumentumot.

Egyéb szakirodalom
Vladimír ^MATULA: Eudovít Stúr. (1815-1856) Ford.: CSIZMADIA Dezső. Bratislava
1956.; Eudovít Stúr und die slawische Wechselseitigkeit. Hg.: Eudovít Holotík. Bratislava 1969.
(A tanulmányok német és orosz nyelvűek.) Peter R. BLACK: Kollár and Stúr. Romantic and
postromantic visions of a slavic future. New York 1975.; Josef Václav FRIC: Paméti. Praha 19581960.; U ő : Emlékeim. Szerk., bev., jegyz.: KOVÁCS Endre. Ford.: H O R V Á T H FerencSZŐKE Péter. Budapest 1951.; SZIKLÁY László: A szlovák irodalom története. Budapest 1962.;
FRIED István: Magyar népdalok egy orosz kiadványban. Ethnographia 1977. 566-573. SZIKL Á Y László: Launer István, egy 1848. évi szlovák röpirat szerzője. Budapest 1948.; FRIED István: Lelkészek vitája a szlovák irodalmi nyelvről. Diakónia 1992. 2: 20-25.

92

tiszatáj

MŰVÉSZET
GÉC1I JÁNOS

szabad
(versekké váló esszé Szabados Árpádról)
1.
Évek óta élek együtt egy képpel - egy madárfej, egy fóka, egy olajzöld csacsi, egy
giliszta és egy kőkorszaki bunkó van rajta. Hogy éppen e motívumok uralkodnak a
nappali szobánkon, azt azóta tudom, hogy a mű a nagy német kiállításról visszakerült
Szabados Százados úti műtermébe, majd hozzánk. A képfejtésre magam először nem
vállalkoznék, hiszen a leginkább grafikus, néha festő, néha meg mindenféle műfajtalanságokat elkövető Szabados mélységesen undorodik, ha a kimondással egy-képűsítve
lesznek a motívumai - ezért inkább kisfiúnyi unokaöcsém megállapításait írtam le az
előbb. Én abba a piros vonallal megmetszett csőrű madárfejbe egy ágaskodó-feszes mellet, a fóka fehér pöttyös barnájába egy meggörnyedt, fáradtságába begöngyölt bölcset,
a vonalkákkal sraffozott, haránti kék sávban úszó gilisztába spermiumot, fallikus akármit vagy mást, pl. hevesen csapkodó maszkulin nyelvet láttam (később volt olyan megvilágítás, amikor mindezt halnak, majd pedig szemnek véltem), amelyek együtteséhez
- számomra - természetes módon kapcsolódott a kőszekerce és a felszerszámozott szamárból kivágott mezőzöld látványdarab. így aztán számos címe van a krétarajznak: hangulatomnak, munkámnak, vendégeink életkorának és érdeklődési körének megfelelően, de egytől egyik határos mind a teremtéssel (legyen az akár higgadt isteni, akár nagyon is antropomorf és izgulékony), s a teremtés-teremtődés donkihotizmusával.
Volt korszak, kitalálható, hogy mely bölcselet képviselői által meghatározottan,
amikor aszerint osztályoztam a művészeket, hogy teremtőek-e vagy alkalmazóak. Kortársaim közül Szabados munkássága (majd meg Márta István zenéje) mutatta meg először, hogy mindennek a kategorizálásnak, s a mögötte meghúzódó művészetfilozófiának nincs kitüntetett haszna, azért, mert erőszakosan s kizárólag a mű - és csakis
a szerzőtől lemetszett mű - értékeléséből lehet (ne) a magán- (vagy nem magán-) következtetés(eke)t levonni. Holott a mű, a létrehozója életének egy ilyen-olyan darabja,
meg maga az élet hordozója is stb. Szabados egyszerre minden, nemcsak a műveket
megcsináló, hanem maga a mű (lehet, hogy művek), és mindenekelőtt a viszonyok,
térbeli, biológiai, szociológiai, pszichológiai, képi stb. alakzatok, formák, színek elrendezője, létrehozója és természetes, hogy lakója is. Azaz nem hajlandó, mert neki
szűk, egy kizárólagos alkotói (élet)éljárást-hasonítást kisajátítani. Hiszen egyszerre több
tud lenni, ezért aztán néha alternatív, néha meg ambivalens, holott csak a többön belül
tologatja át máshová pillanatnyi súlypontját, azaz az érvényességét. Innen, hogy motívumcsaládjai működésére igyekszik a hangsúlyokat tenni, és nem magukra a motívumokra, amikor pedig láthatóan mégiscsak azokkal van elfoglalva.

1993. szeptember

* 93

Egyébként, hogy Szabados a képi viszonyokkal olyan kitartóan foglalkozik (igen,
láthatjuk, mennyire más mondjuk egy sárga agyból kocsányon lenyúló szem akkor, ha
ráhajol egy kék székre vagy egy kockás kígyóra), arra is utal, hogy érzéki örömét leli
a munkájában, hogy nincs teljesítménykényszere, s a játék létezésének egyik alapformája. Az önfeledtség teszi, hogy rajzaira nem a földi nehézkedés törvénye, hanem a jelek belső vonzóereje a jellemző, ez, ami elrendezi, mintázza, lebegteti, foltjait a keret
mellé taszítja, a pontot testté puffasztja, vagy vonallá fogyasztja az alakzatokat. A képi
rendezettség is ezért hat először naivnak vagy archaikusnak - amelyet aztán Szabados
nyilvánvalóan ellenpontoz (színes ékeket ver az ízesülni kész hajlatokba, kibontja a tárgyak falait, áthúzogatja az energikus ábrákat, termetes faszokat rajzol a hulláknak,
a létrát, amelyen egy levágott láb lépeget, a papír fehér falának támasztja - feleségem
szerint a létra árnyához van dűtve - , és nagy könnycseppeket rajzol), éppen azzal, hogy
a jeleit sokértelműsíti.
A motívumcsaládok geneológiáját - természetesen Szabadosnál - érdemes megvizsgálni, vélem, ezek azok, amely mesterünk eddigi korszakai között megmutatják
a rendet, és nem a különböző festészeti eljárások, szellemi-érzelmi meghatározottságok
s egyéb körülmények. Az, hogy mára pl. a szemnek - legyen bár egy narancsláda deszkáján, finom rizspapíron, kőnyomatként, olajként, ceruzaként vagy videofilmre rögzítve — nincs, nem lehet körülhatárolt jelentése, mert közeltolakodott hozzá a kés, a hal,
majd - természetes rendben - az isteni háromszög, az írás (és a jele, az alfa), nemcsak
életessé, de festészetileg-grafikailag is árnyaihatóvá, számtalan kapcsolódási pontúvá
tette pl. magát a szabadosi - egyébként meglehetősen hűvös, szenvtelen fényű - szemeket is. Szabadosnak sikerült egy nagyon érzékeny hálót létrehoznia, amelyben megtalálható a neki fontos rend, s amelynek van közösségi jelentése, és nem is akar több
lenni önmagánál; a rendnél. De ahogy e motívumcsaládok - amilyen például a mellhegy-vulkán-madárcsőr-csipesz-orr stb. vagy a száj-pina-gyümölcs stb. az érzékszervek,
a nemi attribútumok, a felboncolt vagy metszett vagy torzulásokkal ábrázolt emberi
testrészek, a magányos jelekből halmazt létrehozó egyszerű síkidomok talapzatai —
együttese létezik Szabadosnál, az bizonyos, hogy önálló és mítoszteremtő tulajdonságokkal rendelkezik. Ha ebben a kiterjedt, minden elemében feltűnően árnyaltan és lassan feltáruló, de részleteiben nem egyszer másnak nem megfeleltethető, működő rendszerben Szabados valamit elmozdít - vagy Szabadosba valaki-valami belemozdul azonnal új relációk jelennek meg.
Szabadosra azonban - most, a litográfiáknál éppen kihívóan - jellemző a mérték
tudása is. Itt, láthatólag megint ő szabja meg a dolgok menetét, a tárgyakról-dolgokróljelekről miután lefosztja a hétköznapi üzenetet, karakteressé formázza valamennyit,
professzionálisan megrontja, esetlegessé teszi, egyéníti, majd valamiféle rendet teremt
köztük.
A belső mérték idővel azonban egyre többször letaszítja a feleslegeket, a négy éve
készült római nagy lapokon már ott vannak az avarszagú, setét, részletecskéket elnyelő
üregek, amelyek aztán az amerikai vázlatokon annyira tágultak, hogy utánuk csak az
üregek mélyére hullt, magányos dolgok (dologrendek) maradtak - hogy a tökéletes vákuumközeg, az abszolút tiszta tér, a végzetes, egzisztenciális helyzet (igen, az emberi és
a grafikusi helyzet!) aztán a litográfiákban, az elmúlt években sorra megvalósuljon.
Szabados immár egészen lecsupaszította, elemeire szedte a Mindent, de eközben is megmaradt játékos Teremtőnek, hát hogyne lenne akkor játékosabb és teremtőbb, amikor
saját esszenciális jegyeit - ama öntevékennyé vált múltját - átrendezi, rendet vág köz-

94

tiszatáj

tük, véres drámákat és klasszikus idilleket, pici horrorokat állít be, majd meg, amikor
kiderül róla, hogy egy másik tér kellős közepére került, oda is áthurcolja immár a jegyeit, meg a jegyeiből származtatott elsődleges, másodlagos, harmadlagos jegyeit. Bármely - újabb - Szabados-kép minden egyes eleme magában rejti a motívumi csoportok
és a képegész rendjét, és a dolgok miközben megismétlődnek (visszautalnak, kopírozódnak, osztódnak, részleteződnek vagy köznapivá stilizálódnak), mégis mássá, eddig
ismeretlenné, de mindenkor veszélyesebbé alakulnak. Ez a műépítési (és Szabadosnál
életmű-építési) eljárás Szabados Árpádot pl. rokonítja a hasonló elvekkel könyvverseket író Tolnai Ottóval. Hogy mindez mégsem rákosán burjánzó, de arányos és áttetsző, az éppen a mértéknek köszönhető.
A legújabb, a mediterrán figyelmeztetés után készült litográfiákon Szabados csakis létezési gondokkal birkózik. Tisztasága, tragikus motívumösszegzései, erőteljes, némelykor már-már brutális színei, játékos-fanyar-komor harmóniái összegzést sejtetnek;
ettől a ponttól láthatólag mindent szabad csinálni (és a minden is szabad). Ámikor
a Térdelő című 1992-es munkában egyesül az istenség és racionalitás háromszögével
a térdeplő férfi, a figyelő szem, a lobogás sátáni vörösével, s mindez a vulkanikus, kármin csúcsú mellek-dombok, a szétterült és mégis magmatikusan remegő, elfogadó-megértő táj felett, nos, akkor már nincs értelme külön beszélni mesterünk minden munkájában jelenlévő teremtő érzékiségéről, asszociatív racionalitásáról, és talán az se érdekes,
hogy éppen egy szétszerelt emberi testből csinálja meg árnyéktalan teremtményét,
vagy az arc darabjait (miközben azokat valami mágneses erővel tölti fel, megfürdeti
mindenféle fogalmakban) rendezi egy eszményibb arcmássá, hiszen csak azt és úgy csinál, amit és ahogyan akar, mert szeretné benépesíteni a kiürült színteret.
2.
szabados kőnyomatairól akartam
nekem már minden mozdulatom ilyen
tétova és önmagába visszahajoló
a rézzöld sraffozásról a kiékelt
meghasgatott csontcsuklókról
a címeiről amelyek mostanság
csak a technikát jelölik
vagy az indulatot
ezért tapétáztam ki asztalom mögött
tenyérnyi nyomatokkal a falat
a fal ahogy vastagra hízta magát
egyre több lett a füle az orra
egyre több az ágaskodó férfiúi szerve
egyre csak egyre ismételgette magát
mint az eső és a homokszemek
a szélfúvásban s a fraktálok
kőnyomatokkal tömtem ki a szobámat
vagy tőkesúlynak akartam a napviharban
az egyensúlyvesztés aljára holmi
szabad nehezéknek

1993. szeptember

* 95
amikor megláttam a csúcson
a létráról leesett pici figurát
(a rossz nyomat rossz színei között)
hogy fújja vérpirosra
miként pumpálja már-már beleszakad
fel fel (mint ama rabok)
a fekete földre szorított fekete szájjal
egyre nagyobbra
a reggel még gyöngykicsi volt gömbcéklákat
3.
azt mondja a telefonba
nem lehet fekete
a fekete egyébként nem szín
ahogy a fehér sem
o színekkel dolgozik
a színek apró kalapácsaival
veri darabokra a tárgyakat
és a nagymetszésű ajkait
hogy aztán mindent beborítsanak
azok az éles peremű szilánkok
befúródjanak a cellulózba
a fenyőrostos keretbe
ha feketét használna
mondja már nem festene
helyette a zöldet és a vöröset
nyomja egymás után a szürkére
az éppen olyan
de azért oda áll elé
4.
megfigyeltem
ahogy elcsúszott egymáson a szöveg
akár az olajon amit annuska
az a moszkvai némber elöntött
a villamossín előtt
ugyanaz a szöveg
láthattam
háromszínű (lásd fentebb)
mégis egy
mégis három

96 •

tiszatáj

5.
az én Test tájamon
(nincs hasonlata
ahogy szorgalmasan belebelemerül önmagába)
azaz az én körperlandschaftomon
az a szem egyre hosszabb indát növeszt
elérte a málnacsúcsos mellet
éppen most harap bele három fog
mint az ezüstbe a hangyasav
mint a kis ötszögek a halántékba
az én Test tájam ilyen
nem illeszkedik
és nem figyel másra
növelgeti a pisztoly töltényeket
neveli a horizontot
ha nem lennék óvatos
magára rántaná
a bőköpenyes valóságot

Augusztus 20-án Ópusztaszeren adták át a Csongrád Megyei Önkormányzat
alkotói díjút. Kitüntetésben részesült - elsősorban folyóiratunkban megjelent műveiért - Sütő András is, ő azonban betegsége miatt nem utazhatott hozzánk, a díjat
későbbi időpontban veszi át Szegeden. Itt közöljük olvasóinkkal azt az újabb
módosulást, hogy Sütő András új drámája, Az ugató madár előreláthatóan következő
számunkban jelenik meg.

Szegedi magyartanárok erdélyi látogatását viszonozták augusztus elején marosvásárhelyi kollégák, akik elsősorban Szeged kulturális intézményeivel ismerkedtek. A Somogyikönyvtárban tett látogatásuk alkalmával találkoztak Olasz Sándorral, lapunk főszerkesztő-helyettesével, aki érdeklődéssel kísért előadást tartott a mai magyar irodalomról és folyóiratunk szerepéről.

E számunk Diák-mellékletében Görömbei András Nagy Lászlóról szóló tanulmányát kapják olvasóink. Itt jegyezzük meg, hogy a következő számokban Juhász
Gyuláról, Örkény Istvánról, Karinthy Frigyesről, Babits Mihályról és Tóth Árpádról
szóló írásokkal találkozhatnak, de összefoglaló tanulmány készül a kortárs magyar
irodalomról is.

Pályázat
Az „a hetedik" művészeti folyóirat pályázatot hirdet vers és elbeszélés kategóriákban.
A pályázaton 16-30 év közötti alkotók vehetnek részt eddig nem publikált alkotásaikkal. Vers
kategóriában a beküldött anyag terjedelme maximum 10, az elbeszéléseknél maximum 20 gépelt oldal lehet. Mindkét kategória legjobb három pályázójának műveit, s a további, a szerkesztőség által arra érdemesnek tartott műveket az „a hetedik" téli különszáma fogja megjelentetni,
a szerzők bemutatásával.
Beküldési határidő: 1993. október 1.
A pályázatokat névvel, címmel és válaszborítékkal az „a hetedik" címére kérjük elküldeni.
Cím:

„a hetedik" c / o Gulyás-Zana László
1118 Budapest, Budaörsi út 95-101.

Eredményhirdetés: az „a hetedik"-ben, illetve postai úton.

Ára: 40 Ft

