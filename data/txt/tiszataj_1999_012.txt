• •

•

W •

tiszataj
1999.

DECEMBER

* 53.

"T <AÁL?

ÉVF.

Ágh István, Bertók László,
Petri Csathó Ferenc, Térey János,
Tóth Erzsébet versei
Balogh Tamás, Nagy Gáspár prózája
Galgóczy Árpád Blok-fordításai
Jókai Anna, Domokos Mátyás esszéje
Beszélgetés Sütő Andrással
Pataki Ferenc rajzai

tiszatáj
IRODALMI FOLYÓIRAT

Főszerkesztő:
OLASZ SÁNDOR
A szerkesztőség tagjai:

ANNUS GÁBOR
(művészeti szerkesztő)

HAJÓS JÓZSEFNÉ
(szerkesztőségi titkár)

HÁSZ RÓBERT
(olvasószerkesztő; próza)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány, a Soros Alapítvány és a Nemzeti Kulturális Alap támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Tannyomda, Szeged.
Felelős vezető: Dr. Kékes Tiborné.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HIRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Hírlapüzletági Igazgatósága kerületi ügyfélszolgálati irodáin, vidéken
a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 100 forint.
Előfizetési díj: negyedévre 300, fél évre 600, egész évre 1200 forint.
ISSN 0133 1167

Tartalom
LIII. ÉVFOLYAM, 12. SZÁM
1999. DECEMBER
BERTÓK LÁSZLÓ: Idő után; A végtelen ha kell ha nem
ÁGH ISTVÁN: Vizitációk ..............................................
NAGY GÁSPÁR: Régi napfolt .......................................
BALOG JÓZSEF: Vers-mondás (Petri Csathó Ferenc
publikálatlan versei elé) ...........................................
PETRI CSATHÓ FERENC: A versírás rejtelmei; Rács és
aranyfüst; Kődoboz; Kert Eszéken; Öröklét; Térdeplő; Merülés; Urna................................................
TÉREY JÁNOS: Áldatlanság; Valaki ...............................
TÓTH ERZSÉBET: Reád hull; Égi ólomból ....................
BALOGH TAMÁS: Balkéz Kettő .....................................
ORCSIK ROLAND: Óvodában; Ballada; Ennél többet ...
BORDÁS SÁNDOR: How are you?; Látogatás; A távoli
kedveshez (Giccsóda) ...............................................
ERDÉLYI ERZSÉBET–NOBEL IVÁN: „Igyekeztem fehéren, tisztán hordani az anyanyelv köntösét” (Beszélgetés Sütő Andrással) .........................................
DOMOKOS MÁTYÁS: Életreceptek levelekben ..............
JÓKAI ANNA: Galilei igazsága .......................................

3
5
7
15

16
20
23
26
59
61

64
71
76

NÉZÕ
ALEXANDR BLOK versei Galgóczy Árpád fordításában

79

KRITIKA
BEDECS LÁSZLÓ: A szonettig és tovább (Bertók László
válogatott verseiről) ................................................. 92
KELEMEN ZOLTÁN: „Légy fegyelmezett” (Lászlóffy
Aladár könyvéről) ................................................... 99
FÜZI LÁSZLÓ: „Evilága a vers” (Fried István tanulmányai Baka Istvánról) ................................................. 102
SZŐKE KATALIN: „Kultúrtörténések” Baka István verseiben (Fried István: Árnyak közt mulandó árny) 106
GAJDÓ ÁGNES: „…a felemás zoknim én vagyok” (Baka
István: Az idő térképjelei) ....................................... 109

MÛVÉSZET
PANEK SÁNDOR: Álló századok, álló pillanat (Mitikus
témák Pataki Ferenc festészetében) ......................... 113
Szerkesztői asztal ........................................... a belső borítón

DIÁKMELLÉKLET
HUBA MÁRK: Az előszó, és ami mögötte van

ILLUSZTRÁCIÓ
PATAKI FERENC rajzai:
Csillagpöttyös hírnök
A születés helyén
Pásztortűz
Misztérium
Kőbezárt születés
Luca
Fehér Karácsony

BERTÓK LÁSZLÓ

Idõ után
Lassabban dolgozik, lassabban
mint szeretne s mint szokott,
mintha valahol otthagyott, vagy
ottfelejtett volna valamit, ami
a normális működéshez
elengedhetetlen, s nem tudná
eldönteni, hogy visszamenjen-e,
sőt, hogy visszamehetne-e érte,
vagy várjon, amíg valaki utána
hozza, esetleg magától
eléje sodródik, miközben „minden
folyik”, csak folyton marad az
alján valami, s egyre nehezebb
csinálni is, abbahagyni is. Hiába
jutnak eszébe húsz, harminc
évvel ezelőtti szitakötőszárnyú
öreg költők, akik ilyenkor
megrezzentek csak és hipp-hopp,
húsz, harminc évvel azelőtti
önmagukban landoltak, s a két
időpont között ugyanolyan hosszú
volt az út oda, mint vissza, csak a
testüket kellett kiiktatni, csak a
pillanatot kellett összegyűrni és
elhajítani, mint a papirost. Neki
ólommá lesz a szárnya, fölizzik,
elég, ha visszafelé száll, s jobb

4

tiszatáj
megfordulnia a tengelye körül vagy
helyben szaladnia, könnyebb előre
elmozdulnia, mint emlékeznie,
sopánkodnia, netán utánoznia a
nyitott ablakon át ki-be röpködő
önfeledt, öntelt, húsz, harminc évvel
fiatalabbakat, vagy az ablakkal a
testükön le-föl futkosó rendíthetetlen
nemzedéktársait. Elmarad, félbemarad,
el sem kezdődik, idő után készül el,
amitől, ha pontosan akar fogalmazni,
az élete függ. Mintha ekképpen
kapna valamennyi esélyt még,
hogy a kész dolgok mulandóságán
elgondolkozzék.

A végtelen ha kell ha nem
A valamennyi változat
vagy legalábbis valamenny
az ez kihív az befogad
a nyüzsög minden mintha fenn
A lüktetés hogy annyi csak
hogy sorban és hogy melyiken
a kimarad ha kimarad
a benne lesz a többiben
Az egyetlen hogy része vagy
az önmagában semmi sem
az összes hogy szavak szavak
a súly csöndje a nyelveden
A tűz a kalapács alatt
a végtelen ha kell ha nem

1999. december

5

ÁGH ISTVÁN

Vizitációk
Néha álmomban ott vagyok
a zuglói lakásban,
csak éppen az erkély felől
érkezem, vagy a nyárfa
zöldjéből lesem, mit csinál
az a gyanútlan gazda,
kinek pontosan akkora
tér van testére szabva,
akár valaha nekem is,
hol egyformán igazgat
magához bármely alakot
régi helyén a vízcsap,
ahogy most azt az idegent
abban a kis szobában,
hol tizenhárom éven át
nagy álmaim kuszáltam,
mégsem lehet, hogy annyira
magától értetődőn
végérvényes a távozás,
amit egy szobafestő
eltüntet, hisz elődöm is
itt mocorog falamban,
holttá fáradt életjelet
hallok néha, alattam

6

tiszatáj
nem azért nyikkan-e olyan
esendőn ez a parkett,
s mikor egy cédula lehull
véletlen, pedig úgy ment
el innen, úgy költözködött
a bejáratnak háttal,
mint aki többé sose jön
Budára, hát ne lássam
arcát, csak utoljára ne,
egy végső arcvonást sem
hagyott emlékül, mint aki
a mindenétől vált meg,
s most egyszerre visszaveszi
a tizenhárom éve
fölszámolt, vele egyidős
századdal, mintha élne.

1999. december

7

NAGY GÁSPÁR

Régi napfolt
Egy idő óta folyton csak ábrándozik, és ha teheti, mindig a függöny mögött
áll. Figyeli az ablak alatt elsuhanó árnyakat, melyek különleges imbolygásban
vetítődnek a szemközti templom falára. De a tűsarkak kopogása érdekli igazán. Nem látja, csak sejti a hozzájuk tartozó lábakat. Egyszer valaki jól hallhatóan azt mondta a nyáresti korzózó sokadalmat a sarokról fixírozó társaságból
– meglehet, Buzek úr, a város híres fotográfusa volt az illető – „Nézzék csak,
kérem, itt vannak a legszebb, legformásabb lábak, amelyekért egy férfiember
elkutyagol a világ végére is!”
A város mélyéről jönnek a szombatesti párok, szépen összeborulva. Itt a gesztenyefák lombjai alatt suhannak el, mint karneváli víg hajók. a velencei csatornákon.
Így gondolja, és csak áll remegve a függöny mögött. Izgul, hogy I. néni be
ne nyisson (Sors ne nyiss nekem ajtót… csavarja meg kínjában az idén tanult
memoritert… Ha ezt hallaná most Efrém tanár úr…! Hát rágondolni is szörnyű!), mert akkor megszidja, mért nincs még a másik, udvarra néző szobában,
abban a rövid fehér ágyban. A „lányos ágyban”, így nevezik, melynek illata
olyan felkavaró, mintha valami kétes hírű szállodában szerezte volna meg az
izgatóan buja parfőmök között az elsőséget. Női kölcsönhálóingben tekereg az
ágyon. A spaletta csak félig behajtva, jelzi, hogy meleg van. Az udvaron még
matat valaki a csap körül. Talán az utolsó vödör vizet engedi D. néni, hogy
löttyintsen a fal mellett kókadozó petúniákra. Aztán ajtó csapódik, és a bejárati kapu is megdöndül, s határozott férfiléptek indulnak valahová az éjszaka
titokzatos méhébe: innen a Deák-térről lefelé a Fasor irányába.
Így van ez rendszerint nyáron, amikor itt forgolódik az ágyon s képzeleg,
ábrándozik, mert az alvás aligha megy. Kiről is álmodjon, kérdezgeti a falaktól,
az ovális tükrű fehér szekrénytől, a csillár képzelt helyétől, amelyben takarékosságból csak egyetlen villanykörte vakoskodik. Ha merne, most kiosonna az
udvari vécére. De ez butaság, hiszen biztos, hogy valaki meglátná a nevetséges
kölcsönhálóingben s holnap mindenki csúfolná. Pláne, ha D. néni kedvenc
unokájába botlana, aki tegnapelőtt érkezett Pécsről.
Igen, most rá fog gondolni. Aztán holnap, de holnapután biztos eléje áll,
s azt mondja neki, hogy… Hát nem lesz könnyű így, csaknem kopaszra csúfított fejjel sétát ajánlani a rátarti, kissé molett, de határozottan szép arcú lánynak, aki ráadásul vad is, mint egy igazi macska. Tavaly, amikor nem volt így

8

tiszatáj

lekopaszítva, akkor is megkarmolta, s valami csúfolódó szöveggel hárította el
ügyetlen közeledését. Aztán még moziban is voltak, kéz a kézben. Fagyizás is
volt, kispad, megfelelő koreográfia szerint, ahol ügyetlenül csókolózni próbált,
de M. kinevette. Ez a megalázó nevetés aztán egész iskolaévben ott visszhangzott a fülében. Sokszor azon vette magát észre, hogy nem a szigorú tanár úr
hangját hallja, amikor egy fizikapélda megoldásához invitálja a tábla elé, hanem a nyári lánykacagást, mely az ő kárára történik. Gondolta is némi daccal:
az idén majd minden másképp lesz…
De hogyan…? Ez itt kérdés. Fölkattintotta a kispárna mögé gondosan elrejtett zseblámpát, s a nyári takarónak használt lepedővel gondosan leborította.
Nehogy kiszökjön a fény az utcai szoba felé, ahová amúgy, minden sötétítés
ellenére a Felsőtemplomot erősen megvilágító lámpák sárgás csóváikat szépen
behintették. S így I. néni a fénynek társbérlője lett éjszakára is. De már kis
horkantásaiból ítélve jól és békésen aluszkált, s nyilván a reggeli piaci árakkal
álmodott. Mit, mennyiért? Mit és hol olcsóbban? És melyik nagyszájú kofánál
vásároljon? Meg hát mi is legyen a holnapi ebéd, hisz ez a szedtevedte kölök
megint a strandra készül.
A zseblámpa fénye Szindbád ifjúságát reflektorozta hajnalig. Ott járt a Felföldön, Podolinban s a nyírségi úrfiféle diákkal hallgatta a Poprád víg csörgését, amint a boldog randevúkat kotyogja ki a híd alatt. Aztán, átdobogott
a karcsú hídon és természetesen a szép kalapos patikusnéba ütközött, kinek hullámzó keble csaknem kibuggyant a kegyetlenül elszorított derék fűzős abroncsozatának ormain. Mint gejzír és láva, kiáltott föl, s aztán a kispárnába fúrta
arcát, nehogy kihallatsszon a váratlan éjszakai kommentár. Pedig szűzies, csakugyan Vezúv-mellű internátusi lányok, fiatal vagy pirulós állomásfőnöknéjelöltek voltak még az első bálokon, csak amíg Szindbád hanyagolta őket, bizony fonnyadtak, aszalódtak egy kicsit… (mert ki tudja merre utazgatott a hajós halaszthatatlanul fontos ügyekben, az országos unalom közepén, amikor
a nemzet a nagy csaták után nyugtatta vérét, és persze jócskán vegyült is a mohóbb jövevényekkel, akiknek tetszett, hogy a romlás virágait szálanként szakíthatják le szomorú tekintetű amazonok képiben.) Olvasta és közben látta,
sőt hallotta is ezeknek a kissé már korosodó, de annál inkább a szerelem vad
ízeit minden porcikájukban átélő hölgyeknek hajnalig tartó lázas sóhajtozásait.
Legkivált azután, hogy a hánykódó tengerekről hosszú évek után megtért hajós megkoccintotta ablakjukat, de még annak előtte egy nagyon is emlékidéző,
mondhatni beszédes virágokból összeállított szalagos csokrétát küldött előre
a hajdani Török Szultánból. (Amit most legtöbbször Centrálnak csúfolnak.)
Azután jött az őrült öltözködés, a divat korabeli tombolása, a hús földíszítése
az illő fogadásra. Nincs az a film, ha mégis van, akkor nagyon elvétve, amely
a könyv bennünk pergő moziját helyettesíthetné! Itt megint csaknem vissza

1999. december

9

kellett gyömöszölnie az önkéntelen kiáltást. Ebben a bölcsességben érkezett el
a reggel hamar derengő partjaihoz.
Istenem, hogy milyen őrülten fáradt lesz! Kipirosult szemmel, kóvályogva
akar majd hódítani…? De aztán szerencséjére reggelre megjött a a fölmentő
sereg: zengett az ég, és dőlt az áldás a városra.
A nagyon várt eső továbbra is csak a nagy hajóssal, Szindbád úrral zárta
egybe. A késői ebédig végére is járt a szép bőrkötésű Krúdy-sorozat ama híres
példányának, mely P. sógor gavalléros iparegyletbéli buzgalmából régtől ott
mutatkozott az üveges tékában. Talán kissé poros állaga is fölkínálta magát az
olvasásra. Szóval csak éppen reá várt, hogy ismereteket szerezzen belőle a női
lelkek bonyolult szerkezetéhez. Zárat nem mondanék, gondolta, mert abba
beletörhet a kulcs. S akkor mi van? Akkor bizony nagy baj van. Inkább P.
sógor városszerte híres világ-márkájú zsebóráját hasonlítaná e lelket szabályozó
műszerhez. Mint afféle kényes szerkezetet, amely állandó kitűnő bánásmódot
követel a szerencsés vagy szerencsétlen birtokostól, aki ott csetlik-botlik
a szebbik nem körül. A kollokvium eztán következik a tanultakból. Ha kisüt
a nap és fölszárad a Sétatér (mondják ezt sokan Sétakertnek is) szívekkel telepingált padjain a víz.
A szívekben nevek, s nevek a szíveken kívül is, ahogy Ámor nevű vitéz,
mint valami céltáblát körbelődözte őket. Csak a női nevek lennének érdekesek, akik voltak. Ilyen nevű lányokat gyűjt majd, gondolta, mint az ifjú Báthory Gábor fejedelmi nagy futásában, amíg rövid életében kitárta sebes vérének kapuit. Hát legyen, futott a vére után! Mondhatnánk ezt durvábban is, de
nem mondjuk, kedveseim, mert tekintettel, avagy tekintet nélkül a szép nevek
be vannak jegyezve ama „főkönyvbe”, valahogy ilyesformán: Annák, Márták,
Máriák, Évák, Ágnesek, Erzsébetek, Violák, Liák, Juditok, Ilonák, Dórák,
Bettyk, Gizellák, Verák, Györgyik, Zsuzsannák, Klárák, Angélák, Irmák,
Franciskák, Gabriellák, Irének, Arankák, Katalinok, Margitok, Maricák, Cecíliák, Magdolnák, Sarolták, Hajnalkák, Ibolyák, Virágok, Editek, Nórák, Eszterek, Olgák, Piroskák és… (Piroska volt a legelső név, amely megbabonázta,
s akinek valóságos lényétől a legjobban tiltották, hisz jószerivel gyermek volt
még… ezért is érthetetlen az egész história.)
Szindbádi ezeregyéjszakás hercegnek, valamint török pasának képzelte magát egyszemélyben, aki szert tehet előjogainál fogva mindama gyönyörűségre,
melyet a bevésett nevek testi valójukban az élet nagy gyümölcskosarából szerencsésen előgurulva jelentenek… Jaj, dehogyis gurulva, hisz mind kivételes
alakú nőszemély, és csakis kopogós tűsarokban vagy könnyű szandálkában
járul elé, mondván: tégy velünk szépet és jót, nagyúr az kévánságod kiművelt
fortélyai szerint. … Erre aztán most mit feleljen? Lapoz a „főkönyvben”.

10

tiszatáj

Hümmög… lesimítja majd a padról a az esőcseppeket, mert hisz lehettek
azok könnyek, könyörgő könnyek, ha mégse történtek volna kedvezően a dolgok… Bizony ám, angyalkáim!
Bőszen fésülte a gyűlölt csikófrizurát s átkozta magában B. urat, aki így elcsúfítja (rendszeresen) a nyári szünidő kezdetén. Ekkora hendikeppel még egy
Gerard Philippe sem indulhatna M. előtt, aki bizonyára megint azzal kezdi az
incselkedést, hogy végigsimíthatja kis kezével az ő holdvilágos tarkóját. Csúfondáros ajkbiggyesztéssel végzi a műveletet, s közben pedig, mintha a nullás
gép zümmögését utánozná… Ekkor nevetni kéne, de ő sírni szeretne, és átkozni B. fodrászüzletét, ahol a gyalázat megesett vele. Igaz, most nem teljesen
kopasz, ezt valahogy sikerült kivívnia. Otthon az a szent meggyőződés, hogy
csak így lesz felnőtt korában dús, erős haja. A fene tudja, a nagybátyjának
most szép tar koponyája van, s a sokszor megbámult katonaigazolványában
pedig még, göndör dús hajjal feszített. De aztán a katonasipka alatt bizony
rendesen eltűnt. Amikor megjött az amerikai fogságból, ahogy mondják a családi legendáriumban, még volt valami semmi haja kétoldalt, de mivel szégyellte
ezt is, mindig sapkát tett a fejére. Így aztán valóban kopasz lett. Nos, persze
momentán tökmindegy, hogy ő majd milyen sérót visel harminc év múlva…
Addig úgyis föltalálják a hajszaporító kencéket, vagy esetleg napi egy tablettából kinő a haj, ahogy ezt Papp bácsi, a hölgyfodrász – itt a szomszédban –
szokta kajánul az alkalmi férfi-kuncsaftok szemébe mondani, s aztán inkább
vigasztalásul a legújabb, pikáns viccel szórakoztatja őket. Azok meg röhögnek
és szinte örülnek is, hogy nincs hajuk, kivált így nyáron a döglesztő kánikulában, amikor az ember csak a vízben tartaná a kopasz fejét.
Hát igen, még divatos is lehet, csak éppen nem M. előtt, aki a hosszú hajú
fiúkra bukik. Már tavaly is, a legelsői randin elregélte, hogy náluk, Pécsett két
srácot vágtak ki a suliból, mert hosszú volt a hajuk, igaz cigiztek is, meg a pincérekkel piáltak a Nádor legbelső termeiben, de a haj volt a döntő momentum… és punktum. S ezért is jófejek. Most már a város legmenőbb zenekarában játszanak a híres Kaponyáékkal, mert hát a haj oda volt a belépő. A gimiből meg a kilépő, és büszkén vigyorgott, ahogy kisóhajtozta a szellemesnek
hitt fordulatot. (Akkor mintha azt gondolta volna, hogy azért kicsit paciméretű fogai vannak ennek az M.-nek!) De megérte, mondja tovább M.
Csak bámulja a lányt. Mintha kisebbek lennének most a fogai. Vásnak azok
is… A nyulak is állandóan rágnak. Biztos sok édességet zabál, akkor meg romlani fognak. Majd felhomályosítja erről is… Szívből utálta a fogorvosokat. Például Kázmér doktor úr két pofont szokott adni fájdalomcsillapító gyanánt, ha
az a rosszcsont gyerek izgett-mozgott vagy nyöszörögni merészelt. A tejfogait
is többnyire Kázmér doktor huzigálta ki. Kemény ember volt. Szigorú nézésű.
Ha bement hozzá a gyerek-ember azonnal kiállt a fájás a fogából, de akkor már

1999. december

11

nem volt egérút, semmiféle kifogás. Rendszerint megkérdezte, hogy hány
egyese van matekból s ki a legszigorúbb tanár az iskolában, s aztán látva a remegést azonnal, minden különösebb kecmec nélkül lekevert egy taslit a gyereknek. Ha meg valamit próbált visszaszólni, akkor a másik oldalra is kapott
egy flemmet s máris a jéghideg, ormótlan fogót tette arra a parányi tejfogra,
s már kint is volt. Igaz, néha átsuhant valami halvány mosoly a doktor úr arcán,
amikor a reszkető lábbal távozó után dörmögött ilyesformán, hogy no, látod,
ennyiért nem kell ám úgy betojni… aztán szórakozottan kinézett az ablakon,
s már a gyerek félszeg köszönését sem fogadta, hanem jóillatú cigarettára gyújtott. Várta a következő remegő áldozatot.
Szorgalmasan törli a szívekről a vízcsöppöket. Aligha jutnak ma valameddig… Rosszul indul az egész. A kölnivíz se kellett volna, amit futtában a füle
mögé borított. Cefetül érződik, hogy valami békebeli kisasszonykölni. Szóval
márkás pacsuli, amit inkább húsvéti locsolkodáskor lehetne hasznosan szét
spriccelni… Akkor még bocsánatos lenne a vétek… De most kész égés. Sajog az
arca és pirul a füle töve is, mint akit tetten értek. Rossz jel, hajtogatja.
M. mesél neki s fogja a csuklóját. Azt mondja, hogy futballista lesz mégis.
Valóban elég vad és kemény ehhez a sporthoz. S ha gólt lő, akkor mámorosan
ünneplik majd. Biztos lehúzzák a mezét is, gondolja. Ezért kell a futballista
mese, s ez nyilván neki szól, mert ő, lám gyáva. A kezét is a lány fogta meg.
Az ő ujjai meg fagyottak, kiment belőlük az összes vér. Pedig érzi csuklóján
a heves lüktetést. Ezért fogta meg ott a lány, mint egy rutinos védőnő vagy ápolónő. Igen, M. anyja valami ilyesféle, egészségügyi nőci. Mintha mesélt volna is
erről még tavaly, amikor már kicsit tovább kalandoztak vagy inkább csak merészkedtek a takarásban lévő sétakerti „műtőasztalon” (Ez a perverzió viszont
az ő találmánya, amikor kínjában felfedezte az erősen rongált pinpongasztalt).
M. azt mondja, hogy nem kell csöppet sem szégyenkezni, a mamája állandóan
a férfiakat taperolja, de eszébe se jut semmi. Nyilván a férfiaknak igen, amikor
a kedves mamát egyszál fehér köpenyben látják föléjük hajolni vagy előttük
hajladozni.
Vonzották a fehér köpenyek. Egyszer (pár évvel később vagy tegnapelőtti
szép álmában, nem is olyan lényeges most) éppen egy pécsi bombázó fodrásznőhöz került, aki ott dolgozott a színház közelében. Akkor (már) a hajával
éppen azt csinált, amit akart. S láss csodát, a hölgy fölöttébb dús kebleivel
szinte körbetempózta-úszta a nagy nyári hőségben megadóan fölkínált fejét.
A bimbókat ott csiszolgatta a füle és a halántéka közötti roppant érzékeny helyen. Azt hitte, hogy valóban álmodik, s ezután következik a borotvával történő azonnali nyakazás… s hát utolsó kívánságában ez a gyöngéd, erotikus
mutatvány szerepelt… Csaknem kiugrott a borbélyszékből. A nő persze nagyon élvezte (az ő szorult helyzetét is), és a szerencsés, erős hajú férfiakról

12

tiszatáj

kezdett el szinte tudományos fokon értekezni. Sőt, egészen biztos ebben, susogta a fülébe, s beidézett valami német orvosi lapot, amit a minap olvasott
otthoni unalmas óráiban.(Biológiából, anatómiából és ráadásul pszichológiából
is jeles, gondolta kínjában.) Célozva arra, hogy az ilyen típusú haj komoly
potenciálra enged következtetni. Sajnos, az ő férje tök kopasz, ilyen nagy mázlija van, otthon még hajat sem kell vágnia, nem beszélve a többiről…, s gurgulázva nevetett. Erősen kapaszkodnia kellett ott a szék karfájában, csontos könyöke kilógott, s a nőci a fehér köpenyét, mely alatt legföljebb egy parányi kis
bugyi lehetett, elég egyértelmű magasságban és hevességgel a könyökéhez
nyomta. Többször is jól érzékelte az alhas lüktető, kéjes mozgását, mintha
a hullámok apály-dagály játéka zajlott volna az ő partszakasznak használt könyökcsontjánál. Szóval, de érdemi tettek nélkül is édeni helyzet volt, alig vette
észre ezt a kis nyári frizuraigazítást. Szédülve fizetett, és a szokásosnál jóval
több borravalót csúsztatott az erotikusan megnyíló köpenyzsebbe. Ez a becsúsztatás is olyan volt, mintha benézett volna magába a paradicsomba, ahogy
Szindbád úr egyik élveteg, színházi hírlapíró barátja emlegette a híres Magyar
ucca táján…, mert a fodrásznő szinte fölkínálta csinos kis zsebét, ahol már szépen gyűltek a forintok. Az erotika magas fokú művészetét játszotta el a hölgy,
és nem a borravaló érdekelte akkor… Ebben szinte biztos lehetett. Így értékelte ki később többször is a jelenést. (Szemben bizonyos csábos mosolyú,
kihívó öltözetű, bizalmaskodó pincérnőkkel, akik pontosan tudják, mire hajtanak. Ámbár itt is vannak kivételek, dörmögte némi tapasztalattal.)
Ez a széplány, M. meg azt mondja, vagy csak akarja inkább mondani, hogy
elmegy majd professzionális szinten labdát rúgni s minden gól után akár le is
dobhatja a trikóját s alatta semmi kebelfék. A stadion felhördül, kéjesen morajlik. De a lányt, a közönség tüntetése ellenére az öltözőbe parancsolja a prűd
bíró. Aki természetesen férfi, kopaszodó, és alig szuszog már egy nagyobb
poroszkálás után. Vastüdővel veszi a levegőt… különféle rigmusokban szavalják, hogy dobja csak el, s vigye a MÉH-be! (Legelőször a jó édes anyukájáét
ajánlják némelyek… ez itt most nem annyira szellemes, eltekintve a tökéletes
képzavartól.) Különben kedveli a drukkerek hol szellemes, hol meg alpári bemondásait. Egy „köznyelvész” a nyelv igazi, szép változásairól, az argó gyöngyszemeiről csak focimeccseken értesülhet. Bámulatosak a képszerű, eleven fordulatok. Nem a natúr, állandó kötőszavas monoton káromkodások vonzották,
azok elmentek a füle mellett, hanem a nagy monológok, amelyek a közönséget
szórakoztatták legtöbbször az igazi, ötletes foci helyett. Az alanyi rigmusszerzők láthatóan minden meccsre új repertoárral készültek. S nem csak a szegény
perec-és fruttiárusok (akik minden vidéki meccsre elzarándokoltak, hogy csak
Szigeti, alias Kalap urat említsem), törték magukat a portéka eladását könnyítendő jópofáskodással, hanem mások is, az ismeretlenség homályában maradt

1999. december

13

városi folklórszerzők. Akik meglehet otthon a legbékésebb férjek, sőt papucsok, a hivatalban a kettőt se szóló kartársak, könyökvédővel, de a meccsen
valóságos költők, énekesek, kabarémesterek. Egyszer már össze kéne gyűjteni
ezeket a meccs-gyöngyszemeket s kiadni a szurkolók arany-kódexében. (Ajánlom, s csöppet sem tamáskodva a Tarján-Reményi ősfradista szerzőpárosnak!)
Hajdanán mi is gyűjtöttük az „aranyköpéseket” a gimnáziumban, amelyeket aztán gondosan rejtegetve egy vaskosra hízott osztálynaplót formázó keménykötésű füzetbe másolgattunk fölváltva. A féltett művet (ez is szamizdat
volt, csak akkor még nem tudtunk róla!) leginkább a tanárurak páratlanul szép
elszólásai, vagy inkább halhatatlan, ám sokszor triviálisnak tetsző bölcsességei
töltötték meg. A diákok e téren is még kevesebbet tudtak produkálni. Igaz
a diák szorongatott helyzetében örül, hogy él. De a tanár urak jó pszichológusként a feszültség oldására is használták ezeket, a biztosan kacagtató patronokat. Majdhogynem igazi pedagógiai célzattal…
Érettségi találkozókon, ha elkezdik a hajdani szép és főleg a múló idő jótékony hatása nyomán már megszépült történeteket aranyköpésekkel fűszerezni, hát alig lehet abbahagyni a csuklásig fokozott röhögést. Ezek a szövegek
megunhatatlanul ismétlődnek. Újra és újra. És mindig valaki más mondja, de
mégis ugyanazon a hangon, ugyanazokkal a gesztusokkal. S mindig ugyanakkor robban ki a kacaj.
Álmában is ezt hallja. Most is, ezeregyedszer jön a visító röhej ugyanarra az
idétlen mondásra, amelyet a roppant szigorú magyar tanáruk mondott rögtön
a legelső órán: „Ide vigyázz, gyerek! Ezerszer megmondtam, hogy semmit se
mondok kétszer! Megértetted…? Nálam minden órán fújni kell a memoritert,
mert anélkül érettségin megbuksz, gyerek! Megértetted…?!” Süvített a korpulens, vörösödő fejű tanár úr szájából az ige, miközben tömzsi ujjait egymásba
kulcsolva farkasszemet nézett a megszeppenve is kuncogó osztállyal.
Aki először hallja ezeket a remek mondatokat, s aztán utána még millióegyszer a négy év alatt, hol megszokásból, rutinból, hol pedig halálos komolyan átélve, félelmes süvítéssel fölidézve az érettségi előrevetülő rémét, az bizony egy életre bespájzolja. Hát hogyne maradt volna meg! Tán sokkal jobban, mint egy szép, ám nehéz szövetű Berzsenyi-vers, mondjuk a Fohászkodás
elemzésének izgalmai… Vagy amikor a tanár úr – a fejvesztés terhe mellett,
persze a mi szegény fejünkről volt szó! – arra vállalkozott, hogy el is énekli
a Tihanyban kóborló, tüdőbajos Csokonai versét, melyet nem átallott egyenest
az Echóhoz címezni… De aki röhög, azt menthetetlenül kizavarja, beszekundáztatja s jó esélye van arra, hogy érettségin megbukik. S más hallatszott is
Sulyok tanár úr éles hangján, hogy „Ó Tihanynak rijadó (és nem rianó, ezt is
jegyezd meg, gyerek!) leánya, szállj ki Szent Hegyed közül…” Aztán megtanulták
az első három versszakot a dallammal együtt. S már nem nevettek. Emlék és

14

tiszatáj

örök memoriter maradt. Mint ahogy Berzsenyi, Katona, Madách meg leginkább Arany, akit a tanár úr Horváth János nyomán nagy szigorral, s tán
szeretettel is tanított.
M.-nek mit mond erről? Aztán kiderült, hogy semmit. Megint itt ez a reggeli felhőszakadást újrázó s lepipáló zivatar. Bőrig áztak, de inkább csontig,
mert közben nagyon lehűlt a nyári lég, amíg hazaértek. M. a szomszéd lakásban leveszi a trikóját, mindenét, és be a forró vízzel telt fürdőkádba… Mára ez
jutott, gondolja megadóan. És azt is, hogy hosszú az éjszaka, bár nagyon kimerültnek érzi magát, de megint szindbádozik. Amikor I. néni lefejti róla
a ruhákat és teát forral, nehogy megfázzon, ő már valami hintón ül és hallgatja
a bölcs hajóst… aki M. nevű kedvesről mesél.
Akkor még nem tudta, hogy M. késő este táviratot kapott, hogy egyik diáktársát halálos baleset érte. Hajnalban el is utazott. Egy hosszúhajú, szép fiú
volt, akibe őrülten szerelmes lett M. valami iskolai bulin, de mostanában már
nem beszélt róla. Ezt néhány nap múlva tudta meg a lány rokonaitól, akit
aztán soha többé nem látott. Nyaranta, amikor Szindbád úrral legtöbbször
összejönnek, arra gondol, hogy mennyire jobban is alakulhatott volna ez a történet. És hogy M. nagyon szép lány volt. Akkor, azon a nyáron különösen,
amikor utoljára látta. Hűvös kezét ott érzi a csuklóján, és ott, a bizony már
megőszült tarkóján is.

¿999. december

BALOG JÓZSEF

Vers-mondás
PETRI CSATHÓ FERENC PUBLIKÁLATLAN VERSEI ELÉ

Petri Csathó F e r e n c n e k van egy könyve. Egy k ö n y v e van. 111 vers. E z
a címe. Számolt versek tehát. Á m Petri Csathó Ferencnek van még verse. Számolatlan. Ú g y is van még verse, hogy nincsen, mert elveszett, mert lappang,
mert Petri Csathó Ferenc nem adta ki a kezéből, vagy kiadta, csak akkor szél
támadt és elsodorta, vagy a Tiszába hullottak a lapok, ott maradtak a múltnak
asztalainál, vagy elvitte oda, ahová mi nem követtük még. Vagy hamu lett.
Pedig a kézirat nem ég el.
, Petri Csathó Ferencnek maradt még verse azért. Vereb Gabriella és Petri
Ádám adták nekem, amikor 1999. április 11-én a Juhász Gyula Művelődési
Házban verset mondtunk. Illetve, hogy mondhassunk ott olyan verseket, amelyek náluk megmaradtak, de nem jeletek meg soha. Ezekből a versekből válogattam, hogy megjelenjenek a Tiszatájban.
En azt most nem fogom leírni, ami versekben írva van. Hogy azok akkor
micsodák. Mert egyfelől azok - ezek - Petri Csathó Ferenc versek. Másfelől
versek a versírásról. És versek a halálról. A félhalálról. A rácsról. Ebesről. Versek az árnyékról. A z aranyfüstről. A z öröklétről. M i n t h a volna. M e r t ezek
a versek. A versek a Kődobozról és Ilia Mihályról. Urnáról versek ezek, és borokról. A kertről és a merülésről versek.
N e m tudom. Ahogy mondtuk, bizonyosan voltak. Ahogy írva van, bizonyosan vannak. Ahogy Németh János és Padlás Zsuzsanna is mondták. Bizonyosan.
En csak azt tudom, hogy, akit őrizünk magunkban, az egyre nő. Nagyobb
lesz, mint mi magunk és nagyobb annál, amik vagyunk. A költőnek nagy kezei és nagy lábai lesznek és a homloka is óriás és a szemei akár a hatalmas ablakok. Amelyeken át nézünk mi is végül. És látunk aztán. Látjuk, hogy a költő
csak áll és néma és mozdulatlan. A versek pedig mondanak. Mondanak szakadatlan.

1999. szeptember 3.

16

tiszatáj

PETRI CSATHÓ FERENC

A versírás rejtelmei
A kozmoszt nem lehet egyetlen költeményben
a párbeszédet sem halott apámmal
Minden kudarcunk: félhalál, a vers
nem írja meg kegyetlen önmagát magától
Anyám ma hetven éves és egyetlen szót se
szóltam és ő se szólt ebédre húst sütött
vannak szavak, amelyek nincsenek, csak a
halál után tudjuk őket kimondani
halál után lehet kimondani szavak

Rács és aranyfüst
Egy nyagda kerti széken
ül és ásít a lassuló idő
Darázs jövendöli halálát –
döngő aranyfüst Leng a bánat
hullik rám növeszti kérgem
most rácsnak látszik az eső
Az is talán Mögötte én
ki fadobozt csinál magának
akkorát épp hogy beleférjen
és vár amíg hosszú árnyéka és
mohos szakálla nő

1999. december

17

Kõdoboz
Ilia Mihálynak

hiába les fülel a kukucskálón
az őr nem hallja: titkontúli hang:
Kányádi verset mond egy kődobozban
a hátán is látszik: beszél
a megtörtekhez szól vigasztalásul
az őr azt látja áll egy néma rab
: pedig már nincs is ott
szabad mezőben ül függőleges lovon;
(itt csak a priccs a rács a zárka
itt csak az őr fogoly s a kődoboz
a kődoboz amely egy még nagyobb
(országnyi) kődobozba zárva)

Kert Eszéken
Katonás mozdulatlanul
mellén háborús rendjelekkel
egy karos kerti székben ül
légy áll az arcán
torkollattüzek gyermeksírás
üres szemében véraláfutásos ég
exit kezdődik minden újra
bokrok futnak körötte a kertben
águk szurony sipkájuk vasfazék

18

tiszatáj

Öröklét
Halál, halálaink,
halálunk: kínban megfogant öröklét.
(Minden halál ezért törvényszerű.)
Lepillantunk a Földre Máriával;
Látjuk; a kilőtt szarvasok
utolsó fekhelyén kinő a fű.
És látjuk; mindig marad egy anya;
S kidugja anyja földkerek hasából
világlebíró kicsi öklét
halálra szánt újabb ember –
a magzata
a halál az öröklét

Térdeplõ
Égünk már, uram, roncsolódunk
gyarló, emberi szerelemben.
Nézz le reánk – térdepelünk;
nézz le reánk – legyél velünk;
mutasd meg lelkem Máriának,
lásson, mert tudom, szereted,
s lát majd, ha szeretsz engem.

Merülés
ott állsz már a fák között
kalapban és nehéz ruhában
(mindig esik és értelmetlenül)
kinövöd kérgedet (kabátodat)

1999. december

19
S. M.-hez mást küldtél magad helyett
te már deszkára festve csak
te már csak kép valahai szobában
látod a fák közül amott hogy alkonyat:
valahai szobád alámerül
időd lejár akár az óraszerkezet:
és ott állsz még a fák között
mint időn túli térelem
örök vagy mint a félelem
repedezik kérged (kabátod)
látod saját halálodat

Urna
elképzelem (nem is nehéz)
P. Cs. F. költő poralakban
(se fej, se test, se láb, se kéz)
nem árt neki villám se örvény
törvényeken túl ő a törvény
nem csalják többé csalhatatlan
nem hullik rá se vád se bomba
nem csukják be marhavagonba
P. Cs. F. költő poralakban
ágyak emléke régi nőké
bor emléke a poharakban

20

tiszatáj

TÉREY JÁNOS

Áldatlanság
Magyar idő szerint éjszaka.
A panaszfalon még csak tizennyolc rovátka.
Kóstolódás Pesten, kevered a Blahát
és a Jászait (színésznő-színésznő).
Még zavarba ejtenek az aluljárók,
rajzasztalon komponált fő- és melléktémáikkal.
A felszíni közlekedés boldogít,
főleg Zugló archaikus villamosain.
Szemináriumok előtt egy-egy vodka,
filmszakadás-gyakorlat egyedül a gólyabálon.
Amúgy: a csigaléptekkel araszoló délutánok.
Magyar idő szerint éjszaka.
Pörög rengeteg óriás kislemez,
csodálod, mennyi újkeletű szemetet
megtűr a türelmes éter.
Vasárnapi levelező vagy; papíron
műveled a pusztába kiáltást.
Olyan nevetséges ez, mint hosszan
integetni alkalmi társalkodónődnek
az olajszagú, augusztusi állomáson.
Maradt egy tucat otthoni címed.
Füstfüggöny mögött a félelmetes kikötő,
álhír érkezett: elmentek a kérők,
és magukkal vitték Penelopét is.
Magyar idő szerint éjszaka.
Ezt sem a tűzhely mellett töltöd,
mérföldekre jutottál a házi boldogságtól.
Még csak az eredendőt ismered,

1999. december

21
a Két malom utcait, a tágasabbikat.
Máris többet éltél, mint Nemecsek
Ernő, volt időd bepiszkolódni
– épp csak, amennyire kell –,
és a hamvasság hamar odalett.
De a tűzhely is. Azt kell visszapörölnöd.
Magnetizálva vagy, rabja a réginek,
az egyetlenegynek. Süketen az újra.
Magyar idő szerint éjszaka,
találgatások a Második Eljövetelről.

Valaki
Az a feneség, hogy ilyenkor
az alapoktól kell kezdenem.
Alkalmazom a tanult beszéd alakzatait.
Hangyaszorgalommal vagy dögletes rutinnal
– mikor hogy – föltérképezem az ismeretlent.
A Szentkuthy-féle kategóriák
egyikében se sorolható be.
Nem „hetéra”, mert nem tompa fényű közkincs,
igaz, elsősorban a test hálája köt hozzá.
Nem „mondén divatnő”, mert nem él
nagy életet, és nem is szép különösebben.
És nem „hitves”, mert olyan csak egy van.
(Rögeszmém szerint, mely eleven még
ez ínséges időben.)
De másokkal alszom, ezért megtanultam
a közlekedést meg a boltok
fekvését a lakásuk környékén.
Jellemző, hogy kifakulásom
tanúi mindig budai nők.
Terápiás vonalak, visít a telefonállat.
Szívtájékon semmi, de semmi.
Vacsorával várnak, de nem mondják békebeli

22

tiszatáj
gráciával, hogy megjött az uram.
Ugyanaz a széphistória –
kivonatosan, új füleknek.
Cserébe meghallgattam egy másik életet,
és meg is pihentem benne egy pillanatra,
én, a ballaszt.

PATAKI FERENC: CSILLAGPÖTTYÖS HÍRNÖK

1999. december

23

TÓTH ERZSÉBET

Reád hull
Nagy Gáspárnak

Hány éve is már?
Álltál a kertkapuban egy lánnyal,
Tavasz volt, tél, nyár?
Az ablakban egy másik lány állt
szívdobogva –
„Te jó ég! Mindjárt megcsókolják itt egymást!”
– volt-e csók aztán? Fontos lenne most
minden apró részlet, de
leselkedni visszamenőleg is szégyenletes.
Azután más dolgod lett,
sürgősen el kellett temetned valakit,
Csakhogy a halott nem volt sehol,
téged meg mindenki bolondnak nézett,
teltek-múltak az évek,
előkaparták a hősöket is lassan,
hogy megkapják méltó sírjaikat,
a ravatalnál százezrek álltak,
ki fogcsikorgatva, ki sírva,
de lélekben milliók ünnepeltek,
bársonyos forradalmunk
nem ölt meg senkit,
„Ugye mi nem tudunk ölni?”
csak az halt meg,
aki már úgyis meghalt volna –
azóta is csak azok halnak meg
akik már nem tudnak élni –
jönnek új életformák és új halálnemek,
sajnos az égi pohárköszöntőket most
valódi bombázók írják,
nem földi lányok, nem édes kis bombázók fenyegetnek,

24

tiszatáj
(és kissé túl élesen hasítanak a levegőbe,
a madaraimat sem hallom tőlük,
akiket ébresztőóra helyett szoktattam ide
az ablakomba, de minek
fölébreszteni azt,
aki el sem tudott aludni?)
a földön még rosszabb a helyzet,
úgy veszem észre, a temetési szokások
megint eldurvultak kissé,
több százezer halottal kellene már megint
elszámolni valahol valakinek,
úgyhogy még nagyon sokáig kell élned,
annyit mondhatok.
Ezért hát ne kérdezd, kire hull a bomba,
reád hull.
1999. április 11.

Égi ólomból
„húsz év múlva”

Nem múlik el, amit az ifjúság
egyszer beragyogott.
Ahogy nem múlik Ady, Németh László.
A haza szikrázó örökmondatai:
állnak az időben.
Hidd el, még nem késő.
Jönnek majd, jönnek az ifjak,
és tiszta lesz tekintetük.
A sárdobálók akkor már rég halottak,
akik egy mondatodból nyakadra
hurkot fontak, nem tudják megfojtani
ezernyi kínzó, szenvedő, lélegző
mondatodat. Jöhetnek új istenek,

1999. december

25
papíristenek, gépistenek, kisebbek,
nagyobbak, a mérleg belesüllyed
a mocsárba, vagy fölszáll a magasba,
te légy nyugodt.
A súly égi ólomból készül.
„az istenek halnak”,
a Golgota örök.

PATAKI FERENC: A SZÜLETÉS HELYÉN

26

tiszatáj

BALOGH TAMÁS

Balkéz Kettõ
„De itt még nincs vége a könyvnek. A befejezés még
hátravan, és mindaddig nem is jöhet el, míg Blue el
nem hagyja a szobát. Így szokott ez lenni a világban:
egyetlen momentummal több vagy kevesebb, s oda
a kényes egyensúly. Amint azonban feláll a székről,
fejébe nyomja kalapját, és kisétál az ajtón, vége.”
(Paul Auster: Kísértetek)

BK2 nem focista, ahogy neve sugallja, hanem a legjobb barátom. Van rendes, polgári neve is, de a rokonságán és a szűk baráti körén kívül más nem tudja, csak így ismerik: Balkéz Kettő. A rokonok, barátok is így szólítják.
Mert hát: illik rá.
Balkezes volt, azazhogy igazából jobbkezes, de mégis balkezes, a szó pejoratív értelmében, és ebből a balkézből volt neki kettő, innen a neve.
Amivel tudta, elvágta magát: PAX tollal (!) gimnáziumban, az egyik kémiaórán;
késsel, nem is eggyel, minddel jóformán, de főleg azzal a vadásztőrrel, amit egész délután élesítgetett egy kaszafenő-kövön (kasza-fenőkövön?) és Bükkszentkereszten, mert
éppen osztálykiránduláson volt, és aztán amikor kipróbálta, gyorsan meggyőződött
róla, jó és alapos munkát végzett, írólappal, már nem tudni, hogy; borítékkal, a nyelvét, nyálazás közben; konzervesdobozzal, először kiskorában, az fájt és vérzett a legjobban, azóta tart tőle (gyerekkori aberráció), kővel, cérnával, boros-, sörös-, egyéb
üveggel stb. Utoljára éppen söröskupaktól vérzett jobbik kezének hüvelykujja.
Annyira a legjobb barátom, hogy jóformán mindent tudok róla, mert állandóan
figyelem és vigyázok rá, mert nevéhez méltón állandóan önveszélyben van, s ha netán
vigyázó szemeim nem vetném rá, talán egyszer úgy elvágná magát, hogy… Éppen ezért
lakását, munkahelyét poloskákkal (lehallgató-készülék értelemben), kamerákkal szereltem fel, útjain követem, tudom, mikor, kivel, mit csinál és hol és hogyan. Ő az életcélom: megmenteni. Jó ember vagyok én.
Egyvalamit azonban én sem tudhatok róla/belőle: a (ki nem mondott) gondolatait,
az érzéseit, a vágyait stb. Ezért kellett volna az előbb (előző bekezdés, első sor, 47–54.
karakter, mert 10–10 a margó a jobb és a bal lapszélen) dőlt betűvel írnom a „jóformán” szót, így: jóformán, mert valóban, bevallom, én nem vagyok mindent-tudó-őelbeszélő, mert 1.: tényleg nem tudok mindent, 2.: én-elbeszélő vagyok (E/1), magamról mindent tudok (ahogy azt a Móriczka), de én nem vagyok fontos, Balkéz a fontos,
ő lesz a történet hőse, mert 1.: lesz történet, 2.: Balkéz pedig a hőse neki (hős benne),
úgyhogy a történet mégiscsak E/3-as ő-elbeszélő módban lesz, de akkor sem tudok
mindent, higgyék el.
A történet ott kezdődik (még itt vagyok benne, bocs), hogy utolsó nagy közös
ivászatunk – ahogy szoktam mondani: „az íze miatt” – után a megfelelő módon beállva
hazatántorogtunk és elkezdtünk enni. Hej, a részegek szeretnek ám enni! Mit enni?,

1999. december

27

zabálni! (A másnapos – fordítottan arányosan – nem.) Én szeltem a kenyeret, Balkéz
a kolbászt. Itt követtem el a hibát: az ő részeg kezébe (rész-egész viszony, vagy részegegész, he-he) adtam az élesebbik kést és (ez meg egy hülye rím volt) Balkéz ismét hű
maradt nevéhez, akármennyire is nem figyeltem most rá: az acél megcsúszott a jó,
száraz, tehát kemény bozóti disznóságon, élőhúsba vágott a paprikás és egyebes meg
füstölt döghús helyett, fröccsent a vér. Egy üvöltés, de nem Balkézé; az enyém: jobb
csuklómat éppen ott és éppen úgy érte a fém, ahogy az öngyilkosok könyvében meg
vagyon írva.
Arról fogalmam sincs (nem emlékszem, mert 1.: túlontúl részeg voltam, 2.: életemben először talán elájultam), hogy hogyan éltem túl, de a lényeg az, hogy a Bozóthoz
legközelebb eső, tehát negyven kilométerre levő kórházban éledtem fel, mindenféle
gépek és csövek között; egyik-másik (mármint cső) mintha belőlem jött volna ki –
vagy oda ment, befelé? Alig ismertem magamra.
– Bocs, nem akartam – mondta Balkéz, aki ott ült az ágyam mellett és nagyon aggódva nézett. – Élsz?
– Úgy látszik. Baj?
– Azt mondták, lehet, hogy… izé… a vérveszteség. Úgy örülök, hogy élsz! Tudod,
nem szívesen öltelek volna meg.
– Rendes vagy. Hogy kerültem ide?
Balkéz megrázta a fejét és most nagyon szomorúan nézett, látszott rajta, csupa
lelkiismeret-furdalás az egész srác belülről, már majdnem lyukas. Aztán sóhajtott:
– Nem tudom. Én is itt ébredtem, csak korábban és a detoxban. Haragszol?
– Rád?
Most úgy látszik, kicsit hosszúkásra sikeredett a keret, a bevezetés, de a történet
előzményeit ismerni kell, szerintem.
Szóval ott feküdtem a kórházban, a „Rád?” után a fájdalomcsillapítóknak meg
miknek köszönhetően egy kicsit visszakábultam, aztán amikor ismét öntudatra ébredtem, Balkéz még mindig ott ült.
– Az orvos azt mondta, egy hétig bent kell lenned – szólt igazán nagyon sajnálkozva. – Majd minden nap meglátogatlak.
– Nem, nem, legjobb barátom. Engem itt nem érhet baj… ellenben…
És megbeszéltem (közöltem) Balkézzel a tervem, ami mindkettőnk érdekében fogant meg agyamban: erre a hétre szobafogságra ítélem szörnyű nagy bűne miatt.
– De nem akartam! – kiáltott. – Bocsáss meg!
– Tudod, hogy nincs bocsánat, hiába hát a bánat, légy, ami lennél: férfi, a fű kinő
utánad.
– Akkor… már nem vagyunk barátok?
– Hülye. Balfék Balkéz! Csak vicceltem. A szobafogság neked kell, nehogy bűntudatodban esetleg véletlenül kárt tegyél magadban. Őrt fogok állítani szobád ajtaja
elé, nem mehetsz ki, csak vécére és fürödni, de nagyjából oda is elkísér. Mármint az őr.
Vendéget fogadhatsz, amennyit akarsz, mindent csinálhatsz úgy, ahogy eddig, a szobádban, ugye, de figyelni foglak, nehogy megvágd magad. Az ételt és ilyesmit – kávé,
ez-az-amaz – készen, a sört bontva kapod, az újságokat frissen, meg minden, jó?
– Ahogy akarod… – felelte teljes beletörődéssel. – Igazad van.
Így került Balkéz a zárt szobába.

28

tiszatáj

Szemmel (miért, mivel lehet még? ó, balga szófosás!) láthatóan BK2 az első napon
még nem tudott mit csinálni. Azazhogy igen: pontosan azt, amit eddig: reggel felkelt,
pisált, fogat mosott és megmosakodott, kinézett az ablakon (egy embert látott a sarki
buszmegállóban; minden nap ott látta), aztán reggelizett (két pár virsli vajaskenyérrel,
mert a mustárt utálta, meg a kecsöpöt is), közben elolvasta az újságot, aztán bekapcsolta a tévét és lerogyott egy fotelbe, lábát egy támla nélküi székre tette és bámulta
a képdobozt délig; ekkor behozták az ebédet (húsleves csigatésztával, rántott szelet
hasábbasült burgonyával), közben oda-odanézett a műanyagcsalikra és hiperszuper
fogyasztó– és kondicionálógépekre, aztán megivott egy előre meglazított kupakú sört,
majd még egyet és még kettőt, ettől aztán elszunyókált egy kicsit, de csak addig, amíg
a fotelben ébredve rájött, hogy most videózni kéne neki, de mivel a kölcsönzőbe nem
tudott elmenni, elővett egyet saját kazettái közül, valami jó kis agymosó lövöldözős/verekedős/kardozós/baszós filmet és megnézte; ezután a tévében éppen egy brazil
sorozat három részét vetítették, amoda meg parlament – olvasni kezdett: egy modern
klasszikust vagy egy klasszikus modernt, mindegy volt neki, minek nevezik, ő szeretette (vékony kis könyv volt, gyorsan kivégezte), aztán vacsora (melegszendvics), tévé,
benne jó hosszú film, közben egy sör, majd még egy és még kettő, amiktől kissé megálmosodott, de nem nagyon (csak „kissé”), úgyhogy gyorsan megivott még kettőt,
hogy nagyon el legyen álmosodva; nagyon elálmosodott; el is aludt, és valamit álmodhatott, mert mosolygott, aztán forgolódott, takarója lecsúszott róla, megint mosolygott, merevedése lett, aztán elmúlt, lemúlt, forgolódott, álmában (ez is hülyeség, dehogy ott benne!; akkor csak álmodná, hogy), alvásában visszahúzta magára a takarót,
most már nyugi volt reggelig, amikor is felkelt és ébren lett.
Ekkor történt a változás.
BK2 jelzett egyik őrének, hogy jöjjön be, kérni akar valamit.
„Minden az enyém, azt hiszem. És éppen azért, ahol és ahogy most vagyok.
Eddig milyen? Nem tudom, döntsd el te, kedves Olvasó. Habár ennyiből? Szerintem
ennyiből – igazad is van – nem tudod, bocs; én sem. Akkor folytatom. Az az igazság,
hogy most először ragadtam írás céljából ceruzát; tollat nem adtak, mondván, harmadikos
gimnazista koromban – egy kémiaórán – elvágtam magam egy PAX tollal. Szóval először
írok, vagy még inkább: jegyzetelek. Amire gondolok, ami az agyamban van.
Agy: kicsi, szürke valami, bezárva a koponyacsontok közé. Kívülről nem is látszik, és
ha valaki ragaszkodik ahhoz, hogy „Hiszem, ha látom”, akkor nem is létezik. Csak sebészek, boncnokok, helyszínelők vagy egy szerencsétlen baleset szemtanúi hihetnek benne
eszerint.
Az agy tehát egy bezárt valami.
Én is be vagyok zárva.
Éppen ezért korlátlanok a lehetőségeim: bezárt szobám falai számomra nemlétező
határok; vagy ha ott is vannak, csak a valós mozgásom terét szűkítik. Az emberét, Balkéz
Kettőét, a humanoidét. Az íróét – mert aki ír, az író is mindjárt, ha másképp nem, hát
folyamatos melléknévi igenévi értelemben – ellenkezőleg: kinyitják a sorompót. Ki látott
már írót járkálva, biciklizve, sielve vagy úszva írni? A teljes szabadsághoz tehát bezártság
kell; no meg egy piros spirálfüzet. De most már az is van, abba írok – az őröm küldtem el
érte, ő hozta.
Most tehát a füzet lett az én ketrecem. Szavakba, mondatokba zárom magam, én lettem a szöveg, én nézek vissza minden betűből, de még a szóközökből is. A vessző, a pont

1999. december

29

is én vagyok. A legutolsó, szövegvégi ponttal pedig megszűnők létezni. De addig még itt
raboskodom a négyzetrácsos lapon.
Bezártak és nekem adták a szabadságot; de én ismét bezárkóztam.
Lehet, hogy így érzem jól magam?
Írok – ezek szerint igen. De szabad is vagyok, hiszen arról írok, amiről akarok.
A legszabadabb rab vagyok vagy a legbezártabb gondolat?”
Eddig tartott BK2 első szövege. Amikor kész lett, gondolkodott egy ideig, majd sietve
felírta az első oldal tetejére a címet: EGY SZOBÁBAN ÉS PAPÍRON. Így, csupa nagybetűvel.
Gondolom nagyon megörült annak, hogy rájött, tud írni, mert még aznap elküldte hozzám a kitépett lapokat (3. db, mert minden második oldalra írt, elég nagy betűkkel). Én
– a kórházba zárt rab – lelkiismeretesen elolvastam, majd amikor szabadon bocsátottak,
a következő beszélgetést folytattam BK2-vel:
– Miért kezdtél el hirtelen írni?
– Be voltam zárva, és megnyílt előttem a világ. Én voltam az a világ. Már minden,
amit addig tettem, untatott, valami újat akartam, de nem látni, hallani, olvasni, hanem
alkotni, hogy értelmes nyomot hagyjak magam után, ne csak véres kötéseket, ragtapaszokat vagy éppen papírzsebkendőket. És azért, mert az jött elő az agyamból, hogy még
régebben olvastam egy könyvet, Balogh Tibor írta, nem, nem is, nem Tibor, hanem Tamás, és valami pepita borítója volt, meg valami címe, Egy füzet magánélete talán, de nem
biztos; jó vékony volt. No, én azt elolvastam, és most arra gondoltam, hogy olyat én is
tudok írni. Mit olyat, jobbat! Azok amolyan zsengék, utánzások, ráérzések, meg egy
csomó önéletrajz… a vége felé viszont javul a kötet, hosszabb írások, de akkor is: én jobb
vagyok. Versengés, felülmúlni akarás; igen, azt hiszem, ez volt az igazi ok.
– Nem ismerem azt a könyvet. Viszont ismerek egy másikat, ami – első szöveged
elolvasása után – önkénytelenül is felidéződött bennem.
– Miért?
– Mert szerintem tőle vetted a motívumokat. Név szerint a bezárt szobát és a piros
spirálfüzetet. A New York trilógiáról beszélek, melynek szerzője Paul Auster. Ebben
a regényciklusban visszatérő motívum mind a kettő.
– Lehet. Őt viszont én nem ismerem.
– Paul Auster, amerikai író. Nem akarok rangsorolni, de Poe, Twain, Hemingway,
Heller és a többi nagy klasszikus mellett ő a mai klasszikus. 1947-ben született, egyetemet
végzett, de dolgozott is: volt tengerész, telefonközpontos meg miegymás. A New York
trilógián kívül a Holdpalotát, A véletlen zenéjét és a Mr. Vertigót olvastam tőle, magyarul
más nem jelent meg. Állítólag – ezt a fülszövegek írják – ő a tökéletes életmű megalkotója:
sehol egy törés, sehol egy lejtő.
– Még csak nem is hallottam róla. Ennyi talán elég ahhoz, hogy a vádat visszautasítsam. De ha jobban belegondolsz, magad is rájöhetsz, hogy tévedtél: nálam a bezárt szoba
nem motívum, hanem életkörülmény. Te zárattál be, barátom. Szobafogságra voltam
ítélve. És hogy időm kitöltsem, kértem egy füzetet. Nem egy piros spirálfüzetet kértem,
hanem egy akármilyen füzetet. Az őrt kérdezd, aki hozta, hogy miért éppen arra esett
a választása. Szóval érted: szó sincs itten irodalmi utánérzésekről, meg már mások által
használt és bevált motívumok újraélesztéséről. Amiről én írtam, az a valóság. Semmi
fikció. Előttem volt a piros spirálfüzet (ráadásul négyzetrácsos, nem vonalas) és körülöttem a bezárt szoba. Én semmit ki nem találtam. Sőt, meggyőződésem, hogy nem is tudtam volna: mivel az ember egy valós világban él, akár akarja, akár nem, csak valós dolgo-

30

tiszatáj

kat ismerhet meg. És az általa megteremtett képzeletvilágban létező dolgok mindig is
olyanok lesznek, mint a valódiak; ha nem egészükben, de részletükben biztosan.
– Akkor szerinted fikció nem is létezik?
– Persze hogy nem.
– De hát akkor önmagadnak mondasz ellent a többi szövegedben, amik előtt hangsúlyozod, hogy megpróbálod kitalálni annak a fickónak az élettörténetét.
– Azok sem teljesen fikcionális szövegek. Ott volt az az ember a maga valóságában. Én
láttam. Te nem. Neked fikció. Nekem nem.
Miután az őr távozott, Balkéz hátradőlt a széken és rágyújtott. Látszott rajta, hogy
nagyon gondolkozik, vagy legalábbis gondolkozni akar; homlokán a ráncok akkorák
lettek, mint a Móri árok vagy a víz nélküli Dunameder, aztán hopp, egyszerre eltűntek,
Balkéz elmosolyodott és úgy is maradt most már egészen addig, míg őre meg nem érkezett. Egy piros spirálfüzetet hozott neki. Balkéz illedelmesen megköszönte, majd meg sem
várva, míg egyedül marad, kinyitotta és nézni kezdte az első lapot. Aztán elnyomta a már
füstszűrőig szívott/égett csikket, ceruzát fogott helyette valamelyik balkezébe (úgy láttam, most a jobb oldaliba) és írni kezdett.
Szinte megállás nélkül körmölt a ceruzájával, kettőt lapozott is, majd amikor utoljára
megállt és felnézett a füzetből, kész is volt vele, azt hiszem. Mert többet nem írt, letette
a ceruzát, rágyújtott. Kivett a hűtőből egy előre meglazított kupakú sört és miközben
megitta, átolvasta a szöveget. Nem javított benne. Aztán kitépte a három lapot, hívta őrét
és odaadta neki a lapokat. Az őr távozott, Balkéz pedig még ücsörgött egy kicsit a széken,
majd felállt és az ablakhoz ment. Ezután napi programja ismét visszatért a rendes kerékvágásba: bekapcsolta a tévét és lerogyott egy fotelbe, lábát egy támla nélküli székre tette és
bámulta a képdobozt délig; ekkor behozták az ebédet (gulyásleves, gombapörkölt nokedlivel), közben oda-odanézett a szupertakarékos mosószerekre meg a csudásan fénylő szőrű
macskákra és -hajú nőkre, aztán megivott egy előre meglazított kupakú sört, majd még
egyet és még kettőt, ettől aztán elszunyókált egy kicsit, de csak addig, amíg a fotelben
ébredve rájött, hogy most videózni kéne neki, de mivel a kölcsönzőbe nem tudott elmenni, elővett egyet saját kazettái közül, valami jó kis agymosó lövöldözős/verekedős/
kardozós/baszós filmet és megnézte; ezután a tévében éppen egy brazil sorozat három
részét vetítették, amoda meg parlament – olvasni kezdett: egy modern klasszikust vagy
egy klasszikus modernt, mindegy volt neki, minek nevezik, ő szeretette (ez is vékony kis
könyv volt, gyorsan kivégezte), aztán vacsora (melegszendvics), tévé, benne jó hosszú
film, közben egy sör, majd még egy és még kettő, amiktől kissé megálmosodott, de nem
nagyon (csak „kissé”), úgyhogy gyorsan megivott még kettőt, hogy nagyon el legyen
álmosodva – nagyon elálmosodott; el is aludt, és valamit álmodhatott, mert mosolygott,
aztán forgolódott, takarója lecsúszott róla, megint mosolygott, merevedése lett, aztán
elmúlt, lemúlt, forgolódott, álmában (ez is hülyeség, dehogy ott benne!; akkor csak álmodná, hogy), alvásában visszahúzta magára a takarót, most már nyugi volt reggelig,
amikor is felkelt és ébren lett.
Ekkor azonban első dolga az volt, hogy belebámult pontosan az egyik kamerába és
ezt mondta:
– Vége eddigi életemnek.
Közben persze én sem tétlenül töltöttem napjaim a kórházban. Elolvastam ezt-azt,
újságokat, könyveket, néztem az ápolókat és a különféle nőket, betegeket vagy látogató-

1999. december

31

kat… Az egyikkel meg is ismerkedtem. Nevét nem árulom el, mert a szöveg maradjon
csak fikció; nem kell, hogy mások is ráismerjenek. Mások, mert ő – ha olvassa majd ezt
a szöveget – talán felismeri benne önmagát. Ha jól csinálom, igen, de ha jól csinálom, akkor
nem. Majd még eldöntöm, hogy mit csináljon. Szóval történt az, hogy ülök az egyik kerti
padon és egy vaskos könyvet olvasok. Nem tudom, miért azt olvastam, nem is tetszett,
egyáltalán nem tetszett, unalmas volt és nagyon hosszú és nagyon nehéz; egy beteg embernek bizony ez is számít: a könyv súlya. No, ülök és olvasok, amikor is enyhe szellőfuvallat lengette meg a fák és bokrok leveleit (most giccses vagyok, mi?, az is leszek, jó?),
a napsugarak az arcomat simogatták és a rigók is nekem énekeltek, és a kis vakond is,
amelyik éppen akkor bújt ki a túrásából, amikor jött a szél és a nap, az a kicsi, de nagyon
aranyos vakond is rám nézett, ő is látott akkor, csoda történt vele is, mint velem is, mert
azt történt, csoda, igazi nagy csoda, így, nagybetűvel: CSODA. Jött egy lány.
Mellette egy fiatalember sétált, őt ismertem. A lányt nem ismertem (de majd hamarosan ki fog derülni, hogy meg fogom ismerni). Persze, ezt csak így: (zárójelben) jegyzem
meg, mert ez a történet nem arról szól, hogy én hogy írok meg hogy hogyan pörög az
agyam, ha lejtőn van, hanem ez a szöveg Balkéz Kettőről szól, aki ekkor éppen otthon
gubbasztott és talán éppen csinált is valamit.
Talán írt. Talán nem.
Nem tudom.
A lényeg az, amit tudok: hogy az az ember, ott, amellett a lány mellett, akit nem ismerek, az ismerősöm. Igaz, hogy régen láttuk utoljára egymást, de pár pillanat múlva már
nevet is kapcsolni tudtam az archoz: Bényei Gáspár. Régen többször találkoztunk, zenéltünk is együtt egy ideig, aztán valahogy eltűntünk egymás életéből. Pedig, hejh, de nagyon jó cimborák voltunk! Igenbizony. Cim, cim, cimbora, van bora?, cimbora? Ivócimbora!
– Szervusz Gáspár. Hogy vagytok? – kérdeztem.
– Ő – és mondott egy nevet, miközben a vele érkezett lányra mutatott –, ő az én
megmentőm.
– Örvendek. Köszönöm, hogy megmentette Gáspárt.
– Nincs mit.
A lány elmosolyodott. Én naiv, azt hittem, azért, mert szimpatikusnak talál, hogy van
bennem valami tündéri, valami tüneményes vonzóság, vagy csak éppen a mondatom
tetszett meg neki, vagy csak egyszerűen ő ilyen kedves, hogy mosolyog azokra, akikkel
beszél, na mindegy, elmosolyodott (nagyon szép mosolya volt), azután közölte velünk,
hogy úgy érzi, most magunkra kell minket hagynia, hiszen nagyon sok megbeszélnivalónk lehet, addig elmegy csocsózni, mert idefele jövet látott egy helyet, ahol nagy betűkkel hirdették, hogy bizony, ott van csocsó.
– Találkozunk ugye még? – kérdeztem tőle.
– Miért?
– Várok Reád mindörökké.
Ekkor adott két puszit az arcomra és elment csocsózni.
Gáspár is elmosolyodott – lám, ez mégiscsak egy vidám ország és egy vidám nép, hiszen lám, körülöttem is mindenki mosolyog. Hogy tovább javítsam az átlagot, én is elvigyorodtam.
– Aranyos.
– Igen. Ő mentett meg. Tudod, az egész úgy történt, hogy észre sem vettem. Olyan
volt, mint Buda 1541-es ostroma: csak akkor vették észre, amikor már kész volt, a török

32

tiszatáj

benn, a magyar meg kinn. Ez azért meglepő, mert én akartam így csinálni. De úgy lettem
megmentve, mint ahogy egy talált szöveget olvas az ember: nem tudod, ki írta, de tetszik,
és hatással van rád. Lehet, hogy megváltoztatja az életed. Olyan, mint egy szépséges álom,
amelyből nem akarsz felébredni, mert tudod, nagyon jó helyed van neked saját álmodban,
és ha felébrednél, már nem az lennél, aki álmodban voltál. Mások azt mondják: minden
elalvás egy kis halál. Én azt mondom: minden ébredés egy kis halál. Az ember mindig
meghal egy kicsit; mindegyik percben. Szerencsére azonban nem nagyon, én sem, látod:
élek!, és ezt neki köszönhetem. Tudod, volt nekem egy elég felemás korszakom, amikor
Zsuzsira vártam, és hát bizony valamivel oldanom kellett a feszültséget, amit a várás
maga, mint feladat okoz. Aztán megismerkedtem vele, és megváltoztam. Régi énem meghalt, a mostani megszületett. Elhatároztam ugyanis, hogyha már itt van ez a lány, aki
talán még az indexemet is kitöltötte volna egyetemista koromban, szóval ha ez a lány
most van itt nekem, akkor ne nekem legyen hanem nekem. Mármint hogy az új-nekem.
Mert elhatároztam, hogy a régit nem akarom neki megmutatni; éppen ezért abbahagytam
az alkoholmámorba való látogatásaimat, összeszedtem magam, rendszeresen ettem, futottam, dolgoztam. És szerettem. Majd úgy alakult a dolog, hogy viszont lettem szeretve. És
élek. Mert most élek csak igazán. Holnap viszont el kell utaznom: megyek vissza szülőfalumba, Erdőbényére, mert már három éve nem jártam otthon, nem láttam szüleim,
rokonaim, barátaim, ismerőseim. Úgy határoztam, és hangsúlyoznám: én döntöttem így,
hogy kell egy kis életkörülmény-változtatás. Helyváltoztatás. Hazamegyek és ott fogok
lakni ismét a falu utolsó utcájának utolsó házában, melynek egyik oldalán hegyoldal,
másikon szakadék… De nem egyedül megyek. És ez a lényeg, tudod?
– Igen. Irigyellek.
– Akkor én megyek is. Jó volt veled beszélgetni. Majd írok, meg majd írsz te is. A címem tudod: Fenyves utca 3. Most már tényleg mennem kell, mert a kedves már biztosan
mindenkit megvert csocsóban, és nem szeretném, ha nagyon elkapná a hév és egykézzel
kezdene játszani, aztán bekötött szemmel és háttal állva, mert akkor már az isten sem
tudja leállítani, csak a csocsó és a csocsó, tudod, és akkor megint nem érnénk időben haza,
pedig csomagolnunk kell, hiszen holnap utazunk. Na szervusz.
– Szervusz Gáspár. Jó utat.
Miután elment, én is visszatértem a szobámba. Gyanúsan ismerősek voltak nekem
azok a mondatok, amiket mondott: hogy hogyan mentette meg őt a lány és hogy hogyan
változott meg miatta. Nem voltam benne biztos, hogy hallottam vagy olvastam már őket,
de mindegyik úgy hangzott, mintha a sajátom lett volna. Aztán kiderült: kézzel írt naplóm 1994. november 12-i jegyzetében ezt olvastam: „Az egész úgy történt, hogy észre sem
vettem. Olyan volt, mint Buda 1541-es ostroma: csak akkor vették észre, amikor már
kész volt, a török benn, a magyar meg kinn.” És ott volt a többi mondat is, szóról szóra.
Ekkor az ablakhoz léptem, rajta kinéztem, mint annak idején K. D. mester egy hajnalon, és megláttam a lányt. Fölfelé nézett, éppen a szemembe, jött az elmaradhatatlan mosoly, utána integetett és végül csókot küldve elindult Gáspár után.
Én pedig gyorsan kinyitottam az ablakot, hogy a küldemény nehogy lepattanjon az
üvegről. Ekkor lépett be az egyik nővér, kiabált, hogy nem szabad kinyitni az ablakot,
mert veszélyes, kezd hűlni az idő és ki is lehet esni rajta, mint Bohumil Hrabal, de amit
mondott, engem nem érdekelt, mert én a csomaggal voltam elfoglalva. Óvatos kezekkel
kibontottam és végre hozzájutottam ahhoz, ami az enyém.
– Köszönöm, Csocsóhercegnő – suttogtam és bizony, könny szökött a szemembe.

1999. december

33

Na de félretéve a csinált érzelgősséget, az ajándék annyira feldobott, hogy egy ideig le
sem estem: ott lebegtem ég és föld között, mellettem szálltak a madarak, a felhők, a repülők, űrhajók, meteorok, üstökösök, láttam a csillagokat és hallottam a szférák zenéjét,
mint K. F. mester, és még ott, a magasban, ideális körülmények között írni kezdtem én is.
Az alábbi szöveggel kapcsolatban előre ki kell jelentenem: az egész fikció. A kedves
Olvasó – már ha vagy, de léted reménye legalábbis biztos – az előző látogatás ismeretében
tudhatja, hogy semmit sem tudok Csocsóhercegnőről, csak azt, hogy egyek vagyunk mi
ketten, hiszen – és most itt egy hosszas, bőbeszédű indoklás következne, de nem, mégsem, higgyék el nekem, nem hazudok, hogy azt hiszem, egyformán gondolkodunk, egyforma a mentalitásunk és az olvasásban is egyformán maximalisták vagyunk, tehát ha
valamelyik szerző szövege nagyon megtetszik, akkor azon nyomban gyorsan végigolvasunk tőle mindent, amihez hozzájutunk, a könyvtesteket pedig mindketten egy olyan
román gyártmányú összecsukható-kinyitható könyvespolcra tesszük, ami borul, de csak
az egyik, mindkettőnké a jobb oldalra dől. Na ugye. Hihetsz nekem Olvasó, nem hazudok…
Persze, lehet, hogy hazudok, tegyük fel. Akkor is: honnan tudod, hogy igen? Tudsz te
egyáltalán valamit? Mit tudsz te rólam? Még a nevemet sem. Csak azt, hogy ismerem
Balkéz Kettőt, miatta vagyok itt, meg hogy ismerem Csocsóhercegnőt, aki miatt írtam
egy s mást, meg hogy ismerem Bényei Gáspárt is, meg hogy szövegelek itt össze-vissza,
olyasmit, ami talán egyáltalán nem is érdekel téged, de ha így van, és tényleg nem érdekel,
akkor egy nagy marha vagy. Miért nem hagyod abba most azonnal? Miért olvastad el
eddig? Azt hiszed, fogsz valami újat, valami mást is találni? Hát nem. Hagyd abba nyugodtan, ne fárasszuk egymást; elég fáradt vagyok így is, hidd el. Eggyel több vagy kevesebb ember, aki itthagyott rohadni ebben a rohadt kórházban, nem mindegy? Csocsóhercegnőtől legalább kaptam valamit… De tőled? He? Mindegy, nem szekállak tovább, bocs,
csak még egy szöveg. Mondom, az egész fikció:
Munkacím: „Nők egymás között”

CSOCSÓHERCEGNÕNEK
Már két napja azon gondolkozom, hogy lehetne megírni azt a történetet,
aminek – ha a címére gondolok – először a „Nők egymás között” jut az
eszembe. Mintegy munkacímként, amit először felírok a képernyő tetejére, de
csak azért, hogy valami formája legyen a szövegnek, elvégre egy szöveg cím
nélkül olyan, mint parkoló parkolóőr nélkül: a mondatok csak mint hülye elhagyott autók állnának benne, senki se vigyázna rájuk, senki se figyelné őket.
Bármelyiket ellophatnák bármikor; de ha van őr, aki mindet látja, akkor bizony nem. No, szóval azon gondolkodtam először, mi lehetne a címe, ami majd
végleg a szöveg tetejére kerül, de ezzel még nem boldogultam, úgyhogy gyorsan
át is tértem egy másik problémára: milyen legyen az a narrációs eljárás, ami van
annyira érdekes és új, hogy egy viszonylag kimerült témát újféle megközelítésben el tudjak mesélni. Nők egymás között – ugyan, hányan megírták már…
gondolj csak Karinthy Frigyesre… jaj, jaj… a Mester után mi újat tudnék én még
mondani ebben a témában? Újat semmiféleképpen – csak újszerűen. Ehhez kell
a szokatlan megoldás és a számomra elmaradhatatlan poén a végére. Ezenkívül

34

tiszatáj

kell még egy olyan elbeszélői szemszög, amely elfedi azt, hogy bizony megélt
események alapján dolgozom. Tehát van egy régi-új témám (mert új mégiscsak
van benne, hiszen én ismerek olyan nőt, akit Karinthy nem ismert, sőt, ő még
csak nem is csocsózott vele, de úgy, hogy amikor az első meccsen három-nullra
elszaladt az ellenfél, akkor a lány azt mondta, innen még nyerünk, és nosza,
tényleg, hét-háromra valóban nyertünk is, én meg csak röhögtem, mert mondom: na, végre egy igazi nő, aki sohasem hazudik (erre a mondatra figyelj, mert
később még szót ejtek róla, annak ürügyén, miképp ejtettek át engem), no,
örültem – és tudod, azt a meccset én játszottam, nem pedig Karinthy, tehát én
mégiscsak többet tudok bizonyos szinten, mint ő, tehát mégiscsak van létjogosultsága annak, hogy én erről a témáról írjak valamit. Tehát újra: van egy téma,
van egy munkacím, ez rendben, de kell még egy újféle narrációs eljárás, azon
belül is egy új elbeszélői pozíció, egy nézőpont, egy hang és egy poén a végére,
mert ugye a poén, az utolsó mondat van kész legelőször minden műben, úgymond: arról szól az összes többi mondat. Plem-pelem és arramanóbatka. Ezt
azért mondtam, mert mostanában a modern a divat, az pedig általában tartalmaz olyan nem mindig érthető mondatokat, mint például ez is volt. Te értetted? Nem? Akkor jól van, elég modern vagyok. Szóval van egy téma, mert van,
sőt, egy olyan témád van, amilyen másnak biztosan nincs, mert hát te ott voltál
azon az estén annál az asztalnál, ahol és amikor a lányok beszélgettek és olyan
megrökönyödve bámultál, hogy a lányok nevetni kezdtek – jaj, be szépen csengett az a hang – és mondták, ha ennyire tetszik a helyzet, akkor nosza, írd meg
egy novellában. Jó, felelted, jövő hétre készen lesz. Mekkora egy marha vagy te,
cimborám. Akkor még nem gondoltad, hogy ennyi gondod lesz ezzel a szöveggel. Akkor még azt hitted, elég ha hirtelen lejegyzeteled pár címszóban az elhangzott beszélgetés témáit és kitalálod az utolsó mondatot, amit meg is mutatsz a lánynak, akivel együtt csocsóztál, hogy tessék, olvasd el, majd amikor
nem tudja, sőt, senki sem tudja elolvasni az asztalnál, még én sem, akkor megmondod, hogy mi az, amit te olyan rondán írsz, hogy nemcsak leírni tudod
csak te egyedül ilyen rondán, de elolvasni is. Az a mondat, az utolsó mondat,
a poén igazán a sajátod volt, csak a tied, erre te: szétosztogattad egyetlen igazi tulajdonod. De hát neked mindig is jó szíved volt, ez nem vitás. Szóval jegyzeteltél, és arra gondoltál, he-he, most fogsz majd csak igazán tündökölni, hogy milyen faszát írtál; aztán otthon rájöttél, hogy hoppá, ez a szöveg nemcsak hogy
fasza nem lesz, de egyáltalán nem lesz, mert nem tudod megírni. Aztán arra
gondoltál, hogy hoppá, gond van: ha nem tudod megírni, akkor a szöveg nem
lesz, márpedig szövegnek lennie kell, hiszen te megígérted, hogy lesz, tehát meg
kell tudnod írni, mert csak akkor lesz, mégpedig csak akkor lesz, ha nem lesz
közted és a téma között referenciális összefüggés, ha el tudod idegeníteni magadtól annyira azt a beszélgetést, amit hallottál, hogy téma lesz belőle, akkor
majd tudsz írni. Mert mire mennél azzal, hogy egyszerűen leírod a beszélgetést,
amit a két lány folytatott, de előtte még elszívsz egy szál cigit, pedig aznap is
megfogadtad, hogy leszoksz róla, de mégis elszívod, a csikket és a hamut gondosan eltakarítod (álcázod), szóval elszívod, mert úgy érzed, kell egy kis agypihenő, egy-két nyugodt perc, és amikor visszamégy, mielőtt leülnél a számítógép elé, bekapcsolod a magnót, ahol megszólal a Metallica Master of Puppets
albuma, és akkor végre leülsz írni, de észreveszed, hogy a nikotin annyira vadul

1999. december

35

ütött főbe, hogy hirtelen elfelejtettél gépelni-tudni, összevissza nyomkodod
a billentyűket, valahogy így: nem is tudodm, miewről kaorrok most írni., deck
azt, hogy kiről és mikorra (ez azt jelenti: nem is tudom, miről akarok most írni,
csak azt, hogy kiről és mikorra), szóval leültél írni, de gyorsan fel is pattantál,
mert a nikotin emésztésserkető, rohansz a vécére, de előtte még kikapcsolod
a magnót, aztán szarsz és közben gondolkozol, eszedbe jut minden, ami új lesz
a szövegben, aztán végzel és visszatérsz, újra bekapcsolod a magnót és végre írni
kezdesz: megpróbálod rekonstruálni azt a beszélgetést, amit a két lány folytatott: szar ez a tea, igen, az enyém is, te, miért nincs benne citrom, nem adtak
bele, hozzak, aha, az jó lenne, kicsi szünet, aztán: figyelj, én nem akarok megöregedni, miért nem, hát mert tudom, hogy akkor egy olyan hülye öregasszony
lenne belőlem, aki utálja a fiatalokat, egy rigolya, el is tudom képzelni, hogy
megyek az utcán és látom őket és mindegyikbe legszívesebben belerúgnék, vagy
hogy ülök otthon egyedül, öregen, aztán jönnek a gyerekeim és unokáim, ők is
mind fiatalok, és legszívesebben őbeléjük is rúgnék egyet-egyet, mert leszarják
az öreg nagyit, hiszen évente csak kétszer jönnek, mondjuk húsvétkor és karácsonykor, szóval ezért nem akarok megöregedi, igen, én sem akarok, feleli
a másik, aztán valahogy jön az új téma és korty (citrom már van): minden ember
a kis problémáktól öregszik meg, nem a nagyoktól, igen, ez így van, mert tudod, a nagy probléma van, a kicsik meg csak arra jók, hogy elfeledkezz a nagyról, igen, ez így van, és ha csak a nagy problémád lenne, az milyen jó lenne, miért, mi szerinted a nagy probléma, az abortusz, á, az nem, hogyhogy, nekem
nagyon is az, nekem nem, nálam egyértelmű, megtartanád, persze, ez nem kérdés, én nem, én viszont nem ölöm meg a gyerekem, miért, te elmennél kikapartatni, én igen, az nem is fáj vagy csak egy kicsit és rövid ideig, nem, az akkor is
nagyon fáj, és én mindenféleképpen megtartatnám, mert én nem vagyok gyilkos, legfőképpen nem gyermekgyilkos, igen, igazad van, de akkor is, ha majd
lesz egzisztenciám, én akkor akarok gyereket, addig vigyázni kell, igen, és utálom a majomcsíkos ruhákat, nagybátyám is vett egyet nekem a múltkor, de
annyira nem tetszett, hogy visszaváltattam, de tudod, alig tudtam helyette mást
venni, bezzeg a fiúk, ők teljesen máshogy vannak ezzel, nekik az anyjuk vásárol, nekik minden gatyájukat az anyjuk veszi, én viszont nem bírnám, ha a fehérneműimet nem magam válogatnám meg, igen, én sem, én is mindig magamnak vásárolok, és utálom a boxernadrágot, és utálok minden dugós ruhát, igen,
én is, igen, igen, és, és, és… és hallgatnád tovább a beszélgetést, amit később
emígyen le is jegyzetelsz, és a beszélgetés közben te szorgosan kussolsz, csak
a szemed kerekedik egy-egy témánál és vigyorogsz, írás közben pedig azon gondolkozol, most azt leírd-e, neked mi volt a véleményed ezekben a dolgokban,
hogy bevalld-e két mondat között, hogy igen, bizony, igenbizony a te gatyáidat
is az anyád veszi, meg nagyanyád, mert náluk az a szokás, hogy mindig ruhát
adnak ajándékba, és hogy már kezd kurvára eleged lenni belőle, inkább az ára
kéne, és kurvára unod már, hogy mindenből annyi van otthon, és kurvára unod
már ezt a mondatot is, úgyhogy gyorsan befejezed egy ponttal, mondjuk itt.
Szóval mire mennék ezzel a lejegyzetelt beszélgetéssel? Ez még nem irodalom,
ez még csak egy riport, egy szociográfia, annak is csak alapanyaga. Pedig a képernyő megtelt vele, most veszem csak észre, hogy már az ötödik oldalon járok
és még nem beszéltem semmiről. Nem baj, együtt örvendek veled, hiszen jól

36

tiszatáj

tudom, már megvan a poénod, amit megmutattál a lányoknak, tudod, amit nem
tudtak elolvasni. Ez az, hogy „Ja, te is itt vagy?”. Ez persze csak úgy poén, ha
egy-az-egyben adod vissza a beszélgetést, szót sem ejtesz arról, hogy te is ott
voltál, amikor a beszélgetés elhangzott, mert csak az utolsó mondatban derülne
ki, igen, abban, hogy „Ja, te is itt vagy?”, mert ez akkor azt jelentené, hogy a lányok annyira belefeledkeztek a dumcsiba, mint rólad el, és csak a legvégén vennének észre, hogy ja, te is ott voltál. Igen, ez jó poén, csakhogy szerinted már
kevés. Szerintem is. És engem az is zavar, hogy tudom, hogy eme ominózus beszélgetés után mi történt veled: hogy Csocsóhercegnő – így hívod őt az ajánlásban, mert a nevét nem írod le, mert csak – olyan aranyosan baszta át a fejed,
hogy csak na, hogy te csak néztél, te még csak ültél az asztalnál, és már akkor
tudtad, hogy át lettél baszva, de nagyon aranyosan, és hogy semmi harag nem
volt benned, inkább öröm, hogy végre, na, hogy végre találkoztál egy olyan
nővel, aki ilyen aranyosan át tudta baszni az agyad, ezt ilyen csúnyán gondoltad, de közben kedvesem mosolyogtál. Igen, én tudom, mert én is ott voltam.
Mondtam, hogy lesz még szó a hazudásról: életed legaranyosabb hazugságát hallottad. És azt is tudom, hogy ezért nem tudod megírni azt a bizonyos beszélgetést, mert közben megváltozott az egész helyzet, és hiába nézed a jegyzetet,
amit készítettél, nem mégy vele semmire, mert a szöveg már régen nem arról
szól, amiről eltervezted (utasításba kaptad), hogy megírod, hanem másról, és ez
a más lehet Más, nagybetűvel, és lehet más, kisbetűvel, és akkor ez a kisbetűs
más ez te vagy illetve kínlódásod, hogy mégiscsak megírd a szöveget, hiszen
megígérted. Tudom, nem hagyod cserben ígéreteidet, nem vagy te áruló, éppen
ezért nekiülsz újra, írsz és írsz, nem tudod, mit, de nem is baj, hiszen a szöveg
úgyis alakítja önmagát, meg alakít téged is, átalakítja érzelmeid, gondolataid, átalakítja múltadat, jelenedet, és reméled, jövődet is át fogja alakítani, mert rádférne
bazdmeg, igenbizony. Ez a mondatod szedd félkövérrel és húzd alá, mert fontos! Ez a szöveg most a legfontosabb az életedben. Nyugi, az enyémben is. Menjél, pihenj egy kicsit, majd én befejezem a történetet. Úgyis olvastam már, amit
írtál, itt ültem én is végig. Tudod, az a baj, hogy ragaszkodsz az eredeti poénhoz. Jól van na, akkor megtartom én is, csak egy kicsit máshogy: kitalálok még
egy csavart, ami aztán már végleg más jelentést fog adni a szövegnek. Én már
tudom, mi az, de látom, hogy a hatodik oldalnak is mindjárt vége, és mivel ide
már úgysem férne ki a mondandóm – máris átértem a hetedikre –, inkább itt folyatom, az új oldalon. Ez az irodalom: szófosás. Nahát, akkor fossunk tovább,
már úgysincs sok hátra, érzik a beleim, hogy mindjárt készen vagyok és lehet
törölni. Tehát szerintem legyen a szövegnek az új vége az, hogy kiderül, hogy
nem is a két lány beszélget, illetve az, hogy két férfi beszélget arról, illetve egy
férfi beszél a másiknak arról, hogy meg kéne írni egy olyan szöveget, ahol két
lány beszélget egymással, úgy, hogy közben nem veszik észre a férfit, és a poén
az, hogy stimmel az utolsó mondat, mert a szöveget elbeszélő férfi annyira belefeledkezik abba, hogy elmesélje neked ezt az egészet, hogy most felpillant és
csak ennyit tud mondani a lánynak az agyában: „Ja, te is itt vagy?”
Jó mi? Érdemes volt elolvasni? Nekem megírni igen. No.

1999. december

37

„No”, mondtam itt az utolsó sorban. Englisül: nem. Tehát: régóta nem szóltam
már Balkézről, itt az ideje. (Persze, megjegyzem, eddig nem tudtam mit, mert hát ő
ugye ott van, én meg itt.) De kettőnk sorsa ismét összefonódott. Két nappal azután,
hogy Csocsóhercegnő eltűnt a sarkon és így életem része lett, vaskos levelet kaptam
Balkéztől. Kibontván a csomagot sok-sok teleírt kockás (négyzetrácsos) spirálfüzetlapot találtam benne, meg még egyet, de az nem volt teleírva. Azon csak ennyi állt:
„Ezeket itt és most írtam a bezárt szobában. Remélem jobban vagy. Olvasd el őket!
Vagy ne. A te dolgod. Én csak megírtam őket, magamat. A lapok, szövegek én vagyok. Vigyázz, el ne vágjanak.
Barátod: Balkéz.”
Nosza, meglepődtem: az én Balkéz barátom ír? Mióta ír? És egyáltalán: tud írni?
Eme önmagamnak feltett kérdésekre a választ a lapokon remélve elkezdtem őket
olvasni:

ÖNMAGÁNAK FELADATOT ADVA
Csak egy névjegykártya volt a kezemben. Megbízóm sem tudott több információt adni, csak azt tanácsolta, szagoljam meg. Mármint a névjegykártyát.
A papírdarabnak Skorpió arcszesz szaga volt.
Ennyit tudtam az ügy elején.
Nem gondoltam én, hogy egykor majd az orrommal fogok majd pénzt keresni. Nyugodtan üldögéltem szerény irodámban, reggeli kávémat kortyolgattam és a legyeket hajtottam egy összetekert újsággal, amikor megszólalt a telefon.
– Halló! Itt James Space.
– A nyomozó?
– Maradjunk inkább a magándetektívnél. Mit óhajt?
– Megbízásom van az ön számára. Találkozhatunk személyesen?
– Hol és mikor?
– Fél óra múlva az irodája melletti kávézóban. Rendben?
– Igen. Az előleget hozza magával! Elvállalom az ügyet.
Volt még időm, hajtottam tovább a legyeket, aztán rágyújtottam és azon
kezdtem el gondolkozni, vajon nem tettem-e elhamarkodott lépést. Látatlanba
vállaltam el az ügyet, amiről semmit sem tudok. Lehet, hogy lopás, lehet, hogy
féltékenység, de az is lehet, hogy gyilkosság, maffia, mindenféle rossz. De kellett a pénz. Éppen le voltam égve, hetek óta nem volt ügyfelem. Ezért mondtam azonnal igent. Meg aztán bíztam is magamban; eddig minden ügyet megoldottam; kivéve azt a nyolcvanhetest, amikor az összes gyanúsított, de még
a megbízó is meghalt egy autóbalesetben. Azt az egyet hagytam félbe, de nem
volt más választásom. Ez a mostani sem lehet túl különleges.
Fél óra múlva lent ültem a kávézó egyik asztalánál és nem csináltam semmit.
Számban cigaretta, előttem híg kávé, de jóformán csak a szokás kedvéért: hogy
néz ki egy magándetektív kávé és cigaretta nélkül? Még komolytalannak nézik:

38

tiszatáj

nem is fáradt, nem is hajszolja magát, nem is ideges a sok rejtély miatt. Éppen
szándékosan remegő kézzel kortyoltam a már langyos löttyből, amikor egy
férfi lépett hozzám.
– Mr. Space?
– Az vagyok. Ha nem tévedek, önnel beszéltem telefonon.
– Igen. Kér egy italt?
– Egy sört, köszönöm. – A detektívnek ügye sört is kell innia.
– Köszönöm, hogy elvállalta az ügyet. Remélem, akkor sem lép vissza, ha
hallotta, miről van szó. Ön a harmadik magándetektív, akit megkerestem.
– Mi lett az két kollégával?
– Az első nem vállalta, a második pedig fél év után teljesen megtörten, egy
idegösszeroppanás után adta vissza az ügyet. Önben van minden reményem.
– Bennem bízhat. Miről van szó?
Az ilyen ügyek mindennaposak a szakmában: van egy férfi és van egy nő,
akik szerették egymást, aztán megjelenik egy rejtélyes harmadik, és na… szerelmi háromszög alakul ki. A férj féltékeny lesz, figyelteti a nőt, aki persze
mindent tagad, egyre rafináltabb helyen és módon találkozik a kettes számú férfival, „visszatér” az egyes számúhoz és látszólag helyreáll a rend. Azonban az
egyes megsejt valamit, és átnézi a nő táskáját, ahol egy névjegykártyára bukkan.
(Abban találja az enyémet is, amiről azonban nem tudni, hogyan jutott a nőhöz
– talán az egyik ismerősétől kapta.) Ez eddig az évszázad legegyszerűbb ügye
lenne: egy névjegykártyán ott az összes fontos információ: név, lakcím, telefonszám. Csakhogy ezen a névjegykártyán a feleség adatai vannak, és a Skorpió
arcszesz nyoma. (Átvette az enyém is.) Tehát a nő odaadta egy Skorpió arcszeszt használó férfinak a névjegykártyáját; de miért volt ugyanez a kártya
a táskájában? Miért adta vissza a férfi vagy miért kérte vissza a nő?
– Elég szokatlan fordulat. Maga mit gondolt, miért kapta vissza a felesége?
– Hát ez az. Nem értem. Mintha azt akarná, hogy tudjam: Skorpió arcszeszt
használ a szeretője.
– Igen, valószínűleg arról van szó. Mikor kezdjek?
– Ha tudna, azonnal. Itt az előleg. Ötszáz dollár elég lesz? Utána – ha jól informáltak – napi egy százas.
– Úgyvan. Pár nap, és meglesz az illető, nyugodjon meg.
– Köszönöm. Tényleg, maga milyen arcszeszt használ?
– Skorpiót.
– Igen?
– Azért ne gondoljon rosszra, elég elterjedt márka. Nem én vagyok az, akit
keresek.
Magyarázkodni kezdett, hogy bocsánatot kér a hangsúlyért, nem akart ő
gyanúsítgatni engem, dehogyis, hiszen kiben bízna, ha nem bennem, mire én
megnyugtattam, hogy nem történt semmi, és mondtam neki, hogy kösz a sört
és majd jelentkezem, ha jutok valamire.
Nem szeretek ügyfélnek hazudni, de ez esetben elkerülhetetlen volt. Hogy
mondjam el, hogy elhiggyék?
Megbízóm feleségét fél évvel ezelőtt ismertem meg, és szinte első látásra szerelem szövődött kettőnk között. A névjegykártya is az én ötletem volt: így tereltem el magamról a gyanút: a férjjel már az első beszélgetésünkkor tisztáztam

1999. december

39

a kérdést; még ő kért bocsánatot, amikor „lebuktattam” magam. Igen, én voltam az, akit keresek. Meg kell találnom magam, és lezárhatom az ügyet. De le
akarom-e zárni? Természetesen nem. Ezért úgy kezdtem el a nyomozást, mint
mindegyik másikat: adatgyűjtést indítottam magam ellen. Figyeltem a szeretőm,
hová megy, mikor találkozik velem (ilyenkor jókat nevettünk a férjén, hogy
hogyan reagált arra, amikor megtudta, hogy én is Skorpiót használok), követtem a boltokba, az éttermekbe. Már ismertem napi rendjét, de sajnos az illető
férfiról nem tudtam semmit. Telefonáltam a férjnek, hogy oké, halad az ügy,
szorul a hurok, már tudom, kik nem lehetnek. Nagyon örült, s akármennyire is
tiltakoztam, felemelte napidíjam százhúsz dollárra. Mondhatom, megdolgoztam
a pénzemért: csak kerestem, kerestem magam. De nem volt szabad megtalálnom. Csődöt nem jelenthettem, eredménnyel nem szolgálhattam, de a pénzre
szükségem volt. Kitaláltam hát, hogy azt mondom a férjnek, biztos tippet kaptam, hogy a felesége és az ismeretlen férfi hol fog találkozni másnap reggel. Javasoltam, jöjjön velem, és akkor majd rajtakapjuk őket.
Természetesen beleegyezett. Ott álltunk reggel a sarkon, jött is a feleség – de
egyedül.
– Szervusz drágám. Hogyhogy itt vagy? – kérdezte férjét.
– Én csak…
– És ön? Önt nem ismerem. Drágám, bemutatnál az úrnak?
– Persze. Az úr James Space, jóbarátom és üzlettársam. A hölgy pedig a feleségem.
– Sokat hallottam már önről. Örülök, hogy megismerhetem.
Hát így történt, hogy ismét csak igazam lett: a feleség valóban találkozott
a sarkon a szeretőjével, mégpedig a férj szeme láttára. Az ügy ezzel le volt zárva;
szerencsére a szerencsétlen férj ezt nem tudta: másnap reggel újra felhívott. Arra
kért, hogy azt a sarkot, ahol találkoztam a feleségével, állandó megfigyelés alatt
tartsam, mert érzi, hogy ott fog eldőlni minden. A költségeimet továbbra is
fedezi, nekem csak várnom kell ott a sarkon. Elfogadtam az új feladatot. Itt
vagyok.

MINDIG ÖNMAGÁT KERESVE
Ő tudja legkevésbé, hogyan történt. Azt sem tudja, miért, mikor, hol történt. Csak azt tudja, kivel történt. Vele. De ő egy tudatlan ember, és azt sem
tudja, hogy ki ő. Most éppen ez a legnagyobb gondja.
Arra ébred, hogy valaki rázza a vállát. Körülnéz, de nem lát senki mást, csak
a kalauzt; ő pedig a vállát rázta.
– A jegyét kérem, legyenszíves.
– Ja, igen. Úgy látszik, elszunyókáltam. Bocsánat.
– Nem történt semmi.
Odaadja a jegyet, ismét körülnéz a kocsiban. Tényleg csak ő ül egyedül
benne.
– Ez a vonat mindig ilyen zsúfolt? – kérdezi.

40

tiszatáj

– Nem, csak most. Mi sem értjük az esetet: az egyik állomáson egyszer csak
mindenki leszállt, érti, mindenki. Csak – úgy látszik – maga nem. Biztosan
azért, mert aludt. Ha nem alszik, lehet, hogy maga is leszáll.
– Miért szálltam volna le, amikor még nem érkeztem meg? Én még megyek.
– Igen, tudom. De ezen a vonaton többen voltak olyanok, akik tovább
mennek, ismerem őket, mindennap megteszik az utat oda-vissza. Azt mondja
meg, ők miért szálltak le?
– Engem kérdez? Én aludtam.
Valami hiányérzete támad, de egyelőre még nem tudja szavakba foglalni.
Újra körülnéz, aztán csak kifele az ablakon; ott sem lát semmit, sötét éjszaka
volt.
– Egyébként, már elnézést, hogy megkérdezem – szól a kalauz, miközben
visszaadja a jegyet –, miért vett kettőt?
– Mi kettőt? Miről beszél?
– A két jegyről. Ön két jeggyel utazik, pedig egyedül van.
– Nem értem.
– Maga két jegyet vett, egy útra. Miért? Vagy lemaradt a társa? Akkor viszszaválthatja a kezeletlen jegyet.
– Nem tudom, miről beszél. Én egyedül utazom, mindig is egyedül utazom.
Nem várok senkit, nem veszek senkinek jegyet; csak magamnak, ugye, he-he.
De ez már ideges kacaj volt. A nemértésé.
– Pedig biztos, hogy maga vette a jegyet. Egymás mellé szólnak.
– Nem létezik. De ha tényleg visszaváltják, akkor rendben, én csak nyerek
az ügyön. Mikor érkezünk meg?
– Hova?
– Látja a jegyet. Számolja ki!
– Tíz perc múlva. Ha tud, most már ne aludjon el, mert föntmarad, és majd
csak a takarítók ébresztik holnap reggel.
– Jó, azt hiszem, menni fog. Viszlát.
– Viszontlátásra.
A kalauz a vonat eleje felé indul, hátha felszáll valaki. Ő pedig már érzi,
hogy nem fog újra elaludni. Sejti, hogy még nagyon sok ideig nem fog tudni
újra elaludni.
Közben rájön, hogy semmit sem tud. Sem a másik jegy rejtélyét, sem azt,
hogy meddig megy, sem azt, hogy honnan jön, sem a nevét, sem a foglalkozását. Semmit sem tud azon kívül, hogy ül egy vonaton, és hogy megérkezik valahová, mert minden utas megérkezik egyszer valahová. Hogy ő hová fog, talán
kiderül.
Van némi ismerete az amnéziáról, hogy az ember elfelejti kicsoda, és hogy
az emlékek vagy visszatérnek, vagy nem, és hogy a családtagok, ismerősök segíthetnek visszahozni őket. Vagy őt. Mert lehet, nem ő hagyta el az emlékeit,
hanem ahogy az összes utas a vonatot, az emlékei hagyták el őt. És rokonok,
ismerősök segítségében bízni? Kik a rokonai, ismerősei? Van felesége, gyereke?
Apja, anyja él még? Van-e munkahelye, és ott van-e főnöke? Vagy ő a főnök?
Nem volt a körmei alatt olajos sár.

1999. december

41

Legelőször is a személyazonosságát deríti ki, dönti el. Benyúl zakója belső
zsebébe az igazolványaiért. Nem találja őket. Jogosítványt, hitelkártyát sem.
Táskája sincs. Úgy tűnik, tökéletesen nincs semmije – de volt-e egyáltalán?
Bűntény történt? De mi volt az indíték? És ki a tettes? És főleg: ki az áldozat?
Mindenki, aki nincs a vonaton, gyanúsított. Aki rajta van, ártatlan.
Most a mellette levő ülőhelyet vizsgálja: az ülés párnáján még ott az enyhe
bemélyedés; tényleg valaki nyoma. Talál pár hosszú, szőke hajszálat, finomságukból és ápoltságukból arra következtet, valószínűleg nőé. Talán a felesége.
Aztán a szemetest nézi meg; pár koszos papír zsebkendő, egy banánhéj és egy
rágógumi, amin még ott voltak a fogak nyomai. Még mindig nem tud semmit;
bár a papír zsebkendők tartalma tényleg nőiesnek tűnik.
Aztán a jegyet nézi, majd ismét a zsebeit, és a legeldugottabb, soha nem
használt órazsebben papír zörög. Kiveszi: villanyszámla. Elég sok fogyasztást
mutat; ez azt jelenti, nagycsaládos, és valaki mindig nézi otthon a tévét?
Nem sokkal bár, de okosabb. Azt már tudja, hogy melyik városban kell leszállnia, hiszen a számlán – ha az ő címe nem is, de – rajta van az áramszolgáltató címe. Elhatározza, hogy holnap reggel azonnal odamegy.
Közben letelik a tíz perc, és a vonat megáll egy olyan városban, amelyről
semmi emléke nincsen. De le kell szállnia.
Visszaváltja ismeretlen útitársának kezeletlen jegyét, lesz egy kevés pénze.
Elindul a városban, hogy keressen egy nyitva tartó helyet, ahol ihat egy kávét és
elszívhat egy szál cigit. Nem emlékezik ugyan arra, hogy dohányzik-e vagy
sem, csak azt érzi, hogy most nem. Ez pedig a hiány jele. Lehet, hogy éppen leszokófélben van? Vagy a cigarettáját is elvették?
Talál egy nonstop kocsmát, reggel pedig némi kérdezősködés után ott topog
már nyitás előtt az áramszolgáltató vállalat épülete előtt.
– Elnézést, hölgyem – szólítja meg az egyik alkalmazottat –, meg tudná nekem mondani, hogy ki vagyok?
– Menjen a fenébe, bunkó! Szórakozzon mással!
– Nem, elnézést, nem érti. Nem értheti. Én sem értem még. Arra szeretném
megkérni, hogy a villanyszámla száma alapján meg tudná-e mondani a lakcímet
és hogy ki lakik ott.
– Éppen… megnézhetem a számítógépben.
– Lekötelezne.
A nő pár perc múlva egy nyomtatott lappal tér vissza.
– A lakástulajdonos neve Peter Stranger. Hogy hívhatnak valakit így? A lakcím pedig… De tudja mit? Itt a lap, úgyis magának nyomtattam.
– Köszönöm. Örök hálám fogja kísérni.
– Jó, nem bánom. Sok szerencsét!
Talánpeterstranger elindul a megadott címre.
Oda is ér, egy áltagosnál szebb és nagyobb ház előtt találja magát. Az ajtó be
van zárva, a csengetésre nem felel senki.
Elsétál a szomszéd épületig; ott egy nő éppen füvet nyír.
– Kezét csókolom, hölgyem.
– Jó napot. Segíthetek?
– Meg tudná mondani, kik laknak itt a szomszédban?
– Peter Strangerék laktak.

42

tiszatáj

– Csak múltidőben?
– Igen. Ki akarja bérelni?
– Nem, nem. És ez a Peter Stranger… megismerné?
– Persze, két évig voltunk szomszédok. De nem hiszem, hogy találkozunk
valaha is.
– És hogy néz ki?
– Úgy, mint maga: férfi. Magas, barna hajú. Ugyanilyen öltönyt, cipőt hord,
és azt hiszem, van ilyen nyakkendője is.
– Nem lehet, hogy én vagyok az?
– Haha, jó humora van… Hogy maga lenne Stranger? Ez jó… nagyon jó…
Bocsánat… Maga nem lehet Peter Stranger.
– Miért nem?
– Mert három éve meghalt. Azért költözött el a felesége a két gyerekkel.
– És nem tudja, hová?
– Nem, sajnos nem.
A lakásban megszólal a telefon.
– Bocsánat, szaladnom kell. Viszlát!
– Kezét csókolom – dünnyögi nempeterstanger magának –, köszönöm
szépen.
Nemhogy múltja nincs, jövője sem. Nincs nyom, amin elindulhat. Egy volt,
az meg… kiderült, hogy ő talán egy három évvel ezelőtt megboldogult férfi,
akin talán azóta ugyanaz a ruha van, és nem ismerik meg, mert egy halottat
soha nem szoktak megismerni. Nem tud mit csinálni. Elindul akármerre.
Találkozik egy postással, aki felismerni véli, de nem tudja nevét, viszont –
azt hiszi –, nemegyszer látta már. Egy buszmegállóban szokta látni, hogy vár
valakit. Elmondja, hogyan jut el oda, aztán továbbáll.
Ő is. A buszmegállóba megy. Az utolsó reménye.
Tíz évig minden nap ott vár. Lehet, hogy az a valaki, akit vár, minden nap
megérkezett, de ő nem tudja, hogy őt várja. Viszont talán az nem ismeri meg,
akit vár: megváltozott a külseje. A ruhája is rongyos már.
Aztán amikor letelik a tíz év várakozási idő, elgondolkozik azon, mit csináljon. Úgy dönt, vár még egy kicsit.

MERT NEM TUD MÁSRÓL ÍRNI
Jogos a kérdés: megérkezhet-e egy nemlétező személy a busszal (vagy akármi
mással, akár gyalog is), és elindulhat-e? És ha elindulhat, akkor meg is érkezik?
Vagy ha megérkezik, akkor el is indult? Ilyeneken lehet gondolkozni, tudom,
többen teszik ezt, de nem érdemes. Badarság. Én tudom, hogy a válasz: igen.
Mint ahogy egy régi ismerősöm, Balogh Tamás is tudja ezt. Azért vár olyan
sokat.
Mert vár, mert nem tud mást csinálni. Évekkel ezelőtt még írt egy-két novellát, aztán már csak jegyzetelt. Tavaly ezt is abbahagyta, rájött, nem megy neki
az írás, impotens lett a szavak iránt, nem állt fel a fogalmazófütyije. Ennek
a végső állapotnak a jeleit már korábban is észlelte: rosszabb perceiben elhitte

1999. december

43

egynémely kritikus véleményét, miszerint ő tehetségtelen, csupán kiadói tévedés (mármint az, hogy kiadták az első könyvét, mert ugye semmiféle rokoni
szál nem fűzte hozzájuk), és ezek a percek nem egyszer napokká, hetekké nyúltak. Egyre többször, egyre hosszabb ideig. Persze olyan időszak is volt Balogh
életében, amikor napi tíz-tizenkét oldalt is tudott írni – ezek persze első változatok voltak, de akkor is: a számítógép billentyűit akkor is le kell ütni, ha
a mondat később nem lesz a papíron.
Eleinte azt hitték róla és ő is magáról, hogy valami skizofrénszerű meghasonlottság van őbenne, mert hol Joseph K.-i depresszió, hol raszkolnyikovos
felsőbbségérzet uralkodott el rajta; előbbi a terméketlen, utóbbi a termékeny
időszakban. Aztán rájött, hogy eme kettősség bizony nem belőle fakad, hanem
okozza valaki.
Rájött, hogy mindennek én vagyok az oka.
Amikor ír, illetve pontosabban: írt, akkor hősei akaratlanul is mindig hasonlítanak rá. Nem alteregók, ilyenek nincsenek, csak nagyon hasonlítanak rá külsőben és/vagy belsőben, ugyanúgy tesznek-vesznek a világban, ugyanúgy gondolkodnak, éreznek, beszélnek és írnak. Mert Balogh hősei általában szintén betűvető emberek, tehetségesek vagy dilettánsok, és általában önsajnálkoznak.
Legalábbis többen ezt hiszik. Pedig én tudom, hogy ezek a részek nem önsajnálatból, hanem haragból fakadnak. Mert amikor régebben találkozgattam
vele, mindig valami hirtelen hangulatváltozáson ment keresztül: dühös lett, öntelt lett vagy éppen érzelgős. De mindig bizonyítani akart. Vagy azt, hogy igenis neki van igaza, és a sérelem, amit elkövettek ellene, aljas és előre kitervelt
volt, vagy azt, hogy ő igenis jó író, és ő is tud olyat, mit olyat?, jobbat! mint
mások, vagy azt, hogy jaj, mennyire nagyon szerelmes.
Az első két esetben nem mindig volt igaza, de az egészséges indulat és
éntudat elengedhetetlen egy alkotó ember számára, foglalkozzon akármivel.
A harmadik esetben pedig valószínűleg mindig úgy is érzett, habár ez nem bizonyíthatom; naplóját nem ismerem, nem leveleztünk és nem beszélgettünk soha.
Kapcsolatunk is végletek között ingadozott: ha jóban voltunk, jóformán
minden percben együtt voltunk, ha haragban álltunk egymással, sokáig még
csak az utcájukba se mentem.
De akármennyit is voltunk együtt, soha egy szót nem váltottunk egymással.
Csak a jelenlét volt a fontos, a tudat, hogy ott vagyok. Ilyenkor mindig azonnal
leült a számítógép elé és jóformán meg sem állt a gépeléssel, csak inni, rágyújtani vagy pisilni. Akkor hagyta abba az írást, amikor elindultam hazafelé. Bármikor mehettem, akár éjszaka kettőkor is, bármeddig maradhattam és bármikor el is jöhettem.
Ilyenek voltak együttléteink.
Amikor utoljára találkoztunk, éppen dühös volt. Dühös volt önmagára és
másokra, az irodalomra és a nőkre, de dühös volt rám is, amiért olyan sokat
kellett rám várnia; ez a harag azonban termékenységet hozott magával. Előtte
gondban volt: hitét vesztette az irodalomban. Szerinte állandóan becsapták, hazudtak neki, lenézték, háta mögött utánaköptek és legyintettek, hogy ugrálj
csak, majd elfáradsz. Nem tudni, igaza volt-e; a tények azonban nem zárják ki
ennek lehetőségét: amikor megjelent első könyve, még csak tizennyolc éves
volt. Bohó fejjel, megszédülve a korai és hirtelen „indulástól” aláírt egy Szerző-

44

tiszatáj

dést, miszerint a Kiadójának elővételi joga van minden további munkájára.
A Szerző (kamasz) azt hitte, ez azt jelenti, hú, de jó, fix Kiadóm van, szeretnek,
hisz bíznak bennem, nem kell más Kiadót keresnem, nem kell rohangálni, csak
írni, írni és akkor kész. Még dicsekedett is vele. A Szerződés tartalmazott egy
olyan pontot is, amelyben az volt lefektetve, hogy a Kiadó a Szerzőtől regényt
vár, ennek megírására bíztatják. Oké, gondolta Szerző, írok egy faszát, de úgy,
hogy mindenkinek tessék, és legyen szomorú és vidám és szóljon mindenről,
ami érdekli az olyan olvasót, aki levelet írt neki, hogy jé, de fura, te vagy az első
ilyen idős fiú, aki le meri írni a gondolatait, érzéseit, mert az én ismerőseim
hallgatnak a belső rezgéseikről. Három évet szentelt rá, aztán elküldte a Kiadóba. Azonban ők – Szerző szavával: – „ráültek” a 225 oldalas kéziratra, csak
halogatták a róla való beszélgetést, aztán amikor nagy-nehezen végre kegyeskedtek visszaadni a szöveget, hogy biz'a mégsem kell, mert ne csak arról írj,
hogyan lettél íróvá, Szerző azt mondta, jó, legközelebb nem erről fogok. Ám
kiderült, hogy a Kiadó nem olvasta el (végig) a regényt. Szerző ezen mérges lett.
Szerző ha mérges, ír. Szerző írt egy új könyvet (a regényt odaadta egy másik
Kiadónak, de azok a mai napig nem jeleztek vissza semmit), nem regényt, hanem novellákat, és nosza, azt is leadta a Kiadónak. Fasza kis kötet lesz, gondolta, ezek az írások bizony jóval másabbak az előzőbenieknél. Kiadó mondta
Szerzőnek, jól van, elolvassák, majd jelentkeznek. Szerző várt. Szerző ha vár,
ideges. Szerző ha ideges, telefonál. Kiadó nem felelt, Szerző szerint „letagadtatják magukat”, mert nem akarnak véle többet szóba állni. Szerző ha rájön, ideges. Szerző ha ideges, újra telefonál. Kiadó ha passzol, Szerző mérges. Szerző ha
mérges, ír. Mégpedig ajánlott levelet, mert arra válaszolni kell, mert számonkérhető az átvétel, levélre nem-felelni pedig pofátlanság, főleg ha Szerződés
köti össze a levelezőket. Szerző vár egy ideig, aztán megunja. Szerző ha unja,
nem ír. Szerző lesz szerelmes. Szerző ha szerelmes, örül. Szerző ha örül, ír.
Szerző most kisregényeket írt, meg pár inci-finci dolgot újságoknak. Szerző
elhatározza, ezután még megír két kisregényt (egyiknek a fő cselekménye, másiknak a szerkezete van meg), aztán egy nagyregényt (ennek majdnem mindene,
még a hozzá szükséges szerzőtárs is), közben novcsikat meg ilyesmit. De Szerző
feleslegesen vár mindig, semmit nem olvasnak el tőle. Szerző lesz depressziós.
Szerző ha depressziós, meg akar halni. Szerző ha meg akar halni, elgondolkozik. Szerző ha elgondolkozik, rájön: hülyeség. Szerző ha rájön: hülyeség, winchestert töröl. Szerző ha winchestert töröl, megnyugszik. Szerző ha megnyugszik, elgondolkozik. Szerző ha elgondolkozik, rájön: hülyeség. Szerző ha rájön:
hülyeség, előveszi a biztonsági másolatokat őrző lemezeket és visszamásolja
a letörölt szövegeket.
Négyszer-ötször így tett Balogh is, aztán úgy hagyta üresen a gépet. Ekkor
már egy éve nem láttuk egymást, és ez idő alatt egy sort sem írt.
Csak várt. Rám várt, hogy tudjon írni.
Nem tudom, miért, de az egyik napon arra gondolhatott, hogy olyan mindegy, hol vár, ha jövök, úgyis megtalálom. Bezárta lakását és lement a sarki
buszmegállóba.
Ott várt.
Ott vár azóta is rám. Mindennap látom, hogy csak ücsörög a padon és néz
fel a buszra. Én őt nézem, tekintetünk minden nap találkozik. De nem vesz

1999. december

45

észre. Amíg észre nem vesz, addig minden nap ott fog várni engem, a Múzsát,
a nemlétező személyt.
Ez ugye három novella, mégpedig megírásukat tekintve időrendi sorrendben; Balkéz nagyon precízen mindegyik szöveg fölé odaírta a helyet és a pontos dátumot, hogy
milyen év/hó/nap. Alá is írta valamennyit. Van ám öntudata a fickónak, máris autográfként kezeli őket.
Később megírtam a válaszlevelet, melyben észrevételeimet (kritikámat, véleményemet, megjegyzéseimet etc.) közlöm vele, el is küldtem neki. Láttam, ahogy elolvassa, járkál egy kicsit a szobában. Jól van, mondom, ezek szerint érti, amit írtam.
Elmentem vécére.
Amikor visszaértem, már vadul csörgött rádiótelefonom az éjjeliszekrényen, és az
őr ezt lihegte bele: „Balkéz Kettő megszökött!”.
És valóban: ahogy odanéztem a képernyőre, Balkéz nem volt sehol. Hirtelen olyan
ideges lettem, hogy legszívesebben ordítani kezdtem volna a hülye őrrel, de még idejében rájöttem, hol vagyok, ezért csendben maradtam.
– Hülye! – mondtam alig hangosan. – Hogy történt?
Az őr meséjének legelején ismét ideges lettem, nem is figyeltem a szavaira, annyira
berágtam, hogy nem bírtam egy helyben, az ágyamon megmaradni, „Gyere ide, addig
megnyugszom”, mondtam az őrnek, kikapcsoltam telefont és felvettem a köpenyem,
aztán az udvarra mentem. Ott aztán vártam közel másfél órát, egyre idegesebb lettem,
hogy na, mi van, az őr is megszökött? Fél talán? Aztán mégis ideért.
A megérkezett őr az udvaron elölről kezdte, nekem meg azon járt az agyam, honnan szerzek én most egy szál cigarettát. Éppen arra járt egy ápoló, ismertem korábbról
és a kocsmákból.
– Figyelj – szóltam hozzá. – Nincsen véletlenül egy szál cigid?
– Még nincsen, de sodorhatok.
– Mifélét?
– Jófélét. Sodorjak?
– Megköszönném – feleltem, aztán amikor kész lett és átnyújtotta a cigit: – Köszönöm. Tüzed is van?
– Nincs mit. Tessék. Egészségedre.
Elmosolyodott, aztán továbbment.
Az első slukkot sokáig bent tartottam, hadd érezzem az ízét és lássam magam előtt,
hogy kavarog bennem a füst. A második slukknál kezdtem rájönni, ez valami igazán
kivételesen finom dohány. Honnan lehet ilyen jó füve egy ápolónak, gondoltam, de a
válasz helyett inkább bent tartottam a harmadik slukkot is. Ekkor éppen egy padhoz
értünk, én leültem és így szóltam az őrhöz: „Ülj le, most levelet írok Hercegnőnek!”,
és elővettem a jegyzetfüzetem az egyik, a tollam a másik zsebemből és írni kezdtem:
Drága Hercegnő,
Nem vésem a betűket. Nem is sírköves vagyok, csak szárnyaim vannak, elrepültem, elszálltam. Most éppen Szövegvilág repterén várok, hogy javuljanak
a meteorológiai-jelentés szerint a felszállásra alkalmas időjelentésekben van vége
a mondat értelmének semmit sem értek pedig a gondolat az enyém és hol vannak
a vesszők milyen vesszők és hová lettek a repülőgépek a Tisza fenekéből a gon-

46

tiszatáj

dolat szép és aluszékony a párna is a kabáton én lehet hogy hasadok még tovább én atom tomi atomi a tomi vészhelyzet eltűnt a fél magom most már csak
magom féltem éltem én itt a XX. század végi zöldkabátosok és a Szivárvány
pár perccel később megviaskodtam a Gázláng-Szörnyeteggel és győztem utolsó
leheletével meggyújtotta cigarettám és most mintha szebbek lennének a zöld
láncszemek fent a fehér felség felségterületén kívül van egy újabb reptér a Zöld
Csillagjáró Luke lukas zoknit adtam ajándékba kedvenc verebemnek csipcsirip
mondja Esti Kornél a hűtő előtt még ír egykét könyvet mert az ember egy-két
egykét létrehoz de hová és mit hány kiló van a zsákodban Mikulás találkozott
és nem is olyan fontos hogy igen nagyon kezemben vizespohárnyi amőbatenyészet természetbe vissza szólt Rousseau és visszamászott a fára ahonnan majd később Newton fejére esik az alma Éva kezéből a tudatlanság tudásának termékenysége a földre UFO-k jöttek-mentek és görcs állt a lábamnak helyébe elkopott és köpött egyet zöld volt és kék és lila Csokonai nagy szerelme aki szerelne biciklit de az akkor még nem volt
akkor hát kalandra fel a mondat vége már látszik az alagút végén ott vár egy
manó huszonegyezik a zajjal együtt jár a fejfájás nem múlik hiába tavasz a télben vérben fekszik a fűben és nézi a hangyák hogy hordanak el engem már nem
látni többé szaloncukor közelben nincsen semmi látnivaló többé és szúr a szív
egy slukkot az étolajos-üvegből fölszállt a székre és a Gázláng-Szörnyeteg odvában szeretkezik a lehamuzott fatányérral fakanális kategória nincsen fején Glória a toalettre ment onnan lépre lépett lépesmézbe mártott lábbal tiporta szét
a jégvirágmezőt ott talált a romok közt egy négylevelű heregolyót gurigatnak az
utcán biliárddákóval kísérve a gitárszólót mossa a sörösüveget vissza kell vinni
a fejek mellérendelő mondathalmaz alárendelve a hangerősök terrorszövetkezetének kertjében folyik az uborka az utcán már járt irány a lefolyó a kezdete annak az alagútnak ott fent
Jóformán fel sem néztem a papírból, csak addig, amíg elszívtam a maradék cigit.
Aztán mintha megváltozott volna körülöttem minden, elfejeltettem Balkézt, azt is,
hogy megszökött, nem érdekelt semmi, jókedvem volt és szárnyaim voltak, felemelkedtem a padról és repültem, leköptem az őrt és kacagtam hozzá, milyen ostoba, aztán
felszálltam a város felé, körülnéztem, hátha meglátom Hercegnőt, de nem láttam,
úgyhogy – szó szerint – szélsebesen a Bényei Gáspár megadta cím felé vettem utamat,
csak kétszázötven kilométer, pár pillanat alatt ott voltam, és rögtön megláttam a keresett lényt, a lányt, Hercegnőt, ahogy éppen a ház előtti nagy gesztenyefa árnyékában
üldögél és olvas.
– Szia Hercegnő – köszöntem neki és letérdeltem előtte, megcsókoltam kezét.
– Állj fel, és csókolj meg rendesen!
Megtettem. Aztán felemeltem magammal a magasba, egy napos virágmezőn szálltunk le, lepkék lebbentek erre-arra, nézték, ahogy szeretkeztünk, aztán meglepődtek,
amikor gyorsabban kezdtünk el szállni, mint ők. Éppen akkor értünk vissza, amikor
Gáspár jött ki a házból.
– Helló. Hát te, hogy kerülsz ide?
– Iderepültem.
– Értem, az jó. Hány órát aludtam, kedvesem?
– Hármat-négyet.

1999. december

47

– Nem unatkoztál?
– Nem. Jól elszórakoztunk a barátoddal.
– Sajnos mennem kell. Várnak otthon – szóltam egy fél percnyi csend után és viszszarepültem az őr mellé a padra.
Neki látszólag nem tűnt fel semmi, ugyanúgy ült ott, ahogy eddig, most is beszélt:
Balkéz eltűnésének részleteit mesélte. Az én eltűnésemről egy szót sem ejtett.
– Ne haragudj, nem figyeltem – szóltam hozzá. – Nem kezdenéd elölről? Mondjuk
odabent.
És elindultunk vissza a szobámba. Közvetlenül az ajtóban ismét összefutottunk
azzal az ápolóval, aki a cigit adta.
– Na, jó volt? – kérdezte.
– Ízletes. Mi a dohány neve?
– Cannabis. Holland márka.
– Aha, megjegyzem. Hol lehet kapni?
– Magyarországon nem nagyon. De ha kell, tudok szerezni.
– Jó, majd megbeszéljük.
A szobába érve nem tapasztaltam semmi különöset: minden a helyén volt, ott, ahol
hagytam. A maroktelefon sem csöngött és a képernyőn sem látszott semmi feltűnő.
Csak eltűnő: most (újra)észrevettem, hogy Balkéznek hűlt helye: sem az íróasztalnál,
sem a fotelban nincs, pedig ilyenkor szokta nézni a tévét, inni a söröket. De most
nem. Értetlenül néztem az őrre:
– Balkéz?
– Eltűnt. De ezt már mondtam, főnök. Ezért telefonáltam, aztán jöttem, mert
hívott, el is mondtam az egészet, mármint amit én tudok. De ez a tudás csak tapasztalati, hiszen csak a mintaszerző tud mindent, de ő is csak akkor, ha motiválatlan – ezzel
szemben nekünk csak szemtanúink vannak. De már az ő „vallomásaikat” is elmondtam.
– Mikor?
– A padon.
– Milyen padon?
– A parkban. Miközben cigizett, főnök.
– De hát én nem is voltam ott: én a Hercegnővel beszélgettem egy réten, nem vetted észre?
– Nem. Elmondjam újra az egészet?
Szóbeli felelet helyett csak bólintottam, majd ismét saját gondolataim hullámai
közé merültem: hogy lehet ez az őr ennyire hülye, hogy magában beszél a padon.
Mert hogy én nem voltam ott, az biztos. Biztos, hiszen bizonyítékom van rá: a szeretkezés közben kicsapódott izzadság cseppjei még mindig ott párologtak lábszáraimon és
hátamon, hónomalja is illatozott már, ágyékomon pedig jóleső könnyebbség áradt
szét. Mindegy, gondoltam, az őr hülye és kész.
– … és akkor onnan is elment… – hallottam a hülye őr hangját, és rájöttem, már
megint magában beszélt.
– Ne haragudj, nem kezdenéd elölről?
– Negyedszerre, főnök?
– Ezért fizetlek, nem?
– Az élet mindig tartogat számunkra meglepetéseket, úgy is mondhatnám, hogy
szül számunkra néhányat; ilyen meglepetés volt számomra az a hülye Balkéz szökése –

48

tiszatáj

kezdte szerintem először a hülye őr az élménybeszámolót. – Nem néztem volna ki
abból az idétlen szerencsétlenséghalmazból, hogy képes önálló gondolkodásra; eddig
azt hittem, erre csak maga képes, főnök. Nos, történt az, hogy egyszer csak kiabálásra
lettem figyelmes: Balkéz kiabált. De ne higgye azt, főnök, hogy értelmes dolgokat
ordított, nem, csak ilyeneket: „Kiahjúájvé…! Harretalmux, hipallagé…! Meringális,
laringális spiráns, illabiális metafora…! Szintetikus szinesztézia, színezve kruglimanó
kakasmandikó…! Aaaarrrrghumentális empirike, jeeeeh…” Persze nem tudom pontosan visszaidézni őket, mert az értelmetlen dolgokat sohasem értettem, de szerintem
senki sem értette volna őket, nem vagyok én hülye. Azt hittem, a bezártság teljesen
elvette az amúgy is csekély észmaradékát, és bementem hozzá. Nem is sejtettem, hogy
az egészet az ajtó mellett kiabálja. Belépem, erre leütött a videóval, és másra nem emlékszem. Amikor pedig magamhoz tértem, már nem volt sehol. Illetve valahol biztosan, mert az anyag nem vész el, csak helyet cserél. „Balkéz megszökött” – virradt fel
bennem a felismerés, aztán a közvetkező, hogy mekkora lebaszást fogok én ezért
kapni magától, főnök. Éppen ezért, miután telefonáltam, és megéreztem a főnök hangjában a jogos dühöt, gyorsan leszaladtam az utcára és kikérdeztem a szemtanúkat,
hogy mit láttak Balkéz szökéséből. Volt pár tippem, kikkel érintkezhetett, be is jöttek:
akikhez odamentem, tényleg látták őt és beszéltek is vele, már aki, mert nem mind,
ugye, de azért ők is látták. Csak akkor mertem a főnökhöz jönni, amikor már nagyjából rekonstruálni tudtam az egész történetet. Ez úgy történt, hogy Balkéz a szobából
először a házzal szemközti trafikoshoz ment. A trafikos ezt mondta: „Igen, felismerem. Jól emlékszem rá. Feldúlt volt, de mégis mosolygott; félelmetes egy gonosz mosoly volt az, valami sátáni, mint a kéjgyilkosoké abban a pillanatban, amikor elvágják
az áldozat torkát és lenyelik az első korty vért. Mosolyogva kért egy napilapot, egy
doboz cigit és egy doboz gyufát. Közben azt mondta, hogy »Szép napunk van ma, nem
igaz? Jó hallani a szél süvítését a fülünk mellett, olyan, mintha tépnénk a keróval,
pedig egy helyben állunk. Fura dolog ez a szél, amolyan intencionális: csak akkor van,
ha fúj, ha működik. Nem is tud önmagáról, csak mások tudnak róla, mások észlelik, és
akiket fúj, azokban születik meg a tudat, hogy szél van. Köszönöm. Mennyivel tartozom?« Amikor megkapta a kért dolgokat, a lapot tölcsér alakúra tekerte, a gyufával
meggyújtott egy szál cigit, majd a lapot is, és mint egy égő fáklyával elkezdett rohanni
és közben azt kiabálta, hogy »Szabadság! Béke! Szeretet! Éljen az Olimpia! Halleluja,
Görögország! Halálujja demokrácia!» Aztán amikor leégett az újság, bement a sarki
kocsmába. Többet nem tudok róla, mert ebédszünetet tartottam és bezártam a trafikot. Érdeklődjön ott.” Ennyit mondott a trafikos, de minthogy megnevezte a következő lehetséges informátor irányát, én is a kocsmába mentem. Megkérdeztem a csapost, látott-e úgy fél órája valami szokatlant, mondjuk Balkézt, és megmutattam neki
Balkéz fotóját. „Igen” – felelte. „Tényleg járt itt, de nem volt rajta semmi különös,
a viselkedésében sem. Persze hogy benne mi játszódhatott le, azt nem tudom, mert
a behaviorizmus híve vagyok, és csak azzal foglalkozom, amit látok és tapasztalok, hogy
egy adott ingerre a vendég milyen reakciót vált ki. Nos, megkérdeztem tőle, hogy mit
kér, erre ő azt felelte, hogy egy sört. Ebben, azt hiszem, a hely szellemét és funkcióját
figyelembe véve semmi különös nincs: az emberek egy kocsmában általában ilyesmit
kérnek. Megitta, szépen lassan, de sietve, aztán kért még egyet, mert állítása szerint
sokkal jobban szereti a csapolt sört, mint az üvegest, azt is megitta, aztán ment tovább.
Mondom, az egészben nem volt semmi különös. Hacsak az nem, hogy egyáltalán nem
mosolygott, sőt, semmiféle érzést nem lehetett látni rajta. Meg is lepődtem, hogy lehet

1999. december

49

valaki ennyire pókerarcú, hiszen ha tényleg annyira szereti a csapolt sört – ráadásul
barnát kért, a kedvencét –, akkor talán természetes lenne legalább egy halvány mosoly,
vagy jóleső sóhaj, hogy na, végre, itt van a nedű. De nem, faarccal itta meg mindkettőt,
aztán fizetett és távozott. Az ajtóból még visszaszólt, hogy köszöni, minden jót, és
hogy boldog új évet. Igen, ezt mondta, és azért ez mégiscsak szokatlan volt benne,
hogy november elején kíván boldogújat. Mintha meghalni készülne, de kötelességének
érzi, hogy másoknak megkívánja azt, amit az illem diktál. Igen, ez furcsa volt benne,
de mégsem annyira. Mindenesetre megjegyeztem, éppen ezért is tudom elmondani az
egészet. Ön nem kér semmit?” Mondtam, nem, köszönöm a segítséget, és indultam
tovább. Már két mozaik megvolt, már csak a többit kellett megkeresni, aztán összerakni őket, játszani puzzle-t, hogy végül meglegyen a kép, ami ha ügyesek vagyunk,
nem esik szét újra, csak ha mi akarjuk. Mentem tovább. Tudtam, hogy a zöldséges
egész nap ott árul az utca túloldalán; talán ő is tud valamit. Kiderült, hogy igen. Ő is
látta a fotó alapján azonosított Balkézt, de csak annyit tud róla mondani, hogy a kocsmából a buszmegállóba ment, és ott nem csinált semmit. Dohányzott, nézelődött, de
nem is nézelődött, nézett inkább, egy szakállas férfit nézett, aki szintén nem csinált
semmit, csak dohányzott ő is, egyikük sem szállt fel a buszokra, amik jöttek aztán
mentek, csak álltak ott, és akit figyelt, néha ránézett, de nem ismerték egymást, mert
nem köszöntek a másiknak. Nem tudom, mit csináltak ott, de egyszer csak történt
valami: akit a keresett ember figyelt, hirtelen érdeklődést mutatott az egyik közeledő
busz iránt, és csak azt nézte. Kutatta a szemével, mint ahogy a tudósok vizsgálnak
mikroszkóp alatt bacikat, vagy ahogy a vadászok lesik a lesről a vadat, amire majd lőni
fognak. A busz megállt, a keresett személy által figyelt személy mintha keresett volna
valakit a buszon, mintha várna valakit, de nem mozdult. A keresett személy viszont
fellépett a buszra, talán kérdezett valamit a sofőrtől, nem tudom, aztán leszállt, a busz
ment tovább, ők vártak ott ketten a megállóban, aztán a keresett személy mielőtt újra
rágyújtott volna, megkínálta a szakállast, az elfogadta, rágyújtottak, a keresett személy
öngyújtóval először a másikét gyújtotta meg, aztán a sajátját, de új lánggal, mert a búr
háború óta nem gyújtunk meg két cigit egy lánggal, tudja ugye, hogy miért nem?,
nem?, hát mert, ne haragudjon, főnök, nem tudna adni egy korty vizet, kiszáradt
a szám a sok beszéd közben…, köszönöm, no, azt mondta a zöldséges, hogy azért nem
szabad meggyújtani egy lánggal két cigit, mert amikor éjszaka az angolok és a búrok
a lövészárkokban várták a reggelt, a búrok rágyújtottak, és egy láng járt körbe, az angolok észrevették ezt, megfigyelték, mikor, hol jár a láng, ebből tudták, hol az ellenség,
aztán bumm, lelőtték szegény búrokat, akik előbb-utóbb rájöttek, honnan tudják az
angolok, hová kell lőni, aztán már ők sem gyújtottak meg egy lánggal több cigit, nos,
ezért nem szabad, mert a búroknak szurkolt az egész világ, Karinthy és Kosztolányi
gyerekkori naplójában is benne van, hogy hajrá búrok, vesszenek a gaz angolok, szóval meggyújtották a cigit és a keresett személy ment tovább, a szakállas pedig ottmaradt a buszmegállóban, várt tovább. Ennyit láttam, nem tudom, hogy a keresett személy hová ment. Ennyit mondott a zöldséges, én meg előkaptam a maroktelefonomat
és felhívtam a buszpályaudvart és megkérdeztem, ki volt azon a buszon a sofőr, és
kértem, hogy ha ott van valahol, akkor azonnal adják. Megkeresték, beszéltem vele.
Azt kérdeztem, hogy ismerte-e azt az alakot, aki ekkor és ekkor, itt és itt felszállt
a buszra, és talán csak kérdezett valamit. Azt felelte, nem ismerte, nem is látta még soha,
és hogy igen, valóban csak kérdezett tőle. Azt kérdezte, hogy nem tudja-e, hogy kire
vár az a másik pacák, mert látta, hogy erre a buszra várt. Nem tudta, de ő is észrevette

50

tiszatáj

már, hogy a másik férfi minden nap ott van. És még azt is megkérdezte tőle Balkéz,
hogy észre szokott-e venni valamelyik utason valami különöset ebben a megállóban, és
hogy a leszállók közül odamegy-e valakihez a férfi vagy fordítva. Nem, nem szokott,
felelte, a férfi csak áll ott, nem beszél senkivel. Megköszöntem segítségét, aztán jöttem
ide főnök, bocs a késésért, de azt hiszem, most már többet tudunk. Nem igaz?
– De igen. Csak azt nem, hová lett Balkéz.
A következő pillanatban azonban már erre is tudtam a választ: az őr beszéde anynyira elvonta figyelmem, hogy nem néztem a képernyőre. Most, hogy befejezte, véletlenül odanéztem, és ott volt Balkéz. Ott, a szobában. Illetve nem is ő, csak a nyoma:
egy papírlap volt az íróasztalon egy sörösüvegnek támasztva, úgy, hogy a jókora, megvastagított betűket a képernyőről is jól el lehessen olvasni.
Ez állt rajta:
„Voltam itthon, majd jövök. Balkéz.”
Kezdett elegem lenni az élet nagy és kis meglepetéseiből: a hülye őr azt mondta,
mindig van és lesz valami Fortuna tarsolyában, vagy jó, vagy bal, de mindenféleképpen
szerencse. Ittam én is egy kevés vizet, aztán gondolkozni kezdtem: tehát Balkéz először megszökött otthonról, aztán pedig visszament, járt otthon, de valahová ismét
elment. Nem értettem az okokat: először talán bizonyítani akart, hogy neki olyan,
mint bezártság nem létezik, ezért. De akkor másodszor? Talán valami nagyon fontos
dolga akadt, egy olyan, ahol ismét bizonyítani szeretne: hogy meg tudja egyedül oldani. Ezért nem szólt, de azt sem akarta, hogy nyomtalanul tűnjön el, ezért hagyott
üzenetet. Ami azt jelenti – már a megléte is, és nemcsak a rajta lévő felirat –, hogy viszsza fog jönni. Akkor tehát gond egy szál sem. Ő tudja, mit csinál, legfeljebb egy mentő
ide fogja hozni mellém, valami vágott sebbel; de hát ezen lepődnék meg legkevésbé.
Hazaküldtem az őrt, hogy ott várja Balkézt, én meg olvasni kezdtem. A könyv
szerzőjének nevét most nem írom le, mert olvastam vagy hallottam valahol, hogy nem
illik. Főleg ilyenkor nem, amikor nem is tudom, mi van. A lényeg, hogy olyan könyv
volt, amelyről nem tudom, hogy mitévő legyek, illetve mitévő vagyok vele. Magyarul:
nem tudom, hogy tetszik-e vagy sem. Nem tudom, hogy jó-e vagy rossz. Nem tudom,
hogy a szerző tud-e írni, vagy nem. Nem tudom, hogy a szerző hülyének nézi-e az
olvasót, vagy éppen nem. Mert ugyebár: vannak történetei, amelyek akár érdekesnek
is mondhatók lennének, pedig nem nagyon történik bennük semmi, de mégsem lehet
rájuk mondani, hogy se füle, se farka történetek ezek, mert fülük éppen van, de farka
már csak a narrátornak/hősnek van, amit állandóan használ is. Meg Fantát isznak
benne, mert jobb a Fanta, mint a kóla, állítja az egyik szereplő. (Igen, a Pepsinél tényleg jobb, de hát az nem is Cola, pedig arról volt szó. Mindegy.) Szóval nem tudom,
hadilábon állok-e a történtekkel, mert ennyire „rosszul”, ennyire alulstilizálva írhat
valaki szándékosan is, majdnem azt írtam, direkt, de utálom az idegen szavakat, szóval
ha így van, hogy tényleg szándékosan „nem tud írni”, akkor irónia az egész, mert
mindenkin röhög, olvasón, kritikuson, még magán is, állítom. Ha azonban nem így
van, és természetesen nem tud írni, akkor… Hagyjuk, nem vagyok én kritikus. Csak
egy laikus kis olvasó, egy porszem; mégcsak nem is fogyasztó porszem, mert ezt
a könyvet is kölcsön kaptam az egyik betegtárstól. Ő nem tudta elolvasni, éreztem
a lapokon: csak egy-harmadig voltak átlapozva. Addig könnyebben maradtak bal oldalon, onnan nehezebben; olvasó ember érzi az ilyet. És persze mondta is, hogy nem
bírt vele.

1999. december

51

Bezzeg én igen, olvastam rendíthetetlenül, közben persze jöttek a gondolatok (lásd
fent), néha Hercegnőre is gondoltam, de egyre kevesebbet, pedig alig pár órája, hogy
együtt voltunk, olvastam, olvastam. Szeretek olvasni.
Aztán – amikor a kétszázhatvanhatodik oldalon jártam, annál a mondatnál, hogy
„Ha a mai nappal ténylegesen elmúlt a fejfájása, akkor változtat az életén, akkor most
egy újabb fordulóponthoz érkezett, melyet sohasem felejt el” – csöngött a telefon.
Nem lepődtem meg azon, hogy Balkéz volt az.
– Szervusz, én vagyok.
– Tudom – feleltem. Mi újság?
– Itt ülök a buszmegállóban, innen telefonálok. Az előbb fejeztem be egy újabb
szöveget, de inkább csak vázlatféle jegyzetet. Beküldjem?
– Nem kell, holnap megyek haza. (Tényleg, ezt még nem is mondtam: holnap
hazamegyek.) Csak legyél otthon!
– Jó, ott leszek. Az az igazság, hogy én most is otthon lennék, ha…
– Ha micsoda?
– Ha nem kapom meg a kritikádat. Tudod, amit a három – egyszerre – elküldött
írásomra válaszoltál. Emlékszel még rá?
– Nem nagyon.
– Akkor figyelj: felolvasom és akkor megértesz mindent:
„Kedves Balkéz, nagy örömmel vettem, hogy végre normális elfoglaltságot találtál
magadnak, és írni kezdtél. Az írás: hivatás. Vigyázni kell vele, mert a kimondott, és
főleg a leírt szó: szentség. De te, úgy látom, jó úton haladsz.
Röviden a novellákról: a krimiről: érdekes, hogy hősödet Space-nek nevezed. Ez ugye
„űr”-t jelent. Az ötlet jó, de vigyázz, szerintem már megírták. Egyébként sincs új ötlet,
már mindet megírtak; ma már csak máshogy lehet írni. Jól viszed végig a szálat; néhol
túlírod ugyan (s ez mindegyikre érvényes), de ezt ki lehet nőni. Javaslom: mindet írj
meg kétszer, háromszor! Minden szövegen húzz, amíg lehet, aztán még egyszer, ha
tudsz… Megjegyzem, itt még nem is sejtettem, hogy mindegyik ugyanott, a buszmegállóban fog véget írni. Így – utólag – azt hiszem, ez a szövegek legnagyobb erénye:
hogy egy azonos végeredményhez többféle előtörténetet rendelsz. Ügyes húzás. Az
amnéziás novelláról csak annyit, hogy nagyon tetszik, ahogy az idővel manipulálsz
benne: észrevettem, hogy a szereplőnek minden cselekvése grammatikai jelen időben
történik. Nem vonatkozik rá sem múlt, sem jövő idejű ige. Hiszen erről van szó: nincs
múltja, jövője. Csak jelene van, semmi más. Csak a folyamatos cselekvés. A harmadikról: ne vezessen semmiféle indulat, mert akkor nagyon könnyen abba a hibába fogsz
esni, hogy szöveged túlontúl didaktikus lesz. Nem szabad, hogy Balogh Tamást bántsd,
csak azért, mert te nem kedveled. De nem baj, kezdeti szárnypróbálgatásnak ez sem
rossz. Ami viszont a nyelvet illeti: kifejezetten örültem neki, ahogy szakítasz a hagyományos, köznapi nyelvvel, de úgy, hogy benne is maradsz egyúttal. A szikár tőmondatok és ezek ismétlése nagy erőt rejt magában. Fokozás. Így, a fokozás végső eredménye nem is lehet más, mint amit kitaláltál. Csak – mondom még egyszer – a végső
poénra logikai úton kell rájönnöd, nem bántó szándékkal. Ennyi. Végezetül még valami: az írások jók, kezdetnek. De nem elég életszagúak. Ki kell menned az életbe,
nézelődni és tapasztalni, és az ott megtapasztaltak alapján írni. Már ha komolyan gondolod az egészet, hogy folytatod. Én mindenesetre ezt tudom javasolni.” Ezt írtad.
Hogy válaszoljak: amiket írsz, nem tudom mindet elfogadni: én nem tudtam azokról
az elvekről és pozitívumokról, amikről felvilágosítasz. Például én nem tudtam, hogy

52

tiszatáj

a folyamatos létezést jelenti az, hogy csak jelen időt használok a középsőben; észre sem
vettem. Én csak írtam pár történetet, mindenféle elmélet nélkül. Úgymond teljes alkotói szabadságban; a bezárt szobába nem hatolt be semmilyen információ, hogy hogyan
kell írnom, mire kell figyelnem, hogy amit írok, jó legyen. Majd ti megmagyarázzátok
úgyis, hogy hogyan gondolkodtam én írás közben.
– Oké, értem – feleltem –, de ez még nem indokolja a szökésed.
– Dehogynem! Újraolvasom azt a mondatot: „Ki kell menned az életbe, nézelődni
és tapasztalni, és az ott megtapasztaltak alapján írni.” Érted már? Te küldtél. És ezt
meg szeretném köszönni neked: ha nem írod, soha nem próbálkozom a szökéssel, soha
nem találkozok azzal a szakállassal, akit minden nap láttam az ablakból, akkor soha
nem írom ezt az utolsó szöveget. Itt írtam, a buszmegállóban. Ha jössz holnap, majd
odaadom.
– Jó. Addig mit csinálsz?
– Most visszamegyek. Szólj oda az őrnek, hogy nyugi van, tegyen be pár sört a hűtőbe. Helló.
Azt sem várta meg, amíg elköszönök. Halk búgás jelezte, hogy kikapcsolta.
Másnap már-már éppen befejeztem a csomagolást, amikor váratlanul megszólalt
a telefon. Tényleg: a telefon legtöbbször váratlanul szólal meg, nem igaz? Kivéve, ha
várjuk, hogy megszólaljon, mondjuk meg volt beszélve, hogy X vagy Y ekkor vagy
ekkor felhív, na, akkor nem váratlan. Mint ahogy akkor sem, ha mondjuk egy utcai
telefonfülkében állunk, és várjuk, hogy visszahívjanak, mert nincsen kedvünk egy
csomó tízest, húszast, ötvenest beledobálni, hanem csak inkább gyorsan elmondjuk
a készülék számát, hiszen a telefonkészülékek visszahívhatók. Én még emlékszem arra
a reklámra, amikor a reklám hőse mellett elmegy a telefonfülke, mire a pacák (talán
Gálvölgyi?) utánafütyül(?) és int(?) neki, hogy jöjjön vissza, és a telefonfülke visszajön,
mert illedelmes, és mert a telefonfülkék visszahívhatók. Mindegy; ez persze nem akkor
pörgött át az agyamon, amikor csöngött a telefon, hanem most, amikor írok; akkor
az, hogy ki lehet az? De persze ez sem sokáig, inkább felvettem. Egy nagyon régi kedves ismerősöm már félig elfeledett – mert volt közben két év, amikor egyikünk sem
volt a másik számára kedves, csak régi – hangja szólt bele:
– Helló! Na mi van, hallom, Balkéz majdnem kivégzett.
– Aha. Mi történt, hogy hívsz?
– Semmi, csak röhögni akartam egyet rajtad. Most, jó? Ha-ha! Hahaha! Milyen
volt?
– Csudálatos. Te, már nem haragszol?
– Már régen nem. Csak a látszatot kellett tartani.
– Fasz. Két évig? És akkor most miért?
– Megtudtam, hogy kórházban vagy, és ki akartalak röhögni. Most is: hahaha!
Nagyobb pancser vagy, mint Balkéz. Azt hittem, ha tudsz rá vigyázni, akkor magadra
is. Mikor szabadulsz?
– Pár perc múlva. Éppen pakoltam.
– Jó, majd hívj fel, ha ráérsz. A számom tudod még.
– Igen. Oké, csá! Majd hívlak.
Megnyomtam a gombot a telefonon, mondhatni: letettem. Aztán rögtön arra gondoltam, hogy min is vesztünk össze Ferenccel, de aztán egy sokkal szebb gondolatra
találtam magamban: hogy én ezt az embert régebb óta ismerem, mint mióta egy lány
megszületett. Persze, nem maga a gondolat volt szép, hanem a következménye, mert

1999. december

53

rögtön ezután arra a lányra gondoltam, akinek születése időpontjában mi már ismertük egymást Ferenccel: Júliára. És ez volt az igazán szép: rá gondolni. Emlékezni,
akartam írni, de emlékezni csak elmúlt dolgokra lehet, például halottakra. Ezután,
miután leírtam volna az „emlékezni” szót, rövid fejtegetés következett volna arról,
hogy: „Még mielőtt arra gondolnának, hogy nekem nincsenek emlékeim, mert eddig
csak a közvetlen velem-történteket írtam le, a jelent téve azonnal múlttá, ami ugye
nem is igazi emlék, csak megtörtént esemény, mert az emlék az ugye eleve valami
régebbi dolog, no, szóval hogy ne higgyék csak azért, mert én eddig nem emlékeztem
vissza régebbi dolgokra, azért még nem vagyok amnéziás, csak eddig nem nyomakodtak föl, vagy ha igen, elfojtottam őket, mert az emlékezet háló, memóriaháló, minden
összefügg benne mindennel, mindenről újabb emlék jut az ember eszébe, és ha egyszer
elkezdi leírni őket, sohasem jut a végére, mert mindent leírni úgysem lehet, írta Füst
Milán a naplójának végén, igaz, addig megpróbálta, de neki sem sikerült, akkor nekem
miért sikerülne, eleve el kell kerülni a kudarcot, s bár hősies tett lenne, nem kell belevágni a lehetetlenbe, mely úgysem érhető el, csak egyre inkább megközelíthető, de el
tényleg nem érhető, mert újabb és újabb jelen-pillanataink újabb és újabb múlt-pillanatainkká lesznek, tehát a múlt csak nő, mi több: végső felismerésem szerint az ember
múltjának egésze már a születése pillanatában megfogalmazható: eljövendő életének
tartalma. Az egészt pedig leírni nem lehet, mert akkor le kellene írnunk halálunkat is,
erre pedig csak a „legjobbak” képesek, de azok nem igazi emlékek, vagy azok, akik
visszatértek a klinikai halálból, azonban ők még élnek egy ideig, tehát ez sem ér.”, de
mondom: emlékezni lehet, talán mindenre lehet – Freud szerint –; mindent leírni nem.
Csak egyes dolgokat. Például Júliát.
Júlia életem legnagyobb szerelme volt. És már be is csődölt az emlékleíró-képességem. Mert ugyebár ezzel az egy mondattal leírtam mindent, ami fontos számomra,
mert én tudom a többit, és ez a lényeg. Akkor, amikor hirtelen rámtört a szép gondolat („Júlia”), akkor átpörgött az egész, mint most pörögnek az ujjaim a billentyűzeten,
hú, de jól megy az írás, jelenleg azonban nincs erőm leírni őket. Túl hosszadalmas
lenne elkülöníteni a fontosat a nem-fontostól, mert minden fontos, de mégsem. Most
nem tudnám elkülöníteni az ő alakját az előzményektől és utózmányoktól, és akkor
már le kellene írnom összes szerelemem történetét, mert a gondolat („Júlia életem
legnagyobb szerelmem volt.”) értékrendje („legnagyobb”) maga után vonja, hogy voltak „kisebbek” is, és az érzékletesség kedvéért azokat is le kellene írnom, mint ahogy
akkor egy pillanat alatt végiggondoltam mindet, de erre nincs időm, és különben is:
erről hadováltam az előbb: az egészet nem lehet, pedig ez az egész lenne, mert az elmúlt szerelmekhez hozzátartoznak az elmúlt szerelem nélküli időszakok… és nincs is
más, mert egy ember élete a szerelmes és a nem-szerelmes korszakok váltakozásából áll.
Amikor Ferenc felhívott, és én Júliára gondoltam, akkor arra is gondoltam, hogy
ez tényleg egy olyan nagy szerelem volt, amit meg kellene írni, de csak szépen óvatosan, hosszú-hosszú ideig válogatva az emlékeket és a gondolatokat, mondjuk egy regényben, mert más műfaj nem nagyon alkalmas erre. Aztán arra is gondoltam, hogy
ha ennyit gondolok most Júliára, akkor valószínűleg újra beleszerettem, hirtelen, ott
a kórházi szobában, pakolás közben. És ha újra beleszerettem, akkor még nem ért
véget életem legnagyobb szerelme, csak szünetet tartott, de most folytatódik, tehát ezt
is bele kell majd írnom abba a regénybe, ami rögtön egy újabb probléma, mert akkor
eme gondolat létrejöttét is le kellene írnom, az egész Balkéz-sztorit, benne mindennel,

54

tiszatáj

amiről eddig szóltam és ezután fogok, benne Hercegnővel, aki ez idő szerint nem érdekel, mert kitöröltem fejemből, mert elegem van az elérhetetlen vágyakból – akkor
inkább már az emlékek.
Ezek szerint nem jós vagyok, hanem történész.
Júlia valóban életem legnagyobb szerelme, zártam le a gondolatot, és szerelmesen
pakoltam tovább bőröndömbe, arra készülődve, hogy miután elrendeztem a dolgot
Balkézzel, azonnal és feltétlenül meglátogatom Júliát és megkérem a kezét.
Közben ránéztem a monitorra, és láttam, hogy Balkéz megérkezett, és nagyon
elégedett képpel olvassa – gondolom – a legújabb szövegét.
És Balkéz annyira elégedett lehetett magával, hogy azt hiszem, elhatározta: megjutalmazza magát. Pihent.
(Az előzményeket csak sejtem, persze.
Előzmények:)
<<blokk kezd>> reggel felkelt, pisált, fogat mosott és megmosakodott, kinézett az ablakon (egy embert látott a sarki buszmegállóban; minden nap ott látta),
aztán reggelizett (két pár virsli vajaskenyérrel, mert a mustárt utálta, meg a kecsöpöt
is), közben elolvasta az újságot, aztán bekapcsolta a tévét és lerogyott egy fotelbe, lábát
egy támla nélküli székre tette és bámulta a képdobozt délig; ekkor behozták az ebédet
(húsleves csigatésztával, rántott szelet hasábbasült burgonyával), közben oda-odanézett
a műanyag-csalikra és hiperszuper fogyasztó- és kondicionálógépekre, aztán megivott
egy előre meglazított kupakú sört, majd még egyet és még kettőt, ettől aztán elszunyókált egy kicsit, de csak addig, amíg a fotelben ébredve rájött, hogy most videózni
kéne neki, de mivel a kölcsönzőbe nem tudott elmenni, elővett egyet saját kazettái
közül, valami jó kis agymosó lövöldözős/verekedős/kardozós/baszós filmet és megnézte; ezután a tévében éppen egy brazil sorozat három részét vetítették, amoda meg
parlament <<be-szúrás kezd>>, (én ezt láttam, tehát a jelen:) uncsi, elolvasta újra
saját szövegét, elmosolyodott, tévé helyett inkább a jutalom: megivott egy sört, kiverte
a farkát, majd elszívott egy cigit, aztán1 2 3 <<beszúrás vége>> olvasni kezdett: egy
modern klasszikust vagy egy klasszikus modernt, mindegy volt neki, minek nevezik,
ő szeretette (vékony kis könyv volt, gyorsan kivégezte), aztán vacsora (melegszendvics),
tévé, benne jó hosszú film, közben egy sör, majd még egy és még kettő, amiktől kissé
megálmosodott, de nem nagyon (csak „kissé”), úgyhogy gyorsan megivott még kettőt,
hogy nagyon el legyen álmosodva; nagyon elálmosodott; el is aludt, és valamit álmodhatott, mert mosolygott, aztán forgolódott, takarója lecsúszott róla, megint mosolygott, merevedése lett, aztán elmúlt, lemúlt, forgolódott, álmában (ez is hülyeség, dehogy ott benne!; akkor csak álmodná, hogy), alvásában visszahúzta magára a takarót,
most már nyugi volt reggelig, amikor is felkelt és ébren lett. <<blokk vége>>
(Ez utóbbiak pedig az utózmányok, amiknek már nem voltam szemtanúja, mert közben összepakoltam és elindultam hazafelé, de közben találkoztam egy-két régi ismerőssel, én is megittam egy-két sört, nem többet, de sokat beszélgettünk, úgyhogy amikor
hazaértem, Balkéz már aludt. Én is lefeküdtem, és amikor felkeltem, Balkéz már ébren
1
2
3

Kiemelés tőlem. (Narrátor)
Kiemelést jóváhagyom. (Mintaszerző)
Kiemelést végrehajtom. (Empirikus szerző)

1999. december

55

volt. Ekkor beszéltem vele először személyesen azután, hogy én kórházba kerültem,
ő pedig a bezárt szobába.)
Így hát egynapos késéssel érkeztem meg hozzá. Éppen csak megkérdezte, hogy
vagyok, rögtön arra tért rá, mi a véleményem az első szövegéről, amit a bezártságról
írt, és még annak idején elküldött nekem. Mondtam neki ezt-azt, ő is felelt ezt-azt, de
látszott rajta, igazából csak előkészület ez a beszélgetés az utolsó, ötödik szöveghez.
Nem csalódtam: rögtön a kezembe nyomta azt is:
– Akkor ezt olvasd el. Kimentem az életbe, körülnéztem, és még ott, a buszmegállóban, miközben az a szakállas férfi alig pár méterre ült tőlem a másik padon, ezt
írtam. Tessék, itt van, szerintem ilyen az élet:

ÉS VÉGÜL BELESZERETNI A MÛBE
A szöveg két szálon fut, mindkettő egy-egy történet. Az első szál egy
könyvtáros kalandjait meséli el, vele történnek meg azok a dolgok, amelyek egy
könyvtárossal megtörténhetnek/nének. De hogy azért mégiscsak legyen benne
egy kis extravagancia4, zenél: basszusgitározik. Ez az első történet első szála:
a Fekete Pont nevű együttes karriertörténete a garázspróbáktól a koncerteken
keresztül az albumig. Legyen ebben a szálban húrszakadás, zenekari veszekedés,
utcai jelenet (például belekeverednek egy rendőrségi akcióba, amit végül is mesés módon ők oldanak meg), legyenek benne az életből vett történetek, mint
például amit a múltkor Józsi mesélt a vonaton, hogy dolgoznak a fiúk egy építkezésen, de éppen szünet van, szól a zene egy magnóból, az egyik srác a betonkeverőnek támaszkodva táncol, és amikor arra jön egy idős úr, csak azt látja,
hogy a srác rángatózik, gyorsan felkapja hát a lapátot és egy kurva nagyon üt
vele a srác hátára. A srác elájul, jönnek a mentők, kérdezik az öreget, miért csinálta. Hát azért, feleli az, mert azt hittem, hogy zárlatos a keverő és rázza az
áram. És legyenek benne még ehhez hasonló történtetek is, mert így lesz igazán
életszagú az egész. A lényeg: a Fekete Pont eljut az albumig, nem kis kalandok
árán. Ez az első sztori első száljának cselekménye. Ezzel párhuzamosan van ennek a résznek egy másik síkja, az pedig a basszusgitáros szerelméről szól. Hogy
megismerkedik egy lánnyal egy buszmegállóban, szépen lassan szerelemre gyullad az ő pici szíve, de ez a szerelem egyoldalú, tudja nagyon jól. Aztán mégis
történik változás, de ennek már a szöveg másik feléhez is köze van. Ez a másik
rész pedig az írás történetét meséli el: hogy az egész együttes csak egy fikció: az
elbeszélő találja ki őket, ő mozgatja a szálakat. Ez a szál az írásról szól, hogy az
író mit csinál írás közben, hogy jönnek a gondolatok, hogy megy a gépelés,
hogy kicsoda is ő tulajdonképpen. Mindenhol legyenek elidegenítő elemek,
amolyan brechti módra: dalszövegek, újságcikkek, sőt, még talán számítógépes
(mert ugye ezen ír az író) feladatok is. Dolgozik az író, szépen halad a történettel, azonban gond támad: túl tökéletesre teremti meg a női főszereplőt, akibe
a könyvtáros szerelmes. Innen kezdve összeakadnak a szálak, nem lehet már követni, ki kicsoda. Végül egy olyan megoldás lesz, hogy eljussunk a buszmegállóba, ahonnan majd a harmadik történet indul.
4

Ez a szó tévedés.

56

tiszatáj

De előtte egy második: ennek nagyon egyszerű a cselekménye: van egy ember, aki lát egy másik embert, aki minden nap ott áll a buszmegállóban. A megfigyelő ember be van zárva egy szobába, de kíváncsi arra a másikra; és mivel
nem jut ki a szobából, elkezd róla fantáziálni. Megpróbálja kitalálni, mit is keres, kit vár a buszmegállóban. Aztán megszökik, de végül is nem jön rá a megoldásra, visszamegy. Ez a köztes történet tehát végül is arról szólna, hogy egy
naiv, szerencsétlen ember, akinek addig nem sok köze volt az irodalomhoz,
a fantáziája segítségével teremt magának egy világot, abban egy férfit, és annak
életét. De hogy ennek a sztorinak mi lesz a vége, még nem tudom, a lényeg az,
hogy a megállóban álló fickóval történnie kell valaminek, mert
a harmadik történetnek már ő az elbeszélője. Elmeséli egy újabb szerelmének történetét. Hogy van egy nő, akit nagyon szeretett, de elbaltázta a dolgot,
mert egy éjszaka úgy berúgott és akkora balfaszságot csinált, hogy a szépen induló kapcsolat egyszerre megbüdösödött, és már csak a nosztalgia és az utálat
maradt belőle. A történet idő- és térsíkja teljesen szét van zúzva, össze-vissza
vannak a részek egymás után, de végül is ki lehet bogozni a cselekményt: az indulástól a történetzáró végső gyilkosságig. Mert a férfi, aki a buszmegállóban
áll, végül is nem talál más megoldást: meg kell ölnie a nőt, hogy ne szenvedjen
tovább. Ez persze krimiszerű, de hogy életszerűvé tegyük a szöveget, eredeti,
felismerhető helyszíneken (kocsmákban, benzinkutakon, utcákban, egyetemen)
játszódik a történet, a szereplők is felismerhetőek benne.
Valami ilyesmi lesz: három külön-külön is érthető szöveg, de mégis: az egész
egy, ami a jelentését csak akkor kapja meg, ha mindhármat elolvassa az ember.
Játék az egész.
Eddig tartott Balkéz ötödik szövege. Amíg olvastam, megivott egy sört, és úgy
csinált, mintha nem figyelne: félig az ablakon nézett ki, félig befelé, mintha semmi sem
érdekelné igazán, de semmiről sem akar lemaradni. De én tudtam, hogy a reakcióimat
figyeli, az arcomat nézi, a szemeim, és alig várja, hogy befejezzem az olvasást, és kérdezhessen:
– Na, szerinted milyen ez az „életszagú” történet-vázlat?
– Elsőre nem rossz. Persze meg kell írnod, mert csak akkor lehet biztos véleményt
mondani róla. Egy elképzelés lehet jó, sőt, minden elképzelés jó. Minden elképzelést
meg lehet jól írni. Nagyon jól is. De rosszul, sőt, nagyon rosszul is. Mert ugye mindent el lehet rontani. És még valami: te is mondtad, és ebben egyetértünk: egy elképzelésből szerintem sohasem az fog kialakulni, aminek eredetileg indult; a történet alakítja
magát. Megszüli önmagát, így a szerzőt is. Sőt, a hősét is a történet szüli meg. Az az
alakot is, a megállóban.
– Miért, szerinted kicsoda az ott lent?
– Nem tudom.
– És te hogy fejeznéd be a történetet?
– Én valószínűleg olyan megoldást találnék, hogy lemégy megnézni, de nem úgy,
mint a múltkor és azután is, hogy csak álltok egymás mellett, adsz neki tüzet, de nem
egy lánggal, mert ugye a búrok óta azt nem lehet, és nem csak úgy, hogy ülsz a padon
és írsz mellette, róla írsz és fantáziálsz, hanem beszélgetsz is vele, és megkérdezed,
kicsoda is ő valójában, és legnagyobb meglepetésedre engem találnál ott. Hogy aztán
most arról van-e szó, hogy mindvégig én álltam-e ott, tehát hogy én vagyok-e az, akit

1999. december

57

láttál, kérdéses maradna. Lehetne, hiszen akkor kezded el látni az alakot, amikor
a szobába lettél zárva, és amikor én nem voltam melletted, mert hiszen kórházban voltam, vagy legalábbis te azt hitted, mert azt akartam, hogy azt hidd. Ebben az esetben
szó lehet egy kísérletről: én eltűnök mellőled, magadra hagylak, mindazonáltal végig
veled maradok – gondolatban. Sőt: te maradsz velem. Hiszen végig rólam írsz. Tényleg: láttad egyszer is annak az embernek az arcát?
– Nem, tisztán soha. De szakállas volt, neked pedig nincs szakállad.
– Álszakállról nem hallottál?
– Tényleg kísérlet volt?
– Döntsd el, én nem mondok semmit. Illetve még annyit – és ez közben jutott az
eszembe –, hogy befejezhetném úgy is a történetet, hogy te lemégy a sarokra és nem
találsz ott senkit. Nem érted a dolgot, hiszem megkérdőjeleződik benned az egyetlen
fix dolog, ami bezártságod alatt végig veled volt. Az az ember nem tűnhet csak úgy el,
gondolod, mert ő a te világodnak a része, mégpedig pontosan úgy, ahogy eddig: ott,
a sarkon kell állnia, ott kell lennie, mert a világot nem változtathatja meg egy kósza
gondolat, egy jöttment akarat, hogy elmegy onnan, mert például unja. Nem, te tudod,
hogy ez nem lehet így, de még mindig nem érted a dolgot: akkor mégis, hogy van az,
hogy nincs ott. Elkezded várni, hiszen nélküle mit sem ér az életed, eddig is csak vele
foglalkoztál, róla írtál. Az összes szöveged hősét keresed ott, a sarkon, őt várod. Lehet,
hogy napokig, hetekig, évekig nem fog jönni, és te rájössz, hogy nem tudsz mást csinálni, mint várni tovább. Ő lettél te, te lettél ő. És önmagad várod, önmagad keresed
mindig. A szövegeid hősét. Akiről mindig írtál. Na, mit szólsz?
– Érdekes.
– Vagy lehet, hogy valaki más téged fog nézni ugyanabból vagy egy másik ablakból. Lehet, hogy éppen én. Lehet, hogy Balogh Tamás. És lehet, hogy ő fog rólad írni.
– Jaj, így elrontani ezt a remek témát, mint én vagyok!? Nem, nem akarom, hogy
BT írjon rólam. Ne ez legyen a történet vége!
– Ahogy akarod… Vagy legyek gonosz, és írjak neki?
– Ez viccnek is rossz.
– Pedig nem viccelek: tényleg, írok neki, hogy itt vagy te, aki írtál róla, és hogy
milyen jó téma vagy, egy alak, aki mindig mindennel elvágja magát, aztán amikor egy
bezárt szobába kerül, írni kezd, jaj, ez tényleg jó, és akkor majd ő kitalálja a végét… De
nem, nem is írok, inkább telefonálok neki, biztos benne van a telefonkönyvben. Már
megyek is…
– Ezt nem teheted!
– Miért ne tehetném? Én már nem hiszek neked; megtehetem. És tudd meg, hogy
tehetségtelen „író” vagy, tehetségtelenebb, mint Balogh. Ezt onnan tudom, hogy
a kórházban – vagy a sarkon, ugye – elolvastam ezt-azt tőle. És nem hiszem el azt sem,
hogy nem ismered Paul Austert, mert szerintem igenis őt utánzod, mert igen: te mindig utánzol valamit… igen… nincs stílusod, nem is vagy önálló, csak egy függvény
vagy, mások függvénye. Például Italo Calvinoé. Ja, persze, nem ismered… Calvino
olasz író, ettől függetlenül a kubai Santiago de las Vegasban született 1923-ban, de
gyermekkorától Olaszországban él. Korai írásai partizánokról szólnak, azután írt meseregényeket (A kettészelt őrgróf, A fáramászó báró, A nemlétező lovag), írt a nagyvárosról (A smog-felhő) és írt még sok mást is, de te nem ezeket utánzod, hanem a Se
una notte d'inverno un viaggiatore-t, amely 1979-ben jelent meg olaszul, aztán 1985ben magyarul is, Ha egy téli éjszakán egy utazó címmel. Utánzod, ez biztos, hiszen

58

tiszatáj

ugyanazt csinálod, amit ő: írsz pár szöveget, megpróbálod mindet más stílusban… és
ahol igazán lebuktatod magad, te, a Nagy Utánzó, az az, hogyha összeolvassuk a történetek címeit, egy újabbat kapunk. Vagy te nem vetted észre, hogy ez így van? Érdekes. Akkor figyelj! Az első történet címe: EGY SZOBÁBAN ÉS PAPÍRON, a másodiké,
a krimié: ÖNMAGÁNAK FELADATOT ADVA, az amnéziásé: MINDIG ÖNMAGÁT KERESVE,
a Baloghosé: MERT NEM TUD MÁSRÓL ÍRNI és végül az utolsóé: ÉS VÉGÜL BELESZERETNI A MŰBE. Mind csupa nagybetűvel, mint Calvinonál. De ez csak formaság,
mindegy, csak egy kis utánzás. De olvasd össze őket: EGY SZOBÁBAN ÉS PAPÍRON
ÖNMAGÁNAK FELADATOT ADVA MINDIG ÖNMAGÁT KERESVE MERT NEM TUD
MÁSRÓL ÍRNI ÉS VÉGÜL BELESZERETNI A MŰBE. Mi ez? Ars poética? Már ilyened is van?

Nocsak. Vannak szerzők, akiknek egész életük és munkásságuk alatt nincs. Mindegy,
te tudod… Ja, és még valami: Calvinonál volt egy igazi történet is, a keret, az Olvasó és
az Olvasónő szerelme, és ő tíz fejezetet írt, és abból lehetett összeolvasni az újabbat, de
azért te nehogy írj még ötöt, ne pazarold a papírt és az írószert. Ne írj többet, hiszen
mindig túlírod magad, minden második mondatot felesleges… sőt, mindegyik az. Ezért
mondom, ne is fáraszd magad. Ha csak nem akarsz rossz írókat utánozni.
– Dögölj meg!
– Az a baj, hogy őszintén véleményt mondtam? Nem bírod a kritikát? Hát, akkor
tényleg őszintén javaslom, hogy ne írj többet. Azt hagyd inkább másokra. Te hagyd
pl. Baloghra – ja igen, telefonálni indultam.
– Dögölj meg!
– Miért tenném? Én csak jót akarok neked. Tudod, én mindig csak jót akartam
neked. Most is.
– Ez nem igaz. Az egyetlen jó, amit eddig tettél velem, az, hogy bezárattál. Bár
soha ne jöttél volna ki a kórházból – ha ott voltál egyáltalán. Végeztem veled, vége
a barátságunknak!
– Ahogy akarod.
Így vesztünk össze.
– Igen, elmegyek, még mielőtt te mész el telefonálni – kiabálta Balkéz, miközben
felvette kabátját és fejébe nyomta kalapját. Mikor kezével a kilincset fogta, még visszaszólt:
– Megyek a buszmegállóba, és megkérdezem tőle, kicsoda is valójában.
Ezzel kiment a szobából.
Én pedig odaléptem az ablakhoz és kinéztem rajta: nem láttam ott senkit.
„Mert eljött végre a pillanat, amikor feláll a székről, fejébe nyomja kalapját, és kisétál az ajtón. És
ettől a perctől fogva már nem tudunk semmit.”
(Paul Auster: Kísértetek)

1999. december

59

ORCSIK ROLAND

Óvodában
Ő szerb én magyar
csoportos voltam félvérek
mind a ketten ugyanabból a fajtából
egyszer odajött hozzám
ismerkedni akart kezét
nyújtotta a szeme alá
csaptam – bunkó szerb! –
s elfutottam a sajátjaimhoz a
traktorgumis bunkerek közé
egy műanyag székre álltam
büszkén
senki sem figyelt rám
ötéves voltam akkor

Ballada
Halkan imádkozom.
Ő volt az első osztályunkban,
kit elfogott a pattanásos kor,
s ő lopta apjától a pornóújságokat,
melyeket tornaóráról lógva
bámultunk a budiban. Arról álmodoztunk,
milyen jó lesz huszonévesen.
Egy éjszaka pár kortytól berúgott,
tán anyák napi ünnepség lehetett.
Sokat nevettünk akkor rajta;
két éve, hogy belefulladt a Tiszába.

60

tiszatáj

Ennél többet
Egy klozetben szarban
hideg télen szökött meg
huszonhat évesen huszonegy
volt mikor vitték mint
most én s parancsra
embert ölt önvédelemből
utána családot alapított
mit fia magjára is hagyott
tehetek ennél többet

PATAKI FERENC: PÁSZTORTŰZ

1999. december

61

BORDÁS SÁNDOR

How are you?
„vagy: vagy-vagy vagy, vagy:
nem vagy vagy-vagy”
(Garaczi: Embernek maradni)

Aprópénzen vett sóssütemény
mit kedved belőled elém mér
billen-e a mérleg nyelve vagy
marad a morzsa
vagy vagyok; vagy
vagy-vagy vagyok:
döntsön a pillanat róla.
Így sovány akár a
fokhagymás nápolyi
úgy kevés ha zsebemben markolom.
Vagy – vagyok
így – úgy
’not bed,
ágy sincs
Te sem vagy
vagyok valahogy.

Látogatás
„Ha jössz, én indulok, sebtében
Összeér kezünk…”
(Simon Balázs: Árnyékbújócska)

…és holnap is eljövök:
végigjárom magányom csontfehér folyosóját
hol minden ajtó mögött a hiány motoszkál.
Innen persze mindent jól látni
(ám e mondat is egyfőtagú csupán)

62

tiszatáj
és az ágyrácsok közé mint verssorba a szavak
beszorul a pirkadat: a párás félhomályban
ágytálba bukik le a Nap; oldalán csak
vizeletsugarak ragyognak.
Holdkórosként tovább botorkálva
pizsamád ránca átgyűrődik ünneplő ruhámra
de a reggeli nővér már hiába keveri teámat;
míg a kitépett infúzióból vérem csöppen
egy puha kéz kivezet innen.

A távoli kedveshez
(GICCSÓDA)
„El hulla! Virág! El iram! Lik az élet!”
(Bella István: A legszebb verssor)

Ágy a konyhában – zsírszagú álom
mosoly gyanánt paprikacsík számon,
mosdatlanul a lucskos homályban
arcod helyére csorog a nyálam.
Csorog megint, folyton Teutánad,
de hát hogy' is feledhetném szádat:
duzzadó ajkaid csáb' izzását,
szűzi-kék szemed hűsítő báját.
(Csökken a lista, szem, száj letudva.)
[Mert semmihez sem mérhető a kéj,
mikor összeér kezdet és a vég,
tépett szirom: beváltott ígéret,
de addig (is) hőn becézlek Téged.]

1999. december

63
Elképzelni alig merem: drága
kelme puha kezed, gyöngyházába
visszabújva tíz kis szablyát láttam,
így vágyba felöltözve, ruhátlan.
(Kéz, kar készen, fogynak a testrészek.)
[Ha egymásra talál szomjú s a száj,
és égő szántástól bordás a hát,
szűnő irammal fogynak a bókok,
agyam elborul – elborít csókod]
Számba vehetném minden tagod,
s csak szómázzal hintem csodás alakod.
Inkább hű szerelmet vallok annak,
kit meg nem álmodhattam magamnak.

64

tiszatáj

„Igyekeztem fehéren,
tisztán hordani az anyanyelv köntösét”
BESZÉLGETÉS SÜTÕ ANDRÁSSAL
Sütő András néhány éve egy nyilatkozatában elmondta, hogy gyerekkorában egy ágyban aludt az öccsével, és mindketten csillagokról álmodtak. Az anyai jótanácsot megfogadva hogyan osztoztak meg a csillagon?
Várjunk csak! Ez a csillaghistória valamilyen nyilvános beszélgetésben is szóba kerülhetett, most azonban hadd térjek vissza eredeti formájához. „Engedjétek hozzám
jönni a szavakat” című könyvemben meséltem róla ilyenformán, gyermekkorom emlékeiből merítve: „A téli hidegek négyünket – talán jómagamat s három fiútestvéremet
– szorítottak a közös ágy deszkái közé, a szalmazsák hepehupáira. Egymás arcába,
nyakába, hátába fújtuk a meleget és a kását, úgy aludtunk egymás ellen és egyik a másikra utaltan, hogy nemcsak kezünk-lábunk: az álmunk is összegubancolódott, reggelenként osztozkodni kellett, hogy melyikünk látta az ablakon beszálló csillagot. Nem
te láttad, mert én láttam, hazudsz, álomtolvaj, engem rúgtatok vakszemen, a csillagot
csakis én láthattam! Anyám szegény – arany kévekötőnk az oldódás ősi hajlamában –
a azt sem tudta, melyiknek miként tegyen igazságot, akármilyen soványat is. Osszátok
már el azt a vacsoracsillagot, vagy mit láttatok, ügyesen, testvériesen, és ne bakalódjatok! Lyukas a talpatok? Vizes a kapcátok és csillagokon akadtok fenn… Áldjátok a sorsotokat, hogy amit álmodtok, a tietek marad… majd eljön az idő, s reggelenként az
álomhivatalban fogtok jelentkezni, hogy akár a tiltott fegyvert, adjátok le, amit hunyt
szemmel látni mertetek. Akkor visszasírhatjátok a mai osztozkodást.”
Ez hát az emlék. Képzeletünk s álmaink gazdagsága a Móricz Zsigmond-i hétkrajcáros szegénységben. Saját szövegemet nem akarom értelmezni, magyarázni, annyit
azonban – ha már szó esik róla – hadd tegyek hozzá, hogy anyám nem képzelgés folytán jósolt álomhivatalt, szigorú hatalmi számontartást, tiltott fegyvert és egyebet.
A bécsi döntés következtében, mi, dél-erdélyi magyarok, a román hatalom szemében
gyanúsabbak lettünk, mint valaha voltunk. Magyar vadászoktól elkobozták a fegyvert,
betiltották számos iskolánkat, őrmesterek csaptak le ránk, ha magyarul énekelni mertünk. Volt, akit így faggattak az őrsön: „No mondja csak, mit énekelt?” A delikvens
épp azt énekelte, hogy: csillagos ég, merre van a magyar hazám, merre sirat engem az
édesanyám! Éppen ezt jósolta hát anyám: felelősségre vonnak majd azért, amit hunyt
pilláink alatt látni merészeltünk. De vajon mi okból juthatott eszembe ez a gyermekkori emlék az említett könyv megírásának idején, 1974 táján? Mert akkor másodjára is
ordas idők zúdultak ránk. Újfajta hatalom működtette az álomhivatalokat, azaz: cenzúrát, állambiztonsági hivatalt, káderosztályokat, besúgók hadát s mi mindent! Szerénytelenség nélkül mondhatom: egyedül csekélységemre háromszor három, összesen
kilenc lehallgatókészüléket pazaroltak – marosvásárhelyi lakásunkon, a szerkesztőségben, és sikaszói hétvégi házunkban.
Erről más alkalommal bővebben szóltam, írtam is egyet-mást. Nem kell hát folytatnom annak történetét, hogy miként osztozkodtunk a csillagokon.

1999. december

65

Pusztakamaráson, az író szülőfalujában temették el egykor Kemény Zsigmondot. Ez
a külső körülmény, adat, jelentett-e valami indíttatást későbbi pályáján, vagy mindinkább
Tamási Áron, Móricz Zsigmond fogta a kezdő író kezét?
Szóval annak a pusztakamarási jobbágyivadéknak a kezét – a báró fogta-e? Nem
fogta. Több okból sem. Iskolai könyvtárunk százkötetes volt. Kemény Zsigmondtól
benne semmi sem. De nem tanították őt nekünk a nagyenyedi tanítóképző alsó tagozatán sem. Négy évig voltam a diákja a Bethlen Kollégiumnak. Ezután átiratkoztam
a kolozsvári Református Kollégiumba. Ott – 1945-49 között – a nyugatosok s az ún.
népiek rántottak magukhoz. Zsigó báró munkáival sok évvel későbben kezdtem komolyabban foglalkozni. Itt most – megértést kérve – elkanyarodom a beszéddel. Nem
látom sok értelmét annak, hogy klasszikusok, mesterek rám gyakorolt hatásáról szóljak. Kit érdekel az? Ha ezt a mi beszélgetésünket valaha is elolvassa valaki, tán hasznára lesz, ha arról mondok el egyet-mást, miként próbáltam megtörni a több évtizedes
hallgatást, jeges közönyt, mely Kemény Zsigmond körül kialakult volna Erdélyben.
Hosszadalmas történet ez. Ott kezdem el, hogy 1949 márciusában szülőfalumból is
elhurcolták a földbirtokosokat. Köztük báró Kemény Bélát és feleségét, báró Kemény
Gézát és családját. Ez utóbbi kertjében nyugszik a regényíró, az 1875 decemberében
elhunyt szellemóriás: Kemény Zsigmond. Míg otthonuk volt: emlékét gonddal ápolták
a leszármazottak, de miután Kolozsvár pincéi és alagsorai elnyelték őket és kastély, kúria, park és szántó gyümölcsös közprédává lett, kiderült, hogy „forradalmi cselekvés”
ürügyén sírgyalázókat is futni hagy a törvény. Kemény Zsigmond sírkövét ledöntötték, márványoszlopát valaki ellopta, végleg eltüntette. Ekkor, mint bárki más, én is szabadon bolyonghattam a feldúlt sírkertekben, a tarvágás folytán megsemmisült arborétum, fenyves, gesztenyés tönkmaradványai között. A rontás hosszadalmas volt, a romlás mai napig tart. Döbbenetes emlékem: a máglya, amely Kemény Zsigmond munkáinak első kiadásait, halála után Budapestről hazamentett kéziratait, leveleit, a 48-as
szabadságharc becses dokumentumait elemésztette. Román katonatisztek rakatták azt
a máglyát, hogy Kemény Béla többezer kötetes könyvtárának írmagja se maradjon.
– Menjünk, fiam, állítsuk talpra Kemény Zsigmond sírkőtalapzatát – szólt apám az
ötvenes évek elején.
Mentünk, mások is mellénk szegődtek, presbiterek, megrendült magyarok, helyére
állítottuk a ledöntött követ, aztán minden lehetséges módon közhírré tettem a jogos
„népharagnak” hazudott gyalázatot. Feldúlt sírjáról szólva próbáltam visszaperelni
szellemi örökségének becsületét is – olyan körökben persze, ahol azt kétségbevonták.
Az irodalompolitika hatalmi fészkeiben, ahol megvető legyintés, gunyoros mosoly
fogadta berzenkedéseimet. „Igazságot az arisztokratának? A megalkuvónak?” Cenzorok hallottak valamit arról harangozni, hogy Kemény Zsigmond Kossuthtal szembekerült a békepártiságban, a forradalom megítélésében. „Lobogónk Petőfi elvtárs! Le az
arisztokráciával!”
Tapasztalhattam tehát hogy Kemény Zsigmond örökségét nem a közöny tartja jégveremben, hanem inkább a butaság, az osztálygyűlölet, az ún. pártos irodalompolitika.
Azt is tudomásul kell vennem, hogy egymagam sokra nem megyek a rehabilitációban.
Erős, hatalmas segítőre van szükségem. Tán sejtik, kire gondoltam akkor: őmaga volt,
a halhatatlanságba költözött regényíró, vagyis az életmű, amelyre fényt, közfigyelmet
kellett vetni és vettetni. Úgy gondoltam, hogy sok évtizedes szünet után valamelyik
regényét kellene kiadni Erdélyben, amelynek virrasztó szelleme, rémlátásokban meggyötört látnoka volt. Németh László sugallatára az Özvegy és leánya mellett döntöttem

66

tiszatáj

s ajánlottam kiadásra a Kriterionnak. Indokoltam nyilván írásban is. Bővebb előszó
kellene, és egyetlen hivatkozás bár, hogy a marxista irodalomtörténet (sic!) is elismeri
az értékeit. „Ilyen is lesz!” – fogadkoztam több reménnyel mint tájékozottsággal. 1964ben megírtam Élet és ábránd című esszémet. Már címével is jeleztem küszködéseim
aggasztó mozzanatait. A szellemi élet balpartjának baloldalán heves ellenzői támadtak
„nyüsletéseimnek”, a „méltóságos úr” feltámasztásának. Ehhez még budapesti író is
akadt, írván ott az egyik napilapban: „Kemény Zsigmond? Olvashatatlan, élvezhetetlen ódonság.” Szellemileg gyengén táplált kultúrpolitikai körökben még olyan aggodalom is elhangzott, hogy Kemény Zsigmond „ügyének” súlyos ártalmára lehet egy másik Kemény báró: a pusztakamarási Béla, akit 49-ben már elhurcoltak volt Kolozsvárra
kényszerlakhelyre, ahonnan el is költözött már örök lakhelyére. Mi volt a vád? Hogy
1944 őszén – a környék magyar földesuraival együtt – maga is „részese volt” a sármási
zsidó közösség – 126 személy – legyilkolásának. Mindhiába hajtogattam, hogy Kemény Béla ki sem mozdult otthonából akkoriban; hiába fogadkoztam: szülőfalum
összes lakói tanúsíthatják ezt. Válaszként a romániai zsidó üldözések nemzetközi hírű
krónikását idézték: Matatias Carpnak 1945-ben kiadott brosúráját, a sármási tömeggyilkosság tanúvallomásainak és más dokumentumainak kis gyűjteményét. Carp, sajnos nem ellenőriz(het)te a kolozsvári népbírósághoz begyűjtött iratok hitelességét. Az
viszont föltűnhetett volna vizsgálódásai közben, hogy a főbűnös csendőrtiszt mellé
vajon miért sorolják oda cinkos bandaként a környék összes magyar arisztokratáit,
földbirtokosait. Annyit tudnia kellett volna sajátos erdélyi viszonyainkról, hogy
a zsidóirtás vizsgálóbírói, nyomozói, tanúi nem csupán a gyilkosokat akarják fölfedni,
hanem jónéhány magyar földbirtokot is igyekeznek megkaparintani. A kollektív bűnösség, a fasiszta nemzet vérvádja akkor már elnyomta volt a tárgyilagos ítélkezés
követelményét. Hosszadalmas történet ez. Ami beszélgetésünkhöz tartozik: a sorsunkba költözött abszurditás. „Mindenki bűnös, aki él – legyen az akár halott is immár közel száz esztendeje!”
Vissza hát az elejére! Nyolc évvel azután, hogy előszót írtam egy álomhoz – álmom
megvalósult. Kemény Zsigmond Özvegy és leánya című regényét – hála a Kriterionnak
és Domokos Gézának – sikerült itthon is megjelentetni (1972-ben).
A félelem és közöny hallgatása megtört. Akkoriban, hogy némely ifjú íróval elhitették, hogy minden ami volt: máglyára vetendő, mert velünk kezdődik az Új Világ
története: erős meggyőződésemmé vált a mellőzött és üldözött nagyjaink védelmének
feladata. Némelyek szerint így lettem konzervatív módon öregpárti. Kik voltak ők?
Például a nacionalistának bélyegzett Illyés Gyula, a klerikális-misztikus-ellenforradalmár Tamási Áron, a tévelygő Veres Péter, a fasisztává bélyegzett Sinka István stb.
Ellenük akkoriban éppúgy kirontottak az ismeretlenségből a szellemi élet akasztológusai, akár manapság, csakhogy most nem balról, hanem jobbról ítélkeznek elevenek
és holtak fölött.
Kemény Zsigmond védelmében, szellemi örökségének méltatásában a legtöbbet és
leghasznosabbat Veress Dániel és Benkő Samu cselekedte. Erről azonban más alkalommal szólok bővebben, ha élek…
Az én pászmám maradt persze: Pusztakamarás. A regényíró földi porainak örök
nyugvóhelyét zarándokhelyként próbáltam ismertté tenni. Ez főleg úgy sikerült, hogy
Anyám könnyű álmot ígér című könyvemben, amely Erdélyben és Magyarországon
közel félmilliós példányban jelent meg, Zsigó báróról is elmondtam egyet-mást. Aztán
csodák csodája! Két évtizeden át ezrével keresték föl a sírját s a kis kúriát, amelyben

1999. december

67

életének utolsó három esztendejét töltötte. Megsokallták ezt a valamikori Keménybirtok bitorlói. A kúriát, mely emlékház lehetett volna: földig rombolták. Jogállamban újra lehetne építtetni velük oly módon, ahogyan Varsó öreg házait építették föl
eredeti formájuk szerint. De ez már ködevés, fellegjárás, hiú ábrándozás. Hallgatok
inkább.
Milyen motívumokból építkezik az írói-költői nyelv, amely Sütő András életművének
egyik páratlan és nehezen utánozható remeklése?
Páratlan! Remeklés! Micsoda túlzás ez! Ezek a jelzők, csak úgy kapásból szólva: egy
Tamási Áront, Németh Lászlót, Szabó Dezsőt illetnek meg. Én magamról csak azt
mondhatom, hogy az erdélyi Mezőség, a szórványállapot nyelvileg bizony gyengén
öltöztetett föl engem. Nagyenyeden a tanítóképzőben úgy kellett hát igyekeznem,
hogy kikászálódjam a szülőfalu nyelvi szegénységéből. Ez minden. Más kérdés, hogy
mikor olvasmányaimat szülőfalum nyelvkárosultjainak mondataival vetettem össze:
rémületbe estem. Majdnem olyanba, mint az a kamarási ember, aki tetszhalott állapotából magához térve riadtan motyogta volt: jajistenem, meghaltam, de hálistennek
feltámadtam. S attól kezdve élete végéig fehér ruhát hordott. Valahogy ilyenformán
igyekeztem én fehéren, tisztán hordani az anyanyelv köntösét.
Persze, hogy konzervatívnak mondják ezért az embert. Nincs mit tenni, én is
mondom a magamét. Például, hogy a trágárságban megrühesedett, irodalminak szánt
szövegek szerzői az olvasóban szánalmat keltenek inkább, mint élményt, örömöt.
Ön mondta, hogy ha a mű kinyitja egyszer a száját, az író elhallgat. Konfliktust jelent
ez az alkotó és műve között, vagy éppen a harmónia jelenlétét bizonyítja?
Nem éppen így írtam, de lényegében ezt mondtam és – nota bene színdarabról
szólva, amely ugyebár a színész nyelvén, hangján szó szerint is megszólal, aztán röpke
három óra alatt vagy felszáll, vagy elhasal, s úgy marad elnyúlva a világot jelentő deszkákon. Tudom persze: magyarázat ehhez nem szükséges, mégis elmondok valamit. Az
a meggyőződésem, hogy ha egyszer elkészült: a színdarabnak a saját lábán kell megállnia, miként a novella, regény is önmagáért beszél, ajánlás, protekció nem segíthet rajta.
Ez különben nem is meggyőződés dolga, hanem törvény. Kivéve a még nem értett
remekműveket ugyebár, mikor a szükség törvényt bont. Megvallom, saját követelményemet, hogy szerző, ha lehet, fogja be a száját: némelykor megszegtem. Nem sátor
előtti kikiáltóként persze – nézzétek odabent az óriáskígyót! –, hanem rendezői, színházi kérésre szólván például munkám forrástájékáról, a témaválasztás sugallatairól stb.
Ilyen szövegeket írtam, de munkáim értékéről soha nem mertem vélekedni, mert az
Arany János-i kétely mindig is bennem volt.
Némelykor az a látszat támadt, hogy önmagamnak ellentmondva a bizonyítványomat magyarázom, holott valójában támadások ellen kellett védekeznem. Ezekre
gondolva ma is elképesztőnek, abszurdnak tartom, amit az ún. csipkerózsika-vitában
meg pl. a fűszálvádaskodásban a fejemhez vágtak, és nem csak szellemileg alultáplált
munkásmozgalmi fanatikusok, hanem jeles férfiak, okos emberek is. Csak röviden
említem föl: a hetvenes évek végén, amikor nyilvánvalóvá vált, hogy asszimilációs
mohóságában a román hatalom minden nemzeti, tehát sajátos értékünktől megfoszt,
megpróbáltam a veszélyt szóvá tenni. A modern etnológiában használatos kifejezést
vettem át Gáll Ernőnek egy tanulmányából, mely szólt ekképpen: a sajátosság méltósága. Mert épp ettől akartak és akarnak minket megfosztani. Többek közt anyanyelvünk használatának jogától – végső fokon tehát: nemzeti nyelvünktől.

68

tiszatáj

Támadt aztán ebből akkora felzúdulás, hogy ép elmével csak ámulni lehetett rajta,
miként a kétfejű borjún. Sajátosság és méltóság? Mit keres egymás mellett ez a két szó?
Mily sötét, provinciális provokáció ez a művészet korszerűsége ellen! Stb. Egy időben
úgy tűnt már, hogy a szellemi tisztesség feltétele: odasercinteni egyet a sajátosság méltóságára. Magyarázhattam én, hogy ha nincs éber cenzúra, másként fogalmaztam volna
mondandómat fájdalmas hiányainkról. Magyarázhatta Gáll Ernő is mondván: „A nyelv
paradigmájában a sajátosság méltósága ragadható meg.” A mi tiltott, űzött, megcsúfolt
anyanyelvünk! Fütyültek rá és tovább fenték rajtam a nyelvüket Idézhette Malraux
találó mondását is: „Nem tudjuk, mi a méltóság, de nagyon jól tudjuk, mi az, ha
hiányzik.” És már csupa hiány voltunk és csupa követelés: ismerjék el végre mindazt,
ami sajátos értékünk, ami a másságunk a többségi nemzettel szemben.
Nem emlékszem, hogy Gáll Ernőn kívül valaki megkísérelte volna a sajátosság
méltóságát nemzetiségi követelményként értelmezni.
Ennél is abszurdabb jelenség, mikor bármely könyv bármelyik szereplőjének jelleméből fakadó nézetét, felfogását, kijelentését a szerző nézeteként, felfogásaként,
kijelentéseként, mi több: politikai hitvallásaként ítélik meg és olvassák unos-untalan
a fejére megalkuvó természetének igazolásaként. Szegény nagybátyám, Gyümölcsoltó
Gergely bukaresti kalandjainak egyikét úgy úszta meg, hogy lehajlott, mint a fűszál
a szélben, és felfogása szerint ezt a Mindenható is elnézte neki, de nem, nézték el
– horribile dictu – nekem, a szerzőnek, oly nagyon radikális ellenzékieknek képzelték
magukat egyesek – meg aztán az Anyám könnyű álmot ígér kritikai és olvasói fogadtatását is túlzottan lelkesnek találták.
Ami történt: gyakori jelenség a szellemi életben. Ha valamely gondolat életre kel,
roppant nehéz, némelykor lehetetlen elfojtani.
Ugyanilyen nehéz viszont írónak írói ráfogástól megszabadulnia.
Kétezerben lesz harminc éve, hogy említett könyvem megjelent. Három évtized
után idén is – 99 nyarán – azt olvashattam valahol magamról, hogy írói kísérleteim
egyike a szellőben is megalkuvólag lehajló fűszál példájának eszményítése volt. A hamisítás, a tetszetős vád olyan, mint a gleccserbolha; nincs az a jégpáncél, amiben végleg
megfagyna.
Kevés magyar irodalmi alkotásnak volt, van olyan sikeres utóélete, mint az Anyám
könnyű álmot ígér című művének. Ez a népszerűség ösztönzi az írót, vagy bénítóan hat
alkotói tevékenységére?
Említettem már, hogy a kétely nyomasztó érzésétől soha nem tudtam megszabadulni. Munkakedvemet tehát semmilyen siker vagy kudarc nem tudta megbénítani.
Annál inkább az önvizsgálat és a mindenkori megújulás vágya. Tessék elgondolni,
mivé lettem volna, ha összesen 10-15 novella, karcolat után nem hagyom abba a „kollektív gazdasági” problematikát. Ki a kutya emlékezne rám, ha borzalmasan rossz és
nagysikerű, Hajdu Zoltánnal közösen írt színdarabunk, a Mezítlábas menyasszony bemutatása után (1951 január) tíz évre a műfajt nem teszem félre, hogy aztán egy valamivel életrevalóbb vidám játék után Harag György színpadra vihesse 1967-ben Pompás
Gedeon című háromfelvonásos, szatirikus játékomat. Ugyanígy szólhatnék persze arról
is, hogy például A dokumentum című groteszk karcolat után miként találtam az ösvényre, mely elvezetett engem a Zászlós Demeter ajándék élete megírásához. Vagy említett naplóregényem után a nyelv és lélek kalandos napjainak rögzítéséhez (Engedjétek
hozzám jönni a szavakat). Aztán a drámák! Valójában mindahány más-más irányú neki-

1999. december

69

futások következtében lett olyan, amilyen. Akármilyen nagy lehetett a sikerük: önmagamat utánozni egy következő munkában képtelen voltam.
S hadd valljak itt meg valamit. Az önmagammal szembeni örök elégedetlenség részint sajátom volt, részint Harag György hatása. Egy-egy vastapsos bemutató után
szokta mondogatni Gyuri: „Hiába igyekeztünk! Lám, ezúttal sem sikerült megbukni.”
„Talán majd a következővel” – mondtam ilyenkor, jól tudván, hogy mit akar mondani. Azt, hogy minden igazi művészi újítás kezdetben botránykeltő, még tán visszhangos bukás is. Hát ilyesmiben nem volt részünk. Mai drámairodalmunk gyökeres
megújítása másokra vár. Nem volt kettőnk-hármunk lehetősége, következésképpen
feladata sem. Tanácsom, ha érdekel valakit: senki se vállalkozzék olyan feladatra, amihez nincsen tehetsége. A bukást pedig az merje vállalni, aki valóban korszakváltó újdonsággal lepi meg a színi világot.
Szinte minden szépirodalmi műfajban alkotott. A sokműfajúság a szellem kalandozó
kedvének tulajdonítható?
Teljes indokoltsággal ilyet például Németh Lászlóról lehet mondani. Regényt, eszszét, tanulmányt, drámát, vígjátékot, verset írt. Hozzá – vagy Illyéshez képest – én
nagyon keveset írtam. Az én szellemem kalandozó kedve csupán utánzata az én mestereim kalandozásainak. S hadd soroljam ide Babitsot is. Ha úgy tetszik: a szellem félévszázados rabságának idején, mely életem javát elvitte, elvégzett munkám volt az, amivel a lelkemet megmentettem. Többre azért nem futotta, mert képtelen voltam a fióknak dolgozni: mert türelmetlenséggel, hiúsággal, hatni akarással, hajszolt életritmussal
megverten nem tudtam odaláncolni magam a nagyepika gályapadjához. A korszak
nem a hatalmas életművek ideje volt. Évekig hallgattam például, mikor úgy éreztem,
hogy amit elvárnak tőlem, azt már nem akarom és nem fogom soha megírni, amit pedig meg szeretnék írni, ahhoz még fölkészületlen vagyok. Abszurd vélekedés, de nem
nyelem le: a szellemi parancsuralom éveiben szilveszteri szokásunk volt az ilyenszerű
számvetés: eredményes évet zártunk, fiúk! Ezt, azt, amazt, nem írtuk meg, hiába rázták orrunk előtt a csörgőt, húzogatták szánk előtt a mézes madzagot. Jól tudom: ha
szerzetes lakozott volna bennem, másként beszélnék most. Ám hiába próbáltam én
szerzetes lenni. Szándék, vágy és becsvágy: nem azé, aki fut, hanem a könyörülő Istené.
„Az írás sejtelem is, a holnap fenyegetése a mában” – írta egykor. Egyik drámájában
(Káin és Ábel) a felvonásokat jajkiáltásoknak nevezi. Csupán a témaválasztás indokolja ezt,
vagy magából a műnemből is következik?
A műnemből nem. De talán következhet abból az egyetlen munkából, amelynek
jellege ilyet sugallt nekem, a szerzőnek. Mint az a dráma, amelyet így határoztam meg:
Magyarok három felvonásban. Az ugató madárról ki-ki úgy vélekedik, ahogy meggyőződése diktálja. Jómagam egyszer hiszek benne, máskor kételkedem, hogy életrevaló
lenne. Ami bizonyosság bennem: hogy senki másról nem szól, csakis magyarokról.
Rólunk. Ebből, tudom, nem következik semmi sem. Nem is azért mondom amit
mondok. De ha már faggatják az embert…
Milyen gyökerekből táplálkozik az erdélyi dráma (különösen a történelmi dráma),
amely csak az utolsó évtizedekben is – eltérően a többi nemzetiségi magyar irodalomtól –
olyan jelentős egyéniségeket adott irodalomtörténetünknek Sütő András mellett, mint Székely János, Páskándi Géza, Kocsis István, Szőcs Géza?
Na jó! Maradjunk abban, hogy ezt a felsorolást mások, mondjuk négyen, éppenséggel négyféleképpen kezdenék. Vagyis olymódon, hogy nem Székely van mellettem,

70

tiszatáj

hanem én vagyok Székely mellett, vagy Páskándi után Kocsis és Szőcs között – netán
sereghajtóként mindahány mögött, aminek persze semmi jelentősége. Miért mondom
mégis? Mert ha valahol igaz a hegeli megállapítás, hogy minden tudat a másiknak tagadója, hát ez épp az irodalmi életben ellenőrizhető. Okkal. Ugyanis ez a természetes.
Hogy minden madár úgy énekel, ahogy a csőre áll, és jaj annak a madárnak, amelyik
egy más madár csőrével próbálna énekelni. Szépen hangzik, ugye, amit mondok?
Megértőleg, a szellem sokszínűségének tiszteletével s oly természetesen is, mintha
árkádiai béke honolna köztünk. Mintha élne még az Arany János-i hagyomány, miszerint egyik tehetség a másikra nem árnyékot, hanem fényt vet szeplőtelen önzetlenségben. De ha így szólok: mintha sértődöttség beszélne belőlem holott erdélyiként talán
senki íróember nem részesült annyi jó szóban, szolidaritásban, baráti szeretetben, a színházi közönség oly kitartó érdeklődésében, mint én – érdemen felül is nem egyszer, de
sokszor. Akkor hát mi a baj? Az a baj, hogy úgynevezett népiek és urbánusok olyan
súlyos konfliktusba keveredtek egymással, hogy Isten a megmondhatója, mikor lesz
ennek vége. S annál inkább lesújt ez engem, mivel énnekem mindkét oldalon szellemi
rokonaim vannak. Úgy vagyok én ezzel, mint szegény anyám volt örökös virrasztásban a rokoni békesség felett, mikor azt látta, hogy férjek, feleségek, unokatestvérek, keresztszülők és keresztfiak, lányok, magyarok és románok zsinatolnak ősi
vegyes állapotban. Igaz, hogy akármilyen tártkarú volt is anyám a nyelvek fölé lobogózott emberségben: füstöt, lángot vető lármafává lett, ha csak félszóval is bántani
merték magyar mivoltát, amiről azt szokta mondani: nem büszkeség, nem szégyen,
nem több, nem kevesebb senki másnak fajtájánál, nem eladó és nem vásárolható, nem
olyan, hogy azt mondod rá: mindegy, mert nem mindegy az, kinek a nyakába mit
sózott a sorsa, nem eldobható, útszélin nem hagyható, mert akár az élet és a halál:
Isteni rendelés. Akkor azt mondhatom tehát: ilyen helyzetben is megfoganhat, világra
jöhet a történelmi dráma.
1988-ban írta a következő sorokat: „…csak egyetlen utat nyilvánítsunk járhatatlannak,
lehetetlenségnek, tömeges öngyilkosságnak: azt, amelyik kivezet a szülőföldről és vissza már
soha nem vezet.” Ma, amikor több mint egy évtized után az utak visszafelé is nyitva vannak, érvényesnek érzi-e még ezt a szép vallomást?
Azt hiszem: nem szép, hanem igaz, mert egyéni és közösségi követelmény parancsát mondtam el vele – az erdélyi magyarság megmaradásának reményével. Tizenegy
évvel ezelőtt az erdélyi magyarok kivándorlásában az volt a tragikus, hogy a román
nemzetállam minden javaiktól megfosztotta, de vissza már nem fogadta őket, hiszen
talanítási céljai voltak: magyartalanítás, zsidótalanítás, szásztalanítás… Ma már az akkori nyílt óhaj és akarat határozott kisebbségjogi küzdelmeinkkel találja szembe magát, viszont semmi okunk a megnyugvásra, még kevésbé győzelmi énekre. Aki elhagyta Erdélyt, kénytelen volt elvetni azt a reményét is, hogy otthonát valaha még
visszaszerezheti. Szegénységből jobb módba kerülve egy életen át csitítja magában
a sajogó honvágyat, miközben fészket ver szívében az önmegnyugtatás: ubi bene, ibi
patria. Ott a hazám, ahol jó dolgom van. Ésszerűség. De gyakorta könnyes, ahogyan
Amerikában is láttam…
Marosvásárhely, 1999. július 28.

Erdélyi Erzsébet - Nobel Iván

1999. december

71

DOMOKOS MÁTYÁS

Életreceptek levelekben
Németh László levelezésének első része, amelynek anyagát az író leánya, dr. Lakatos Istvánné dr. Németh Ágnes gyűjtötte össze, jegyzeteit pedig Grezsa Ferenc készítette, s az 1914 és 1948 közt kelt leveleket tartalmazta, hat esztendővel ezelőtt, az
Életmű-sorozat utolsó darabjaként, az akkor már végnapjait élő Szépirodalmi Könyvkiadó gondozásában, 1993-ban látott napvilágot. Folytatására, különböző okok miatt,
csak a közeljövőben kerül sor, s a késedelem okai közül elsősorban azt kell említenem,
ami miatt a kiadvány alcímét: „összegyűjtött levelek” pontosabb volna „összegyűjtött”
levelekre” módosítani, ha ugyan ilyen megjelölést elfogadna a könyvészet nomenklatúrája. Ez a hatalmas anyag ugyanis korántsem „összes”, távolról sem teljes. A több
mint háromezer levél mellől feltehetőleg nagy számban éppen Németh László levelei
hiányoznak, amelyeket 1949 és 1975 között küldhetett válaszul a hozzáforduló jó
félezer levélírónak. A Németh László-levelek címzettjeinek tetemes részét az ún. ismeretlen olvasókat az idők múltán ma már lehetetlen fölkutatni, pedig egészen bizonyos,
hogy nagyszámú levél lappang ez idő szerint az országban és a nagyvilágban. Ennek
a sajtó alatt lévő gyűjteménynek, amely korrektúrában várja, hogy törzsanyaga és jegyzetei mellé elkészüljenek a különböző tárgy- és névmutatók, amelyek nélkül ez az
irdatlan anyag kezelhetetlen volna, egyik nagy tanulsága, hogy ez a zaklatott életű, beteg, megfáradt és munkákkal agyonhajszolt szellem lelkiismeretesen válaszolt a hozzá
intézett levelekre; köztük azokra is, amelyek inkább pszichiátriai stúdium tárgyát
képezhetik. Lelkiismereti kérdésnek érezhette, hogy ne zárkózzon el a bizalommal
hozzáforduló lelkek elől a gőgös nagyság elefántcsonttornyába.
A sajtó alatt lévő anyagot hat esztendeig tartó, fáradhatatlan és olykor csüggesztő,
de szívósan lelkiismeretes munkával Németh Ágnes varázsolta össze, amelyről rajta
kívül e pillanatban csak nekem van teljes áttekintésem, de a kiadói munkálatok jellege
következtében e beszámoló készítésekor még én sem férhettem hozzá technikai okokból a teljes anyaghoz, ezért jegyzeteimre és emlékezetemre támaszkodva jellemezhetem csupán vázlatosan néhány karaktervonását ennek a páratlanul gazdag és páratlanul
terjedelmes gyűjteménynek.
Jelentős életműveknek a méret, a terjedelem is érdekes és írója természetéről árulkodó tulajdonsága. Mallarmé teljes költői életművének néhányszáz sornyi összterjedelme, vagy hogy magyar példáknál maradjak: Komjáthy Jenő vagy Pilinszky János
igencsak karcsú költői életműve éppúgy kifejez valami lényegeset a teremtő szellem
ihletének működéséről, mint az a díszes kötésű százötven kötet, amely Jókai Mór írói
világát zárja magába. Kiszámítottam, mint évtizedek óta könyvkiadói szerkesztőnek
van ebben jártasságom, hogy Németh László alig félévszázad alatt létrejött írói életművének összterjedelme kb. 975 szerzői ív. (355 ívnyi próza, 170 ív dráma, 450 ív
esszé.) Hogy ezt a mennyiséget érzékelhetőbbé tegyem; ennyi szövegből kitellenék
legalább nyolcvan Fekete gyémántok vagy majd ugyanennyi Úri muri. S ez a méretarány tükröződik a levelezésben is, amely legalább további 290 ív. Ez mindösszesen
egyezer szerzői ív, negyvenmillió betű.

72

tiszatáj

Ha majd a szóban forgó kiadvány is megjelenik, újólag bebizonyosodhat, hogy
A minőség forradalma írójának levelezését indokoltan tekintjük az életmű szerves
részének: „A Németh-levél nem csupán a személyes érintkezés foglalata – állapította
meg a Tiszatáj hasábjain korábban már megjelent Illyés Gyula – Németh Lászlólevelezés elé írt bevezetőjében az író monográfusa, Grezsa Ferenc –, annál sokkal több:
sorskép is egyúttal. Az író dokumentumprózájának épp oly jelentős és szuverén műfaja, akár a napló vagy az önéletírás. Nemcsak önábrázoló igénye okán, hanem a megformálás választékosságával és a metaforás stílus eredetiségével is.” Kiadásra kerülő leveleinek változatlanul ez a sorskép a vízjele, s hitelesítője a kiadvány címének is: valóban Németh László élete, amelyhez Németh Lászlónál mindig hozzátartozik a megélt
gondolat nem halványuló izzása is – szinte hétről hétre követhető nyomon ebből
a több száz szerzős monumentális levélregényfolyamból.
Ennek a több ezer levélből szőtt hatalmas virtuális regénynek, Dosztojevszkij szavával „a valóság fantasztikuma”; az 1949 és 1975 közötti magyar valóság – élet és történelem mögöttünk lévő magyar útjának a tragikomédiája – a sorvezetője, s a teljes
anyag ismeretében felelősséggel merem állítani, hogy ez a gyűjtemény sok érdekessége
mellett rendkívül becses mentalitástörténeti kútfőként is forgatható, mert akarva-akaratlanul megjeleníti az ötvenes-hatvanas évek láthatatlan történelmét, a diktatúrával
eltakart magyar világ gondolkodásmódjának és érzelmi életének mélyáramait. A kor
tudományos eszközökkel rögzíthetetlen közérzetét és légkörét, de mondhatnám úgy
is, hogy „levegő- és szagmintákat” konzervált a jövendő korok érzékeny olvasói és
kutatói számára.
E kútfő-értékű levélhalmaz roppant vázlatos ismertetését a levelekből föltáruló
személyes réteg jellemzésével kezdem. – „Az otthontalanság világsorssá vált”, állapította meg egyik tanulmányában a marxizmus-lukácsizmusból az egzisztencializmusba
átigazolt „mérvadó értelmiség” új prófétája, Martin Heidegger. Ha a Németh Lászlóleveleknek a keltezését nézzük, amelyek hol Vásárhelyről, hol Debrecenből, hol PestBuda és környéke különböző utcáiból, olykor Füredről és Szigligetről vagy Pécsről,
majd Sajkodról datálódnak, akkor bizonyos értelemben Németh László helyzetét is
kifejezi ez a heideggeri mondás: a bujdosóvá lett/tett író állapotát, aki állandóan „keresi, de nem lelé honját a hazában”: az alkotáshoz szükséges és kívánatos polgári nyugalmat, a teremtő szellem cellájának, certosájának az ábrándját. A levelek olvasójának
e közben olyan benyomása támad, ami levélről levélre haladva, helységnévről helységnévre ugrálva meggyőződéssé szilárdul, hogy e levelek írójának, teremtő ihletének
talán éppen erre az űzöttségre és nemcsak lételméleti, de praktikus értelemben is megvalósult „kivetettségre” (Geworfenheit) volt titkon szüksége. A bánki sértődés mindennapi inzultusára, mert éppen ez sarkallta szüntelenül munkára – a bevérzésekig –
az agysejtjeit. Ebben aztán egyformán szerepet játszott a politika is, meg a Németh
László regényekből és színdarabokból jólismert családi szindróma is, aminek a családi
levelekben fel-felvillámzó feszültségkisülései mellett azonban megjelenik a hétköznapi
élet gyakorlati tennivalói közt csetlő-botló albatrosz-író megejtő öniróniával ábrázolt
képe is, s ami a legfontosabb: az a megbonthatatlanul erős kohézió, ami ezt a családot
– „nagy családot” – összefűzte, s aminek a neve, mágnese egyszerűen – a szeretet.
Németh László személyes sorsának azonban országos kisugárzása volt, illetőleg az
ország sorsán belül Németh László személyes sorsa, mint azé az íróé, aki életprogramjává tette a mindenkori magyar élet antinómiáinak az elemzését esszéiben és ábrázolását szépírói munkásságában akkor is nagyobb közfigyelemben részesült, amikor a mű-

1999. december

73

fordítás gályapadjához láncolta az irodalompolitika. A minőség forradalmárát a kontraszelekció diktatúrájának történelmi képviselőivel szükségszerűen sodorta permanens
konfliktusokba írói éthosza, s az ő irodalompolitikai megítélésének az elgondolkodtató kontinuitása is szépen kirajzolódik a levelezésből. A Révaival, Rákosival való
találkozások, Kádárral, Kállaival, Mód Aladárral, Király Istvánnal vagy a Népszabadság irányító elvtársaival való levélváltásokban tükröződik ez a különös-groteszk folyamatosság: érezhetően megmaradt a „fő ellenség” ideológiai státusában, amit az is
jelez, hogy például a népi írókról hozott párthatározat is kizárólag Németh Lászlót
illeti név szerint keményen bíráló éllel, miközben az idők során tagadhatatlanul „finomult a kín” is, aminek látványos metaforája „a fehér asztal melletti vacsorázgatások”
fölemlegetése a magánszorgalmú erkölcsbírók részéről, akik közt a jó emlékezetű
kortárs egyébként Aczél György egykori súgóit és titkos tanácsosait is felismerheti.
Nekik külön is figyelmükbe szeretném ajánlani ezt a gyűjteményt, azt a levélrészletet
például, amelyet 1958-ban, a Galilei-ügyek kapcsán írt valakinek általánosító érvénynyel: „vadállatokkal szemben nem lehet a becsületünket elveszíteni; ha valaki kannibálok közül csak úgy szabadulhat meg, hogy valami hókuszpókuszokhoz jó képet vág –
az nem megalkuvás…” Persze, a velejéig romlott zsoldosmentalitás a másik ember
indítékait és szándékait csak a saját képére és hasonlatosságára tudja elképzelni, s az
ösztönösen jóhiszemű Németh Lászlónak éppen ez fájt a legjobban. „Annak örülök,
ha valaki szándékaim tisztaságát érzi. – Írta, akkor éppen Budapestről, 1949. december
27-én Pilinszky Jánosnak. – Ez fájt a legjobban: akármit csináltam, azt mindig valami
aljas indokra vezették vissza.” No de, ennek is megvan a máig nyúló kontinuitása…
A levelezés másik metszete, a hazai és külhoni kiadókkal való levelezés főként az
életmű befogadástörténetének és ezzel párhuzamosan a be-nem-fogadás eseményeinek
a kutatóit érdekelheti. A külföldi kiadókkal és fordítókkal való levelezés révén érzékelhetővé válik, hogy annyi jószándék, baráti igyekezet és kritikai érdeklődés (például
Gabriel Marcelé) ellenére sem tudta elfoglalni az őt méltán megillető helyet az európai
irodalmi köztudatban.
Végül a gyűjteménynek arról a rétegéről, ami miatt komoly veszteségnek érzem,
hogy Németh Lászlónak az ismeretlen levélírók soraira adott válaszait nem sikerült
teljes mértékben felkutatni. Ebben a levélfolyamatban is nyomon követhető, hogy az
öregedő író esztétikai nézeteivel és az írói erkölcsről vallott felfogásában hogyan hajol
egyre közelebb Tolsztojhoz, s mivel kialakult benne az a meggyőződés, hogy itt a földön kárhozunk el ebben az istenét-vesztett világban, az író legfőbb kötelessége, hogy
műveivel a „hogyan éljünk”? kérdésére adjon morálisan hiteles és követhető választ.
Életreceptet. E nélkül ugyanis, Németh László felfogása szerint, aminek hangot is ad
levelezésében, „az írás jellemrontó pálya”. S azok a névtelen olvasók, főként a vidéki
Magyarország népe, tanárok, református papok és papfeleségek, körorvosok, könyvtárosok, szegény életük keresztjét zokszó nélkül cipelő háziasszonyok, miközben az íróhoz eljuttatott leveleikben igen gyakran életük legbensőbb gondjait vetik spontánul
felfakadó életgyónásként papírra, határozottan kérik is – és egyik-másik írás kapcsán
szeretetteljes, de szigorú kritikát gyakorolva olykor – számon is kérik Németh Lászlón, mint a lélek szabadon választott világi orvosán ezt az életreceptet. Az ilyen levelekre adott válaszok hiányoznak részben ebből a rétegből, amelyben különben mint
egy „roman trouvée”, talált regény megmaradt fejezeteiben valamiképpen az Égető Eszter regénye, az ötvenes-hatvanas évek vidéki Magyarországának a száz és száz kéztől
származó közös regénye íródik tovább.

74

tiszatáj

A gyűjtemény vissza-visszatérő szólama Németh Lászlónak az a fogadkozása, hogy
leteszi a tollat, mert részint a betegség, részint az érzékeny írói természet számára
elfogadhatatlan irodalompolitikai kezelésmód következtében „a publikálástól visszahúzódom”, „megszűntem író lenni”, s „többé nem adok ki kéziratot a kezemből”. Első
olvasásra megmosolyogtató fogadkozás, hiszen főként a hatvanas évek elejétől kezdve
áradnak a Németh László-művek újabb és újabb kiadásai, köztük új munkák is, zajlanak a régi és új színdarabok zajos sikerű bemutatói, elindul két kiadó összefogásával
életművének gyűjteményes kiadása, ahol az egyik kötet előszavában keserű öngúnnyal
így beszél magáról, mint színpadi szerzőről: „- A nagy író találkozik egyik darabom
főszereplőjével. – Hová mégy? kérdi az. – I. E. bemutatójára. – Holnap meg a Németh
Lacié lesz. – Hogyan, nem tegnap volt? – Nem, holnap lesz. – Hát nem mindennap
van?” – Itt jegyzem meg, hogy a Németh László-levelezés bizonyos motívumait érzelmi hangoltságától függően ki-ki másként értelmezheti, s ítélheti meg; dehát ez az
egész Németh László-jelenségre érvényes mindmáig… Mert mindeközben az életműkiadásból Németh László életében csupán a számára legfontosabbnak tartott, s legtöbbet bírált részt, a Sorskérdések anyagát nem engedik megjelenni, amely „alig egyhuszadát alkotja munkásságomnak – vallja a posztumusz kötet előszavában –, de noha teljesen hozzáférhetetlenek voltak, az elmúlt három évtizedben többet foglalkoztak vele,
mint a többivel együttvéve. Méltányos hát, hogy összegyűjtött műveim végén ezek is
az olvasók szeme elé kerüljenek, s néhány szóban én is elmondjam, mi az, amiben hitem szerint igazam volt, s mi, amiben tévedtem.” A kor irodalompolitikája azonban
egészen másként gondolkodott a méltányosság fogalmáról. Az Iszony a rendszerváltozásig kilenc kiadásban látott napvilágot, de nem kerülhetett színpadra a Harc a jólét
ellen szatírája, nem kerülhetett az olvasóközönség szeme elé az Életmű szilánkokban
két testes kötetének az anyaga, s benne Ha én miniszter lennék (Levél egy kultúrpolitikushoz), amelyben a nevelő Németh László legfontosabb elképzelései összegződtek
a magyar művelődésügyet illetően, miközben írói világának egyes megfogalmazásai és
metaforái a kor vezető politikusainak a beszédeiben és párthatározatokban is helyet
kaptak. Ennek a Swift tollára méltó hermeneutikai ambivalenciának (hogy tudományosan fogalmazzak) a tünetei is bőséggel kiütköznek a levelezés anyagában. A magyarázat kézenfekvő: Németh László, ahogy egyik levelében kifejti, „a hiányzó nemzeti
tudat megszövését” tekintette legátfogóbb írói feladatának, ezért érthető módon folyamatosan tapasztalnia kellett, hogy „fennmaradásunk gondjaitól szenvedni, azokra
célozni is: nacionalizmus. A nacionalizmus szóval olyan visszaélés folyik, amely fölér
egy nemzeti idegbénulással”.
Ez a tapasztalat tette minden külső siker ellenére reményvesztetté Németh Lászlót
1956 után sajkodi certosájában, egészen haláláig. Bekerítettségét, magára maradását,
ahogy ez leveleiből is kitűnik, teljesnek érezte, mert a hivatalos irodalompolitika éber
gyanakvása mellett félelmetesen éleslátó diagnosztaként pontosan érzékelte azt is,
hogy hívei táborában milyen sok „szájhazafi” található, hogy Széchenyi szavával éljek,
s mennyi Babarczy alezredes dörgölődzik hozzá, a „Laci bácsihoz”, hogy a Széchenyi
darabból vett metaforával szóljak. Egy hónappal a „testvéri tankok” prágai bevonulása
után írta egy költő özvegyének Sajkodról a következő sorokat: „Abban, amivel biztat,
sajnos nem bízhatok, sőt ha őszinte akarok lenni, épp annak a bizonyos népi-szocialista értelmiségnek a véleménye, viselkedése az, ami miatt a magyar irodalomból, vagy
ami az esetemben egyet jelent ezzel, a magyarságból kizártnak kell tekintenem magam.
Mert hiszen azokat, akik erre a kizárásra a parancsot megadták s mostanában egyre

1999. december

75

ügyesebben és nyomósabban szorgalmazzák, meg lehet érteni: én valóban a magyar
irodalom emancipációjáért is küzdtem; s az ő értéktiszteletük egy-egy reflexe, időnkénti alibi-bizonyításuk serkentő is lehetne; azonban azokat, akiktől Maga az én felmentésem, igazolásom várja, s akik az én tapasztalatom szerint nyílt kárörömmel,
a legjobb esetben sunyi bűntudattal asszisztálnak ennek a parancsnak, csak abban az
esetben tudom megérteni, ha a művészet elvesztését, lesöprését nem tekintik a népüket
ért veszteségnek.” – Szeizmográfként érezte meg továbbá a borúlátó spengleri prófécia
fokozatos térhódítását is a magyar életben, az új évszázad Faustjainak, „egy tisztán
praktikus, messzire tekintő, kifelé irányuló tevékenység tipikus alakjainak” feltartóztathatatlan előretörését. Ez a jövő, melynek azóta átléptük a küszöbét, a reformközgazdászoké, a bankároké, a média VIP-sztárjaié, amely Spengler és Németh László
szerint „civilizáció kultúra helyett, külső mechanizmus a benső organizmus helyett, az
intellektus, mint lelki kövület az elhaló lélek helyett”. Vagyis tegyük hozzá: globalizáció és chip, haza és neuron helyett, számítógép szürke agysejtállomány helyett.
Ez a globális reményvesztettség, írói léte értelmetlenné válásának a gyötrelmes hite
azonban nem kezdte ki az írói magatartás éthosszáról vallott, s a Tolsztojéval hajszálra
egyező meggyőződését, hogy tudniillik az írás „erkölcsi elfoglaltság”, mert az élet igazi
lényegét az erkölcsi erőfeszítésben vélte ő is fölfedezni, s ennek a parancsa, kötelezettsége tökéletesen független attól, hogy van-e az életnek értelme, vagy nincsen. „Nem azt
kell kérdezni – jegyezte föl naplójába halála előtt egy hónappal Tolsztoj –: miért élek,
hanem azt, hogy mi a teendőm…” S hadd tegyek ide egy Németh László-idézetet is
abból a levélből, amit a nyírmeggyesi református papnak küldött: „A művészetben
a halálraítéltek mellé állni, a múlt hibáit, de szépségeit is a végzet árnyékában mutatni
be – kifizetődő ’rosszra játszás’. Csehov, Proust, Faulkner, Lampedusa – s még ki mindenki bizonyíthatja.” Ez következik abból az életreceptből, amit a maga számára is, és
minden hozzáforduló olvasó számára fölírt, s amit egyik kései levelében igen egyszerűen így fejezett ki: „Az erkölcsi harcnak a legmostohább körülmények között is van
értelme, méltósága.”

76

tiszatáj

JÓKAI ANNA

Galilei igazsága
Németh László Galilei-drámája 1956. október 20-án szólalt meg először a Nemzeti
Színház színpadán. Három nap múlva kitört a forradalom, amelyet rövid, heroikus
tündöklés után a túlerő és az árulás eltiport. Németh László személyes sorsa – a politika packázásai és a színházi világ gyávasága miatt – hasonult hősének, a múltból megidézett Galileinek a sorsához. Az előadás története és a szerző kényszerű részvétele egy
„húzd meg, ereszd meg”-típusú ravasz játékban mai szemmel tragikomikus – de az
ötvenes évek légkörében egyértelműen tragikus volt. Németh László – hosszú fontolgatás után – 1953-ban írta meg a Galileit, egyik legfontosabb színházi művét. 1953-tól
1956 őszéig vajúdott a magyar történelem, hogy megszülhesse végre a szabadságot és
függetlenséget – s ez alatt a három év alatt az ellenerők mindent elkövettek, hogy
a magzatot még az anyaölben megfojthassák. A szovjet diktatúra függvényében manővereztek a „rákosisták” – az enyhüléseket folyamatos vissza-szigorítások követték.
Senki nem volt biztos semmiben – a rendíthetetlen igazság hirdetése helyett hamis önés közigazolások irányították az életet. Az ideológiává züllött eszme a művészetet, az
irodalmat kicsinyes, lélekpusztító követelményeivel erőszakolta meg – a kényes írói
idegrendszert összeroppanás fenyegette. Németh Lászlóval is végigjáratták – Galileije
kapcsán – ha nem is a poklot, de annak egyik bugyrát. 1953-ban a kész drámát a Csillag
folyóirat elkéri közlésre, aztán fekteti; a színház tárgyal ugyan a bemutatóról, de
egyúttal elindulnak a sanda gyanúsítások, a rossz lelkiismeret rémeket lát, fölnagyít
illetve leegyszerűsítve belemagyaráz. Galileit a pártítészek egy-az-egyben a szerzővel
azonosítják, az inkvizíció törvényszékében az államvédelmi hatóság vallatásait vélik
felismerni. A színház dicséretbe burkoltan fanyalog: megalkuvással vádolja az írót, más
befejezést sürget, s a darab szimpatikus pap-figuráját, Castellit is negativitásba akarja
fordíttatni. Ugyanakkor – s ez még fájdalmasabb – az irodalmi közvélemény, a barátok egy része is értetlenkedik: nem helyeslik, hogy az egyház-üldözés idején egyházellenesnek is ítélhető művet adjon ki a kezéből az író… 1954-ben, mielőtt végképp
tönkreteszik a szövegét, Illyés Gyula segítségével, huza-vona közepette Németh László
visszaveszi darabját a Nemzetitől, 1955-ben azután mégis leközli a Csillag, a színház
megint bemutatót ígér: 1955 márciusában újra leállítják – felső telefonra – a próbákat.
1956 lázas őszi napjai hozzák meg a színházi emberek bátorságát – 1956. okt. 20-án, az
eredeti befejezést kicserélve a „töredelmesebb” változattal – Bessenyei Ferenccel a címszerepben életre kel a deszkákon a Galilei… Három hónap múlva bezár a színház. Egy
írásmű azonban szerencsére nem romlik el, itt van az utókor ítélete előtt, fogyasztásra
a jelenben is készen. Az alkotó megpróbáltatásai, megaláztatásai megmásíthatatlanok
és jóvátehetetlenek – az életmű az, amit fénybe lehet emelni, szerető szívvel és figyelmes szemmel, tisztelettel vizsgálgatni. Október emlékezetes szép napjai különösen
alkalmasak erre; szinte köteleznek. Megalkuvásra, árulásra és megtörhetetlenségre,
hűségre – rosszra és jóra egyaránt példát ad az 1956 utáni idő. Van, aki erkölcsileg
elbukik, van, aki inkább a halált vállalja. Sokan nem felejtenek, nem váltanak a körülmények hatására meggyőződést – de sajnos nem kevesen vannak azok sem, akik

1999. december

77

szellemi amnéziába menekülnek, megtagadják az ügyet, amiért nemrég még olyanynyira lelkesedtek… Galilei azonban nem áruló – s nem is megalkuvó, ilyesmit a darab
egyik befejezése sem sugall. Alkat kérdése, kihez melyik „megoldás” áll közelebb…
A történet maga ismert tényen alapszik: Galileit egyházi vád éri, hogy a „Példabeszédek”
című könyvében pártolja a kopernikuszi tanokat, miszerint a Föld forog a Nap körül
és nem fordítva… Eretnek, messze vezető gondolat ez a dogma számára, látszólagos
ellentét a Biblia kinyilatkoztatásával. Fokozatosan rábírják, csellel ráveszik a már öreg,
beteg Galileit, hogy érvelés helyett ismerje el vétségét, sőt, eskü alatt tagadja meg
a szándékát is, esküdjön arra, hogy amit gondol, nem gondolja. A kínzástól meggyötört
Galilei térden állva megesküszik: nem, a Föld nem forog… Házi börtönre ítélik, örökös önvádra kárhoztatva. Torricelli, a fiatal tudós látogatása csak fölerősíti kételyeit:
tehetett volna helyesebbet, mint hogy engedett a kényszernek és hamisan esküdött?
A negyedik felvonás végén rejlik az erkölcsi csapda és annak feloldása. Az első változatban Galilei önvádja és szégyene – hogy nem tartott ki a végsőkig, akár a máglyáig
a felismert igazság mellett – valamelyest oldódik, elcsitul; Torricelli, a galileista ifjú is
meggyőzi őt, ez volt a célszerű, éppen a tudomány érdekében, hogy a még előtte álló
nagy felfedezéseket is írásba foglalhassa majd – élete főműve még hátra van. A felelősség a kényszerítőket terheli, a vallatók silány erkölcse és korlátoltsága esik az utókor
ítélete alá, az áldozatra semmi féle árny nem vetülhet! Galilei – vergődve bár – elfogadja a mentséget: „Tán mégsem a csúzomért tettem – mondja – s én ezt még be
fogom bizonyítani.” Ezzel a „felmentő” befejezéssel nemcsak a korabeli kívánalmakkal, de saját meggyőződésével sem került teljes szinkronba Németh László; hiszen
akkor mindenki hivatkozhat arra a jövőben, hogy egy „magasabb érdek” késztette
hazugságra! Ezért hajlott arra, hogy a második változatban ne enyhítsen az öreg Galilei lelkitusáján. Sőt, Torricelli friss tudásával szembesülve, tévedését még világosabban
látja: hiú áltatás volt azt hinnie, hogy a tudomány sorsa egy személy fejéhez van kötve
– a fizika nem veszett volna el, ha maga Galilei meg is halt volna. Így a hamis esküvel
az ember megmenekült ugyan, hogy az igazságot tovább menekíthesse, de az utókor
joggal tör majd pálcát a jelleme fölött: „…Az erkölcsi törvény nem ismer tudóst és
tudatlant, vagyonost és szegényt. Akár mi van a fejemben, a Sínai-hegy nekem sem
adott külön tízparancsolatot…” – vallja a kétségbeesett, önigazolás nélkül maradt Galilei. Egyetlen kapaszkodója a ráboruló homályban a tudományos igazság további kutatása, amelyért nagy árat fizetett: „…hisz a becsületemet adtam érte… az üdvösségemet…”
Németh László később az első változatot érezte hitelesebbnek – mi magunk, úgy
hiszem, hálásak lehetünk a variációkért, s nem kell szavazatunkat – fehér vagy fekete
golyóval – az egyik vagy másik végkövetkeztetés mellett vagy ellen tévedhetetlenül
leadnunk. A két gondolat összesimul, termékeny kételyt szül az olvasóban, a közönségben. Valószínűleg nincs teljes felmentés, de a kárhoztatás is igazságtalan. A drámában a szolga szavai a szövegkörnyezetben talán egy kissé elsikkadnak, de belőlük
a népi bölcsesség üzen: „Nálunk a hegyekben azt mondják, a medvével nincs mit vitatkozni…” Történelmi tapasztalataink ezt a keserű realitást nem egyszer bebizonyították, de számunkra az ellenkezője, a heroikus, pusztulásra ítélt küzdelem sem ismeretlen; ezt éppen az 1956 novemberében vérbefojtott forradalmunk tanúsítja. Az Evangélium Színház ihletett előadásában egyensúly teremtődik: az öreg és a fiatal tudós koponyája szinte összeér, együtt figyelik a tudományos kísérletet, gyönyörűen, szabadon
szárnyal a jövőt teremtő gondolat… mert a gondolat, ha egyszer létrejött, nem sor-

78

tiszatáj

vasztható el többé, hanem tovább-gondolható új- és új korokban. A korszellem a szintézisre törekszik, csak a korlidérc az, ami a megosztottságot konzerválja. Castelli,
a valódi papi hivatás képviselője is így beszél: „A kinyilatkoztatás – amelynek igazát
erkölcsiségünk érzi – nem lehet ellentétben a természettel, ami szintén Istentől van.”
S Galilei óhaja sem évült el, sajnos: „Szívesen vennék egy látcsövet, amellyel oly századba látni, ahol az igazság meglátásával véget ér a tudós dolga, s az igazságnak, hogy
élhessen, nem kell hazudnia.”
Manapság a tudomány eredményeit nem megsemmisíteni igyekszik az időtlen gonosz, hanem kisajátítani: élet helyett a pusztítást szolgálni. S ez sem kisebb veszedelem: a szintetikus, lelkétől-megcsapolt ember a nála tökéletesebb gépei között.

PATAKI FERENC: MISZTÉRIUM

NÉZÕ
ALEXANDR BLOK

Anyámnak
Nézd csak, a távoli égi határnak
Puszta terét felhők szelik át;
Látod, a lég hogy’ szűri a sápadt,
Hűvös Hold közönyös sugarát?
Nincs mit nézned a csillagos égen,
Hallgatagon süt a Hold s hidegen!
Nem vagy-e boldog a földi vidéken?
Nem melegít a szived tüze sem?
Csillagözönben, égbeli pályán
Úszik a Hold, nincs válasza már…
Bús, kusza fények távoli táján
Bárhova mégy, csak a sír fagya vár…
1898

***
Mi jót és rosszat egyaránt lenézünk,
Harc nélkül hervadunk már pályánk kezdetén.
Lermontov

Midőn a csőcselék tombolva, ünnepelve
Bálványokat teremt vagy hűtlenül ledönt,
Reám, a vakra is, talán hajnalra kelve
Az ifjúság szent fénye rámköszönt!
Őt várom én, rá vágynom immár túl nehéz lett,
Remény-hajóm is lassan elmerül!
A szívhalál mély börtönébe zártan
Közömbös embergyűlölő vagyok…
Ha zúg a csőcselék – némán kivárom,
Ha hív a csőcselék – nem mozdulok.
1899

80

tiszatáj

***
Szép lassan csendesül az őszi nap futása,
Lassan kering a megsárgult levél,
Áttetszőn friss a nap, lombillatú a szél,
S le nem lassítható a lélek hervadása.
És így öregszik napról napra már,
S ha sárgán hull a lomb keringve, szállva,
Úgy érzi, úgy emlékszik, úgy találja,
Hogy sok korábbi ősz nem volt ilyen sivár.
1900

***
A lelkemet még mindig tiszta fénnyel
Elmúlt napok varázsa tölti el.
De ím a kora ősz már bánatot lehel,
Körülvesz hűvös és borús lélegzetével.
Az éj sötét már. Válni kell.
S mint egykor, hallom én a messzeségen át:
Siralmas bűneim bocsánatáért
Ofélia, ó, nimfa, mondj imát!
S a lelkem megtelik s reményt veszejtve szárnyal
Szép, messzetűnt emlékeim rajával.
1990

***
Ott fent az esthomály s a fal már összeért.
Világos ablakot világos csend ölelget.
Az ajtók csendesek, a lépcső is sötét,
S a sarokban az est megannyi árnya reszket.
Az ajtó fényben áll, kint szürkül csendesen.
Az utcán végtelen a nyüzsgés és a lárma.

1999. december

81
Rád várok én, szegény, késői kedvesem,
Árván maradt szivem utolsó esti álma.
1902

Péter
Jevg. Ivanovnak

Alszik, míg rőt az alkonyat.
És álmos rózsaszín a vértje.
A kígyó bronzpaták alatt
Sziszeg gomolygó ködbe nézve.
Halk esteken munkába fog,
Úgy tekereg magasba szállva.
Péter kezében fellobog
És táncra kél a fáklya lángja.
Az esti fények sík, kopár
Járdára, kirakatra hullnak.
Hol parkok tompa fénye vár,
Sorokban víg párok vonulnak.
Homálytól húnynak halk tüzek,
A szem csábító szembe mélyed,
Sarkok mögül hamvas szüzek
Kegyelmet esdekelve kérnek.
A szikla ormán most a cár
Megrázza bűzös füstölőjét,
S koromfelhő takarja már
A lámpa hívó esti fényét.
Fel! Fel! Fogásra hív a hang
A holdas téri utcakőre!
A nőké – mint az estharang,
A férfiaké – mintha bőgne!

82

tiszatáj
Ő óvni fogja városát,
És reggel bíborszínben égve
Kinyújtja fénylő pallosát
A csöndes főváros fölébe.
1904

***
Minden ember elment. Minden elcsitult.
Minden gond a Földön mély álomba hullt.
Megmaradt a sok nap, sok vidám dalunk,
Maradt a valóság: mi – magunk vagyunk.
Minden, ami elmúlt, itt van újra ma:
Itt a zsenge hajnal sápadt mosolya.
Tó tükre a lelkem, oly nyitott vagyok.
Hogyha látni vágyod, jöjj, megláthatod
1903

***
Megmásztam én minden hegyormot,
Láttam megannyi táj egét,
Bagolyszemek s éjféli harmat
Világítottak fáklyaként.
Kövess! Kövess! Kérlelsz, de látom,
Hiszékeny és könnyelmű vagy,
De mégegyszer fel nem kinálom
A méreggel telt poharat!
Ó, nem! Minden jelt betemettem,
Felégettem minden nyomot!
Mit meg nem írtam, elfeledtem,
Nem éri fel a Csillagot –

1999. december

83
A csillagot, melynek világát
Megélve – mind megfizetem
Dicsőségem s bukásom árát,
Amiknek terhét viselem!
1904

***
Szőke szellő röpte fárad,
Szürke est homálya támad,
Halk fenyőre varjú száll,
Álmos húrt pendítve már.
Idegen, sötét ligetben
Jutok-e eszedbe még?
Hallgatag, szerény szerelmem
Éjjelente fáj-e még?
Állhatatlan bár a lelked,
Egyre ott érzed feletted
Ifjú büszkeségedet,
Asszonyos hűségemet.
Hát ne kergess könnyű szárnyon
Röppenő kisértetet,
Hogyha szíved, drágaságom,
Más lánnyal boldog lehet…
Ég veled hát! Itt az este,
Alacsonyan száll a fecske,
Közeleg a förgeteg,
Kormos éjbe néz szemed.
1905

84

tiszatáj

Fáradtság
Kinek keserves sors a része,
Azon a körtánc sem segít.
Mint csillag, úgy merül az égbe,
S új csillag ég helyén megint.
S az éjen át rövid az ösvény.
Közel van sírunk széle már!
S rövidebb rím sincs, mint a fösvény,
Sötét és szárnyas rím: halál.
Ha meg találkozunk, ha válunk,
Az arcunkon bús pír terem…
De fáradtságunk, majd bukásunk
S haláltusánk is győzelem.
1907

Kleopátra
A bús, komor panoptikumba,
Mely évek óta nyitva már,
Részeg tömegként, szinte futva
Megyünk… A múlt cárnője vár.
Üvegkoporsó zárja testét,
Nem élő, és nem is halott,
S akik tolongva felkeresték,
Illetlenül sugdosnak ott.
Aludna csak, feledni vágyva –
Lustán hever a váll, a kar…
A kígyó nesztelen fullánkja
Lassan viaszmellébe mar…

1999. december

85
És én, a nemtelen, a hitvány,
Dagadt pillákkal érkezem,
S legeltetem nemes profilján
S viasz testén bágyadt szemem…
Mindenki bámul, ám ha tested
Valóban itt porladna most,
Gyakran belengené a termet
Borús, de büszke sóhajod:
„Hódoljatok csak térdre hulltan.
Tömjént, virágot hozzatok.
Én Egyiptom cárnője voltam.
Most – por, hamu, viasz vagyok.” –
„Cárnő! Meghódítasz, ha nézlek!
Hazádban rab voltam csupán,
Most meg kegyes hozzám az élet:
Költő s vár sorsa vár reám!
Te látod-e, hogy Oroszország,
Mint Róma, tőled részegül?
Hogy én most Cézár büszke sorsát
Kapom tetőled örökül?”
Nézem. Nem hall. De mintha keble
A vékony lenge vásznan át
Most lassan, ringva lélegezne…
Már hallom is csöndes szavát:
„Akkor vihar kisért, szilaj vész,
S hatalmam most is nagy lehet:
A részeg költő – sír, ha rám néz,
A részeg utcalány – nevet.”
1907

86

tiszatáj

***
Te vártál. Elfogyott erőd.
Elmosolyodtál haloványan.
Hajad sötét vállad fölött
Kibomlott elterülve lágyan…
A nagyvilág apró, silány –
Ne lássunk hát olyan sötéten!
Az emberek mondják csupán,
Hogy várjunk hódolón, szerényen…
Itt meg – visongó síp dalol
Szivettépő bús szenvedéllyel:
„Más bölcsőjét ringasd, ahol
Csak gyűlölt gyermeket becézel…”
S én – itt vagyok. Az életem
Mint lírám, sértő hangú, káros,
S én megalázva, mérgesen
Bolyongok, mint egy vándorárus…
Hajad sötétjén nézve át
Hiszem, látom lényed varázsát.
Elárvult lelkem – hű kutyád,
A lábaidnál rázza láncát…
És újra csak, és újra csak
Kell, hogy sötét szemedbe nézzek,
Hogy neveden szólítsalak,
Melletted lélegzezzem, éljek…
Ábránd! Vak, puszta álmodás!
Csak méreg – méregért cserébe…
Úgy hagylak el, mint bárki mást,
Nem álnokul, semmit se vétve…

1999. december

87
Oly furcsa élni s tudni azt,
Hogy földünkön nem új ma semmi!
Hogy tomboló derűt, vigaszt
Halott tud csak papírra vetni!
Mit bánja azt egy emberöltő,
Mi hasznom s tőled mit kapok,
Ha meg – bevégzem s meghalok,
Felírják majd fejfámra: Költő!
1908

***
A hosszú kínt sosem felejtem;
Már húnyni kezdett kint az éj,
S ernyedt kezét nyújtotta csendben
Az ébredő nappal felé.
A mindig értelmetlen élet
Kínzott, alázott, égetett;
A kupolák, míg hajnal éledt,
Úgy nőttek, mint kisértetek;
S a léptek sűrűbben kopogtak
A járda sok fénylő kövén;
S esőcsepp-gyűrűk sokasodtak
A szürke tócsák tengerén;
S a reggel nyúlt, csak nyúlt magában…
S egy kérdés kínzott szüntelen;
S könnyem tavaszi záporában
Nem oldódott meg semmi sem.
1908

88

tiszatáj

***
A kocsmapult mellé ragadtam.
Minden – mindegy. Részeg vagyok.
A boldogság – csillám alakban
Egy trojkán messze vágtatott…
A trojka századok havában,
Idők ködében elmerül…
A felkavart ezüst homályban
Szivemre furcsa mámor ül…
A patkók, szikrákat lövelve,
Az éjbe fényt derítenek…
A csengő azt csacsogja egyre,
Hogy boldog én sosem leszek…
Csupán a hám, aranyban égve,
Hallatszik, látszik fényesen…
De lelkem… lelkem épp csak élne…
Tökrészegen… tökrészegen…
1908

Egy kisded halálára
Amíg az út homokja csendben
Csikorgott lépteim alatt,
Szomorkás és szabad szivemben
Az ember még békén maradt.
S bár egy ilyen halált megértek,
Míg szállt az ének, lelkemet
Sérelmek, megcsalt szenvedélyek
Izzó keserve szállta meg.

1999. december

89
Már vészjósan szorult ökölbe
Mindeddig jóságos kezem.
Már mérgezett lelkembe döfte
Fullánkjait a gyötrelem…
Mérgem meg tudom zabolázni,
S felejtem búmat is talán.
Ha jön az éj, e szent, parányi
Koporsóhoz száll majd imám.
De – hogy e gyászt meg is köszönjem,
És térdre hulljak? – Nincs okom!
E boldog kisdedért a könnyem
Hullatni Nélküled fogom.
1909

A Démon
Jöjj, jöjj utánam – mint a szolgám
Alázattal s hűségesen.
Fényben sziporkázó hegy ormán
Szilárd sziklára szállsz velem.
Majd megragadlak, s feneketlen
Mélység fölött röpítlek el,
S a kába rémület szivedben
Vidítva hat rám, feltüzel.
Az éter szállongó porában
Szárnyam között elrejtelek,
És izmos két karomba zártan
Úgy viszlek, el nem ejtelek.
Hegyek között szűztiszta réten
Utunk fehér fényben vezet,

90

tiszatáj
És égi-szép testem tüzében
Megperzselem a testedet.
A földi ember mind csak ámít –
Tudod te azt, hogy mily galád
Hazúgság, szánalmas csalárd, mit
Vad szenvedélynek mond a szád?
Ha majd a szél újból elernyed,
Te, elkábítva általam,
Vinnéd, emelnéd könnyü tested
Gyönyörtől, vágytól ittasan.
S ahol az ég tűzfénye csillog,
Oda röpítlek ezután –
Onnét a Föld parányi csillag,
S a csillag csöppnyi Föld csupán.
S míg hallgatsz ámulatba esve,
Száz új világ tűnik megint
Mint bűvös látomás szemedbe –
Varázslatom játéka mind…
Rémülten és halálraváltan
Súgod remegve: hagyj, eressz…
S én szárnyamat szélesre tártan
Mosolygok, úgy mondom: mehetsz!
S e szent mosolygástól kisérve
Már röptödben megsemmisülsz,
S a fényben úszó puszta mélybe
Mint hulló kődarab repülsz…
1910

1999. december

91

A királylány
Nem találsz a földtekét bejárva
Szebb, fehérebb vállakat.
Hangja gyöngéd, hangja mint a hárfa,
Hízeleg, ha szól, ha felkacag.
Mind a költők, ha dalolni vágynak,
Őt dicsérik, őt.
Suttogó, irigy leányok állnak
Néma ajtói előtt.
Halk lovagja súlyos vértet öltve
Elment messzire;
Pusztító, halálos harcba küldte
Finom hófehér keze.
Ám amint a hűvös vártoronyból
Széttekint, s a szél
Zöld mezőkről, kéklő halk tavakról,
Zúgó erdőkről mesél,
Könnye csillan, míg a messzeségben
Darvak szállanak,
Felhők úsznak fent a tiszta égen,
S bíbor fényben ég a nap…
Bizton érzi – lelke bajnokára
Mindhiába vár,
Elfelejtett messzi otthonába
Nem tér vissza soha már.
1914
GALGÓCZY ÁRPÁD fordításai

KRITIKA

A szonettig és tovább
BERTÓK LÁSZLÓ VÁLOGATOTT VERSEIRÕL
Ünnepi eseménye a költői életmű alakulásának egy reprezentatív válogatáskötet megjelenése, különösen akkor, ha a
könyvet a szerző saját belátása és önértékelése szerint, legfeljebb terjedelmi korlátoktól akadályoztatva állíthatja össze. És
ünnepi esemény az olvasó számára is, hiszen Bertók László négy évtizeden átnyúló
költői pályájának tíz kötetéből készült válogatás vissza nem térő lehetőséget kínál
arra, hogy végigkísérjük a költői fejlődés
történetét a mostani interkanonikus pozícióig, amikor már minden jelentős értelmezői közösség kitüntetetten fontosnak
ítéli Bertók költészetét. Ez a történet
azonban a poétikai kérdésirányok változásának korántsem lineáris belső története
is. S mint ilyen kétszeresen is beszédesnek
ígéri a válogatáskötetek esetében elkerülhetetlen kérdést, hogy tudniillik mi az,
ami bekerül a szerzői kánonba, és mi az,
ami kimarad.
Aligha vitatható, hogy az életmű központja a Három az ötödiken című kötet,

a 243 szonett. Az azonban kérdés, hogy
mindez azt jelenti-e, hogy a szonettkönyv
előtti verseket olyanként kell olvassuk,
mint amelyek a szonetteket készítették
elő. Ha így lenne, csalóka képet kapnánk
a pályáról, hiszen többek között azt állítanánk, hogy ez az ötvenes években indult költészet nem is futhatott volna be
más utat, mint a szonettekig elvezetőt. Ez
azonban nehezen elképzelhető. A Bertóklíra változatossága és az újra való nyitottsága egy ilyen kvázi teleologikus értelmezéstől eleve idegen, másfelől pedig anakronisztikus lenne az ötvenes évek rímtelen, zsánerszerű, vallomásos verseiben
a szonettek felé mutató jeleket keresni. Ha
viszont azt mondjuk, a szonettek előtti
versekben az esetleges ilyen jelek semmivel sem kitüntetettebb értékek, mint az
ott található egyéb okból kiemelkedő
poétikai megoldások, akkor aláásnánk az
életműről mint egészről való beszéd lehetőségét. Annak ugyanis olyannyira a Bertókot a legjobbak közé emelő szonettek
köré kell szerveződnie, hogy elképzelhetetlen és értelmetlen is lenne egy arról
tudomást nem vevő diskurzus kezdeményezése. A kérdést tovább bonyolítja,
hogy Bertók költészetének egyik legfőbb
motorja éppen az, hogy nem ragad le egy
„megtalált” poétikai eszközkészletnél, hanem még akkor is, amikor úgy tűnik valami igazán fontosat és újat talált, tovább
kísérletezik, és ha kell, addigi eredményeinek legjavát is hátrahagyja egy még újabbért, egy többet ígérőért.
Unikornis Kiadó
Budapest, 1999
232 oldal, 2100,- Ft

1999. december
Bertók László egy beszélgetésben Csuhai Istvánnak elmondta (ÉS, 1999. ápr. 9.),
hogy a válogatás különösen az első négy
kötet esetében eredményezett felemás
helyzetet. Mivel ugyanis ezeket a könyveket egyszer már megrostálta 1985-ben,
a Hóból a lábnyom című kötet számára,
most tulajdonképpen nem is azokból, hanem a Hóból a lábnyomból válogatott –
ahol egyébként a versek eredeti sorrendjét
is megbontotta. Ez pedig azt jelenti, hogy
mostanra az eredeti köteteket, immár kétszeresen fölülírva gyakorlatilag elnémította. Jellemző például, hogy a Fák felvonulásából, mely Bertók első könyve
volt és eredetileg tizenhárom év verseit
gyűjtötte egybe, a jelen válogatás számára
már csak tizenöt maradt, ami még ciklusnak is csak nagy jóindulattal lenne nevezhető, az eredeti kötet erővonalait pedig
már nyomokban sem képes felmutatni.
Ha mindehhez hozzátesszük, hogy a Fák
felvonulása idején Bertók már harminchat
éves volt, akkor azzal a meglepő ténnyel
szembesülünk, hogy a költő, bőven túl
a József Attila-i koron mindössze tizenöt
„érvényes” verset tudott felmutatni. Az
életmű súlypontjának kitapinthatósága
szempontjából ez megfontolandó adalék.
Mindez tehát oda vezet, hogy csak
nagy kockázattal lehetne egységes, egyirányú „történetet” írni a költői út mögé. Az
első négy kötetből készült válogatás kritikusai például még központi helyen emelték ki a hangütés és ezzel együtt az addigi
életmű egységét, a jelkép- és motívumrendszer homogenitását, a képek és a meghatározó metaforák ismétlődését. (pl.:
Csűrös Miklós, Jelenkor, 1984/11.) Ezt el
is lehet fogadni, csakhogy A kettészakadt
villamos című kötet után, amelyik a Hóból
a lábnyom erényeit már csak ismételni
tudta, de próbálkozásai és útkeresése miatt mégis fontos könyv, Bertók gyakorlatilag új életmű kezdetét jelentette be, ami
leginkább a különbségeken keresztül említhető együtt az azt megelőzővel. Ekkor

93
ugyanis nem csak a forma újult meg, nem
csak a motívumok hálója vált terebélyesebbé, hanem a beszélő pozíciója is radikálisan megváltozott. A legutóbbi kötet,
a Deszkatavasz pedig akár harmadik kezdetnek is tekinthető, bár itt azért megfontolandó, hogy a nyilvánvaló párhuzamok
mennyire kötik a könyvet a szonettek
előtti korszakhoz, illetve a beszédmód
egyes elemei a szonettekhez. Ezek miatt
a nagymértékű és az utóbbit tekintve kiszámíthatatlannak, ha nem is váratlannak
mondható változások miatt látszik úgy,
hogy aligha lehet olyan állításokat megfogalmazni Bertók költészetéről, amelyek
minden megszorítás nélkül érvényesek
lennének mindhárom pályaszakaszra. És
hogy félreértés ne essék: ez az egyik nagy
erénye ennek a költészetnek.
Az életművet bemutató válogatáskötet
tehát furcsa módon olyan könyv, amelynél egyáltalán nem evidens, hogy egészként megkomponált, egységes szövegként
kell olvasnunk. Ha ugyanis nem akarjuk
az egész kötetet a szonetteknek tükröt
tartó könyvként olvasni, akkor az egyetlen rendezőelv az időrend marad, és a legelső verset csupán az köti össze a közel
negyven évvel későbbivel, hogy a szerzőjük azonos. Ez nem kevés, de nem elegendő ahhoz, hogy ne lássuk, a bertóki
poétika óriási változásokon ment keresztül, a témává váló problémákról nem is
beszélve. Mindezzel együtt vállalható feladatnak látszik az életmű alakulásának
olyan csúcspontjainak megkeresése, melyeken keresztül megrajzolható az a kép,
ami reprezentálni tudja Bertók László költészetét.
Feltűnő például, hogy már az első versesköteteknél mennyire sajátos a formai
sokféleség. A kétsoros, párosrímű, aforizmatikus költeményektől, a dalszerű gyors
formákon és a többtípusú szonetten át,
a hagyományos ölelkező rímű, tízes-tizenkettes sorokból épülő, négysoros strófákig, a többszólamú hosszúkölteményekig

94
és a rímtelen szabadversekig minden megtalálható a kötetekben. A formai változatossághoz képest viszont a tematikus háló
sokkal zártabb, sokkal egyirányúbb. Az
első pályaszakasz központi motívuma
a „frissvizű gyerekkor”, illetve az „elárult
gyerekkor”. A városba kerülés traumatikus folyamata, a kis közösségből való kiszakadás fájdalma azáltal oldódik, hogy
mindennapi használati eszközök (egy kanál, egy üres lavór stb.), illetve a falusi
munkák kellékei (bádogvödör, fagerenda,
vasreszelék) önmagukon túlmutatóan jelennek meg a versekben. Tájszavakkal
való megnevezésük pedig még jobban
kiemeli azt a kontrasztot, ami a múlt családiassága, biztonsága és a versbeli jelen elidegenedettsége között van. Az Emlékek
választása és a Tárgyak ideje verseinek az
idő múlása épp azért válik eminens élményévé, mert ennek az ellentétnek a felismerhetőségét, illetve elmondhatóságát teszi
lehetővé. Ebből a feszültségből pedig
csöppet sem mellékesen az is kitudódik,
hogy nem csak mi választjuk az emlékeket, hanem az emlékek is választanak
minket.
A leíró, tárgyias jellegű költészetet
a szimbolikus, elvontabb kifejezésmódok
teszik többrétegűvé, amilyenek például az
ekkor nagyon gyakori anekdotaszerű
elemek. A gyermekkor alakjai, érzései,
helyzetei egy-egy, a vers kezdő soraiban kirajzolódó pillanatképen keresztül, a téma
és reflexió kettősségének kompozíciós elvét követve válnak a vers központjává, lehetővé teszik, hogy a szövegek viszonylag
könnyen alkalmazkodjanak egy epikus olvasathoz. Ugyanígy azokban a versekben,
ahol a lírai én saját helyzetében és döntéseiben mitikus alaphelyzetekre ismer, és
az ottani történetben tükrözteti jelenkori
dilemmáit. Ilyen vers például a Jónás tűnődése az utolsó leckéztetés után című, ahol
Bertók az ismert történet szinte minden
elemét felhasználja a hivatás vállalásának
terhét mérlegre téve. Ez a költemény per-

tiszatáj
sze azért is figyelmet érdemel, mert beillik
a magyar költészet Jónás-verseinek sorába,
ami Babitsnál kezdődött és legutóbb Rába
Györgynél exponálódott. És míg Babits
művében Jónás a központi alak, ahogy
Rábánál a cethal, addig Bertóknál a versbeli beszélő válik főszereplővé, aki valójában a Jónás-történet olvasója, és még inkább értelmezője. Olvasásának tétje pedig
bevallottan az események és a következmények megértésén keresztül történő önmegértés.
Már ekkor látszik, milyen fontos szerepet kapnak Bertók köteteiben a ciklusok, azok a ciklusok amelyek most sajnos
felismerhetetlenek. A gyűjteményes kötetek sajátja, hogy sokszor szinte rekonstruálhatatlanok az eredeti könyvek határai,
vagy ha azok igen, akkor a ciklusok határai, vagy épp a versek eredeti sorrendje.
Ha például egy átlagos József Attila öszszest lapozgatunk, legfeljebb az évszámok
alapján tudjuk visszakeresni a egyes versek
helyét, de azt már nem tudnánk megmondani, hogy hogyan formálódott
mondjuk a Medvetánc kötet. Bertók válogatott versei esetében csak kevéssel kedvezőbb a helyzet. Fel vannak ugyan tüntetve a kötethatárok, de a ciklusok, címeikkel együtt elvesztek, egymásba olvadtak, ami nyilván annak is köszönhető,
hogy válogatott versekről lévén szó, az
eredeti ciklusok úgy is csak töredékesen
szerepelhetnének. Ez azonban nem változtat azon, hogy miközben oly gyakran
leírjuk, hogy mennyi pluszt kaphat egy
vers, ha a többivel együtt kötetként olvassuk, a legfontosabb esetekben erről
mintha megfeledkeznénk, és a szöveget
magára hagyva, legfeljebb az életmű igen
tág, és egy kötethez képest igencsak esetleges kontextusában olvassuk.
A Hóból a lábnyom után már csak egy
lépés vezetett a szonettekig. Ez a közbülső
állomás A kettészakadt villamos című kötet volt, amit a korabeli kritika meglehetősen visszafogottan értékelt. Ennek leg-

1999. december
főbb oka a kötet egyenetlenséggel vegyes
eklektikussága, az, hogy Bertók itt szinte
ciklusonként más versbeszéddel próbálkozott és szinte skálázott a repertoárjába
tartózó poétikai lehetőségeken, és egyszersmind számba is vette a továbblépés
lehetséges irányait. Ekkor már jelen van
a háromszor négy plusz két soros szonettforma, de még a hosszabb, tíz szótagos
sorokkal. A disztichonok egy egészen új
formát hoznak Bertók költészetében, ami
azóta sem lett továbbgondolva, holott az
így megszólaló negyven epigramma épp
az ekkor kiteljesedő gondolatiság miatt
jelentős része az életműnek. Aztán ott
vannak a hommage-versek, melyek nem
pusztán a hagyományhoz való viszony
Bertóknál többször is hangsúlyosan felvetett kérdését fogalmazzák újra, hanem
legalább annyira stílusimitációk is, vagyis
az „idegen” hangon való megszólalás próbái, és így az intertextuális játék lehetőségeinek számbavételei is. Ugyanakkor épp
a címadó vers előlegzi a későbbi bertóki
szonettet, de ekkor még bújtatottan,
a strófahatárok jelölése nélkül. Ezzel immár megfellebbezhetetlenül bebizonyosodott, hogy Bertók líraoptikája kellően tág
ahhoz, hogy a világértelmezés azon problémáit is költészetének problémájává tegye, melyek az egységes személyiség fokozatos háttérbeszorulásából keletkeznek.
Voltaképp tehát itt erősödik meg a korkritikai elemeket is használó vallomásköltészet ellenében az inkább nyelvi-esztétikai problémákra figyelő versbeszéd. A kötet jelentősége abban is van, hogy utat
nyit az epikus versépítkezéssel szemben
helyet követelő gondolati költészetnek,
és megvalósul az, amiről Bertók a Hóból
a lábnyom után beszél, vagyis mélyül,
több rétegűvé válik a már megtalált motívum- és eszközkészlet. Ugyanakkor a kötet mégiscsak a próbálkozás és a keresgélés
kötete maradt, és mint ilyen, jobbára csak
epizódnak tekinthető a Bertók-költészetben.

95
Különösen a szonettekhez képest, melyekről nem lehet elégszer elmondani,
mennyire fontos részei nem csak szerzőjük életművének, de az egész modern
magyar lírának is. A bertóki szonett jellegzetességeiről – a háromszor négy plusz
két soros tagolás, a mindössze két rím
végigfuttatása, a nyolc szótagos sorok –,
már többen leírták, hogy minden kötöttségük ellenére valójában a klasszikus szonettformával való szakítást, vagyis a kötöttségek alóli felszabadulást demonstrálják. Az előre lefektetett szigorú formai
követelmények azonban nem csak próbatételt jelentettek, hanem lehetőséget egy
olyan jellegű saját versbeszéd kialakítására, amely természetes módon kötődik
a hagyományos költői beszédhez. A legzártabb formát Bertók még zártabbá teszi
azzal, hogy csak két rímpárt engedélyez.
Ez a mutatvánnyá is alakítható feladat
azonban Bertók keze alatt, épp a nagy
számú ismétlés miatt folyamatos beszéddé
tudott változni, ami a huszadik vers után
már rég nem csak a forma tökéletességével
gyönyörködtet. Az első lépésben Bertók
lerázza verséről az elvárások szorítását –
ez még nem unikális esemény, pláne a huszadik század végén –, majd megalkotott
egy még szigorúbb és még kikezdhetetlenebb formát, amihez közel tíz éven át
makacsul és kizárólagosan tartotta magát.
De ez a ragaszkodás is csak úgy definiálhatta önmagát, hogy közben a hagyományos vers(jelölő)-formákhoz való viszony
játékos-ironikus, és sokszor önreflexív
újraalkotására is hangsúlyt helyezett, és
magát a szonettet, illetve részeit, a sorokat, a rímeket és a beszédmód elemeit is
tematizálta.
De témává tud válni a Bertók-szonett
egyik legfőbb jellemzője a töredékesség és
a hiányosság is. A verssorok formai kitöltetlensége, a versmondatok befejezésének,
illetve kezdetének elhagyása, vagy éppen a
szavak a szintaxis által amúgy megkövetelt toldalékainak, vonzatainak elhagyása

96
nem csak a szigorúan zárt forma megtartásának funkcióját segíti, hanem legalább
annyira a szemantikai sűrítés eszközeként
is szerepel. A bertóki szonett ezzel együtt
gyakran él az olyan későmodern, nyugatosnak, újholdasnak nevezhető, egyébként
hatásos poétikai elemekkel, melyek az
elhallgatás vagy a csönd köré szerveződve,
a „szabályos” nyelvi magatartástól jelentősen eltérő mondatstruktúrákat eredményeznek. Az így töredékessé váló beszéd
sajátossága, hogy látszólag nem reprezentálja az értelemegészt, de a jelentésalkotás
folyamán, az olvasás szerepét kidomborítva
ezt mégis megalkothatóvá teszi. A „hiány,
ami összemos” – írja egyik szonettjében,
épp erre a kulcsmozzanatra mutatva rá.
A szonettek poétikáját ezért bátran nevezhetjük a hiány költészetének, ahol az elrejtés és a üresen hagyás játéka is szerepet
kap – mert nem biztos, hogy a hiány jele
mögött mindig feltétlenül van is valami.
Míg a Kő a tollpihén, a szonettkönyv
első részének versei az írásjelek hiánya
miatt különölnek el a többitől, és hogy
ennek köszönhetően pergőbbek, gyorsabbak, addig a Ha van a világon tető szonettjei azáltal, hogy szinte hemzsegnek
bennük az olvasást széttördelő, lassító
írásjelek, majd a szonettek utolsó harmadában belépnek a gondolatjelek és a zárójelek, melyek a kiszólásokat, a szövegbe
való direkt belenyúlás lehetőségét teremtik meg (Például: „kocsonyában békapete,
/ fel-felszálló (rossz rím, de) pont” Tehát
a bal szemem a jobb). Bertók költői praxisa
részévé teszi, hogy az írásjelek, a hiányos
mondatok költői eszközök, amivel nagyon sokrétűen és nagyon hatásosan lehet
élni. Ettől ezek a versek még szaggatottabbak, még szerteágazóbbakká válnak.
Az első időkben minden töredezettség
ellenére egy irányba haladt a vers, folyamosnak volt tekinthető, szemben az újabbakkal, melyek már akadozóbbak, a közlést sokszor azért tartják vissza, hogy
aztán újra útjára engedjék.

tiszatáj
Talán kérdésessé tehetjük, hogy vajon
miért gondolta Bertók, hogy a válogatáskötetben az összes szonettnek szerepelnie
kell – azt üzenve ezzel, hogy mind a kétszáznegyvenhárom szonett az életmű legcsúcsán van –, miközben mondjuk a legújabb kötetének kétharmadát minden további nélkül kihagyta. Ez a kérdés nem
csak a válogatás megítélése szempontjából
fontos, hanem azért is, mert megmutathatja, hogyan képzeli el Bertók a szonett
létmódját, és mit jelent az, hogy egy kötet
mint egész előbb megalkothatóvá, majd
sérthetetlenné válik. Ehhez elsőként az
kell, hogy az esztétikai szempontok a koncepciónak rendelődjenek alá, ráadásul egy
olyan koncepciónak, ami egy matematikai
formulára, azaz egy absztrakt pontra alapozódik.
Bertók utószavában magyarázza a válogatási elveket, és külön hangsúlyozza,
hogy Három az ötödikent, a szonettkönyvet eleve megbonthatatlannak vélte, ezért
– és mert fő művének tekinti – teljes egészében közli. Egy kötet megbonthatatlansága azt feltételezi, hogy az egyes versek
egymást kiegészítve szólnak, bármelyik
hiánya az összes többi interpretálhatóságát rontaná. A szonett verssé vált pillanatként a világegész megszerkesztettségének igényével, az egész kötelező részeként
lép fel. A teljességet pedig a matematikai
fogalmakkal való tökéletes leírás szavatolja. Kezdve ott, hogy a három és az öt
matematikai viszonyában benne van a tizenöt lehetősége is, ami azonban épp
egyenlő egy címmel együtt olvasott szonett sorainak számával. Csűrös Miklós
leírta, hogy a három szakrális jelentésével
van jelen Bertók költészetében, a világegész leírhatóságát jelöli, míg az öt tradicionálisan az embert szimbolizáló szám.
A két- és a négysoros strófákból épülő
versek pedig, melyek hét tagú rímoszlopokon állnak, a hárommal és az öttel leírható, kilenc ciklusba rendeződő struktúrába szerveződve olyan egészt alkotnak,

1999. december
melyben a számsor első tíz tagja kivétel
nélkül érintve van. Ezen számjegyek segítségével pedig már az egész számsor leírható, és ezáltal minden, ami matematikai
fogalmakkal definiálható. Így pedig megteremtődik egy mind makrokozmikus,
mind mikrokozmikus szinten működő
poétikai rendszer (Jász Attila), és sem elvenni belőle, sem hozzáadni többé nem
lehet.
Bertók döntése mellett még egy érv
felhozható, és ez a sajátos és minden csodálatot megérdemlő rímtechnikával függ
össze. Abból, hogy egy versben csak két
rímoszlop fut végig, már sejthető, hogy
a kétszer 243, azaz 486 rímoszlop között
lesznek ismétlődések. Ezek az ismétlődések azonban nemhogy nem csökkentik a
mű érdemeit, hanem az egyik fontos része
a kötetkompozíciónak. Mégpedig azáltal,
hogy az egymással kapcsolatban lévő rímek összekötik a kötetben egymástól távol eső verseket. A gyakoribb rímek ily
módon akár tíz verset is összeköthetnek,
de ez a tíz a másik rímoszlopon keresztül
további öt-hat szöveggel kerül kapcsolatba, és így tovább. Ráadásul – mint Oláh
Szabolcs felhívta rá a figyelmet (Alföld,
1994/4.) – az így létesülő rímszótár-háló
más szerzők rímjátékaival is párbeszédhelyzetbe kerül, ami a jelentéstulajdonításnak immár végeláthatatlan lehetőségeit
kölcsönzi az adott szövegeknek. Miközben a szigorodó, asszociatívabbá váló
mondatfűzés szintén egyre nagyobb mozgásteret kínál az olvasónak.
A szonettek után a Deszkatavaszban
újra a rímtelen szabadversek kapnak teret,
amiben teljes egészében benne van a szonett szorításától való szabadulás gesztusa.
A 243 szonett ugyanis olyannyira kész
könyvet eredményezett, ami mindenféle
továbbírást lehetetlenné tesz, és nem csak
Bertók számára. Ez olyan bejárt út, ami
már nem kecsegtet további eredményekkel, és ezért váltani kellett. Ennek a váltásnak azonban radikálisnak kellett len-

97
nie, nem csak a szonettől mint formától,
hanem még rímtől, sőt a strófikus építkezéstől is szabadulni kellett. A Deszkatavasz legjobb versei azok, amelyek akár a
verssé, tizenöt-húsz sorrá terebélyesedő
mondatok sodrását vállalják.
Nem akármilyen metafora a kötetcím,
a Deszkatavasz sem. Egyfelől ott van a
nyilván nem véletlen összecsengés az első
kötet címével, a Fák felvonulásával, amelynek versbeli feloldása a tavaszra mutat:
„ha kő repült, azt mondta: madár / tavasszal azt: / kezdődik a fák felvonulása”
(Egymás örömére) Másfelől viszont a „deszka” sűríti az egész kötet szerteágazó motivikáját, melynek közös pontja, hogy valamiképpen a halál kérdése köré szerveződik. A „deszka” ugyanis magának a koporsónak a szinesztézikus jelölője. A „deszkatavasz” összetétel így oximoronként olvasható, hiszen egyszerre tematizálja a halálproblémát és az újrakezdés, vagy ha tetszik a feltámadás kérdéseit. Mindamellett
nem mulasztja el a halál szinte fizikai jelenvalósága ellenére sem kinyilvánítani
a költészet erejébe vetett hitét: „szükség
lehet az utolsó / pontosan leírt / betűre
is” (Bizonytalan).
Feltűnő az új versek között a válogatáskötetbe is bekerült Ongürü csitáti című
vers, alcíme szerint „Ótörök-finnugor könyörgés”, amely egy fiktív nyelven, értelmezhetetlen hangsorokból épít hagyományos szonettet, ami érdekes módon
a hangköltészethez van közel. Ha pedig a
vers „programját” próbálnánk megfejteni,
akkor alighanem a magyar előnyelveinek
tekinthető ótörök és finnugor ősnyelvek
imitációja és a jellegzetesen nyugat-európai versforma együttes megjelenése körül
kellene keresgélnünk. Ily módon létrejött
ugyanis a tökéletes szonett, ahol helyén
van minden jambus, végig azonos a szótagszám és tökéletesek a rímek. Formai
szempontból tehát innen valóban nincs
tovább. Valószínűleg ebben az irányban
nem is lesz tovább, de ezzel az egyszer

98

tiszatáj

megírható verssel Bertók egy újabb, külön
elemzést igénylő megszólalást vont be
költészetének terébe.
A Deszkatavasz versei az egész életműre visszahatóan azt is megmutatják,
hogy a játékosság és a komolyság menynyire nem ellentétei egymásnak. Bertók
ugyanis játszik, ahol lehet, a rímekkel,
a szavakkal, a szófajokkal, de még a mondattan szabályaival is. De eközben sohasem könnyelmű, a verset, és a versbeli
beszédet mindig komolyan veszi, és ha
ironikus is, sohasem gunyoros, hiszen
iróniája eredendően önirónia. És költészetének ez az egyik kulcsa: még ott is róla

szól a vers, ő van jelen a sorok között,
ahol nem csak a lírai én, nem csak a grammatikai én, de egyáltalán az alany is hiányzik vagy épp megfejthetetlenül elrejtett. Bármi következzen is költészetében
ezután, egy bizonyos, Bertók teljesen
autonóm módon, önmaga belső kérdésfelvetéseire választ keresve fog eljutni az
újabb és újabb, érvényesebbnél érvényesebb költői beszédhelyzetekig.

PATAKI FERENC: KŐBEZÁRT SZÜLETÉS

Bedecs László

1999. december

99

Légy fegyelmezett"
"LÁSZLÓFFY ALADÁR KÖNYVÉRÕL
Lászlóffy Aladár verseskötete, a Felhősödik a mondatokban fekszik előttem. Az
erdélyi költő nem először jelentkezett
olyan verseskötettel, mely európaiságunkra, közép-európaiságunkra és emberségünkre egyszerre figyelmeztet. Általam
olvasott legutóbbi kötete a Symphonia antiqua, Heim András grafikáival, mintha
a „nyugati” emberiség eddigi történetének
lírai önvallomása lett volna. Ilyen értelemben (és csak ilyen értelemben) folytatója – ez a kötet is – annak a humanista
ihletettségű megszólalásnak, mely mívesen vigyáz az európai hagyományra, Michelangelo, Dante vagy Mozart örökségére, hiszen – úgy tűnik – korunkban
jobban kell erre a törékeny létezőre
ügyelni, mint eddig bármikor. A Felhősödik a mondatokban azonban sokkal peszszimistább, mint a „Symphonia”, mintha
az időközben eltelt idő reányomta volna a
bélyegét a költő világlátására és az emberiségről alkotott véleményére. Így most
akként (is) olvashatjuk a költő sorait,
mint Vörösmartyéit („Midőn ezt írtam”)

vagy Tamási Áronéit („Ez akkor történt.”). Csakhogy ezek a sorok sokkal inkább az egyetemesnek érezhető, állítólag
létező európai kultúra és civilizáció ezredvégi helyzetét-helyét is jelölik, illetve jelölni akarják. A szerző borúlátása mellett
az emberi természet eredendő jóságába és
egy bizonyos, talán isteninek nevezhető
gondviselésbe vetett hite olykor már-már
megmosolyogtató, mivel a költemények
feltételezhető olvasója legalább annyira
tisztában van jelenkori, ezredvégi helyzetével és a kozmosznak a tulajdonságaival,
amelyben él, mint a borongó hangulatú
versek írója.
Már az előző kötettel kapcsolatban is
meglepődve tapasztaltam, de ezúttal – úgy
érzem – nem hallgathatom el: vajon miért
van az, hogy a szerző egyéb versei, melyeket az egyes köteteinek megjelenése
között eltelt időben jelentetett meg különböző sajtóorgánumokban, rendre kimaradnak a versgyűjteményekből? Különösen érdekes ez abban a tekintetben,
hogy az említett versek véleményem szerint igen gyakran poétikailag egységesebb,
megformáltabb benyomást tesznek olvasójukra, mint a kötetekben megjelentetettek. Mindenesetre nem Lászlóffy Aladár
az egyetlen a jelenkori magyar költők
közül, akire érvényesnek tekinthető ez a
megállapítás. Kovács András Ferenc éppígy kihagyja bizonyos műveit soron következő köteteiből, számomra teljesen érthetetlen módon, mint ahogy Szőcs Géza
sem jelentetett meg több verseskötetet
Kortárs Kiadó
Budapest, 1998
92 oldal, 750,- Ft

100
ama bizonyos „utolsó” óta, jóllehet írt
verseket, melyek közül néhányat például
a Ki cserélte el a népet? című művében
közölt. Lászlóffy verseivel kapcsolatban –
sajnos – különösen hiányoznak ezek az
említett művek, mivel valószínűleg a költő
utóbbi éveinek legnívósabb alkotásairól
van szó.
A Felhősödik a mondatokban kötet
mindezzel együtt is egységesnek tűnik.
A gyűjtemény verseinek hangulatából következtetni lehet arra, hogy a költemények szerzője hol vonja meg a több évezredes Európa határait, ez a vélemény azonban, mintha egy kissé megkésett lenne
korunkban, melyet Umberto Eco „Új
Középkor”-ként jellemzett. Ráadásul úgy
tűnik, hogy bevallottan és vállaltan megkésett. A civilizáció eltűnésén való eltűnődésként hatnak a szerző sorai, miközben
egy olyan világ értékrendszerét emlegetik
fel, mely már régen a múlté:
A mi Anjou-kertünk már Európát virágzott
s nagyapám fogarasi juhásza is Pisában
taníttatta a fiát, Janus bátyám meg
Provence-ból hozhatott volna, feleséget,
ha nem határoz úgy, hogy Istennek szenteli
életét. Ezért csak könyveket hozatott.
A Bethlenek, Apáczai Cserék, Mentovichok, sőt – úgy tűnik – a Szilágyi Domokosok kora végleg letűnni látszik. Helyettük itt a McDonald’s, a computer,
a techno, a CD-ROM korszaka, mely
akár rosszabb, akár jobb, de mindenképpen más, mégpedig visszavonhatatlanul és
visszahozhatatlanul az. Ezzel párhuzamosan sejlik fel a versekből (Madách Imre
eszkimó színjére rímelőn) a „KarabachEurópa” rémképe. Azé a földrészé, melyet
a kisebbségek tiportatása miatt elszabadult
pokol ural éppoly igazságtalanul, mint
amilyen igazságtalan volt az egyes nemzettestek politikai hovatartozásának egykori megállapítása. Lászlóffy Aladár verseiből mindenesetre a történelmi tényeket

tiszatáj
rezignált nyugalommal figyelő, de nemzeti örökségére és hovatartozására büszkén vigyázó személy portréja rajzolódik
ki, olyan alkotóé, aki felelősnek érzi magát az anyanyelvi megszólalás aktusának
minőségét illetően.
Már rács se őriz, szerte mégse széled
e társaság, ismeri jól a széled
és hosszad is, ó maradék hazám –
és ezt már fegyelemnek mondanám.
A versek erős kontúrokkal rendelkező
másik csoportja a személyes líra körébe
sorolható. A lírai én hétköznapi léttapasztalatát verssé érlelő költői szólalás úgy
küzdi le a témaválasztás triviális voltából
adódó közönségességet, hogy az örökkévaló pillanatba, a mindig tartó mostba
helyezi a vers megszületésének pillanatát,
mely adott pillanat szinte mindig megegyezőnek (avagy a megegyezés látszatát
fenntartani kívánónak) tűnik az éppen
aktuális léttapasztalat időpillanatával. Ekképpen igazolódhat a költemények témájának, hangulatának poétikai jogosultsága.
Ilyen vers a Nyitott ablak, a Múzeum-város
téli alkonyatban, a Színház a kórházablakon, az Idill vagy A pontos idő Profán, hétköznapi gondolatok éppúgy megjelennek
ezekben a költeményekben, mint a fehér
papírtól való, immár talán Mallarmé hagyományosnak nevezhető félelem, mely
Lászlóffy Aladár lírájában nem is meghökkentő módon ugyanennek az üzenethordozónak a tiszteletével párosul. Az Ólomorgona című vers az előzőekkel párhuzamosan a Gutenberg-galaxis búcsúztatójaként is értelmezhető. Makacs hitvallás a
könyv, a kézirat, a nyomtatott szó jövője
mellett.
Jöhet idő, hogy kinn a nyelv alatt
elfogy az ösvény, palló beszakad,
a magán-hangzó magyari szavak
elkeveredve mássalhangzanak,
jöhet Heródes-karácsony, lehet
legyilkolni a gyermek-könyveket.

1999. december

101

mazó – hátlapszöveg is. Az olvasó azonban remélheti, hogy talán nem valósulnak
meg a kolozsvári költő szavai: „Lemegy
Apokaliptikus ezredvégi látásmód pá- a poézis? Másodszor nem lesz világ sem.”
rosul az emberi kultúra értékeit számbavevő, de ígéretes folytatást már nem nagyon remélő költői magatartással Lászlóffy Aladár legutóbbi kötetében. Pesszimista a – feltehetőleg a szerzőtől szárDe minden könyvet, minden szót soha.
Erre volt jó az ólomorgona.

Kelemen Zoltán

PATAKI FERENC: LUCA

102

tiszatáj

Evilága a vers"
"
FRIED ISTVÁN TANULMÁNYAI BAKA ISTVÁNRÓL
A Baka István költészetéről írott tanulmányait Árnyak közt mulandó árny
címmel összegyűjtő Fried István egyhelyütt megjegyzi, hogy újabban elfogadott
gyakorlattá vált a versek alatt lábjegyzetben közölni a költő rövid életrajzát, mintegy afféle kapaszkodót is adva a versek
megértéséhez. Lábjegyzet helyett itt, ennek a rövid írásnak az elején hadd foglaljam össze pár mondatban azt, mit kell
tudnia annak, aki Fried István kötetét
érteni akarja. Kezdem a kezdetek kezdetén: Baka István Szekszárdon született
1948-ban, egyetemi hallgatóként került
Szegedre, magyar-orosz szakot végzett, az
orosz irodalom iránti érdeklődése meghatározta műfordítói munkáját, s hatott
költészetére is. Szegeden vált elismert
költővé, itt élt haláláig, 1995-ig, de nem
lett szegedi költővé a kifejezés Juhász
Gyula-i értelmében, ő mindig inkább
szekszárdinak vallotta magát, időnként
visszahúzódott szülővárosába, írni-pihenni, de alakja hozzánőtt Szegedhez,
a város „irodalmi közéletében” hangsúlyo-

san jelen volt, ami azt jelentette, hogy
voltak páran, akik betértek hozzá a Kincskereső szerkesztőségébe, s hogy voltak páran, akikkel beszélgetni tudott. Költészete
a hatvanas évek végétől bontakozott ki, jó
ideig azonos utat járt nemzedéktársaival,
talán csak a képalkotáshoz való következetes ragaszkodása egyénítette. Aztán – véleményem szerint műfordítói munkái révén is – átalakult a költészete, egyre egyénibb hangot kapott, a korábbi történelmi
szerepversei helyére egészen sajátos áttételek révén vallomásos szerepversei kerültek, betegsége tragikus erőt adott ezeknek
a verseknek. A kilencvenes évek elején
már az egyik legelismertebb magyar költő
és műfordító, halálakor jó páran tudták,
hogy ki távozott közülünk. Versei megjelentek összegyűjtve és az Unikornis Kiadó által gondozott magyar költészeti kincsestárban is. Halála után pár irodalmi
folyóirat tematikus számot adott közre
életútjáról, költészetéről, ám azt hiszem
az irodalmi „birtokbavétel” még csak
most kezdődik el, noha versei aligha kaphatják meg végleges értelmezésüket, mert
gazdagabbak minden leírásnál, bemutatásnál. A mi nemzedékünk Baka István sorsában és költészetében figyelte meg azt,
amit Radnóti vett észre József Attila
halála után: a halál különös fényt ad a verseinek, véglegessé, megváltoztathatalanná,
s az időben gazdagodóvá formálja őket…
Baka versei túllépnek az aktualitásokon,
az irodalmi és politikai mozgalmakon, az
emberről és annak küzdelmeiről szólnak –
nem múló érvénnyel…
Tiszatáj Könyvek
Szeged, 1999
206 oldal, 640,- Ft

1999. december
Fried István, a szegedi egyetem tanára
Baka István életében több dolgozatot tett
közzé a költő verseiről, köteteiről – mostani könyvében ezek a dolgozatok kapnak
helyet, s hozzájuk társul a Tiszatáj Bakaemlékszámában közreadott, az Egy és
megkettőzöttség című összegzés. Amikor
Fried elkezdett Bakáról írni, Baka István
már ismert költőnek számított, de nem
volt még kanonizált költő. Azt hiszem
kanonizált költővé nem is vált, nem bírta
volna elviselni a kiosztott szerepeket, ám
tény, hogy egyre többet hivatkoztak rá,
egyre ismertebbekké váltak versei, s egyre
több írás is jelent meg köteteiről. Ezek
között az írások között jutott fontos szerep Fried István dolgozatainak: az irodalomtudomány eszközeivel több fontos
jelenséget elemzett-értelmezett, így járult
hozzá Baka költészetének megismeréséhez. Nem portrét rajzolt, nem pályaképet
írt, a szó szoros értelmében irodalmi jelenségeket, párhuzamokat, motívumokat
tárt fel, írt le. Ha egyszer pályakép, „monográfia” íródik majd Bakáról, akkor
látjuk majd azt, hogy milyen fontosak is
ezek a mélyreható és alapos elemzések.
Fried István az összehasonlító irodalomtudomány professzora – tudásával, felkészültségével olyan összefüggéseket vett
észre, amelyek más előtt könnyen feltáratlanul, értelmezhetetlenül maradtak volna.
Soha nem végleges képet rajzolt Bakáról,
jól tudta, hogy formálódó, bontakozó,
fejlődő pálya a Bakáé, így a végleges értelmezések helyett inkább megjegyzéseket, következtetéseket fogalmazott meg,
s figyelte, hogy a költő pályája merre megy
tovább, milyen új jelenségek hívódnak
életre. Az általunk már ismert távlatból,
a halál távlatából megdöbbentő, hogy még
az utolsó időszak verseiben is érzékelte
a továbblépés, a kibontás, a költői-logikai
rendszer továbbfejlődésének lehetőségét,
mondván: „belépve a hagyománytörténésbe
a hagyománnyal folytatott vita új alakzatok
létrehozására késztetheti a lírikust.” Másutt

103
pedig azt emelte ki, hogy az Üzenet ÚjHuligániából című versben a „továbblépés
lehetőségeit” is fölfedezni véli…
Fried István létezési terét – ha szabad
ezt a kifejezést használnom – szellemi
értelemben mindenképpen a motívumok
szinte az egész világirodalmat behálózó
sora rajzolja ki. Tisztában van azzal, hogy
„a tárgyak, a motívumok az egész világirodalmi folyamatot át- és befogó sort alkothatnak”, ám mivel látja azt is, hogy ennek
következtében szinte minden mű minden
művel rokonítható lenne, jónéhány megszorító megjegyzést tesz, s ugyancsak jónéhány elemzéssort gondol végig, míg eljut annak a megállapításáig, hogy Baka valóban archetipikus módon kezeli az általa
megszólaltatott figurákat, s archetipikus
módon láttatja az általa megjelenített helyzeteket. Ezekben a különböző és egymástól formailag elváló tanulmányokban
(gyűjteményes kötetről van szó!) egységes
gondolatmenet mutatkozik meg, s a főbb
megállapítások ennek az egységes gondolatmenetnek képezik a részét. Az alábbiakban
azokat a megállapításokat próbálom kiemelni, amelyek a számomra (de talán nem
csak a számomra) fontossággal bírnak.
Az első kiemelendő megállapítás Baka
István költészetének „rendszertani” helyére vonatkozik. Baka ugyanis úgy volt
modern – modern? posztmodern? – költő,
hogy költészetének számos elemében felidézte a klasszikus költészetet is. E jelenség kapcsán írja Fried: „tudatában volt
ugyan – költészetének tanúsága szerint –
a korszakváltásnak, a korszakküszöb átlépése
sürgető igényének, poétikai elveit tekintve
azonban mintha az utómodernség eszköztárát vélte volna a leginkább megbízhatónak
én-hasadtsága, vagy ami evvel azonosnak
tetszik, én-sokszorozódása verssé formálására. …a verset nyelvek találkozásává képes
avatni, s e líra az életmű legjobb darabjaiban olyan kultúratörténéssé válik, amely
szuverén módon emeli be egy másik (nyelvű)
kultúra tapasztalatait a maga versvilágába

104
(mint az a Pehotnij-versekkel megtörtént).”
Pontos szavak, sokat fogják még idézni
őket…
A másik lényegi megállapítás a költőnek a verséhez való viszonyára vonatkozik. Korszakhatáron élünk, szó volt erről
az előbb kiragadott szövegrészletben is,
korszakhatáron, amikor a vers léte is
megkérdőjeleződik, s már régen nem úgy
jelenti a cselekvést, ahogyan mondjuk
a tizenkilencedik században jelentette. Ebben a helyzetben a költő a gyakorlati
cselekvés kedvéért lemondhat a költészetről, eltávolodhat tőle, abbahagyhatja az
írást, vagy – átlátva a helyzetet, ironikus
távolságot teremthet verse és műve között, harmadik esetben pedig magát a
verset ruházhatja fel a teljesség jellemzőivel, s így a vers válhat a világává. Ez
utóbbi történt Baka Istvánnál is, s ez sokat megmagyaráz a költő mindennapjaiból is, a való világban való botladozásaiból – miközben elvi jelentőségű kérdésekben mindig következetes álláspontot képviselt –, de abból is, hogy szinte élete
utolsó pillanatáig, önmagát, betegségét
a kívülről néző ember szemével is tudta
figyelni. Erre utal Fried István, amikor
a következőket mondja: „A vers – a Háry
János búcsúpohara című versről van szó,
F. L. – Háry Jánosának keserű szójátékra,
szinte anagrammára is telik ironizáló tudatából…, a halál zord mindenhatóságát a lét
rendjébe állítja, súlyos és közönséges egyensúlyával illeszti be élete világába, a lábomhalálom rím fogcsikorgatóan játékos kongása”, később pedig erre a rímre utalva
mondja a következőket: „Ahol a ’halálom’
is csupán rím, vagy elsősorban rím, ott az
öntudatában erős szubjektum jelenlétét tapasztaljuk, a mulandóságnak mindennapos
tudomásul vétele a létfelejtés ellen munkálkodik.” Ez a meditáció-sor készíti elő
végleges megállapítását: „evilága versszerű,
evilága a vers.” Másutt ehhez még hozzáteszi: „Miközben épül a REND, Baka létének háza a verseiből épül…”

tiszatáj
Fried István harmadik fontos megállapítása Baka alakmásaihoz, szerepverseihez
kapcsolódik. Ismeretes, már Baka pályájának kezdetén megjelentek az ún. azonosuló-megidéző szerepversek, főképpen történelmi-kultúrtörténeti szereplők, helyzetek megidézése révén. Később Liszt
Ferenc, Széchenyi István, Ady Endre megidézésével az ilyen jellegű versek költészetének legjellemzőbb darabjaivá váltak, pályája utolsó szakaszában viszont a korábbiakhoz képest új típusú szerepversek jelentek meg, nem történeti jelentőségű, hanem inkább hétköznapi figurákhoz kapcsolódva. Baka ennek a „teóriáját” is megteremtette: önmagát nem tartotta érdekes
egyéniségnek, inkább annak a lehetőségét
kereste, hogy önmagát megemelje mások
alakjának felidézésével. „Szerepjátékos vagyok, ezek különböző maszkok, és az embernek mindent végig kell próbálnia… Minél
határozottabb az álarc, annál személyesebb.
Az én személyem nem jelent semmit az
embereknek. Középszerű minden tettem és
gondolatom. Egy valami talán nem az: hogy
én meg tudok bizonyos dolgokat fogalmazni… Mitológiai és történelmi személyekhez
kötök, akiknek van már jelentéstartományuk” – mondta. Hadd tegyem hozzá ehhez a költői önjellemzéshez, hogy ezeknek a jelentéstartományoknak a felidézésével Baka önmagáról is sokat elmondott… Fried István két vonatkozásban is
foglakozik a szereppel, maszkkal. Egyrészt az én-költészet megújhodását figyeli
bennük, mondván, hogy „költeményei
tanúskodnak a lírai jellegű versszerűség megújulása mellett… Baka István számára a ’sze
repvers’, az ’idegen’ jelmezbe bújás nem egyszerűen énrejtő-álcás reagálás a mind kevésbé körülírható érzéki 'valóság'-ra, hanem
lényegében azonosulási gesztus: az irodalom,
a költészet, a művelődés által feltárt, ismertté tett világokra reagál olyképpen, hogy
a megszólalás különféle lehetőségeiben a maga
helyzetét és tapasztalatát, világérzékelését és
világtudását mutatja föl”. Másrészt érzi en-

1999. december

105

nek a szerepjátéknak a bonyolultságát,
drámaiságát és tragikusságát is, ezért írja,
hogy „verse középpontjába emeli maszk és
szerep lényeggé, önálló 'státussal' rendelkező
költői alakká építésének 'drámáját'”. Igen,
drámává változott ez a költészet, az önmegőrzés kísérletének és a pusztulásnak
a tragikus ütközésévé, drámájává. Feltehetően ez a drámaiság élteti ma is Baka István verseit…
Csupán néhány motívumát emeltem
ki annak a motívum-rendszernek, amelynek segítségével Fried István Baka István
verseit elemezte, értelmezte, motívumait
nyomon követte, ám talán sikerült érzékeltetnem, hogy tanulmányai immáron

megkerülhetetlen segítői lehetnek azoknak, akik Baka István költészetének sajátos vonásait akarják megtalálni. Összegyűjtésük nem csupán egymás mellé
emelte ezeket a tanulmányokat, hanem
„meg is emelte” őket: együtt többek, mint
ahogy eddig a folyóiratokban önmagukban álltak: nem csupán egy nagy költő
megértésére tett kísérletek, hanem arra is
példát adnak, hogy a jelentős költészet az
irodalomtudomány eszközeivel értelmezhető és megérthető…

PATAKI FERENC: FEHÉR KARÁCSONY

Füzi László

106

tiszatáj

Kultúrtörténések" Baka István verseiben
" FRIED ISTVÁN: ÁRNYAK KÖZT MULANDÓ ÁRNY
„Ha kifelé bezárul minden út, / Itt legbelül lesz tágasabb a tér…” – írja Baka István egyik kései versében, a Vadszőlőben.
A Baka-versek e tágas, belső terét, amely
kulturális tér is egyben, vizsgálja Fried
István tanulmánykötetében. A szerző
szándéka szerint nem monográfiát akar
írni, a hét tanulmányban azonban Baka
István költészetének legfontosabb motívumait elemzi, feltárja a versek kulturális
kontexusát, hű portrét rajzol a maszkok
mögé rejtőző és a maszkokban önmagát
felmutató lírai énről. A könyv tulajdonképpeni tárgya Baka utolsó három kötete,
az 1990-es évek érett versei; s Fried István
ezzel a választásával akaratlanul is értékítéletet mond; vagyis Baka költészete
akkor válik a magyar irodalomban meghatározóvá, mikor létjogosultságot nyernek azok az „utómodernre” (Fried szívesebben használja ezt a szót, mint a posztmodernt) jellemző poétikai eljárásmódok,
melyekkel mintegy rehabilitálódik a költő
nyelv- és világteremtő ereje, mivel már
nincs értelme, hogy a költészet önmaga
céljain és eszközein kívül más, „külső”
célokra és elvárásokra is reagáljon.

Számomra Fried István könyvének
legszimpatikusabb vonása, hogy szigorúan
csak az irodalomról szól; benne az irodalom és a hozzá kapcsolódó elmélet ugyanakkor nem zárt rendszer, nem is kinyilatkoztatás vagy prófécia, hanem eleven
folyam, amely a szó szoros értelmében
mind a versben, mind az interpretáció
folyamatában „megtörténik”, s ily módon
az olvasót szintén kalandozásra, felfedezésre csábítja – a Baka-versen innen és
túlra, a kultúrtörténet tágas terében. Már
a kötet bevezető tanulmánya, amely a magyar költészet állapotát elemzi az 1990-es
évtizedben, az értelmezés szabadsága mellett száll síkra. A mai líra jellemzői közül
két törekvést állít előtérbe, melyek többek között Baka lírájában is meghatározóak: a magyar helyzettudat és a világlíra
idő- és térbeli egyeztetésének kísérletét,
valamint a líra objektivizálására irányuló
akaratot. Fried István másik érdeme, hogy
rendkívül óvatos a minősítésekben. Mikor
a ciklusképző szándék egyre gyakoribb
megjelenéséről beszél a mai magyar költészetben (Kovács András Ferencnél, Visky
Andrásnál és másoknál), nem kívánja eldönteni, hogy főtendenciáról van-e szó
vagy időleges irányzatról. Hiszen minden
feltevést a szövegekből kiinduló vizsgálatnak kell igazolnia.
A Baka-értelmezések sorát a Caspar
Hauser című versről írott tanulmány
nyitja, az Árnyak közt múlandó árny,
amely egyben a kötet címadója is. Baka
versvilágának a lényegét a következőkben
fogalmazza meg: „… Baka István költői
világáról akkor kapunk talán megbízhatóbb információkat, ha nem kizárólag
Tiszatáj Könyvek
Szeged, 1999
206 oldal, 640,- Ft

1999. december
a költők, elődök példaképek radikális poéta-értelmezőjeként, hanem a költők, elődök, példaképek költői világának „megértő” átírójaként, csöndes vitapartnereként, még pontosabban szólva: az általuk
emberi léthelyzetek paradigmatikus esettanulmányaként feldolgozott alakok, tárgyak, motívumok újra-elbeszélőjeként,
egyszóval: a motívumok belső szerkezetének újragondolójaként látjuk.” (43.) Ebből az előfeltevésből kiindulva értelmezi
Baka „szöveguniverzumát”, amely megteremtette a maga „világirodalmát”. Adott
tehát a „kultúrtörténés” színtere: a vers
a maga előszövegeivel (a Caspar Hauser
esetében, ahogy Fried István finoman
felfejti, Novalis, Verlaine, Trakl, Juhász
Gyula versei és Jacob Wassermann regénye) és utószövegeivel – lábjegyzetben
közli a szerző, hogy Balla Zsófia 1998-ban
Caspar Hauser-variációk címen írt verset
(majd később e versnek párja is született),
Baka István versét választva kiindulási
pontul. Szemtanúi lehetünk a keletkező
szövegek végtelen kultúrtörténeti folyamának, s miként az utószöveg megjelenése is bizonyítja, Fried István választott
módszere – az intertextualitás – hitelességéhez nem férhet kétség.
A Baka István hetvenkedő katonája.
A tragikus Háry János című tanulmány a
magyar irodalom és a világirodalom kontextusában tárja fel Baka Háry-ciklusában
a NIX-képzet forrásait („A Nix-be ejt le
prüsszentő halálom”– Háry János bordala),
amely a Semmi-Minden lényegi azonosságán alapul. Az értelmező bátorságára vall
az az első pillanatra meghökkentőnek
tűnő feltételezés, mely szerint a Háry
János búcsúpohara nem áll oly messze
Adrian Leverkühn kozmogóniai elképzeléseitől sem Thomas Mann Doktor Faustus
című regényéből. Ezzel párhuzamban
a verselemzés folyamatában Fried István
mintaszerűen mutatja be Baka poétikájának egyik lényeges eljárásmódját, az interiorizálást, vagyis azt, ahogy a költő a külső
világteret szinte rilkei módon belső világ-

107
térré (Weltinnenraum) alakítja át, melynek
következtében értelmet nyer a meglepő
Leverkühn-párhuzam: „Baka a külső világ
vaskos leírását poetizálja át egy belső világ
víziójává, miként Leverkühn a maga tengermélyi és világűrbeli utazását (csakhogy
Baka versbe, Leverkühn zenébe kényszeríti a víziók és a hallucinációk széttartó
elemeit). Tér és idő ekképpen zsugorodik
emberi léptékűvé […], ugyanakkor tágul ki,
lesz világteremtéssé…” (71.) E tanulmány
szintén hozzájárul a Baka István költészetében domináns szerepvers fogalmának elméleti tisztázásához, valamint az öntudat
versteremtő erejének bemutatásához.
A Sztyepan Pehotnij testamentuma
című kötet értelmezése áll a Van Gogh
szalmaszéke című tanulmány középpontjában. Sztyepan Pehotnij, az „alterego”,
a „dvojnyik” Fried interpretációjában sajátos lélekvezető: „…kalauzzá válik, aki
a benső világtér labirintusában igazít el,
mert vezetője a zene, az irodalom, amely
a létfelejtés ellen vívott küzdelem tere felé
irányítja az Európa évszázadait meg az
örök száműzöttség évezredeit állandóan,
tehát a pillanat jelenében átélő, az ittlétbe
kényszerítő, a nyelv foszló lehetőségeibe
fogózó (magyar) peregrinust.” (82.) Ugyanakkor feltűnő, hogy a tanulmányban kevéssé kidolgozott az orosz irodalmi kontexus, annál inkább az európai zenei és
filozófiai. Úgy gondolom, hogy az orosz
kultúra „bensővé tétele” a Sztyepan Pehotnij-ciklus egyik meghatározó eleme és
elve, sőt, életrajzi tétje – különösen a Mandelstam-, Brodszkij- és Hodaszevics-fordítások után a saját versbe szervesen beépülő, „idegen” motívumok okán –, e nélkül nem tárható fel teljességében a szöveg
intertexusa. A tanulmány egyik lényeges,
apró megfigyelése is mindenképp közzétételre méltó, már csak azért is, mert bizonyítja Fried István minden részletre kiterjedő, finom elemző készségét: a filozófiai és zenei összefüggések felfejtése során
még azt is észrevette, hogy a ciklus verseiben gyakran felbukkan a Baka-név ana-

108
grammája. A tanulmány végkövetkeztetésével egyébként fenntartások nélkül egyetérthetünk: a Sztyepan Pehotnij-kötet, mint
a költői létmegértés összegezése, küzdelem az autentikus beszédért, vízió erről
a világról, „a napjainkban még lehetséges
költészetről, amely az összes eddig volt
költészet továbbgondolása”. (108.)
A Baka István benső világtere című tanulmányát Fried István a költő utolsó
kötetének, a November angyalának szenteli. A megrázó erejű utolsó versek (többek között a Pygmalion és a Carmen) hiteles értelmezésének kulcsát Fried a megtartó emlékezet bakai paradoxonában véli
felfedezni. Rendkívül fontos az a megállapítás, amely a versek halálközeliségének
élményét írja le, vagyis azt a folyamatot,
amely ezt az élményt költészetté változtatja át: „Az emlékezet összetartó ereje is
véges, a kezdet és a vég a körülmények hatalmát igazolja; mégsem vereségtől vereségig ível a költő, a költészet, a vers útja,
hanem a megélt vég felől szemlélt úton
halad a felismerések, a ráismerések és így a
dolgok-tárgyak világa felé, a kulturális emlékezet irányában”. (116.)
Fried István kötetének számos érdeme
közül az is kiemelendő, hogy mindig az
elemzés tárgyát képező vers vagy versek
határozzák meg az alkalmazott műértelmezési stratégiát, melynek segítségével elindítja a „kultúrtörténéseket”. Jó példa
erre a Puskin és Baka István Sellője című
etűd, amelyben a pszichoanalitikus megközelítési módszer szöveghez illő fogalmait és szimbólumait használja fel eredményesen, s mond újat nem csak a Bakaversről, hanem Puskin Sellőjéről is, az
orosz irodalomban oly fontos, női princípiumhoz való visszatérésként értelmezve
a költeményt. Baka Sellő-szonettje Fried
szerint szinte ott folytatta, ahol Puskin
abbahagyta: ám míg Puskin a történetet
a szimbolikusba, a regébe csengeti ki, addig Baka önéletrajzi mítosszá növeli.
A kötetet összegző tanulmányában
(Egy és megkettőzöttség) Fried István már a

tiszatáj
költő halála után megjelent Tájkép fohászszal című kötet alapján tesz Baka lírájának
egészét érintő, elemző megállapításokat,
melyek megszívlelendők a további kutatások szempontjából is. A természet és költészet összefüggéseit vizsgálva arra a következtetésre jut, hogy a „tájban bolyongó
költő” hitbéli hányattatásainak igazi tétje
a „költői írás révén föltalálható tökéletes
nyelv”. Tehát Baka úgynevezett „istenes
verseiben” célszerűbb allegóriát vagy jelképiséget keresni, mintsem a vallási-teokratikus világképre utaló ideologikus vagy
mitologikus tartalmat. Baka a „versek Istenét, a költő Istent” szólítja meg, a látomását vetíti ki a kozmoszba, amely számára
nem más, mint az irodalom, a nyelv által
körülhatárolt tér. E körülménnyel függ
össze az is, hogy a Baka-versekből kibomló lírai ént a megszólalás tétje mellett
az alakváltoztatásban rejlő esélyek foglalkoztatják igazán. Fried Istvánnal egyetértve, én is azt gondolom, hogy a kutatásnak Baka lírájában mindenekelőtt a maszkok, díszletek és jelmezek feltérképezésére és magyarázatára kell irányulnia.
Egyébként érdekes lenne, ha a jövőben
egy tipológiai vizsgálat feltárná a mai magyar költészet szerepverseinek sajátosságait, melyben bizonyára Baka István költészetének is kiemelt hely jutna, s amely
egyúttal hozzásegítene ahhoz is, hogy árnyaltabban tudjuk meghatározni lírájának
egyediségét az irodalmi folyamatban.
Baka István már több mint négy éve
nincs közöttünk. A veszteséget gyógyító
idő azonban arra is kötelezi értelmezőit,
hogy az emlékezésen túl, a külső – nem
irodalmi – körülményektől immár kellő
távolságot tartva, egyedül költészetének
immanens valósága legyen a vizsgálat tárgya. Fried István könyve – mind a szándékot, mind a megvalósulás színvonalát tekintve – az első fontos lépés ezen az úton.

Szõke Katalin

1999. december

109

…a felemás zoknim én vagyok"
" BAKA ISTVÁN: AZ IDÕ TÉRKÉPJELEI
Baka István a kilencvenes évek elején
nemcsak verseket, hanem tárcákat, portrévázlatokat is írt. A napi- és hetilapokban
megjelent írások bizonyítják, hogy – költészetéhez és prózájához hasonlóan –
Baka publicisztikája is figyelemre méltó,
kiegészíti és árnyalja a költőről és műfordítóról alkotott képet. A kötetben olvasható szövegek alapján kijelenthetjük,
hogy Baka István nem volt újságíró:
a publicisztikát is ugyanolyan esztétikai
mércével mérte, mint a költészetet, és az
önmaga által kiszabott művészi követelményeknek megfelelően írt tárcát vagy
tárcanovellát. Mégis: sokkal személyesebb
ezekben az írásokban. Nem ölt maszkot,
mint verseiben; nem bújtatja (lánc)metaforákba, hasonlatokba érzéseit; ironikus-önironikus szemlélettel közelít a kevéssé
mulatságos, egyáltalán nem kacagtató
kérdésekhez, élethelyzetekhez is. Bombitz
Attila fejtette ki Baka publicisztikájáról
szóló tanulmányában: „A lírikus bonyolult metafora-világával, a prózista mesélő
hasonlat-világával szemben a publicista
egy eltűnt, mostanra újból divatját élő

anekdotavilágot támaszt fel, és legyen bár
mégoly súlyos is olykor mondanivalója,
könnyed hangon, lényegretörően, szabadon adja elő azt is.” (Forrás, 1996/5. 81.)
Az idő térképjelei című kötet – melyet
Bombitz Attila válogatott és rendezett
sajtó alá – öt „felvonásból” áll, akár
a klasszikus drámák: Az orosz irodalom
mártíriuma, Portrévázlatok az orosz költészetből, Alakok és művek, Kortársaim, Történetek. Az első fejezetben az orosz irodalomtörténetet kiegészítő írásokat találunk.
1991 szeptemberétől 1992 februárjáig –
zömmel – a Délmagyarország hasábjain
jelentek meg az orosz nyelvű irodalom
kevésbé ismert művészeiről szóló szövegek, melyek Puskin, Dosztojevszkij, Gumiljov, Jeszenyin, Mandelstam, Cvetajeva,
Hodaszevics, Arszenyij Tarkovszkij, Szosznora, Brodszkij, Tomas Venclova, Gennadij Ajgi alakját idézik. A kötet nyitódarabjában (Ki ölte meg Puskint?) a kultúra
egyetemességére és határok nélküliségére
figyelmeztet: „A mi tájainkon a rendszerváltások azzal járnak, hogy nemcsak a fürdővizet öntik ki a gyerekkel együtt, hanem gyakran még a fürdőkádat is utánahajítják. Ez történt 1948 után a nyugati civilizáció értékeivel és intézményeivel, s ez
zajlik manapság a »barbár« kelettől való
elfordulás jegyében, különös tekintettel
mindarra, ami orosz, azaz »szovjet«, halott e két dolognak vajmi kevés köze van
egymáshoz […].”
Baka István szenvedélyesen szerette
az orosz irodalmat. Kedves költője volt
„a szimbolizmus diadala idején jelentkező” Hodaszevics „ironikus világföléÉlõ Irodalom – Jelenkor Kiadó
Pécs, 1999
128 oldal, 990,- Ft

110
emelkedettségét” csodálta és irigyelte; igyekezett megfejteni Cvetajeva és Arszenyij
Tarkovszkij (egy idősödő nő és egy fiatalember) kapcsolatának titkát. Szosznoráról
megállapította, hogy „a villoni sors és
a modern ember életérzése ötvöződik
alakjában”. Jeszenyin öngyilkossága kapcsán megjegyzi: „…az elpattanó idegeket
ő maga feszítette túl…, de minek erről
beszélni? Aki verset ír, önmagát égeti –
szép csendesen, idejében lecsippentett kanóccal, mint Goethe vagy Arany János,
vagy mindkét végéről, rohamosan fogyva,
mint Jeszenyin és József Attila.” Akár
fájdalmas önjellemzésnek is tekinthető
e néhány sor…
A kötet középső egységének élén a
Döbling című vers ihletőjéről, Széchenyi
Istvánról vall a költő. „A legnagyobb
magyarhoz” fűződő élményeit a „Széchenyi István pokla a mi poklunk” kijelentésben összegzi. A történelem és az irodalom mellett a zene is meghatározó szerepet játszik Baka István életében. Leonard
Bernstein Mahler-felvételeit hallgatva az
első találkozás élményét eleveníti fel:
„Szokol rádiómból egy primitív orsós
magnóra vettem fel – merő kíváncsiságból
– a III. szimfónia első tételét. Visszajátszva
ugyanúgy hangzott, mintha szappanosdoboz-zörgést vécécsésze-zubogással próbálnánk visszaadni, amit viszont így is
sikerült kihallanom ebből a hörgésbőlvartyogásból, még így is lenyűgöző volt”.
A zene és az irodalom olyan szoros egységet alkot Baka István írásaiban, hogy az
sem meglepő, ha Mahler-művet Rilkeelégiával állít párhuzamba, ha Lorca kapcsán Manuel de Falla és Szokolay Sándor
neve kerül elő, ha szülővárosáról, Szekszárdról szólva az álmában együtt sétálgató Babits Mihály, Mészöly Miklós és
Liszt Ferenc alakját idézi.
A Kortársaim című fejezetben Baka
István pályatársai tűnnek fel egy-egy személyes hangvételű írásban. Kormos István, Hervay Gizella, Balla Zsófia, Tóth

tiszatáj
Bálint és a „szegedi klán” három tagja,
Petri Csathó Ferenc, Szepesi Attila, Zalán
Tibor. Valamennyi portréban közös,
hogy egy-egy konkrét élmény adja a gondolatmenet alapját. Balla Zsófiával például
akkor ismerkedett meg, amikor egy „ikarusznyi fiatal magyar író indult Kolozsvárra, hogy az erdélyi nemzedéktársakkal
– nemcsak magyarokkal, románokkal is –
találkozzék”. Hervay Gizelláról – „az árvaság költőjéről” – szólva lelkiismeret-furdalását említi: „Engem megkért, vigyem
ki a Maros-torkolathoz […], neki látnia
kell, hogyan találkozik a Tiszával. Én meg
már belefáradtam Gizi lobogásába, és azt
mondtam: – Majd máskor, lesz még rá
idő! – Sohasem bocsátom meg magamnak,
hogy nem teljesítettem a kívánságát.”
Hogy az irodalom–zene–képzőművészet „szentháromsága” teljes legyen, Pataki Ferenc festőművészről is képet kaphatunk. Baka István több kötetének borítóját a festőművész-barát képei díszítik.
Baka értékelése szerint „Pataki Ferenc
festményei műalkotások. Tehát: aki szeretettel közeledik feléjük, beléphet a képbe,
bejárhatja vörösen-sárgán izzó vagy acélhideg kék tájait, együtt álmodhatja a piktorral a gomolygó álomalakokat, ihat a borából, megtörheti a kenyerét.”
Az Ilia Mihályról szóló töredékben
Baka arról vall, hogy tanára „alig észrevehető, de határozott szellemi irányításának” köszönheti, hogy nemzeti költő lett
(„ehhez némi ezoterikát és ateizmust elegyítve”), és azt is megtanulta mesterétől,
hogy „magyarnak lenni ízlés kérdése is,
nemcsak elhatározásé, hogy ezért »ebbe«
mégsem lehet úgy belépni, mint egy
pártba”. Baka szól arról is, hogy Ilia Mihálytól kapta a legtöbb levelet, annak ellenére, hogy ugyanabban a városban laktak: „…azt hiszem, időnként kileste, mikor nem vagyok bent a munkahelyemen,
s gyorsan bedobott az újságosládába egyegy öt-tíz soros episztolát, amellyel új és
páratlan műfajt alkotott a magyar iro-

1999. december
dalomtörténetben: a levél-epigrammát”.
(A Tiszatáj 1996. szeptemberi Baka-emlékszámából kiderül, hogy a költő is szívesen
írt vidám, verses üzeneteket, „episztólákat” munkatársainak; néha Horatius, Majakovszkij vagy Zrínyi Miklós stílusában,
néha pedig a szavakkal vagy akár a magánhangzókkal is takarékoskodva.)
A kötet zárófejezetében összegyűjtött
történetek közül a Felemás zokni önironikus-ironikus soraiban Baka István személyiségének érdekes vonását fedezhetjük
föl: „Igen, a felemás zoknim én vagyok.
Egyik zoknim a fény, a másik a sötétség.
Egyik zoknim a jin, a másik a jang. Egyik
zoknim hagyománytisztelő, a másik
avantgárd. Ezért estére az egyik lábam
nemesen érett, a másik fiatalosan nyers
illatot áraszt. Az egyik zoknim népnemzeti, a másik szociálliberális. Még a lyukak
sem egyformák. […] Felemás zoknim
politikai és művészi hitvallás; pólusai
vannak, de ezek a pólusok nem különülnek el jobb-, illetve baloldalira. (Cipő
esetén, bizony, már színt kell vallani!)”
Hasonlóan személyes, ám ezúttal fájdalmas élményeket elevenít föl Az álomgyűjtő című írás, amely arról is tanúskodik, hogy Baka István súlyos betegsége
alatt is megőrizte humorát. Műtétjére
a Felemás zokniban is fellelhető iróniával
emlékezik vissza, ám most – éppen a betegség és a halál fenyegető képei miatt –
fájdalmas grimaszba torzul arcunk. Az
altatóorvos talán álmokat gyűjt, s éppen
a költő okoz neki csalódást azzal, hogy
álomtalanul tér vissza az ébrenlétbe.
„Mert a költők […] állandóan álmaikkal
bíbelődnek, s az álmok ébrenlétük minden percét kitöltik. Ezért aztán az alvás –
sőt, az altatás – idejére már semmi sem
marad belőlük, elálmodták ébren valamennyit.”
Bakó András történetei parabolák.
A szerző öreg barátot teremtett magának,
aki talán önnön lelkének másik fele, talán
a maszkok, alteregók kalitkájába zárt, ám

111
az elfojtásra lázadással, a lélek legmélyebb
üregeinek felfedezésével és napvilágra
hozatalával felelő valódi énje. A Válámi
van… című írás a múltidézés misztikus
bűvöletében keletkezhetett, és a letűnt
korok szellemisége utáni nosztalgia hívhatta elő a prédikációnak is beillő szavakat: „Meg aztán itt vannak a házaitok.
Istent keresitek, a vallásos érzést próbáljátok visszahozni kiszikkadt lelketekbe, de
hát megy ez úgy, hogy közben kietlen
betonkalitkában laktok? Azt hiszitek,
Isten a tapéta mögül fog előbújni, csótányok kíséretében? Az én gyerekkoromban még igazi házakban éltünk – igaz,
összkomfort nélkül, de minden háznak
volt pincéje és padlása, azaz mindegyik
tükrözte a kozmikus világrendet: pokol,
föld, mennyország.” A Váltók között a
halálfélelem szorongató, ugyanakkor tanulságos voltáról szól; a szimbólum és a
metafora segítségével késztet töprengésre.
Az egyedüllét értékén negatív példázatban
merengő Bakó András–Baka István a Micimackó-változatban bebizonyítja, hogy
a „semmiből” ugyan nem lehet „valamit”
teremteni, de a magányból, a sérülésekből
táplálkozó fájdalomból is születhet remekmű. Aki képes a nyüzsgő, egyre zajosabb világtól eltávolodni, és egy délutánt
vagy estét egyedül tölteni, az tudja, átérzi,
amit Bakó András Micimackója: az egyedüllét, „a természettel való tökéletes és harmonikus egybeolvadás gyönyöre” olyan
kiveszőfélben lévő érték, melyet „se méz,
se vajas zsemle, se felszínes baráti csevegés
nem pótolhat…”
A filozofikus írások mellett könnyedebb téma is előkerül: Baka kemény iróniával, mondhatni szarkazmussal állítja
pellengérre a televízióban gyakran látható, a Sunlicht nevű mosogatószert népszerűsítő reklámklippet (Sunlicht). „…felmutatják a mosogatószer dicsfényövezte
flakonját, s már búcsúznunk kell a klaszszikusokhoz méltó, feszültséggel teli, érlelődő és egyszerre kirobbanó konfliktust

112
hordozó, alig egy-két perces jelenettől,
amely fölött Anton Pavlovics Csehov és
Ingmar Bergman, sőt, Sigmund Freud
szelleme lebeg. Mindig katarzist élek át,
ha látom…” Nem is lenne igazi költő a
költő, ha nem pergetné tovább fantáziájában a meghatározó élményt: a lány, aki a
reklámklipp elején hamiskás félmosollyal
közölte anyjával a megdöbbentő tényt –
„nekem a Sunlicht a barátom” –, mérgében – hogy anyja „ezüstbajszú gavallérja
karján távozik” a „csatatérről” – földhöz
vágja a tányérokat és üvegtálakat, és a
tökéletes bosszú érdekében a lefolyóba
önti a maradék Sunlichtot.
A kötet záródarabja az 1994-ben keletkezett A káosz árvái vízió és példázat,
helyzetkép és jóslat, amelyet a boszniai
erőszaktételek kapcsán felvillanó Káosz
című film egy megrázó jelenete ihletett.
A Taviani-testvérek alkotásában egy szicíliai anya levelet vár Amerikába szakadt
fiaitól. Mindennap kimegy a kikötőbe, ám
hiába faggatja a matrózokat. Erőszakból
született fiát gyűlöli, eltaszítja magától,
bármennyire ragaszkodik is hozzá az apja
bűneiért vezeklő gyermek. A fogolytáborokban erőszakot szenvedett bosnyák
és horvát asszonyok hasonlóan tudni sem
akarnak gyalázatban fogant gyermekeikről. Szeretetre vágyó, korán megkeseredett árvák bolyonganak a romok között,
„homlokukon születésük bélyege sötét-

tiszatáj
lik”. Az „élőhalottak nemzedéke” Baka
szerint megdöbbentően hasonlít ránk:
„Szomorú szemű, fiatal férfiak és nők
vagyunk mi is, Közép-Kelet-Európa népei,
akik hiába esengünk szeretetért, megértésért Európa-anyánkhoz. Erőszakból születtünk, az Európa lágy alsótestébe falloszként behatoló hatalmak nemzettek […].
Messziről, kitartóan lopakodva kísérjük
anyánkat.” A látomás csattanója – ismerve
az európai viszonyokat és történéseket –
ma is időszerű és elgondolkodtató képet
rajzol a vén kontinensről: „Ahogy öregszik, egyre többet jár a kikötőbe. Levelet
vár. Amerikából.”
Baka István halála után vált igazán ismertté és elismertté. Radnóti Miklós írja
À la recherche című versében: „mert ami
volt, annak más távlatot ád a halál már…”
Ezt a sort József Attila halála óta egyre
gyakrabban kell idéznünk. A napi- és hetilapokban megjelent publicisztikai írásokban Baka István élményeinek mozaikcserepei csillognak, legkedvesebb költőiről, olvasmányairól vall, az alkotással és
az élettel együtt járó gyötrelem titkait
osztja meg az olvasóval. Életrajzának, életművének megkerülhetetlen elemei ezek az
írások.

Gajdó Ágnes

MÛVÉSZET
PANEK SÁNDOR

Álló századok, álló pillanat
MITIKUS TÉMÁK PATAKI FERENC FESTÉSZETÉBEN
Pataki Ferenc tagad és vall egyszerre. „...nem lógok a mesék tején, / hörpintek valódi világot, / habzó éggel a tetején.” – mondja József Attilával legutóbbi, Mesék és
mítoszok című kiállításán, mintha amúgy letagadhatná, hogy múltból eredő történetei
és érzékenysége a mindennapi dolgokban meghúzódó transzcendenciák iránt milyen
közel vitték őt a mesékhez. Bohumil Hrabal – Pataki választott „gyöngéd barbár” társa
– idős korában ingerülten utasította vissza, hogy prózái mesék, magán- és kisközösségi
mítoszok lennének, ahogyan pedig a közirodalmi értelmezés, igaz jórészt Jiři Menzel
filmjei nyomán, kezeli őket. Hrabal tiltakozása ma is fogas kérdés elé állítja olvasóját,
aki végső soron, talán szociológiailag is kimutathatóan, a szerző rigolyájának, írói
bogarának tekinti, amikor a mester életből ellesettnek, szigorúan realistának nevezi
történeteit, azokat is, amelyekben pedig rendre ott van a meseszövés, a személyes történetmesélés összetéveszthetetlen múltideje. A tagadva valló Pataki kiállításlátogatója
hasonló kétség előtt áll, amikor a mítosz nyomait keresi. A festő jellegzetesen természetelvű képein a színek és formák mögött reális tapasztalatok vannak, a felhasznált
anyagok pedig sokszor egyenesen hétköznapi rátalálásokból származnak. Egy szabályos mintázatú fekete cipődoboz, kiürült festékestubusok, Tisza-parton lelt fakérgek.
Semmi direkt kozmikum, semmi tudós időutazás.
Micsoda tehát Pataki mítosza?
Pataki Ferenc, ha már önvallomásba kezdett, mítoszi vétetésű képei közül azokat
vitte közönség elé, amelyek legbeszédesebben hallgatnak eredeti céljáról, az élet titkának dicséretéről. Pataki számára a mítosz olyan történet, amely az élet eredetét, értelmét és célját mondja el. Az ő mítosza nem sztori, és nem is régészet. Nem Európarablás, aranygyapjú-kutatás vagy falovas hadicsel, hanem jóval a saját sorsát odüsszeuszi módon kezébe fogó ember előtti időkre néz vissza. Képein elgondolása nem is ölt
antropomorf jelleget, talán éppen azért, mert végső soron az emberi emlékezet mélystruktúráinak elemzését végzi, amelyben a különböző bestiáriumok és növényi ősvilágok régóta jótékony humusszá dolgozódtak fel. Patakit a mítosz értelmezési lehetőségeinél jobban foglalkoztatja személyes természeti élményeinek visszavezethetősége. Várkonyi Nándor írja, hogy a természet a mítosz által kimondja magát. Bármennyire igyekszik – sajnos egyre jogosabb óvatossággal – környezetnek nevezni a mai
szóhasználat azt, ami a természetből az ember körül még megmaradt, a fény reggeli
áradása, a zöld tavaszi kibomlása vagy a fehér tél a festői szemnek mindig a természeti
eredet kérdését veti fel. A zenéhez hasonlóan a képzőművészet is akkor vesztette el
legszélesebb köznyelvi jellegét, és vált egyre intellektuálisabb üggyé, amikor természeti
jelrendszerét át-átalakította.
Pataki Ferenc titkos felfedezése, hogy mára ezek a stílusváltások a történelmi léptékű emberiség egyre jobban siető biológiai óráját jelentik. Petrarca öltözékéről alighanem ismerősebb már, mint szonettjeiről. A képi ősgondolkodás diadala ez. A múlt-

114

tiszatáj

idő képi stációi, ha akarjuk, ha nem, számjelek lettek egy Descartes által soha szét nem
szedhető óra lapján. Bach hallgatása után lépjünk ki egyszer a templomi koncertről
a motorzajos körútra: az idő problémája úgy fog meglepni, mint a búvárbetegség. Az
idő, amelyről oly kényelmes dolog fizikai megállapításokat tenni, mert iránya a legáltalánosabb fizikai törvények számára is közömbös, zavarba ejtővé válik, ha arra gondolunk, hogy az emberiség lényegében történeti naptára mögé rejtette biológiai élettörténetének utolsó szakaszát. (Mérem, Uram, mérem, de nem tudom, hogy mi az! –
kiáltott már Ágoston bosszúsan). A tény, hogy sem a történelem, sem az élettan nem
tekinthet el a múltba vesző és a jövőbe haladó idő irányától, legalábbis elgondolkodtató. Vajon megvan-e még Johann Sebastian Bach XVIII-ik százada? Egytől egyig halott mindenki benne. Létezik tán, aki legalább Kossuthot látta volna Szegeden beszélni? Biológiai értelemben egyedül vagyunk kortársaink körében. De az egymásra
következő nemzedékek olyan örökséget hagytak hátra, amely nem enged nyugodni:
mindegyre megújítandó mítoszokkal kell ébren tartanunk a biológiai magányt áthidaló közös memóriát. A mítosz, egyedül a mítosz képes válaszolni Marcel Proustnak, hogy micsoda az emlék, amire nem emlékezünk.
Pataki Ferenc 1994-ben készített Babiloni könyvtár című képe, illetve annak későbbi, Bizánc című 1998–1999-ből való ikerdarabja e szellemi kontinuitás reprezentatív
művei. Ahogy Pataki több fontos művének, e két képnek is előtörténete, mondhatni
saját mítosza van: a festő éveken át összegyűjtött festékes tubusait metszette fel, hajtogatta ki, és illesztette közös tablóra, mint egymás mellé kinyitott könyveket. Festeni
alig festett rajtuk, a színek megegyeznek azokkal, amelyek a tubusokból korábbi képeire kerültek – maga sem tudja, melyekre. A Babiloni könyvtár közös, egyesített
memóriájának történetét egy tűzlobogást idéző színösszetételű kép meséli el. A másik
kép színkompozíciója pedig érett aranyfüstös alaptónusával súlyos díszítésű bizánci
szentélybelsőket idéz. A képek a maguk abszolút színnyelvén is képesek beszélni. Ez
a két szólam gyakori jellemzője Pataki Ferenc munkáinak: az allúziókat ébresztő, folytonosan szellemi históriákra utaló anyagokra, formákra személyes, élményteli színnyelv reagál. Hasonló, bár még sokkal személyesebb témát rejt Hrabal útjelzői című
kompozíciója, amely ugyancsak talált anyagból, a Tisza által leúsztatott fakérgekből
készült (Pataki terminusa: „utamba készített tárgyak”), és téli jelzéseivel azokat a csak
Hrabal által ismert erdei utakat beszéli el, amelyeken az író állítólag odvakba rejtett
pálinkáit követve talált haza Kerskóba. Hogy ez a kétszólamúság milyen szélsőértékek
között lehetséges, érdemes egymás mellé tenni a mozdulatlan idő öröknek tűnő Bizáncát és Pataki Ferenc 1970-ben készített gipszöntvényét, amelynek mintája a Tisza jegének egy pillanatnyi formába fagyott hullámtaraja volt.
Az álló századok és az álló pillanat rokon formázhatósága láttán az a kérdés, milyen mély lehet e történelmi-biológiai mítosz időkútja. A ember hajlamos azt hinni,
hogy az aranykorok és paradicsomi idők emlékezete beláthatatlan mélységű évezredekre nyúlik vissza. Pataki képei óvatosabbá tesznek: olyanok, mint nagyapánk kiszínezett elbeszélései, amelyekből – ellentétben az időtlen királyságokba temetkezett
mesékkel – időérzékünk is tapasztalatot szerzett. Nem egy képe elsősorban idődimenziójával állít meg, noha nem törekszik arra, hogy „megmérje” az idő mélyét. Ami
történt, történhetett tegnap is. A fontos az, hogy volt, és ha a riportszerű történet ki is
esett az emlékezetből, ősképei beépültek abba az élményfolyamba, amelyet nem az
üres vászon, hanem már a reggeli fény bekapcsol a festő számára.

1999. december

115

Tegyük hozzá: Pataki Ferenc nem aktualizál. A korok jeleire, a történelmi idő fentebb már említett képi stációira igen kényes. Jelzései visszafogottak, mert, ahogy lenni
szokott, a túlságosan jellegzetest, a kiemelkedően jellemzőt, vagyis a legjobb példákat
gyorsan koptatja a művészet. A legendafestés divatos szélesvásznú Jurassic Park-os,
Ryan közlegényes világát eleve elveti, mi több, talán legerősebb színei és legszélesebb
távlatai azok, amelyek legkevésbé teátrálisak. A gyermekként átélt háborús időkről
festett képén (Emlékem a háborúról, 1971), az egyszerű, nyers deszkalapon lecsúszó,
alámerülő fekete tömeg és a helyén maradó, kitölthetetlen fehér hiány a legőszintébb
vallomás, amely a bajt és boldogságot egyformán feledtető időről szólhat. Ma, amikor
az utóideológiák szinte kötelezővé teszik, hogy a háborúról a televíziós borzalomképsorok emlékét őrizze (büntető okulásul?) az is, akinek nem kellett átélnie, Pataki
idődimenziós vallomása oly jólesően emberi és barátságos, mint egy lámpaoltás utáni
beszélgetés.
A fent említett kép, Patakira jellemző módon közvetlenül a létezéssel, és nem a létezésről folytatott politikai és filozófiai vitákkal kapcsolatos. Ez azért lehetséges, mert
Pataki Ferenc személyes festő; még azok a képei is emberszeretően személyesek, amelyeken csak távoli jelzésként tűnik fel egy-egy antropomorf elem (Tükör sorozat,
1998), s amúgy mitológiai, teológiai vagy őstermészeti témát ragadnak meg. Olyan
festő, akinek személyes élménytára legfőbb művészi kincse. Egy árnyékot vető zöld
üveg édesapja asztalán, a sokszínű nyári kert, egy nehéz műtét megpróbáltatása vagy
egy utazás a Mediterraneumban – és Pataki Ferenc az élményből az emlékképet annak
meditatív kiterjesztésével együtt festi: a zöld üvegből önelemző emlékezés (Zöld üveg
árnyéka (Apám emlékére, 1998), a kerti virágokból a természet aranykorának mítosza
(Érintetlen élet, 1999), a műtétből az eredet és a vég kutatása (Életerő, 1999), az utazásból pedig a tengernek és a szárazföldnek színekbe sűrített esszenciája lesz (A mediterrán kék, 1999). Legutóbb festett munkáin, a Szunnyadó világ (1999) és az Ébredő világ
(1999) festménypáron, a meditáció és a cselekvés, álom és ébrenlét alsó és felső világát
kutatja fel, némileg hasonlatosan a Hajnali részegség Kosztolányijához.
Mindent egybevéve Pataki Ferenc mélyen természetelvű festő. Ez nemcsak formáira és színkompozícióira érthető, hanem általában gondolkodási módjára. Ahogyan
Várkonyi megjegyzi, a mítosz abból az időből, abból a pszichikai állapotból származik, „midőn a szó még azonos önmagával: a képpel, melyet megjelöl, közvetlenül,
minden hasonlatszerűség, átvitel nélkül”. A nyelvi struktúra mintájára Pataki ugyanígy kezeli a mítoszt: mint „képélményt”, a képeknek diskurzus nélküli felmerülését
a tudatból, egy olyan aktust, amely megelőzi a metaforikus absztrakciókat és megelőz
minden bölcseleti értelmezési eshetőséget. A festő új kiállításán bemutatott új-kaledóniai és guaraní indián mítoszok és mesék (1981) című szöveges grafikasorozata ennek
a felismerésnek egyik első terméke volt. A „gondolkodj úgy, mint a hegyek” Aldo
Leopold-i ökológiai felhívásának forrása van e rajzokban; egy természeti közösség egyszerű meséiben olyan témákról, amelyeket bonyolultabb módon sem lehet jobban
megfejteni. Pataki felfigyelt rá, hogy a tudományos világkép, amely elvetette a vallásos
paradigmákat, megválaszolatlan hipotézisei burkában maga is naiv metafizikai csírákat
nevel. Számít-e, hogy a kezdetet, a teremtést az ősrobbanás képviseli, a vég, a megsemmisülés funkciója pedig alkalmasint átszállt a fekete lyukakra? Biztosra veheti-e
valaki, hogy az asztrofizikai hipotézisek végső soron többet mondanak a világ keletkezéséről, mint egy polinéz mese?
Vajon apánk emléke információ-e még az információs világban?

116

tiszatáj

Mégis, túl messzire mentek ezek a kérdések. Pataki Ferenc meg nem állapodó, kísérletező festő, de nem programművész. A program szükségszerűen tézisekre támaszkodik, vagyis nem bízhat egyedül a színek és formák abszolút nyelvében. Márpedig
Pataki nem félig elolvasott tanulmányok és jól hangzó bibliai mottók nyelvén, hanem
ezen a forma- és színnyelven szólal meg. Festői ablaka szerencsésen a kertre, az utcára,
saját emberi valóságára, és nem a mindannyiunkat körülvevő információs gyár hátsó
lerakatára nyílik. Egyetlen képe reagál csak az akció és az azonnaliság terrorjára, s jellemző módon ez is egy őséletszerű virágzást, mítoszi témáinak hordozóját választja
viszonyításnak. A kép címében – Virágháló (1999) – bujkáló malícia kozmikus sötét
térbe festett édenkerti virágcsendéletben ölt formát. Az Univerzum sötét mélysége és
szenvtelen, egyenletes hálója nem más, mint egy széthajtott cipődoboz hálómintás
feketéje.
Erre festette rá a mester a legföldibben virágzó csokrot, amivel a nyár idén kicsalogatta a kertbe.

A Bethlen Gábor Alapítvány Kuratóriuma november 2-án adta át idei díjait. 1999-ben
Bethlen Gábor-díjat kapott Tempfli József nagyváradi megyéspüspök. Márton Áron
emlékéremmel Berszán Lajos gyimesfelsőloki esperes-plébános, Prágay Dezső vegyészprofesszor (München) és Zalabai Zsigmond irodalomtörténész (Somorja) munkásságát
ismerték el. Tamási Áron-díjat Cselényi László filmrendezőnek adományoztak.

*

A Magyar Írószövetség október 23-i ünnepségén Arany János-díjban részesült Kabdebó
Tamás, Kertész Ákos és Szalay Károly író. Arany János-jutalmat kapott: Lászlóffy
Csaba író, Olasz Sándor irodalomtörténész és Tóth Erzsébet költő.

*

Mesterek tanítványok címmel ünnepi tanulmánykötetet adott ki a Magvető a hetvenéves Csetri Lajos professzor tiszteletére. A harmincöt szerző tanulmányát közlő
könyvet Szajbély Mihály szerkesztette. A „Csetri Lajos munkássága” c. bibliográfia
Gyuris György munkája.
*
Hetvenegy éves korában elhunyt Kiss Ferenc irodalomtörténész, lapunk régi, megbecsült munkatársa. Következő számunkban búcsúzunk tőle.
*
Életének 75. évében meghalt Lőkös Zoltán újságíró, aki 1947-ben, a szerkesztőbizottság
tagjaként az induló Tiszatáj körül is bábáskodott. 1948–50-ben a Tiszatáj főmunkatársa volt. 1956 után a Délmagyarország, a Magyar Hírlap, a Pest Megyei Hírlap,
a Magyar Nemzet, a Vasárnapi Hírek és az Esti Hírlap főszerkesztőjeként vagy főszerkesztő-helyettesként dolgozott.

*
Néhány szerzőnkről: BALOG JÓZSEF a Magyar Rádió Szegedi Körzeti Stúdiójának vezetője. BALOGH TAMÁS és HUBA MÁRK (diákmellékletünk szerzője) a szegedi bölcsészkar ötödéves hallgatói. GALGÓCZY ÁRPÁD József Attila-díjas műfordító. BEDECS
LÁSZLÓ és GAJDÓ ÁGNES PhD-hallgató a miskolci illetve a szegedi egyetemen.
PANEK SÁNDOR a Délmagyarország kulturális rovatának vezetője.

Januári számunk tartalmából:
JUHÁSZ FERENC, KISS BENEDEK, KIBÉDI VARGA ÁRON versei
MÁRTON LÁSZLÓ, KÁLNAY ADÉL prózája
JUHÁSZ ANIKÓ, TAKÁTS JÓZSEF, VÖRÖS ISTVÁN tanulmánya
„HONNAN JÖVÜNK? MIK VAGYUNK? HOVÁ MEGYÜNK?”
(Balassa Péter, Balogh Tibor írása)
Diákmelléklet: Alföldy Jenő Pilinszky Apokrif c. verséről

