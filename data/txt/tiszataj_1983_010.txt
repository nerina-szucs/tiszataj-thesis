tiszatáj
?83. OKT. * 37. ÉVF.

llyés
Gyula,
Páskándi
Géza, Tormai József versei;
Kormos István emlékezete;
Ablonczy László
a Csíksomlyói passióról;
Sík Csaba
írása
Vilt
Tiborról

tiszatáj
IRODALMI

ÉS K U L T U R Á L I S

FOLYÓIRAT

M e g j e l e n i k havonként

Főszerkesztő: VÖRÖS L Á S Z L Ö
Főszerkesztő-helyettes: A N N U S J Ó Z S E F

Kiadja a Csongrád megyei Lapkiadó Vállalat. Felelős kiadó: Kovács László
83-3304 — Szegedi Nyomda — Felelős vezető: Dobó József igazgató
Szerkesztőség: Szeged, Tanácsköztársaság útja 10. — Táviratcím: Tiszatáj, Szeged,
Sajtóház, Telefon: 12-670. Postafiók: 153. Terjeszti a Magyar Posta. Előfizethető a
hírlapkézbesítő postahivataloknál, a kézbesítőknél, a posta hírlapüzleteiben és a Posta
Központi Hírlap Irodánál (KHI Budapest, József nádor tér 1. sz. — 1900) közvetlenül
vagy postautalványon, valamint átutalással a KHI 215-96 162 pénzforgalmi jelzőszámra. Egyes szám ára 12 forint. Előfizetési díj: negyedévre 36, fél évre 72, egy
évre 144 forint. Kéziratot nem őrzünk meg és nem adunk vissza. Indexszám: 25 916.
ISSN 0133 1167
A szerkesztőség tagjai: Csatári Dániel, Mocsár Gábor. Olasz Sándor, Tóth Béla

Tartalom
XXXVII. ÉVFOLYAM, 10. SZÁM
1983. OKTÓBER
ILLYÉS GYULA versei: Elefánttemető, Jó ürügy, Ismerős
kakasok, Útitárs, Egy filozófus észleleteiből, Üres állomáson
PÁSKÁNDI GÉZA versei: Bolyai utolsó előtti meditációja,
A Nagy Dilettantissimo, A Végtelen Kacér, Az egyik
történelem-tekercs
KOVÁCS ISTVÁN versei: Énekóra-töredékek, Véset egy bábeli óvóhely falán
DÖBRENTEI KORNÉL: Egy Martinovics-arcképre (vers)....
TORNAI JÓZSEF versei: Kilép szememből fölragyogva, Fehér nász, Mint a szél, Ádám és Éva visszaszökik a paradicsomba, A testvér-isten

3
6
12
13
15

Hatvan éve született Kormos István
CSURKA ISTVÁN: „Pistika Piska Pista"
20
VARGA LAJOS MÁRTON: Kormos István költészetéről
22
NAGY GÁSPÁR: Halálon túl (vers)
30
KISS FERENC: Kormos prózája
31
PETRICSATHÓ FERENC: Delfinek a parton (vers)
37
MÁNDY IVÁN: Műtét előtt, éjszaka....,
37
PINTÉR LAJOS: Kormos István: A vasmozsár törője
alatt
39
TANDORI DEZSŐ: Ők odaát (vers)
42
HAZAI TÜKÖR
TÓTH BÉLA: Tiszajárás (45.)

45

ÖRÖKSÉG
TASI JÓZSEF: Beszélgetés Kardos Lászlóval a népi kollégiumokról (3.) ...

50

KELET-EURÓPAI NÉZŐ
Bulgária
SZONDI GYÖRGY: Ivan Canev versei
IVAN CANEV: Vasárnapi földrengés, Távirat, Családi ünnep, Noé, Levél egy fiatal költőhöz (Utassy József fordításai); Hó, Évgyűrűk, Péntek 13 (Kiss Benedek fordításai); Reggeli kommüniké, Koprivstica, A hatalmas aszfaltúton, Éj kellős közepén, a nagyváros szivében, Óra
(Rózsa Endre fordításai)

59

60

KRITIKA
VEKERDI LÁSZLÓ: Tüskés Tibor: Nagy László
POMOGÁTS BÉLA: Küzdelem a teljességért. (Tornai József : A többszemélyes én, Veres Péter-énekek)

68
70

MŰVÉSZET
ABLONCZY LÁSZLÓ: A Csíksomlyói passió és ami előtte
van
NIKOLÉNYI ISTVÁN: Azok a szép napok (Százéves a szegedi színház)
SÍK CSABA: Köztéri dohogás
ILLUSZTRÁCIÓ
Tardi Sándor rajzai az 5., 14., 18., 49. és az 58. oldalon
Kormos István kézírása a 36. oldalon
Az utolsó fénykép Kormos Istvánról a 19. oldalon
Móser Zoltán fotói a 38., 44., 89. és a 96. oldalon

74
85
90

ILLYÉS GYULA

Elefánttemető
Ide gyűlnek, akik egymáshoz
dőlve állnak; ha még megállnak!
Ilyen utolsó társulást hoz
a halálra kész ember, állat,
nép, nemzet, mert hogy helyt is állnak!
Nem holtaké e temető még;
sőt rogyadozva is topognak:
jöjjön mielőbb az a Holnap,
az a nagyszerű, az a hős Vég,
melyről a váteszek daloltak! —
— néha fölnyúl
harsona-formán
szózat-zengeni egy-egy ormány,
de már csak olyasmit recseg
— különállását igazolván —
öngúnytól s könnytől berekedt
hangon, mint e — s hány! — hite fogytán
abbahagyandó
versezet!

Jó ürügy
Jó ürügy: ha én már nem is,
mások még azon vannak: éljek.
„Ki beszél, ha nem te a Népnek ? "
Vagyis
gazdát cserél — tágul — az Érdek ?
S egyben a Végzet ?
(Mit úgy is hívnak: Nemezis ?)
Hátrálnék, mert hisz hova visz
engem is ez a nem enyém, ez
a hörgő-véres,
rámtukmált, kéthangúan sem hamis
sirató-ének.
3

Ismerős kakasok
Nem másként, mint az a láng, melyet
cigarettádra ismeretlen ad,
gyúlt ki a villám s már el is aludt.
Mentem tovább az éjszakában — már kevésbé egyedül.
Ez is talán az öregség tői? Kivárva egymás hangjait
kakasok szóltak, mind
fölismerhetőbben
hajdani — még vidéki — óljainkból. Azaz jól
tájékozódhattam a sötétében, mely csak itt
a közelemben volt oly
világtalan.

Útitárs
Nos vénebb vagyok a legvénebb háznál,
mely műemlékként
megtekinthető!
Megifjodik a tekintet, ha rám száll.
Szívemben léghuzat csak az idő.
Kupolám alatt baglyok, denevérek,
zászlók csontváza, poros ezerévek !
Ahány cél előttem, annyi mögöttem,
isteni gőggel
tömör-egymagamban
úgy vagyok halhatatlan,
hogy mámorítóan jövőtlen !
(... Vonaton írom; ablakain át
— havas tanyák — pillanatonként
— olajkutak — szobrászmarokként
nyúl belém, gyúr kedvére a világ.)

Egy filozófus észleleteiből
i
Dehogy a tetőt-rázó zivatart,
te halld
közben is azt a halk

dadogást, mit
szókészletével
minden fülbe,
a világszellem

a szúnyogok
— dehogy is szavalt —
ki érteni akart,
is csak susogott —
2

Nyúlik a vízcsap tiszta csöppje.
Formát keres. Alma? Körte?
körte-külsőt választ, a kába
s hull rendeltetését betöltve
a kloákába.

Üres állomáson
Föl-alá járni üres állomáson,
hova naponta egyszer jő vonat
és vár utast — ha vár — ökörfogat:
az volt nekem „ Örök Magyarországom ! "
S innen vagy túl az eb-szokáson:
ugat vagy nem ugat,
az ismeretlen, ki elébb
megértve barátkozásod jelét
hason csúszott, fogat
készít beléd.

TARDI SÁNDOR RAJZA

PÁSKÁNDI GÉZA

Bolyai utolsó előtti meditációja
(Szótagtoldó sorok: hozzájuk, kik tudással s nem tudással visszaélnek)

Kinek a világ kicsiny,
érthetetlen,
így szól: muszáj Határtalanba
mennem.
Kinek fejében a világ hatalmas,
azt mondja: legyűröm én e birodalmat.
Az első a végtelenbe tódul.
A másik hova, ha hódít és nem hódol ?
Hódolt s hódító — itt már egyre
ez is, az is Határtalanba
vesz.

tesz:

Ezt Kicsi űzi, azt magához vonzza Nagy.
Hát nem mindegy, ha egyként elragad ?
És találkoztok. így könnyű, annyi
ha kitaláltátok ezt a végtelent,

szent,

ahol együtt a Jó és a Gonosz,
böködi az okozat az okot,
s viszont. De annak végtelen nehéz,
ki szép eszének helyét nem leié,
aki tudja: ha van végtelen
akkor ez az üres értelem,
s az értelemtől üres
Hát segítsen minket

Túlerő!
képzelőerő,

hogy értetlenségünk érthető legyen :
vigasz, vigasz — fegyverletételen !
így a Lehetetlen feloldozza
a Tehetetlent bűnei alól.

ó

Határtalan kör. Örök, bűvös
örvény:
ész csődjére
enyhítőkörülmény.
6

i

Rég tudja ezt, ki új fészket kutat,
s nem a Semmiben lel egérutat,
tudja: szörnyszövetséget köt az ész
a végtelennel: kezet mos a kéz.
Olykor meg: két szomszéd, ki egymásra mutat:
„A közös sövény miattad rohad!"
Máskor két király: ha egyik trónja döng,
társához futva enni, hálni jön,
s ha amazt kergeti naivánk: a nép,
(kit leszed lábáról az első vigéc,
ha új ígéret-portékát kínál) —
a másiknál koszt-kvártélyt talál.
így lesz az ész a végtelennél vendég,
ő meg az észnél, ha vackából kiverték.
Megfér Semmiben acsargó két dudás:
a szikár Ösmerés, dagadt Nem-Tudás.
Nem kell őket félteni és félni,
tudnak együtt élni s visszaélni.
Végtelen az észben. Ész a végtelenben.
Találkozni — hogy lehetne szebben ?
Kudarcát ez a másikra így keni.
A végtelennel— ugyan mit kezdeni?

A Nagy Dilettantissimo
Én, Örök Nevetséges és Kihívható.
FORTE!
DILETTANTISSIMO!
GENERALISSIMO !
Kedvtelő rimát s szombatot,
rebbenő imát s mondatot!
Műkedvelő boszorkát,
amatőr új eretneket!
A hivatásos már berekedt...
1

A profi szajha elepedt
egy igaz csókért, és petyhüdt már,
sőt ernyeteg.
Hasán s nyakán az évgyűrűkkel
eljegyzi magát s LELKE LESZ!
Lelkei épp úgy szaporodnak,
ahogy a kuncsaftjai fogynak.
A hivatásos mértanász
— nem hallod? — emberről danáz.
S a profi lélekismerő
többlövetű
számokat és sokszöget
már-már csípőből ránt elő!
Hivatásos lett Voltaire úr,
midőn kételyét küldte Úr
színe elé.
S a tagadást.
Ám egyszer halálhoz hivatott,
s a Nagy Dilettantissimót
biz ő is elrebegte.
Profi volt kellemes esze
és amatőr a lelke.
Légy Műkedvelő! Hisz kikerülhetetlen.
Kudarcod szaporítja a lelked (s tán eszed is).
A csőd-meleg, forró fiaskó
kikölti elméd vagy lelked
kígyótojásait
ama zord szikla-ölben.
A Bukás sugárzó napja reád süt,
s megmozdul, mi eddig hiányzott.
Nézd, a gyermek műkedvelőn
kacag világra!
(Ugyanezt az énekesnő
hivatalból csinálja.)
S műkedvelő volt az is,
e kisbabát, ki fabrikálta.
(Hiszen bármi furcsa:
a mozgást hozzá
nem épp a bordélyban tanulta.)
Teremtés ? Műkedvelő hat nap !
Egy nézője se volt ott az Én Uramnak !
Hacsak Lucifert nem számítom annak.
Bár itt ellenszurkolás,

Belzebúb-klakk volt a Tudás.
A Tagadás, a Kétely.
S műkedvelő eszünk — a hit.
Máskor meg Doktor „Nem és nem ! "
küldi nagy amatőréit.
S lám a Verejtékező,
Nullák előtt is létező,
Mindenható
Műkedvelő
hittel publikumot gyúrt eggyé.
Lényei közben kardalosok lettek.
S így szépen elházimuzsikált
Ő és a teremtett világ.
Hát légy műkedvelő!
A fű, ha nő
vagy roskad —
kitől tanulja ?
S ha felette ott vőn'
Cézár Ujja
(hogy élj vagy halj e mozdulattól)
az is tanulta valahonnan!
A legelső ujj le- s fölmutatván,
minden tenyér s ököl-mutatvány —
mi volt, ha nem műkedvelés ?
Arra int testvér, zavart múltad:
A MfJKEDVELÉSTSZINTÉN
TANULTAD!
Sokkal tovább;
nincs ennél hosszabb oskolád!
Hát ne légy bolond!
Csak bandukolj
a Nagy Dilettantissimo
eltűnő, fel-felbukkanó
örökös stílus-korszakán,
s jól kivehető nyomában.
AZ EREDETISÉG — FELEDÉS.
Mit újnak gondolsz — rég megunt,
s ott hever, mint kifacsart,
katonák után betakart
lotyó.
S ha rátalálsz avitt homályban,
szűznek hiszed, mert Te vagy az,
és tőled minden tagja az.
Hát Szűz, légy műkedvelő,

9

szerszámaidat vedd elő,
bár kezdetben
csikorognak.
Légy műkedvelő, fiam !
Azok vagyunk mindannyian
a Tőlünk-Üres
csillag-világban.
Dilettánsok bolygók alatt
mámorosan
bolyonganak,
mert sejtik már a titkot.
Nem színed, nem hangod, a zenei,
nem elméd logikája —
de a származás homálya,
s a feledett ok — eredeti.
Nézz a kisbabára!
Változat ő — elődökre,
akár e rímek muzsikája.
Eredeti hát minden új,
mit régiként elfeledtünk.
S A VÁLTOZA T IS FELEDÉS:
benne a már-már magaunt,
porba lefáradt anyagunk.
SZÓRAKOZOTT
LESZ,
s önfeledt.
Csak a változat eredeti, barátom.
Csak a változat győzhet a halálon.
A restauráló változat —
benne a fakult áldozat
pezsgő
színre kifeslő.
Ó újratermelt Önfeledtség:
butuló vénség,
nyíló gyerekség.
Légy műkedvelő, és feledd:
VALAHOL EGYSZER MÁR VOLT
HASONLÓ.
Kereszt, ágy, hal, madár, kígyó, vakond,
koporsó.
Légy műkedvelő! Légy műkedvelő!
Halálraszánt
Műkedvelő,
s hidd: Első vagy és Utolsó!

10

A Végtelen Kacér
(Imponderábil')
(Egy régi-régi versem, a „Transzcendentális
Ejakulációk vagy az Erotomán Grammatika" jubileumára)

A Végtelen Kacér
s a Kacér Végtelen
— nem is kén tán említenem —
olyan, mint te vagy, istenem.
A rím itt kényszerű, hát: dőre.
A Végtelen Díszpolgára
vagy.
(Vagy: -nője.)
Aki tudja, mennyire köll
kebleit kínálni,
hogy attól még
ne muszájjon hányni —
és vetni a keresztet.
Kacér és Mértéktartó.
Sikamlósságát
menti
minden finomkás centi.
S oly Provinciális:
vidéke világ s minden.
Egyszóval:
isten.
S amin kötéltáncosként
lépked,
vagy libben, mint létünkbe
egy-egy
kamaszlány:
transzcenáertális
hajszál.
Élesztő-vágó
cérna.
Azt szeli, ami duzzaszt.
Nem a Kelendőt, de a Kelesztőt.
S mindenből levon
„kállai kettőt".

Vagy épp hozzáad.
Túloz.
Kezében ászok
vagyunk vagy — túszok ?
Vagy: vagyok?
Rezervátumban
kihaló túzok?
De a vágyad hiába vérmes,
ha a Minden
olyan szemérmes.
Mert a túlzása
olyan rezervált!
A boka villan —
nagy ködből — villám.
Felhőszoknya — kicsit hasítva.
Ó a kislány ki van okítva !
Ki az Anyós —
a
Transzcendentális?
Ejakulatív.
Monumentális.
Ki épp a Semmiben
— pro patria: repatria! —
repatriális.
Gondolatmagömlés
Kozmosz-Poliszban.
E véghetetlen kacér Naivban.
Hol utca sarkán
valamit villant
honos végtelenünk, mint
vidéki kislány.

Az egyik történelem-tekercs
Hang- és képtekercsek! Idős
időtlenség-szalagok!
Uram, épp te ne tudnád, mekkora kín,
ha rosszul tekered föl a kapcád ?
11

KOVÁCS ISTVÁN

Énekóra-töredékek
(több képben és osztályban)
I. KÉP

(osztály)

...a szolmizáló kéz pantomimja
a tábla vonalas csöndje
előtt...
II. KÉP

(osztály)

.. .június —
kéknyakkendős
vizsga:
a kerekülő ajkakban a hangjegy —
szárastól bekapott
cseresznyeszem...
III. KÉP

(osztály)

...az
ablakkeret-térben
szélnek ernyedt sirály siklósa,
sikoltása
le a vízszintezett

hangig...

IV. KÉP

(osztály)

...befogott
füllel
karmesteri pálca után tátogó
a kórus...
V. KÉP

halraj

(osztály)

...a hirtelen tanult és megértett

Himnusz...

Véset egy bábeli óvóhely falán
Ha nem

teremt,
töredelem
a

12

NYELVI

DÖBRENTEI KORNÉL

Egy Martinovics-arcképre
Levágott fejed idáig gurul.
Délibáblik a békénk petárda-nyárban.
A vér ribizkegyöngyei
ékszerezik
föl a szívünkhöz vezető csapát,
halálod szaga után is lelkesen
loholsz, ribanchűségre silány
koncon kiképzett kopó, fülünkben
még körmeid fakó kopogása:
az árulás ütemre szarusodik
az időben,
elfojthatatlan szól
benned a vadászkürt, ki magad is
préda vagy, nagysághajhászó balek,
kisajátítottál egy országos
ábrándot, mint kakukknépek az ősi
temetőket, cserébe a hatalom
az arcodba ürített s bűzével
örökkétig megjelölt —
emlékedtől
elapad a tömjén ereje.
Levágott fejed idáig gurul:
nem mindenható a föld, de a jelképek
istenanyagból, kimerül a rothadás
roppant irama bennük,
koponyád
csonthéjas kispokol,
nemzetemésztőn
üzemelő példa —
Borzalmas bugyraikban
hamubasült pogácsaként magukkal viszik
a hit irgalmatlan vándorlegényei,
táplálni gerjedelmük bármi alkura.
A mesékben megbüdösödik

az igazság.

Délibáblik a békénk petárda-nyárban,
hernyók özönölnek a Vérmezőn, mélán
araszol bennük a képzelet,
kegyhely
az ősz, hozzá zarándokolnak s nyálukba
gubózva kivárják, hogy szárnyakká
nőjön a türelem,
13

vonulnak, neszezésük
selyemrettenete rideg tankcsorda-zörömb :
porrá táncoltatja a szabadság emlékműveit,
akár a föld vacogása a nagy hegyet.
Délibáblik a békénk petárda-nyárban,
láthatatlanul, mégis jelenvalón fenyegetni
fölénk a vérpad árnya —
5 lassan testet ölt.

JÓZSEF

Kilép szememből fölragyogva
A rokon-vért kiben szerettem,
csak most ismerlek föl: az idegenben.
Kinek a szája hosszú emlék,
még mindig faggatom
szerelmét.
Mert rögtön ott szálltunk: lemondva,
híváson túli káprázatokba.
Egybe-súrlódott a testünk végül,
mégse választhattalak: csak ellenségül.
Két egyből ha megszületik a kettő,
torkunkban lángol a száraz erdő.
A démon bennünk nem azért szökött
hogy kiverhessük az őrült tükörből.
Mert látom már, kiben a Másik
szétszakadhat a sors-tagadásig.
S kinek most árnya dűl agyamra,
kilép szememből
fölragyogva.

Fehér nász
Havazik, függönyösen
havazik:
rajtunk már a fehér nász sem segít.
Tornyozódhat, holnap elolvad a hó,
szerelmünk is csak sárnak való.

Mint a szél
Meg kell halnom, mint a szélnek,
mikor rengetegbe téved,
s egyszer úgy kell föltámadnom,
mint a szél a tengerparton.

föl,

Ádám és Éva visszaszökik a paradicsomba
Lehajtod fekete fejed,
úgy lopozol be
a szálas erdőbe, hull arcodra
a zöld őszi árnyék a fákról,
nézem aranyozott kezed
és homlokod a legelső tisztáson,
fenyőfa,
nyárfa,
szivarfa, akác,
mi a ti gyökereitekből nőttünk ki:
fogadjatok
vissza,
a ti véretek a mi vérünk,
csókoljatok egybe,
messziről jöttünk,
de már
simogatjátok-karcoljátok
a lábunkat, kezünk szárát,
már zúg testünkben
a zöld és sárga vér,
zúg szívünk és májunk,
mint a bozótos
dombtető,
mint lejjebb a folyó a kanyar
partjait harapva;
víz, föld,
lándzsás-farkú fácánok,
sűrűségek őzei, rókái,
úgy járunk itt roppanó gallyakon,
mint ti:
minden zajra
lecsap mellünkre
az erdő halálos félelme,
csontvázakat, koponyákat
látunk
a mocsaras gödrökben;
magamhoz szorítom a vállad,
gyere beljebb és még beljebb,
itt már a vadon csak éjszaka,
itt elénk áll
egymillió év
a csöpögő páfrányokról,
komoran lesi fehér bőrünk,
finom ruhánk, cipőnk,
megmosott,
puha tenyerünk és ujjunk
amit már összevérzett valahol
útközben egy tüskebokor,
16

egymillió év figyeli
ijedt szemünk kapkodását.
De mi
levetkőzünk
és egymás selyem-húsába öltözünk föl,
selyem-húsod zenéjét
hallgatom az égből és a fák
levél-forgatagából,
tested selyem-ruhája
a kéken ránk-permetező
mennybolt,
bűnöm, mint a füst,
kiszáll a szádból,
mert megérkeztünk
és én fejem csúcsáig iszom
tiszta
selyemhús-lüktetésed.

A testvér-isten
Csak addig élek,
addig írhatok,
míg te akarod, istenem,
ez a törvény
és én meg akarom tartani
a törvényedet.
Istenem, én most
nagyon boldogtalan vagyok,
de te ne törődj az én szomorúságommal,
csak hallgasd meg sóhajaimat,
mert te vagy a testvérem,
nem az uram-istenem,
hanem a testvér-istenem.
Éjszaka beszélhetek hozzád
és te válaszolsz nekem
a fekete rózsa szirmai mögül;
egyszer azt kértem tőled:
add vissza a szerelmemet
és te finom ujjal
elémhoztad az utcán
örvény-forgalomban, autók közt;
de majd egyszer azt mondod:
elég volt',
és visszaveszed az életem,
eltakarod a szerelmem
2 Tiszatáj

17

sűrű nyárfavirág-esővel,
hajnali sötétséggel
és én állok az út mellett,
a zöldbe bomlott
kőrisfák között egyetlen csupasz,
szúrós, töredező gallyú fa,
állok ott isten megnyúzott testvére,
mert a kifosztottság, meztelenség
is a te törvényed,
mert akkor te is
lomb nélkül állsz majd ott,
istenem, testvérem,
gyökérzetig kiszáradt
ágaid meg-megnyikordulnak.

-frA/iin.
TARDI SÁNDOR RAJZA

18

Hatvan éve született Kormos István

CSURKA ISTVÁN

Pistika Piska Pista"
Kormos nesztelenül járt. Meglehet azért, mert a talpa voltaképpen soha nem érintkezett
az anyafölddel. Egyszercsak ott volt már a kártyaasztalnál, szerkesztőségi szobában, kávéházban s ahogy megjelent, mindjárt valami más kezdődött. Még akkor is, ha ugyanaz a dolog bonyolódott tovább: a megjelenése más hangsúlyt adott a szavaknak.
Jó néhány esztendővel ezelőtt R. P.-vel kissé komor hangulatban róttuk Marosvásárhely
utcáit. Az Igaz Szó szerkesztőségébe igyekeztünk. Váratlanul a jólismert hang dörren ránk
magasból:
— Mit vacakoltok azzal a kézigránáttal... tegnap is egy őrmester... — Könnyed bátorságától, hogy ezt a megszokott, sőt kopottas viccét ott a szigorúbb erdélyi klímában sem átallotta elsütni egy utcára néző erkélyről, mindjárt mi is valahogyan derűsebben kezdtük látni a dolgokat. Igaza volt? Nem tudom, de az bizonyos, hogy az a fajta derű, ami belőle áradt — a
tántoríthatatlan sötétenlátással együtt — egy töröl fakad a lét és az anyatermészet isteni magabiztosságával.
Hadd adjak elő két vele kapcsolatos 1956-os történetet — kommentár nélkül. Szeptember végén vagy október elején turista útra indult feleségével Csehszlovákiába, Prágába. Október 23-án vagy 24-én kellett volna hazatérniük. Kintrekedtek. Nem volt ez rendkívüli eset,
számtalan összetartozót, családot, barátot falazott szét akkor a hirtelenség. S az összeköttetések is megszakadtak. Aki a robbanások közelében volt, vagy úgy vélte, hogy szerettei azt gondolják, hogy az ő élete veszélyben van, igyekezett megnyugtatni övéit. Budapesten heves harcok dúltak, a fél város romokban hevert, az utcákon nemzetiszín zászlóval letakart hullák feküdtek s mindezt még döbbenetesebbé növelte a legális hírösszeköttetések megszűnése. Ezért
aztán a rádió, mihelyst lehetővé vált, elkezdett üzeneteket közvetíteni. „Élek, nincs semmi bajom", ez volt ezeknek az közleményeknek a lényege. Kormos is szerét ejtette Prágában az üzenésnek. Az ősi Hradzsin tövéből, vagy az Ufleku egyik asztalától, ahol békés prágai polgárok,
Svejk háborítatlan nyugalmú utódai iszogatták a meleg sört, vagy talán egy jó zamatú szinházi
est után — akkoriban Prágában volt a legjobb színház — bocsátotta útjára a vérző Budapestre az alábbi megnyugtatást:
— Kormos István üzeni Prágából, hogy jól van.
A másik dolog néhány héttel ezután történt. Munkahelyén még talán távollétében beválasztották intézménye forradalmi bizottságába. Mint rendesen, ez a forradalmi bizottság is öt
tagból állt. Meg kellett azonban választaniok magukból az elnöküket. Az öt emberből kettő
egy húron pendült és Kormosba vetette bizalmát, és egyáltalán nem bízott a másik kettőben.
Annak érdekében tehát, hogy Kormos mindenképp megnyerje a csatát, rávették Pistát, hogy
szavazzon magára, akármennyire is ízléstelen az ilyesmi, nehogy véletlenül az ellentábor jelöltje csússzék be. Kormos belement a játékba. Titkos volt a szavazás. Egy kalapba dobálták bele
a cédulákat. Felbontáskor a cetliken ötször Kormos virított.
Mégiscsak kommentálom én ezeket a történeteket! Végül is ez egy Kormosról szóló cikk,
nincs ebben helye holmi gyarló következetességnek. Csak következetességen túli következetességnek, a lentről, a földről szeszélynek, kaotikus csapongásnak látszó következetességnek.
Csak verseivel, csak saját magával lehet ezt érthetővé tenni. Kormos István következetessége
egy humorista következetessége — mondanám, ha nem félnék tőle, hogy ezzel lépcsőfokok
tucatjaival léptetem vissza rangban. Mégis mondanom kell, mert ma már, múlván az idő, itt
érzem Kormos életének és költészetének nagy egységét, egymásból következését, a humorban.
Mind egyéniségének, mind költészetének ez a dolgokat és történéseket lézerfénnyel meg20

megszúró és ugyanakkor ezzel a megszúrással már egy másik, tágabb lehetőséget és egy egyetemesebb összefüggést, valami istenit is megmutató humort látom leglényegesebb jellemvonásának. Erre nézve kézenfekvő bizonyíték — már-már annyira kézenfekvő, hogy bizonyítékként
nem is volna szabad felhasználni a lovagiasság szabályai szerint — nagy, kötetcím-adó verse, a
„Szegény Yorick". Aligha van még költemény a magyar költészetben, amelyik olvasójából
vagy hallgatójából ilyen visszatarthatatlan, elfojthatatlan derűt, ilyen bő mosolygásos lélekemelkedést váltana ki. Halálvers biztosan nincs még egy ilyen. A Szegény Yorick ugyanis az,
halál vers, humoros halálvers.
1966-os fogantatású. Legalábbis Kormos, aki szeretett el-elcsúsztatni tréfa kedvéért egyegy dátumot a versei alatt, így jelölte. A másik híres, ugyancsak kötetcím-adó verse alatt az
1944-es születési időt fenntartás nélkül elfogadhatjuk. A „ Dülöngélünk "-<cő\ van szó. Ez is halálvers. Fiatalember írta, aki a maga halálba menetelésének leírásában nem érez elég nyomatékot s ezért magához öleli szeretteit, apját-anyját és úgyszólván egész népét, a tájat, ahol született, és szülőföldestül együtt tántorog a halál irányába.
„Megyünk fekete jövendőnk
felé sorban.
Oda is érünk: vagy élve
vagy csak holtan."
Itt is mindjárt megvillan a humor a „vagy csak holtan"-ban, itt is a humor emel fel bennünket a halál fölé. Pedig itt kimondatlanul is az erőszakos halálról, a háború kíméletlen halálaratásáról van szó, amivel még a költők sem szoktak viccelni. No, hát viccelni éppen Kormos se viccel, csak beleépíti a halálmenetbe, a halál vonulásba az apját: „Dinnyét eszik apám
a kék / ég szélinél." S ez már aztán nemcsak lélekemelkedéshez szolgáltat felhajtó erőt, hanem
fizikailag is hat! az embernek mosolyra görbül a szája. Mert a dinnyeevés az árokparton, az
„ég szélinél" a szegény emberek sivár életének ajándékszerű — főleg akkor ajándékszerű, ha
lopott dinnyéről van szó — pillanata, mely csak úgy csurog a boldogságtól. S ez van egy miniatúrafestő szerzetesi diszkréciójával idehelyezve ebbe a haláltáncba.
így állunk tehát Kormos humorával? Ilyen következetesen vonul végig egész pályáján?
Sokkal következetesebben, illetve sokkal kormosibb következetességgel: számtalan verse van,
amelyikben nyoma sincs. Számtalan? Ez megint henyeség Kormos esetében. Életműve ugyanis
összesen hetven költeményből áll.
De hát nincs ebben is valami röhejes? Hogy a század, vagy mondjuk kis szűkitéssel, az
utóbbi negyven esztendő egyik legjelentékenyebb, és a neki ajánlott költemények száma tekintetében mindenkit lepipáló magyar költőjének mindössze hetven darabból áll az életműve?
Nincs talán ez a hetven vers valami hetyke hunyorintással és egy Dávid bátorságával belevágva
az egész nagyméltóságú magyar költészet képébe?
Kormosnak több verset ajánlottak zömmel nála fiatalabb költők, mint amennyit ő valaha
is megirt.
Nem tartom kizártnak, sőt nagyon valószínűnek tartom, hogy az Isten is csak bazsalygott
és csodálkozott, amint megteremtvén, nézte futkározását odafentről. Tetszhetett neki, de nem
nagyon értette. Kereste párját, hogy meg tudja magyarázni, és nem lelte.
Hát, akkor én mit okoskodjak?

21

VARGA LAJOS MÁRTON

Kormos István költészetéről
Az értelemadás problémája önmagában vértelen kérdés. Élet akkor kezd lüktetni benne,
ha egy sorsban ölt alakot, ha megoldásának a személyiség a tétje. Akkor valóban létérdekű
kérdés, hogy a megismerés antinomikus, hogy az élet, a közösség, a történelem, a szuverenitás
talányai homályba borítják a választás és döntés lehetőségeit. Akkor tényleg keserű közvetlenségű létügy, hogy az értelemtartalom egy elv egységében, valami egyetemesben, időtlenben
rejlik vagy mindenben, ami ugyan múlandó, de jelentős, felemelő és boldogító. A „minden
egész eltörött" élménye óta a magyar líra tele van a tévedés szorongásával. Azzal a félelemmel,
hogy amit keres, az nem ott van, ahol felismerheti, megragadhatja és kifejezheti. A „csak én
bírok versemnek hőse lenni", az „elpazaroltam mindenem / amiről számot kéne adnom",
vagy az „én vacogok már minden ormon" kétségbeesett büszkesége egyazon gyökerű az „úgy
érzem én barátom, hogy a porban, / hogy lelkek és göröngyök közt botoltam, / mégis csak
egy nagy, ismeretlen Úrnak / vendége voltam" főt meghajtó belátásával, Füst Milán tehetetlen konklúziójával, hogy „hiába minden, magamnak magam nem vagyok elég".
De vajon nagyjaink nem joggal tartottak-e attól, hogy eltévesztik, vagy éppen el is tévesztették az értelemteljesülés pillanatait? Hiszen akárhogy is, de körülöttünk és bennünk minden
viszonylagosnak látszik. Éppen azért, mert minden szüntelenül keletkező és elmúló. Márpedig
ami a létezőben értelmes és érték, annak, úgy képzeljük, mentesnek kell lennie minden függőségtől, minden elkülönüléstől és változástól. A világ egészében kell megjelennie, mint a létezés
fundamentumának, mint abszolút erejű, elsődleges elvnek, valami olyannak, Platónt idézve,
ami „méltóságban és hatalomban túlnő" mindenen. Ha pedig így áll a helyzet, akkor valóban
csak vendégei vagyunk „egy nagy, ismeretlen Úrnak", s nem tehetünk mást, amennyiben nem
akarunk életünk végén az „elpazaroltam mindenem" jóvátehetetlenségével farkasszemet nézni, hogy alkalmazkodunk és azonosulunk. Mert az bizonyos, hogy az így felfogott értelem,
„Ama kései, tékozló remény, / az utolsó, már nem a földet lakja, / mint viharokra emelt
nyárderű, / felköltözik a halálos magasba." (Pilinszky János.)
Jó lenne persze tudni, hogy ez a következtetés miképpen egyeztethető az ember nyitottságával, meghatározatlan kötelezettségérzésével, a jövő iránti felelősségével, melynek terhét költészetünk mindig is érezte, vállalta, s legtöbbször valóra is váltotta. Annak ellenére, hogy nem
volt könnyű dolga, hiszen még a hangsúlyosan emberérdekű személyisége és társadalomelméletek se álltak mellé, ha a gyakorlatról esett szó. Nem is állhattak, ha az egyént, végső soron,
mint valamilyen általánosságnak, értékeszmének vagy társadalmi-politikai értékperspektívának alárendelt mozzanatot kellett kezelniük. Az individualitás az ilyen gyakorlatban csak
annyiban számíthat értékhordozónak, amennyiben ezeket az általános tendenciákat, törekvéseket fejezi ki vagy valósítja meg. Vagyis a személy függetlensége és méltósága, sérthetetlensége és tisztelete pusztán levezetett, névleges elismerés. Ám a részvét és együttérzés követelményét követő költészet semmiképp sem elégedhet meg ennyivel. Annál kevésbé, minél több
olyan emberi érték tárul fel előtte a szolidaritás érvényesítésével, amely feladata nagyságára,
súlyára eszmélteti. Akarnia kell a többet. Annál határozottabban, minél nyilvánvalóbb a hiány, a teljesületlenség. S ha mást nem tehet, akkor neki kell azzá válnia, egy teremtett világban, amivé a valóságban az egész lehetne, vagy amivé az egésznek kellene lennie. Mintha ő
volna (kételyektől gyötörtén, végső összeszedettségben) a mindenható.
A Szegény Yorick „csak elértem gyalog / Atlanti partokat" emberi önérzetéről van szó.
S mögötte arról a fentiekből következő felismerésről, hogy a világ értelemnélküli, de mindenesetre nyitott az ember értelemadó akarása számára. Ez az akarás, törekvés persze nem értékteremtés. Inkább az objektív értékek (személyiségi feltételektől, korviszonyoktól függő) felfedezése és (kiküzdött lehetőségeken, teherbíráson múló) megvalósítása. Valóságon értve a köl22

tészet képzeleti világát is. A dolog lényege abban áll, hogy az értékek, szellemi létmódjuk miatt, önmagunkban nem rendelkeznek a megvalósulás képességével. Nem tudnak a homályos
legyen állapotból létté szilárdulni. Az emberre van ehhez szükségük, aki felismeri és akarja
őket. Vagyis az értelemadás, noha egyetemes igényű, a dolog természetéből következően a
személy individuális világára korlátozódik, mert az érték és értelem, az ideális, egyedül abban
válik konkréttá. Legalább ilyen fontos probléma (Schéler óta tudjuk), hogy az értékekre közvetlenül törekedni lehetetlen. A jóság önmagában megvalósíthatatlan. Mások üdvét, jólétét
szolgálva azonban, miként Schéler mondja: „az aktus háta mögött", a szolgálatban magában, a jó is alakot ölt. Miután az így felfogott értékek függetlenek és feltétlenek, a törekvések
irányultságának nem célját, hanem tartalmát adják. Értelemadás és érték tehát sajátságosan
egymásrautalt, gyakran oly mértékben, hogy az meghaladja az individuális érdekkört. A költészet értelemteljesülése például csak ott valósul meg az életben (noha értékessége és értelmessége enélkül is fennáll), amikor másokra rátalál. Minden odaadásnak elfogadásra, minden
szeretetnek viszontszeretetre van szüksége.
Bárhogy is van, az értelemadás alapja az, hogy egy különben értelemnélküli világban haladva részesedünk az értékekben, akár úgy, hogy befogadjuk őket, akár úgy, hogy törekszünk
feléjük. A boldogság pedig az értelemteljesülés „hiéroglifája". Azt jelzi, hogy megtörtént-e
valami általunk. Kialakult-e a lét végtelenében az a részként is önértelmű egész, az áttekinthetetlenül különfélében az az autonom értékesség, amely bár létében véges, tartalmának fényével mégis, az elmúláson túl is világítani képes, rendet és értelmet bizonyítva. Egyedi történésként, a szabadság és cselekedni tudás adott mozgásterében és idejében. Lehetetlen szabadulni
attól a gondolattól, hogy huszadik századi költészetünk tragikus hangoltságának egyik okát
itt kell keresnünk. Az értelemadó törekvések ugyanis igen gyakran komoly társadalmi-politikai, s különféle egyéb szándékok, érzületek ellenállásába ütköznek, ami vagy a személyesség
felfokozásával, világnyivá növelésével, „racionális mítosz" megteremtésével jár (ahogy Nagy
László liráját elemezve Kis Pintér Imre bizonyítja), vagy a szeretet személytelen személyességéhez vezet. Talán e kérdés körül találhatjuk meg Kormos István másságának magyarázatát,
annak a különös vonzalomnak a titkát, amely őt körülvette. Mert igaz, hogy „a realisztikus és
étheri, a súlyos és a lebegő, az empirikus és az álomszerű, a naivan archaikus és a rafináltan új
végletei" közt „megkapó könnyedséggel szólaltatja meg Kormos István „azt az árnyalatot,
amelyre a képzeletnek éppen szüksége van", hogy „egy valóságos, mégis határtalan világ térségeiről" idézhesse vissza mindazt, „amit őrizni érdemes, ami a léleknek formát, az életnek
tartalmat, értelmet adhat" (Kiss Ferenc), de ez még nem okolja kielégítően, éppen a huszadik
századi magyar líra ismeretében, a majdcsak kétszáz publikációval tüntető közérdeklődést.
S különösen nem, hogy a publikációk több mint felét költők adták közre.
*

Első pillantásra úgy tetszik: Kormos Istvánt is a szóban forgó meghatározatlan kötelezettségérzéstől az értelemadás kényszerűségétől és lehetetlenségétől áthatott nyugtalanság űzi
kezdettől. Amikor 1947-ben a Dülöngélünk megjelent, „már a megjelenés napján úgy vélekedett", hogy „szamárságot csinált", s nekilátott „átdolgozni a kötet minden darabját", a dedikált példányokat pedig „évek szívós munkájával visszalopta" és megsemmisítette. Ebben nem
akadályozhatta meg Illyés Gyula, Szabó Lőrinc, Sőtér István, Fodor József dicsérő véleménye
sem. Érezhetőleg ugyanennek a nyugtalanságnak a tünete, amit róla szólva „legendásító ösztön"-nek (Kiss Ferenc), „őszintén átélt szerepek"-nek (Lator László), vagy „jó és rossz legendáit egyaránt legyűrő regeneráló képességé"-nek neveznek (Fodor András), amit „orfikus"nak, „anteuszi"-nak, „harlekini"-nek, „mágikusan talányos"-nak, „elbűvült"-nek, gyermek
módján játékba merülőnek, sőt, „egészen ritka nagyságrendű tragikus alkat"-nak (Tandori
Dezső) mondanak a róla gondolkodók.
Lehet valami abban a magyarázatban, hogy mást és többet akar, mint amire képes. Csakhogy ami igaz a kezdetekre, semmiképp sem áll a későbbiekre, márpedig a fenti megállapítá23

sok a Szegény Yorick és az N. N. bolyongásai című kötetek közreadása után bukkannak fel.
Közelebb járunk tehát a valósághoz, ha nyugtalanságát a mesterségbeli készültség problémáinál mélyebbről eredeztetjük. A Névtábla seholsincs ajtómra című nyitóversében ugyanis az árvaság és otthontalanság groteszkbe hajló képei alól egy elvesztett, de visszavágyott panteisztikus rend- és összefüggésélmény rajzolódik ki. Adottságai felől olyan természeti lénynek mutatkozik: „Nyirapám és nyáranyám / ágaiból lettem", aki kiszorult a maga világából, s oda
már egyedül csak a lelki-szellemi természetű költészeten át juthat vissza: „Ajtóm fák közé nyílik, / nyitja-csukja tollam, / karcolászva bűbájolom: / K. I. aki voltam." A múltban rekedt,
ami értelmessé tehetné az életét, s körülötte a létezés egészét. Eszmeivé vált, feladattá mindaz,
ami számára fontos, anélkül, hogy a feladat lényegét, s teljesítésének módját igazán megérthette volna. Az a tudás vagy legalább feltételezés hiányzott belőle, amely útbaigazíthatta volna abban a kérdésben, hogy mi is életének értelme, mi az, amitől minden más az értéket kapja.
A kényszerűségek szorításában viszont cselekednie kellett, s mert csak a vers nyithattacsukhatta ama világ ajtaját, úgy vélhette, dolgára és eszközére talált. Egyetlen lehetőségére,
amivel élnie kell. Később, a Nakonxipánban hull a hó tanúsága szerint, annyi más között, ezt
a tévedést is felismeri („mert csak a szívem gyalogolt, / vert a kezem, dobogott a lábam, / kerestem nem találhatót, / betűztem föl nem foghatót"), most azonban, ahelyett hogy magát
akarta volna megérteni, azt, hogy mi nem, hogy mi az, amit az ő dolga megpillantani és önmagából megalkotni, a jelen alá süllyedt Atlantiszt kezdi maga köré felidézni. Úgy gondolhatta,
hogy miután minden, amit tapasztalt és megértett, minden, ami ösztönző, jelentős, felemelő
és boldogító, tehát mindaz, ami nélkül jelentéktelenné válna, onnan való, s őt oda köti, el kell
fordulnia a számára idegen, értelmetlen és ellenséges jelentől.
Sok minden igazolhatta ezt a törekvését az elmondottakon túl is. Az ember, jeleztük a bevezetőben, így vagy úgy, de mintegy elrendelten hiszi, hogy aminek igazi értéke van, annak
öröknek kell lennie. S mert időtlennek csak az ideális létező bizonyul, a gyerekkor létmódja
pedig az emlékek tanúsága szerint ilyen (valamiképp tehát abszolútnak érezheti), az az idő,
amikor „utolszor volt kerek a világ" (Jóslat), akkor is ellenállhatatlanul vonzotta volna Kormos Istvánt, ha nem annyira árva és kisemmizett, mint amilyen, ha nem köti oly mértékben a
„százados szelíd szegénység" iránti hűség és felelősség, hála és bűntudat, mint amennyire kötötte. S némi joggal, ösztönösen is úgy vélhette, hogy a gyerekkorral teljes mivoltát éli át, hiszen az ember múltjával azonos. Vissza kell tehát térnie azért is, hogy birtokba vegye magát.
Másik tévedése, amiért majd szintúgy keserves árat fizet, abban áll, hogy olyan ez a gyerekkor, mint amilyennek ő látni szeretné. Minden mozzanatában megváltó jósággal átitatott,
vagyis ami személyiségének értéke, azt a gyerekkornak tulajdonítja. Beszéljen a tél hidegéről,
rablásról, halálról, mindenben ott van valami nem evilági szeretet, derű, vagy legalább mosolyt villantó idillikus, játékos életrevalóság. Ráadásul teherbirása is kétséges. Csak annál
időz, amiben öröme telik, azokat festi, akik kedve szerint valók, olyan eseményeket követ,
melyekben aggálytalanul lehet jelen. Persze, hogy elégedetlen, s nyugtalan. Szükségletei és
kényszerűségei keresztjéről végül is nem álmodhatja le magát. Az a tudat pedig, hogy egyszer,
a gyermeki lét öntudatlan teljességében átélte amit ezután kellene megteremtenie, most még
csak arra elég, hogy nyugtalanságát fokozza. Az eszméléshez, maga megváltásához elégtelen.
Jelzik ezt a versek is. A Kereszttel a hátuk szőrén, az Úttalan út, s a Fehér virág, ugyan
első változatában is az a minőség, amire vágyik, s mintegy magukat meghaladva messze előre
mutatnak tényszerűből a fiktívre, felületiből a mögöttesre, zártból a nyitottra, sokszerűből az
egységesre nyitva, a többi azonban, még átírt formájában sem szolgálja elég kezesen reményeit. Ezekben a zárt, egyensúlyos szerkezet marad a formaadó tényező. Általában egyetlen
tiszta nézet érvényesül bennük, a tárgy fő nézete. Innen először mindig összefoglaló képet adnak, szituálnak, majd deduktív logikával sorra veszik az adott nézetből látszó részleteket.
Plasztikus, körvonalazó látásmóddal, mely a konkrét térben-időben megjelenő kontúros alakokra, eseménymenetben felidézhető és igazolható történésekre bizonyul a legfogékonyabbnak, s így, sokszerűséget érvényesítve, a részeket elszigeteli, ahelyett, hogy összekapcsolná, az
24

egészet inkább statikussá teszi, mint mozgásba hozza. Egyébként épp a Dülöngélünk kapcsán
jól látszik az a távoli, de határozott párhuzam, ami a reneszánsz képzőművészeti kompozíciók
és Kormos István korai versei közt fennállnak. Mint azokban, bennük is igen fontosak a hangulati-atmoszferikus elemek. De mivé lennének ezek az önmagukban is érthető, külön univerzumként megjelenő figurák, tárgyi mozzanatok, hangsúlyos részjelenségek, az olyan szilárd,
szinte tapintható viszonylatok nélkül, amelyeket a mindennapokból magunk is ismerhetünk?
S ahogy ama festményeken, a versekben is minden világos, élesen kirajzolódó, azonnal áttekinthető, minden a közvetlen szemléletet szolgálja, s abban maradéktalanul fel is oldódik. Sajátos zártság ez, a kívüle is adott rend tudatának és biztonságérzésének elemi vágya fejeződik
ki benne. Ahogy a megejtően tiszta ütemezésben, a panteisztikus megszemélyesítésekben, az
emlékektől párásán gyöngéd, mégis evidenciaszerű képekben, a már-már fölcserélhetőségig
önálló versszakokban, az egyszerű, általában alárendeléssel bővülő mondatokban, a stabil,
gyakran lineáris, szinte mindig egynézetű, a nézet előterét azonos jelentőséggel betöltő, egységet a részek harmóniájával teremtő, a verset önmagában visszafordító szerkezetben is.
Mégis, bár a fentiek után paradox állítás, az értelemadás forrását az emlékezet őrizte
gyermekkorban kellett keresnie. Tűrhetetlennek, esetlegesnek tudta életét. Tökéletlennek,
melyben ha van valami, ami szép és fontos, ami értékes és értelmes, az csak annak az egyre
jobban elmerülő, nagyszerű világnak a visszfénye. Olyannyira, hogy még az 1956-os Havas rét
se képes másnak látni: „adnám a vérem érte fehéren lássalak / mezítláb visszamennék kölyökként kezdeni / keresni megtalálni s megint elveszteni". Nem is azt mondja, hogy elmúlt a gyerekkor, úgy, mint bármi más, ami ki van téve a szüntelen változásnak. Ő hagyta el. De vo/íja,
mint születésekor meghalt anyjáé, „bent nem omlik", elébe „föltoronylik / az idő fala védi /
minden nap számonkéri" (Egy kihantolt sírra). Transzcendens ez a világ, s önkéntelen természetességgel az, ahol „Istenfia" a „földi térek"-ről is jól láthatóan megjelenhet. Vagyis hihette
Kormos István, amíg a hit támaszára szüksége volt, hogy a létezés, benne az emberi élet, eleve
értelmes. így csak érlelődésével kellett szembenéznie azzal a ténnyel, hogy a lét maga értelmetlen, de ettől az emberi élet még nem szükségképpen az. Ellenkezőleg: ez utóbbi teremthet a
készségesen megnyíló világban rendet, amennyiben értékmegvalósító. S csak később, teherbírásának növekedésével bízhatott abban, hogy az esendő és elpusztítható emberi erősebb lehet
a természeti-társadalmi konkrét realitásánál. Addig azonban még hosszú idő telik el, ritkuló,
sötétedő versekkel, s hatesztendei hallgatással.
*

A továbblépéshez, az újrainduláshoz sok mindennel számot kellett vetnie. Először a lehetőségeit korlátozó, szuverenításigényét visszaszorító, erőszakosan normatív politikai-közéleti
körülményekkel. (Mindegy most, hogy egy belső morális, tehát érzelmi választás és döntés
óhatatlan következményeként „félreállt", mint Lengyel Péternek nyilatkozta, vagy a Válasz
utolsó számában közreadott Fehér virágnak tulajdonított politikai tiltás szorította ki, miként
A vasmozsár törője alatt című vallomásában állítja.) Miután, úgyszólván ösztönösen, tehermentesítette magát a tőle idegen feladatoktól, excentrikus pozícióba is megerősödhetett. E pozíción azt kell érteni, hogy ott van, ahol van, s egyúttal nincs ott, ahol van. Ahogy később a
Szegény Yorick is rögzíti (ezt is igen pontosan): „sakkoztam veletek / röhögtem veletek / ha
ültem veletek / nem voltam veletek / Bárhory utca 8 / nyaktilóm fabrikáltam / csak elértem
gyalog / Atlanti partokat". Vagyis komoly távolságot tart maga és a mindennapok között.
Amivel megteremtődik annak feltétele, hogy a közvetlenül adottról a virtuálisra, a materiálisról a szellemi-lelki valóságra helyezve a hangsúlyt, hajlamai szerint tájékozódhasson. Nyugodtan kijelentheti (mégha sok félreértésre adott is ezzel alkalmat), hogy „semmit ki nem találok,
csak azt írom, amin valahogy valóságosan is átestem", hiszen valóság neki a képzeleti is, bár
más nézetű és szövésű, mint a kézzelfogható. „Nem szárcsasiratás, szárcsahalál / elégiája ez,
csak a való / rajzához kellenek a madarak" — hangzik a figyelmeztetés (Egy rákvadászat emlékére), hogy aztán az N. N. bolyongásai már félreérthetetlenül útbaigazítson ebben a kérdés25

ben: „Ülvén vagy állván egy viking- / csónakban, szál magamban általában, / repülő halak,
fókák, delfinek / seregeltek a tengeren utánam. / /...Mondom, repülő halak, fókák, / delfinek jöttek, de képletesen, / minthogy a viking-csónak is / sosemvolt-vizen imbolygott velem".
Kormos István műveiben az életrajzi mozzanatok ettől kezdve elvesztik sajátszerű személyes jelentésüket, mert csak a formálás anyagainak meghatározott fajtájaként vannak jelen.
Nem a személyiség története, hanem történelme, nem élete, hanem léte ölt alakot a versek sorában. Tényszerűségük ezért csak metaforikus. Azt, hogy mennyire így áll a helyzet, a Vonszolnak piros delfinekről, az első érett munkák egyikéről szólva Lator László is megerősíti.
„Mintha a versbeli »Párizs Marlotte Normandia« a kézzelfogható valóból »merülne alá« — írja, egy szorongásos-lidérces félálomvilágba, holott akkor [megírása idején] még csak [Kormos
István] képzeletében élt ilyen foghatóan, anyagszerűen. Akár a Ház Normandiában című,
1962-re datált versében... az Atlanti óceán, a gauguin-sárga part a fekete sziklakönyék, a »kék
bálna«: Jersey szigete, a Jerőme nevezetű szamár, vagy a »biciklis pék drótkötéltánca«. (De
éppily bizonytalan a földrajzi helyzete annak a sóvárgó és már fogantatása pillanatában is a
reménytelenség, a kudarc érzetével társuló szerelemnek is, amelynek majd Párizs lesz a színtere.) Akár azt is mondhatnám, hogy Kormos képzeletében már itthon átélte nemcsak a szerelem lázgörbéjét, hanem franciaországi árvaságát is: a valóság, aztán, mondhatni, igazolta előérzetét." Hasonló sajátosságra utal Domokos Mátyás, amikor megemlíti, hogy Kormos István
milyen „lángoló indulattal tudott lándzsát törni" „meg nem írt, csak elképzelt versei létezése
mellett".
Nem lehet kétséges, hogy a jelzett, s e változások mögött munkáló elégedetlensége, nyugtalansága némi bizonytalansággal vegyült. Erre utal, hogy oly sokáig érezni verseiben azokat a
mintákat, amelyek József Attila, Sinka István, Gellért Sándor lírájával, s különösen a népköltészettel, főként annak archaikus rétegével találkozva rögzülhettek benne, mintegy a gyerekkor természetesen szerzett szemléleti sémáinak teljesebb, a művészet felől igazolt változataiként. Bizonytalansága azonban igen termékenynek látszik. Nemcsak arra figyelmezteti,
hogy közvetlenül adott világánál többre, tágasabbra van szüksége, ha önmaga akar lenni, de
arra is, hogy ezt a világot neki magának kell megteremtenie. Ugyanakkor elindítja a minták
jelezte úton az egyre tisztábban szellemi-érzelmi övezeteken át a valóság csak lehetőségként létező, még megnevezetlen területei felé. Ide mutat az emlékké lényegült gyerekkor, ide az egység korai verseken átragyogó valamikori boldogsága: létélménye, ide, hogy a hiányt a konkrét
életkörülmények szigorodásának tudhatja be, s igy azt remélheti, nem alaptalanul, hogy excentrikus pozícióját tartva új lehetőségekhez jut, s hogy a játékok, szerepek, legendásodó
helyzetek, kapcsolatok részben védik, tehermentesítik, részben felszabadítják. Olyan mozgásteret létesítve, amely nélkül, láthatólag, egyáltalán nem találná fel magát, s amelyben az ordre
du coeur, s a logique du coeur (hogy Pascal szavát használjuk), zavartalan következetességgel
érvényesülhet. Mert erről van szó, a szív logikájáról, rendjéről, ha karaktere, s tehetsége természete felől szemléljük tájékozódását. A szeretet logikájáról és rendjéről, mely az emberség
egészét, az osztatlan kultúrát óhajtotta maga mögé támaszul.
Nem is tartozott soha mozgalomhoz. A kisajátító ambíciók jelentkezésekor tételesen is
rögzítette: „senki útjába nem volt szokásom szalmaszálat rakni, a barátságokat sem tekintettem soha tömörülésnek valami vagy valaki ellen, de mellette sem". A Válaszban kezdett publikálni, ám legalább annyira jelen volt a Magyarokban vagy az Új holdban. Kenyeres Zoltán az
induló Kormos Istvánt (Nagy Lászlóval, Juhász Ferenccel együtt) a látomásos népdal képviselőjeként emlegeti, szellemi rokonukként García Lorcát idézve, s úgy gondolja, hogy amikor
hosszas hallgatás után, 1971-ben, „Szegény Yorick című kötetével újra jelentkezett, költészetében a látomásos népdalhoz az elvont tárgyiasság egynémely jellemvonása is társult, abba az
izgalmas kísérletbe fogott, hogy hidat építsen a népi költészet és a [»Rilkétől Poundon és Elioton át Reverdyig ívelő költészettípusra« tekintő] Újhold közé, nem a kiegyenlítés, hanem az új
kifejezési lehetőségek kedvéért". Ő maga, s nyomában sok kritikusa, Weöresről, Jékelyről,
Illyés Gyuláról beszél. Lengyel Balázs szervál lírája „úgy volt világos, ahogy az Apollinaire-é.
26

Úgy apollinaire-i, hogy az igazán Kormos István magyar szabadalma, legfeljebb némi Balassi,
József Attila és Jékely van elkeverve benne (távolabbról Krúdy, Tersánszky, Gelléri) hazai ízelítőül." Emlegethetnénk másokat is, egyebek közt azokat, akiket szinte az azonosulásig pontosan fordított, de talán ennyiből is érzékelhető, milyen sok szállal, s mennyire elevenen kötődik (csodálatos verselési technikáját is kialakítva) az egyetemes és magyar költészetbe.
A második indulást, tehát az 1962-es Ház Normandiában című versét követő időszakban
világosan érzékelhető, hogy az előzőekhez képest a népi költészet hatása is megérlelődött benne. Változatlanul meghatározó műformája az „önmagát, önmaga ihletét kétségbe sose vonó
spontán közlés", a dal (Pór Péter), de eltűnik a magyarázó jelleg, a történésszerű, ok-okozati
versmenet, oldódnak és finomodnak a szimmetriák, megszűnik a síkszerűség, sávok, rétegek
derengnek fel, mert a fény nem kívülről, hanem belülről önti el a látványt, az intuitív módon
fogott lényeg: a szeretet összefüggés-élménye felől. Ez teremt a sokszerűségben gazdag egységet, ez adja, miután maga a fény mögött megközelíthetetlen marad, a vers nyitottságát, kimeríthétetlenségét, rejtelmes megfoghatatlanságát, metafizikai jellegét. Ez adja az azonosulás és
kívülrekedtség egyidejű kétségbeesettségét és boldogságát, ámulatát és félelmét, vonzódását és
visszarettenését, elragadtatását és tétovaságát. Mint az archaikus dalok, balladák, különös
időtlenséget teremtő személytelen személyességgel hatol tárgyába Kormos István is. Verseiben
„világvégi Nap" lángol, a tájak, szereplők, események, történések, mint azokban, ezekben
sem közvetlenül tapasztalatiak. Egyformán hiányzik az idill, az észjárás gyakorlatiassága, a
dal világából kitörő cselekvés, az érzelmek homályát felszakító magyarázat. Amit a népdalok,
balladák, s Kormos István mutatnak, az nem tárul fel a ráció számára: csak a velük együtt érző, szenvedő, örülő, a velük azonosulni tudó embernek öltenek alakot. Mindez, s a természeti-szociális képzetkör sugallatos, közeget teremtő, állapotot kifejező jelenléte feloldja a látható és nem látható, a kint és bent dualizmusát. Az egész lebegni kezd, s minden, egyidejűleg,
már történt, most történik, fog történni. Az időnek és a térnek ez az erélyes felfüggesztése,
mélyreható relativizálása a dolgok arculatának elbizonytalanításával társul. Ami a versben s a
vers által van, ami megjelenik, mintha csak azért lenne, öltene alakot, hogy az elhallgatott lehessen világosabb, a mellőzött kiemeltebb, a megközelíthetetlen bizonyosabb. Ráadásul Kormos István gyakran mintha egyszerre állna a műben, s a művön kívül. Miközben áttétel nélkül
beszél hozzánk, láttatja is ezt. Kezére játszik ebben varázsos érzékletességű és erejű nyelvi ihletettsége, amely legtöbbször a szavak anyanyelvi szokottságukban is váratlan jelentéstartalmait mozgósítja. Azokat, amelyek különös ízt, veretet, bűvös légkört idéznek, vagy amelyek
az édes csengésbe disszonanciát, bensőségességbe nyerset, kietlent, emelkedettbe valami sivár
banalitást visznek. Egymásba játszva így a feltáruló színét és fonákját. Azt, ami revelatív, s
ami evidens, azt, ami otthonosan határolt, s ami szorongatóan végtelen. Ami múlandó, s ami,
önértelmű teremtett egészként, talán, a maradandóra mutat.
Mindezzel párhuzamosan aztán már szinte magától eldőlt az is, hogy 'a boldogságot,
melynek vágya Kormos István líráját kezdettől uralja, hiába keresi. Minél többször fordul
vissza a gyerekkorhoz, annál kevesebb a varázslatos, a tágas, az áradó, s egyre több, ami jelenében is szorítja. Követhetné az első időszakasz verseiben kínálkozó örömszerzési lehetőségeket. Élhetne az élvezetnek, az érzéki gyönyörnek, ahogy az a. Dörmögő gyermeki ártatlanságában felkínálkozik. Követhetné az aszkézis Testvérekből kihallható hívását. Dönthetne a szembefordulás mellett, akarhatná egyedül vagy másokkal összefogva a világ megváltoztatását,
megváltását. Az ironikus Karcos torokkal, vagy a későbbi rezignált Leltár azonban („Azt hittem ebben-abban lesz szavam, / nem országos, csak egy embernek szóló, / de kezemre ütöttek, / tenyérrel szájon csaptak, / fejem víz alá nyomták. / / Sétálni sistergő parázson / megtanultam: lehet. / Elviselem magányom: rámégett ingemet") ugyanazt igazolja: a boldogságot
a személyiség felfokozásával, a világ megváltoztatásával elérni tőle idegen, számára reménytelen vállalkozás lenne. Neki a boldogság két, természetesen hasznosítható „ősforrása": a komorodás ellenére is édeninek érzett gyerekkor, s a szerelem maradt. Az, hogy velük és általuk
csikarjon ki bizonyos függetlenséget az élettől, a múlandóságtól, hogy velük és általuk teremt27

sen egy olyan belső szférát, érzelmi-szellemi övezetet, amely nem fordul el a külvilágtól, hiszen
nem annak kínjait akarja kikerülni. Ellenkezőleg. Miután a gyerekkor s a szerelem ugyanazt a
beállítódást, a szív logikáját és rendjét, a szeretetet követeli, ennek érvényesítéséhez ad mintát
és lehetőséget, s mert az önmagában forduló szeretet értelmetlen, terméketlen, értéktelen,
nagyon is kifelé irányuló törekvésről van szó. Különben is, lehetünk-e védtelenebbek, mint
amikor szeretünk, vigasztalhat-e valami is a szeretet elvesztésekor? Olyan életvezetés ez,
amely feltételezi és lehetővé teszi, együtt és egyszerre, a külsőbe hatoló igazságot, jóságot,
szépséget, üdvösséget, mindazon értékek szüntelen, sorsformáló jelenlétét, amelyek a múlandósággal, az enyészettel szemben is jelentenek valamit. Tagadhatatlan, hogy a belsőnek, s Fiktívnek, a teremtettnek, s mindannak, amit ez a tapasztalatiból áthat, van, ahogy szó esett róla,
bizonyos tehermentesítő funkciója. Ami most már lehetővé teszi a létezés tiszta és teljes intenzitásának érvényesülését, ama erőt adó bizonyosság talpra állását, hogy amit akar, az nem ábránd, nem illúzió vagy képzelgés. Van, ha csak virtuálisan is, van, tehát törekedhet, s törekednie is kell rá. Sőt, ez a feltétele annak, hogy a gyerekkor, s a szerelem ne behódolás, ne menekülés, hanem a függetlenség, a méltóság megőrzése legyen. Olyan időben, amely a társadalmi
érdekekre hivatkozva éppen a közösségit megalapozó személyes szabadságot korlátozza, s teszi azt védhetetlenségével arányosan értéktelenné. Olyan szociális berendezkedésben, amelyből épp a szeretet regulát ív ereje hiányzik. Nincs nehezebb és szigorúbb erkölcs a Kormos Istvánénál. Játék, szerep, varázsolás? Innen nézve vérre megy mindegyik.

A hallgatást követő versek szembeötlő sajátosságai az értelemadás kínjairól, a szeretettel
járó szenvedésről vallanak. Jeleztük, a szerelem, az én másikkal való egyesülésének, illetve a
szubjektumban, ha úgy tetszik: a mindenségben való teljes feloldódásának lehetőségeként a
boldogság ősmintája, s mint ilyen, Kormos István életének természetes középpontja. A Ház
Normandiában („szobákban zöld mohahomály tengerfenék-csönddel tele / mohahomályban
valaki ablakhoz nyomva homloka / kert fölött denevérszavak igen soha igen soha"), a Vonszolnak piros delfinek („fenn salétromos menny ragyog hűvösen lehajtom fejem / cellamagány jön hallgatok ki voltam istenek fia / alámerül Atlantiszom Párizs Marlotte Normandia"), s a Tél Normandiában („zöld nyár zöld nyár ez még veled vagyok / de valahol a tél öltözködik / lecsupálódik Cécile zöld-szerelmünk / komp hozott komp visz lánca telet
csördül") ennek a középpontnak a megrendüléséről, a lehetőség elzárulásáról tudósítanak.
A Szegény Yorick tanúsága szerint a szeretet igénye a baráti kapcsolatokban se elégülhet ki, s
a tágabb életkörben is zavarok támadnak. Nemcsak a már idézett Leltárra hivatkozhatunk.
Az Utánunk tágabban, mert a szellemi életre vonatkoztatva rögzíti a veszteséget, annak morális konzekvenciáival együtt. Élete „Szélház, nincs fala; négy / égtáj néz ide irgalomtalan."
(Szélház, nincs fala.) Önarcképe: „neve rendőröké, kihúzzák beskribálják / különben kapujában nem fut elébe senki / magasnyakú pullóver a zsebben cigaretta / valahol kőre ül rágyújt
kénlobogás / egy szétúszó kiáltás elönti homlokáig / fölállna s csak legyint azt mondja hülyeség" (Voyage), a hetyke gesztus ellenére, vagy épp azért leírhatatlan magányt, ráutaltságot,
szenvedést áraszt, amin, már maga se hiszi, hogy úrrá lehet. Megkísérli: „semmi vész gyerekeim / sajnálnotok fölösleges / világokat varázsolok / amikor akarom" (Nakonxipánban hull a
hó), de a játék kikerülhetetlenül keserű konklúziókba fordul. Összegzésbe, amit majd még
több követ, mindig az elzárulás helyzetéből és távlatából, egyre tisztábban, következetesebben
a létre, a szeretetben tudatosuló autonom történelmére tekintve. Mind mélyebben átitatódva a
halál bizonyosságával.
Igazán most vált sebezhetővé, a visszautasítás, vesztés, hűtlenség fájdalmában tehetetlenné. A gyerekkor újra igazolhatná a szeretet boldogító értelmét. Az otthonosságot, azt a hitet,
hogy minden emberrel a megváltó jóság születik újjá (Jóslat, Jászol), de „szétzúzódott az a világ, / széttördelődött az a világ" is. (Mozsár.) Vigaszul csak annyit mondathat a „napkeleti"
mágusokká szelídült valamikori „széltolók" egyikével, hogy „Ne búsúlj, lesz valami ezután
28

is". Miután a szerelem se lehet az, „ébren soha többé", aminek lennie kellene, méltatlan állapot „ökrendezteti" (Sárga eső): „rühes róka lett a beceszó", nem segít, semmire se jó a „hetvenhét varázsige". (Majd tél jön.) Hiába az Áfonya gyötrelmes szomjúsága („csak téged lát e
vasmozsár-világban, / csak veled akar élni, csak veled!"), hiába a Profán mágia áhítata, ha a
sértetlen létezés kifejezésen túli realitása, a sötétségből vakító világosságba emelő, a zűrzavarban rendet, otthonosságot teremtő, embersége összetartó ereje és megnyilvánítója, a szerelem,
a „heródesi" mindennapokban, az „elkurvult időben" elaljasodik, vagy absztrakcióvá, mindenképpen elérhetetlenné válik. A boldogságot, mégis, csak a gyerekkoron, s a szerelmen át
akarhatja. „Teérted törtem ki minden karámból, / minek hersegő füves legelők? / nem vagyok mézbe keringő darázs, / de élek: nem-tudod-reggel veled, / a lelenc nappalban veled, /
éjszaka kormában veled" — mondja a Kannibál szerenád Máté evangéliumának gondolatát
(„Aki pedig elveszti az ő életét én érettem, megtalálja azt") parafrazálva. Hogy ezt tehesse,
hogy a részvétlen mindenségben élni tudjon, a szerelmet virtualitásnak kell felfognia, a szerettetés értékét a szeretni tudásra helyezve át. A szerelmet, s a gyerekkort emlékként és vágyként
hordva önmagában, mert ezek valósága még mindig sokkal teljesebb és hevesebb, mint azé,
ami a szerelemből s a gyerekkorból konkrétan megtörtént, megtörténik, megtörténhetik.
Az így értett, eljövendő értékekre mutató általános ember- és mindenségszeretet, mint értelemadás, a személyiség lényegéből kiindulva betölti egész létezését és világát. Ezért is érezhetjük úgy, hogy Kormos István költészetében valami abszolút önértékűvel találkoztunk, Valamivel, amit a személyen kívül semmilyen más értékállás sem határoz meg, amiért, tehát magáért is érdemes élni. Az abszolút önértékű természetét Nietzsche az aranyhoz hasonlítva jellemezte, mondván, hogy „rendkívüli és nincs haszna, fénylő és szelíden ragyog", „mindig ajándékul adja magát". Kormos Istvánra tekintve nyilván valami hasonló ölt alakot mindenkinek.
Ezért, hogy oly sokan húzódtak közelébe, hogy életét legendásították, hogy újra és újra vallatni kezdték költészetét. A szeretet bölcsessége az, amit úgy fogadunk, mint a sors kegyét. Mert
nem jön, amikor akarjuk. S mert megnyilvánulása valami többnek, s magasabbnak, ami felé,
a szeretet útján, költészetével Kormos István is törekedett. Halál? „Orromba csap az égő fű
szaga, / október ez, az év októbere, / valamint életem októbere; / nem fájna, ha egy nagy
csontkalapács / a halántékomra csördítene, / de utánam, uraim, mi marad? / mert tenyerem
csak semmivel tele, / árkok szikráznak benne karcosan, / és kihűlt szerelmek lehellete; / látsz
régóta szegények Istene, / pecsétednek szívemen a helye, / tudtam s tudom milyen lámpa ragyog / utamra, bár a nap is fekete, / serceg és pattog kanócélete; / már nem birizgál semmilyen titok, / én kezdettől magamra számítok." (Október.) Alighanem ettől az életténytől sugárzik oly erővel vissza a szeretet a kompromisszumokkal, félmegoldásokkal, szorongattatásokkal teli, harlekini életbe. Költészetként, ha másképp lehetetlen. Hogy igazolja az „emberigyekezet vonalát". Azt az irányt, mely alkalmazkodva is rendteremtő, s amit követve Kormos
István a mély reménytelenséget viselve is, megismételhetetlent cselekedett. „Lehajtott fejjel fekete kövön / fehéren ül s nem tudja, hogy megőszült, / nem méri az idő tiktakolását. / Kifosztatását tűri hangtalan. / Nyakán kötél, ő tűri hangtalan. / Hazája, háza, minden veszve van. /
Helyette köpünk urak keserűt- / kornissi pásztorok." (Pásztorok.)

29

Halálon túl
„HALÁLON TÚL KICSIT
MONDJUK éppen hat évvel
hiszitek-e fiúk én is
betölthetném a 6van évet
ha akarnám persze
mivel az ügy kissé szokatlan
inkább hahot-áznátok velem
de alattatok még fűt a katlan
mi már ITT könnyedén vagyunk
lehűlve szent ügyekben
dúdolgassátok néha el csak
utolsó versemben mit üzentem
szidtatok érte hogy beintésem még túlontúl korai
de szívem ingyenben cipelték
Korniss úr magyar Pásztorai
s fizettetek dúsan utánam
— akárha kisorsolt égbeli intés —
óriás költők kopogtak nálam
Nagy Laci Jékely Illyés
a saját oeuvre sose izgatott
nos legyünk illően franciásak
csiklandoz némi angyalhaj hogy
az égi karzatról lekiáltsak
most újra kedvem lenne szólani
nehogy teljesen kihűljek
október vértanús lapjain veletek
vannak a megszakadt
szívűek."

KISS FERENC

Kormos prózája
Sokáig abban is kételkedtek Kormos ismerői, hogy verseket ír, a Szegény Yorick című kötet után bekövetkezett termékenység meglepetésként érte a szakmát. Aztán megjelent a Fehér
mágia (1974), remek műfordításainak gyűjteménye, s most íme prózája is kötetté szerkesztve
illeszkedhet az életmű rendjébe. Címe: A vasmozsár törője alatt. Nagy Gáspár, akit Kormos
az idősebb testvér szeretetével segített átkelni a beérkezés zátonyain, szebben nem is viszonozhatta volna. Mestere hajdani kézfogását: az össze-vissza kallódó prózai írásokat összegyűjtve,
könyvvé formálva az életmű egészét tette beláthatóvá.
Maga Kormos nem igen tervezte ilyen gyűjtemény kiadását, mert aligha hitte, hogy ilyen
érdekes és szép kötetté állhat össze, amit egyszer-másszor alkalomszerűen prózában elkövetett. „Alkalomszerűen" — mondom, mert ezek az írások jobbára így születtek: előszót kellett
írni egy könyv elé (szerkesztőként), be kellett mutatnia egy fiatal költőt; úgy érezte egyikmásik barátja születésnapján, hogy az ő hiteles, csöndes jó szavára is szükség lehet, ezekből a
köszöntőkből is írássá lett néhány. Mikor Párizsban volt, az itthonmaradtak műveiről kezdett
beszámolókat írni a Magyar Műhelybe, már-már rendszeresen. Aztán, a Szegény Yorick után
lezajlott honosodás közepett a megélénkült figyelem és érdeklődés egész sor prózai megnyilatkozásra készteti, így születtek megemlékezései, interjúi.
A próza Kormos számára így sem vált olyan önkifejezési lehetőséggé, mint a vers, az alkalmi jelleg azonban nem oka ennek. Oka az, hogy nem szeretett esztétizálni, az elemzést becsülte, ha mások jól csinálták, műfordításaival, de verseivel is tisztán bizonyítható, hogy milyen tudatosan dolgozott, de hogy a láthatatlanul zajló elemzéseket tanulmányban, esszében
tegye követhetővé, meg sem kísérelte. Ilyen írást ez a gyűjtemény sem tartalmaz. Bevezetői
például a Don Quijote, vagy Daudet Tartarin Afrikában című művének ifjúsági kiadásához, a
műről való alapismereteket váltják át egy üdébb és természetesebb nyelvre. Bírálatai jobbára
tömör méltatások, mellőzött értékeket tudatosító meleg emberi gesztusok. Kivált a Párizsban
írottak, melyekben nemcsak az értékek — Sinka, Nemes Nagy Ágnes, Rab Zsuzsa munkásságának — védelmét, de veszendő emberi kapcsolatainak óvását is végezhette.
S hajói odafigyelünk, s épp ha e könyv alapvonását fürkésszük, azt tapasztaljuk, hogy az
emberi gesztus: hogy az érdemet fölmutassa, a méltatlan helyzetekért elégtételt szerezzen,
örömet okozzon, Kormos számára mindennél fontosabb belső szükség. Az alkalmi jelleg magasabb értelme is ez: a jó üzenet. Voltaképpen verseinek is ez az uralkodó szólama. Már a Szegény Yorick olvasóinak is feltűnhetett, mennyi benne az „alkalmi vers", mely látszólag magánjellegű emléket idéz; megörökít, megtisztel, felidéz valakit vagy valamit. Mint a költészet
ősi példáiban, egy valóságos és konkrét kapcsolat, szándék jelrendszere, címre szóló üzenet
eszköze Kormos számára a vers. Most hozzátehetem: a mások verse is, sőt az irodalom egésze
is. Elődei és kortársai verseivel olyan meghitt viszonyban élt, mint barátaival. Annyi különbséggel, hogy József Attilát, Erdélyit, Sinkát, Jékelyt mindig póztalan, csöndes áhítattal idézte,
barátaival pedig az évődés, a tréfa hullámhosszán érintkezett. Ezt a gyűjteményt ez a mélyről
eredő és nem szűnő, mindig hiteles ámulat uralja, a hogyan mesterségbeli fogásaiba nem bonyolódik, a mű és szerzője a lélek vásznán összeforrtan jelennek meg, az irodalom jelenések és
személyes emlékek ajándék-sora Kormos élettörténetében.
Az alkalmi jelleg körül is ez az ajándékélmény, ajándékozó hajlam létesít lírai holdudvart. Ez lengi be, ez motiválja nemcsak az irodalomról, költőtársairól szóló írásait, de önéletrajzi műveit, interjúit is. S az utóbbiakban eredetibb is, ami természetes, nem kell értekeznie,
legszemélyesebb kapcsolatairól beszélhet, s átengedheti magát fesztelenül a hála ihleteinek.
31

Félrevezethetném az olvasót, ha azt a látszatot kelteném, hogy Kormos prózája csupa hálálkodás. A hála „ihlete" korántsem eltökélt, nincs benne semmi kenetes, az emlék és az élmény tárgyias varázsából fejlik, olykor még a mesterségbeli tudás méltatása is. Rab Zsuzsa
Jeszenyin-fordításainak szépségét, magyarrá honosodását például így magyarázza: „A költő
és fordító összetalálkozását pedig akkor érti meg igazán az olvasó, ha például elindul Pápáról,
a városból kikanyarodó Bakony-ér partján a messzi Bakony felé: a város alatt régi vízimalmok állnak elébe, beomlott vagy omlani készülő tetejük füzek árnyékában; a réteken nyírfák
futnak át — mint Jeszenyin verseiben is. Tehát nemcsak a szöveg-, de megfelelő valóságismeret is kell egy vers átéléséhez..." A visszaemlékezéseket helyenként önvád árnyalja, hogy hálátlan volt jótevői iránt, s mindig jelen van bennük a létezés érdekességének, a személyes lét értelmének ama tartalma, melyet a gazdag szegénység öntudatának nevezhetnék. Ez a gazdag
szegénység fogadja s viszonozza az élet ajándékait, természetéhez híven, nem rendjeleket osztogatva, hanem emlékezete fényébe vonva, élettörténete eseményévé avatva azt, amiért hálás.
Ha emlékezetének „fényé"-t működésében nézzük, könnyű észrevennünk, hogy a mesék
s a legendák szelleme irányítja. Persze nagyon is mai módon: nem oldva fel a realitást, híven a
tényekhez, de azt nagyítva ki belőlük, ami a legendaképzés hiteles eleme lehet. Költőkről szólva nehezebben jön működésbe ez az angyalsuhogásos hajlam, a kapcsolat záloga a vers lévén,
a versjellemzés kényszere — mint írtam — feszélyezi Kormost. De ha sikerül felidéznie a pillanatot, amikor a vers, a versek épp Hozzá beszéltek, akkor a verseket, önmagát s a versélményt
magát igéző kis legendába tudja foglalni. Árnyékból ragyogó Írásának első része ilyen legenda
Somlyó Zoltánról, s az „elátkozottság" rokon állapotáról, mely a vers szerzőjével együtt kél
életre. Már az intonáció is ezt készíti, Ottlikék karácsonyának otthonos melegéből jövet találkoznak Kormos és Somlyó. Havazás, néptelen utcák, a Városmajor felől éjféli harangszó, s
ebben az ünnepben a költő szívszorító kivetettsége. Természetes hát, hogy „a Harangvirág utca meredekéről egy magas, fölhajtott gallérú, széles sálas alak botorkált lefelé a zuhogó hóban, s rekedt hangon, de tiszta artikulációval ezt mondogatta maga elé:
„Megyek, amerre visz az út,
A friss hó, mint fehér pamut
oly lágy, mint a mesékben.
Én átkozott így járom át
Pestet, szerelmem városát
a lassú hóesésben."
Kormos végig idézi a verset, aztán levonja a látomásból, ami valószínűtlen: talán csak ő képzelte az egészet, mert hallani akarta ezt a verset, de ezzel a korrekcióval a vers hatalma csak
megnő, a „talán" bizonytalansága pedig magát a látomást is meghagyja a valószínűség határán, a fénykör tehát a realitás közelében is ép marad.
Ennek a legendásító hajlamnak van egy nem titkolt morális indítéka is: a már említett jóváíró szándék. Kárpótolni azokat, akikkel mostohán bánt szerencse, sors, irodalompolitika.
Ez az indíték erősebb volt Kormosban, mint az arányérzék, Somlyó Zoltánt úgy védte, mint
kisemmizett nagy költőt, Berda Szent Ferenc-i élete úgy megejtette, hogy költészetét a jelenséggel egybemosva emelte a kor fölé. „Utánozhatatlan volt az élete, utánozhatatlan a költészete. Halhatatlan versei magasan szállnak, égi hattyúk, ezért kevesen látják azt a repülést, de
majd jönnek jobban látók, fújja a berdai éneket teli torokkal, túl a halálon Ő maga, valahai
tót cselédszülők gyereke, nagyra nőtt Berda Jóska." Meg kell azonban jegyeznünk, Kormos
csillagképe igazi tehetségekből állt, sarkcsillaga József Attila volt, messzebbről Petőfit, Csokonait érezte rokonának, az élők közül többeket, de áhítattal csak Ottlikról, Jékelyről beszélt : „...mint magasan szálló angyal — írta az utóbbiról —, Isten követe. Csak éppen káromkodott."
32

Túl az irodalmon azért is működhetetett fesztelenebbül ez a legendásító hajlam, mert
csak az emberrel kellett számolnia, s csak azzal, amit az ember neki jelentett. így magasodik ki
önéletrajza alakjai közül a nagymama, akitől — úgy véli — minden szépet és jót örökölt. Ez a
„gorkiji"-nak mondott nagymama Kormos genezis-mítoszának gyönyörű ősképe: szegénység, árvát fölnevelő szeretet, nagyvonalúság, tisztességösztön, a szép elemi szomja annyira
Kormos felé mutatnak, akár egy nagy fesztávolságú metafora egyik pólusa a teljes jelentés
felé. A pálya irodalomban zajló idejéből Sárközi Márta magasodik ilyen alakká, szépsége és
ajándékozó kedvének tékozló bősége révén az árva költő genezisének ősképéhez kapcsolódva,
angyali szabadszájúsága folytán a legenda profán ellenpontját is fölkínálva.
Nem kétséges, Kormos, a prózaíró ezekben a visszaemlékezésekben van igazán elemében.
Mesélőkedve, emlékműállító, örömszerző hajlama minden eseményben alkalmat talál. Ártatlan ravaszsággal belopakodik a tárgyszerű epika hézagaiba, a bűntudat leplébe: „Vas Istvántól és Illés Endrétől is könyvtárra menő könyvet kaptam, közel harminc év alatt, saját műveiket s más ritkaságokat, én semmit sem adhattam nekik, talán Vasnak egyszer Dugonics András Magyar példabeszédeit, de máig szégyellem, hogy Illés Endrének nem adtam oda, jó húsz
évvel ezelőtt a Pleiade Stendhalt, pedig az őt illette mindenki előtt, mivel Stendhal általa szólalt meg magyarul; különben az a Pleiade már nem az enyém így se. De ők elfelejtették modortalanságomat, pimaszságomat, mindenféle hűtlenségemet."
Bűntudat szól ebből a passzusból is, a visszatekintő múlt idő kissé számadásszerűvé is
avatja. Ilyen emlékezéseit általában valami vesztéshangulat lengi be, de csak páraszerűen, az
elsorolt bűnök is elvontak, a legenda fény körét nem töri meg disszonáns szín, érdesebb hang,
a sokszor emlegetett hűtlenség is rejtélyként dereng a kép horizontján. Máshol a hazudozás illeszkedik olyan tündéri mesébe, hogy eszünkbe sem jut komolyan venni. Kezdet címen olvasható itt ez az írás, s egy múlt századi ponyva Kormosra tett hatásáról szól. Hogy Sobri Jóska,
az úri haramia viselt dolgait valóban ilyen csodálatosan adta volna elő az a ponyva, nem tudjuk, de Kormos mesélőtehetségét ez az írás egymagában is megsejtetheti azokkal, akik közelről Őt nem ismerhették. Magam még a hanghordozást is hallani vélem, a gazdag jelentésű történet szikrázó mondatait faarccal olvasó szerző iskolás hangsúlyait: A bakonyi kastélyában
felravatalozott gróf a betörő betyárok érkezésére „megmozdult, fölült a hüledező betyárok rémületére (s az enyémre is!) szózatot intézett hozzájuk. Kinyilvánította, hogy unja az úri világot, akarják-e, hogy a vezérük legyen? Akarták. Kőtörő Béni átadta a bandavezérséget..."
Emlékezhetünk, a felolvasó Kormos milyen szabatosan tüntette ki, hogy az „Akartták." külön mondat. Idegeiben érezte az árnyalatok jelzésének fontosságát, a mélyebb jelentés létének
örömét. Sobri Jóska történetéből is azonnal éreztük, hogy ártatlan önérzet tüntet benne: ez
volt az Ő poétikai iskolája, ebből tanult szürrealizmust, ebben ízlelte meg a kaland, a csoda
titkát. Kinek jutna eszébe a hazudozás ilyen igézetében valódi hazugságokra gondolni? Pedig
igaz, amit itt magáról állít, hogy „hazudó lettem". Olykor tetten is lehetett érni. Cáfolható
például, hogy sakkban ronggyá verte volna Nimzovicsot és Euwét. (Harlekin búsul című versében állítja ezt.) Még Benyhét és Latort sem, akik e nevek mögött rejlenek. Utóbbit ebben a
könyvben is ezért aposztrofálja „szegény jó Lator László"-ként. A nők mezején végzett aratásainak kévéit is legendásító matematikával számolta, de hittük s ő tudta, hogy szívesen hallgatjuk, értünk, a mi kedvünkért billentette meg a tények sarkát, hogy rejtett vonásaikon
ámulnunk lehessen. Életművét teljesnek épp ezért még ezzel a gyűjteménnyel sem hihetjük.
A megíratlan kormosi epikát, sajnos, ez sem tartalmazhatja.
Amit tartalmaz, így sem kevés. A vasmozsár törője alatt című önéletrajza; lírával átszőtt
leltára tárgyairól (Tárgyaim); s a már említett Kezdet remekművek. Az interjúk közül a Délutáni beszélgetés is elsőrendű a maga nemében. Érdeme ez Bertha Bulcsunak is, aki tudja, mit
kell kérdeznie, hogy a személyiség alapvonásai megmutatkozzanak. Megkapó részlet, érdekes,
fontos adalék még az igénytelenebb darabokban is akad, s értelmük az ismétléseknek is van,
mert hangsúlyt adnak annak, ami fontos, az élet s a pálya alapmotívumai rajzolódnak ki általuk. Emberi és költői vonzalmai, iskolái, eszményei, nézetei is e kötet révén ismerhetők meg
3 Tiszatáj

33

alaposabban. Ha előbb az olvasó szempontjából adtam róla számot, s találtam megejtően érdekesnek, most a filosz figyelem tapasztalatairól is érdemes beszámolnom.
Gazdag leltárt lehetne összeállítani azokból a közlésekből, melyeket „adalék" néven
szoktunk forgalmazni. A Vázlat Nagy László portréfilmjéhez című forgatókönyv például sok
ilyen részletet tartalmaz, ami a tévében nem hangzott el, így Nagy László Adok nektek aranyvesszőt című kötetéből is hiányzik. Tanulságos részletek. Első kötetének zsengéiről például
megoszlanak a vélemények, vannak, akik úgy vélik, vesztettek a későbbi átdolgozások során.
Érdemes megfontolni, amit a 136. lapon erről Kormos ír. Más írásokból megtudható, mely
versek álltak legközelebb a szívéhez, a sajátjai és másokéi, egy-egy vers születésének életrajzi
hátterére is fény derül. Fény derül kapcsolatokra, amelyek jelentős versekre is kihatottak.
A Profán mágia egyik szép szakaszának létrejöttébe például bizonyosan belejátszott az orosz
népköltészet egyik, Rab Zsuzsa által fordított darabja. A fordítást méltatva Kormos idézi is:
Szép deli apáca, záporoz a könnye,
ej-haja, dini-dan, záporoz a könnye,
főkötőjét leszaggatja, csuháját a gyöpre,
ej-haja, dini-dan, csuháját a gyöpre!
Égi üszöggé kamorám, szakadj össze, zárda,
ej-haja, dini-dan, szakadj össze, zárda.
A Profán mágia pedig így kezdődik:
Hajdan-volt fű-fickó időmben
elém állt Sövényházi Márta,
keményített apácaingét
farkasalma bokorra hányta,
cicerélésre szólított.
Mindezek tüzetes feldolgozására, hasznosítására bizonyára sort kerít majd szakmánk, itt néhány fontosabb összefüggésre szeretném felhívni a figyelmet.
Ahogy Kormos vonzalmai itt kirajzolódnak: egyfelől az Újhold, másfelől a Válasz, aztán
a nagy magánosok: Ottlik, Jékely iránt, indulása Sinka és József Attila felől, együtthaladása
Juhász Ferenccel, Nagy Lászlóval, végül szoros barátsága az utóbbival, de oly módon, hogy
előbbi barátaitól el nem hidegült, szerepét kivételessé avatják. Még ha tudjuk is, hogy voltak
sorsszerű és voltak irodalmi kapcsolatai, az utóbbiaktól sem lehet elvitatni a sorsra kiható jelentőséget, hiszen kisemmizettségében lettek társai többen, akik világképéhez távol álltak.
S nem kétséges, hogy Kormos nyerni tudott ezeken a kapcsolatokon. S nyert rajta költészetünk is, talán a súlyos paraszti valóság legendába való átemeléséhez is így, „urbánussága" révén szerezhetett távlatot s bátorságot Kormos. Hű maradt a gyermekkori világhoz, de nem
kellett lépésről lépésre együttmaradnia a történelmi kálváriát járó osztállyal. Szabadabban vetíthette emlékeit a szivárvány ivére. Neki azt is elnézték, hogy József Attila és Sinka összebékült költészetében, persze nem az irodalompolitika, hanem az irodalom, de ez fontosahbnak
bizonyult, mert tartósabb garanciája egy irányzat létjogának. Példája eleven mintája lett az
irányzat irányzat feletti értelmének, lehetőségeinek.
Nem is venné jónéven, ha valahová besorolnék, a népi szürrealizmusról például azt írja e
kötet egyik helyén: „nem tartom a költészeten belül irányzatnak". S ez azt is jelenti, hogy magát sem szeretné ilyen címszó alá iktatni. A magyar szót, mint írja, sohasem írta le verseiben, a
szocializmus szót sem, se azért nem, mert irtózott a konjunktúrától, mert túl fontos volt számára a szó eredeti jelentése. Ebben a kötetben is van írás, melyben bevallja, legkedvesebb
verssora ez: „Nyújts feléje védő kart" (184. lap). Egyszer egy kérdésre az Egyetemi Színpadon
34

is ezt válaszolta. Őrzöm a cédulát, melyen a kérdés áll, s elárulhatom: Ő írta. El sem kell árulni, hogy a Katalánokat, mely Sára Sándor Árdw'kdjának mottója lehetne, szintén Ő írta. így
gondolkozott a modernségről, a költő hivatásáról is. Erről is fontos gondolatokat közöl ez a
kötet, legfontosabbat talán a Domokos Mátyással készült interjú. Itt rajzolódik ki tisztán a
József Attilától Utassyig hajló ív is, melyen magát Kormos mégiscsak helyén érezte.
A besorolásoktól okkal írtózott, de hogy a nép mélyvilága és a szürrealizmus módszere
először (nemzedékéből) az ő verseiben találkozott, s ezt Szabó Lőrinc fedezte fel, legbecsesebb
emlékeként őrizte Kormos. Ebben a gyűjteményben is felidézi (például a 27. lapon), szóban is
többször elmesélte. De talán ennél is fontosabb, hogy a hatvanas évek végén s a hetvenesek
elején, mikor ez a találkozás tudatosult, Kormos igyekezete, hogy úttörő szerepéhez méltónak
bizonyuljon, minden addiginál tündéribb iskolapéldákat alkotott. Nem azért, hogy vitáinkba
beleszóljon, hanem mert rájött arra, amit bizonyára azelőtt is gyanított, hogy a nép ősvilága s
a modern módszer merészsége együtt, a profán és a szent, a személyes és az egyetemes, a mostani és az időtlen összefogását teszi lehetővé. Olyan ambivalenciát alkothat, melyet, ha megfeszül, sem találhat ki a költő, ha nincs személyes köze ehhez az ősvilághoz: olyan gyöngyöző,
szikrázó, merészségeiben is természetes legendát, amilyen a Profán mágiában s az Ágborisrétben formát ölt.
Az Ágborisrét születéséből, ami látható volt, közelről láttam (ha ideje eljön, be is számolok róla), a Profán mágiát a fentiek értelmében jellemeztem a költő színe előtt, módom volt
tehát magyarázatom ellenőrzésére, de nem ez a fontos, hanem az, amit a versek tanúsítanak.
Az, hogy Kormos elemében érezte magát, mikor az ősiben, az archaikus anyagban, szóban a
maga személyes és mai érzéseiről beszélhetett. Költői jellemének másutt már leírt vonásai bontakozhattak ki, s ennek tudatosulása szerepének értelmét is bizonyosabbá tette.
Végigfutva jegyzeteimet, keserűen látom, hogy észrevételeim zömét még csak nem is
érinthettem. Pedig vari, ami elsősorban az én kötelességem volna. Tudom például, hogy mit
rejt néhány elvont utalása, hogy miért deklarálta — szokatlanul kihívó hangsúllyal — Nagy
Lászlót a ma Adyjának. Egy bírálat csak a hatásukat vélte hasonlónak, s nyomban rátámadt
valaki, mondván: az „ivócimbora" akar feltűnést kelteni. Beszélgettünk akkor erről Nagy
László jelenlétében is. László tömören zárta le az ügyet, miért nem érdemes vele törődnünk,
Kormos néma indulattal hallgatott. S aztán megírta ezt a cikkét (132. lap). Mondom, sok
olyan részlete van ennek a könyvnek, melyet kiegészítem kötelességem volna. Kivált a költő
erdélyi útjaira vonatkozó utalásai nyomán bolydul fel bennem sok minden: Nagyenyed, a
Gyimes, Csíkszentdomokos, Farkaslaka, Bálványos, Torja, Szováta, Magyaró, Sepsiszentgyörgy, Kolozsvár, Szék, Marosvásárhely, Szatmárnémeti, Mikola, Magyarcsaholy; Arad és
Fehéregyháza, s az emberek, akikkel találkoztunk! Nem is egy út volt ez, hanem három, időben épp egy hónap.
Mindez azonban úgysem férne el egy könyvet méltató írásban. De ez a könyv a maga
szűkszavú utalásaival sürgetőn jelzi, hogy a Kormos-legendárium íratlan fejezeteivel még adósak vagyunk.

3*

35

*

(

IIpn

I

—,

i

r

i

'

PETRI CSATHÓ FERENC

Delfinek a parton
Kormos István emlékére

A zöld-fehér Üllői úti pályán
megáll a labda, nem gurul tovább,
piros delfinek Jersey kék vizéről
halálhíredre partra úsznak,
verdesnek ezüst szárnyaikkal,
tátognak a sivó homokban,
világkerek szemük kiszárad.
Normandiában és Hungáriában
csönd keríti
kompániánkat,
bor nem folyik ki a palackból, '
nem gyulladnak
cigarettáink,
rólad beszélünk szótlan szájjal
máskor hangos
ördögfiókák.
Nullás gép sarlózza hajunkat —,
lennénk Yorick, ha itt lehetnél,
kezedbe vennéd
koponyánkat,
fölgyújtanád foszló
hitünket,
vackorvilág fakó egére
rajzolnánk zenét és bohócot.

MÁNDY IVÁN

Műtét előtt, éjszaka
HOMMAGE? SZERETETTEL! Á KORMOS ISTVÁN

Fehér pad a folyosó végén, fehér ajtó előtt. Ott ülnek egymás mellett a betegek és hozzátartozók. A padon táska, szatyor, kis bőrönd. Mintha utazásra készülnének. Hallgatnak, köhécselnek, megfogják egymás kezét. Betegek és hozzátartozók.
A pad szigorú és jóságos. Nem tűri a hosszabb beszélgetést. Legkevésbé a fecsegést. De
kinek van itt kedve fecsegni ?
Egy férfi a padon: Ez a Prókay?
Az.asszony: Tudod, hogy nem a Prókay. Az kövér és bajuszos.
— Na, persze! Meddig kell még várni a felvételre? Ez a legpocsékabb az egészben.
37

Elbizonytalanodott a hangom. Úristen! Mi a legpocsékabb? Az éjszaka. Az utolsó éjszaka otthon.
Többször is felugrottam, villanyt gyújtottam.
Fél öt.
Öt.
Odakint ácsorog valaki a sötét előszobában. Sovány, zöldesszürke arc, karikás szem.
öreg futballista abban a kinyúlt nyakas pulóverben. Elmosolyodik, kissé bocsánatkérően.
Én meg felültem az ágyban. Pista! Kormos!
Fél hat.
Ne húzzuk az időt! Borotválkozzunk! Ő még mindig kint álldogál. Mikor is halt meg?
Két hónapja? Három? Képtelenség. Bármikor összeakadhatok vele. Bármikor és bárhol.
Képtelenség. Ez a kórház is képtelenség. A műtét.
Az ajtóból visszanéztem a bútorokra. Ahogy ott lapultak a sötétben. Miért engednek el?
Miért hagyják, hogy elmenjek ? A sorozásra is igy engedtek el. És egyszer a rendőrségre.
Odakint a fürdőben az arcom vizsgálgattam. Egy beteg arca. Műtétre vár. Legközelebb
már a kórház tükrében bukkan fel. Milyen a kórház tükre? A mosdó? Az ágy?
Kormos az előszobából: nem kell berezelni! Mondd el magadban a Ferencváros összeállítását. A régi bajnokcsapatét.
— Te voltál a jobbösszekötő!
Ápolók, nővérek, orvosok vonulása a folyosón. Tolókocsik. Üres tolókocsik.
Megint elkapott a rémület. A lábamba is beleköltözött. A karomba, a vállamba. Levált
rólam a lábam, a karom, a vállam. Többé nem állok fel innen. Nincs ami felálljon erről a
padról.

PINTÉR LAJOS
E^dDimmKos M v á i m ° A

va§M(D)z§áir

ú©irőj@

saDaíít

Kedves Pista! Hogyan és miképp írjak rólad, prózádról? Nem olyan idők járnak, hogy
könnyen futhasson a toll. De nem is olyanok, hogy megfutamodhasson. Körbenézvén látom,
hogy fogynak a pásztorok, a kornissi pásztorok, és szaporodnak a heródesek. írtam egyetemedről hajdan, a kormosi egyetemről, azért is kaptam néhány oldalvágást. A könyv, a vasmozsár tanulságait most úgy kell elmondanom, hogy előzetesen néhány röpke vádat is megválaszoljak. Melyek ezek a legjellemzőbb gondolatok? — hadd fogom össze őket. A fiatalok túlértékelik Kormost — hallik az egyik. Ez még komolyan veendő és komoly választ kíván, nem
úgy a második, csodálom, hogy nem pirult el szégyenében a papír, amikor egyik pályatársam,
vagy ahogy Te mondanád „évfolyamtársam" rávéste: Kormos a múlté. S itt a harmadik ellenvetés is, hogy Neked, költőnek mennyire másodlagos, hordalékos e műfaj: az esszék, jegyzetek, interjúk gyűjteménye. A másodlagosságot is még másodlagosítja ezen esszék hangütése:
túllirizáltsága, szubjektív volta, ellenőrizetlen képisége.
Vegyük csak szépen sorra. Túlértékelik a fiatalok Kormost? Köztük akár én is? Alig hiszem. Elsősorban az értékelés maga is elmaradt. Eddig kötetnyi pályakép még se Kormosról,
se Nagy Lászlóról, se Simon Istvánról, se Juhászról nem jelent meg. Hol vannak a hozzájuk
méltó, műveikhez méltó írások, tanulmányok, monográfiák. Nem lihegő értékelések vagy túlértékelések, hanem azok az elemzések, tanulmány fények, amelyek bevilágítanak a versek, elképzelések és tettek legbelső zugaiba? Annál többet az én nemzedékem sem mondott, hogy
Kormos — Nagy László, Juhász Ferenc, Csanádi Imre mellett — költészetünk adott időszakának, adott programjának (hiszen: a költészet is világnézet, sőt nem csak világnézet, hanem látás), tehát költészetünk adott időszakának és adott látásmódjának legjelentősebb képviselője.
Ez pedig vitathatatlan.
Nézzük a következőt, az orcapirítót, hogy Kormos a múlté. Egyrészt én nem szeretem
azokat, akik egy halottat kétszer eltemetnek. Először eltemetik földi porait, majd gyorsan
utána eltemetik művét, művészetének tanúságát, példáját. Másrészt hogyan vitázzam azokkal, akik már akkor a holtak listájára írták Jékely nevét, amikor még élt, sugárzó arccal járt
közöttünk. Nem ért a kormosi példából semmit az, aki ily rangos költőt „leír", mondván, a
múlté mindenestül. Kormos épp e kötetben is megfogalmazott, újra és újra megfogalmazott
legfőbb programja ugyanis az, hogy költészetünk a Halotti Beszédtől a mostani legfiatalabbakig megszakítatlan és megszakíthatatlan folyamat, egység. „A múltból is, a jelenből is'át kell
venni, ami jó. Pályakezdő költőnek mindenkire gondolni kell, aki előtte magyarul verset írt.
A Halotti Beszédig visszamenőleg világosan levezethetjük költészetünk szellemi családfáját"
— mondja például a kötet egyik legfontosabb, ha épp nem a legfontosabb „A hagyomány szerepe a fiatal magyar lírában" című interjújában. Ajánlhatom e beszélgetés kristálytiszta gondolatmenetét azoknak is, akik azt hiszik, hogy velük ér véget végképp a magyar irodalom; de
ajánlhatom azoknak méginkább, akik azt képzelik, hogy most, ővelük kezdődik.
És nézzük a harmadik kérdést, a műfaj kérdését: képgazdag lírai esszék, műhelyjegyzetek, interjúk világát. Összefoglalóan az esszé helyzetét. Hányfelől éri támadás manapság az
esszét? Épp azt a műfajt, amely újabb irodalmunkban kiemelkedő szerepet játszik. Támadják
azok, akik támadják az úgymond irodalmi másodlagosságot. Támadják a költőt, aki prózát
ír: költői útja megtorpanását, feladását látják e jelben. Támadják, aki önéletrajzot ír, mondván, sikerületlen életét kívánja igazolni benne. Támadják a műfajt szaktudósok, politológusok, társadalomkutatók, filozófusok, közgazdászok, az irodalomelmélet szakemberei, akik
úgy érzik, az esszé az ő rovásukra elkövetett határsértés. Az esszé eszerint: maga a testet öltött
illetéktelenség. Külön támadás érheti azt az esszét, amely lírai. Tehát a gondolatot képekkel
segíti, anyanyelve gazdagságával szolgálja. A líra, mondják, nem segíti itt, hanem kizárja a
39

gondolatot, csak pótolja a meg nem levő szakismeretet és terminológiát, és egészében: trónjától fosztja meg az észt.
Nem érti az irodalom szerepét általában és ezen belül a költői képek, metaforák szerepét
és erejét, aki ezeket a vádakat felsorakoztatja. Remélem, Kormos lírai, képgazdag, a metaforák levegőssége, tágassága által kinyíló prózáját, prózai okfejtéseit is értelmezni tudom gondolatmenetemmel .
Miért kellene azt állítani, hogy bármi műben külön sugárzik a csupasz gondolat s külön
áll, ragyog a költői kép, a metafora, a dísz. Hogyan lenne dísz, gondolatpótlék, vagy
rosszabb, a gondolaton kolonc a jelző, vagy a hasonlat, a kép? Nem épp egységüket kell-e hirdetnünk, hiszen egy metafora: maga a megformált gondolat!
Nem épp az következik mindebből, hogy az a próza, amelyik költői eszközökben gazdag,
az a vers, amelyik metaforákban gazdag: általuk, velük gondolatgazdag? Természetesen legszerencsésebb esetben, a tehetségesség esetében, ha a szövegben helyükön és méltó szerepükben vannak: a gyöngy jelzők, a tengert idéző hasonlatok, a kés metaforák. Kormos erre is példa, szerencsés esetében: versében,'prózájában (előbb Kormos fejében) helyén vannak a
dolgok.
És a műfajok másodlagosságának kérdése? Vagy az a kérdés, hogy irodalmunkban másodlagos szerepű maga az esszé?
Lehet, hogy épp igy teremtődött meg irodalmunk második gazdasága. S ez a második
gazdaság termeli meg, a szükségből erényt kovácsolva, ami a szellemi élet első gazdaságából
hiányzik? Igen, meglehet. Németh László, Illyés esszéi, Sütőé, Csoórié újabban, s Kormos,
Nagy László prózája többek között jelei irodalmunk virágzó második gazdaságának.
A kényszerből kovácsolt erény, a kihívás s a ráadott felelet mozgatóereje nyilvánvaló
minden esetben. Mennyi félreértés és szándékolt félreértetés a hagyományok szerepét illetően
a hetvenes évek legelején. Hányszor a rossz értelmezés, hogy mi a szellem öröksége. Mi a történelmi tudat szerepe? Hányszori félreértése annak, hogy mi a viszonyunk múltunkhoz, hogy
egyáltalán, mi a viszonya egy fiatal költőnek elődjéhez. Félreértése annak, gyakorlatban is,
szakcikkekben is, hogy mi a viszonya az itt és most jelenének a múlthoz és éppen ennyire a jövőhöz. E tudati zavar hívta elő Kormos indulatát. Szükségszerűen, mert parancsoló volt a
helyzet, hát leült és magyarázni kezdte újra és újra az összefüggéseket. S e szükség eredményezte az alapvető művek sorát: Bertha Bulcsu Délutáni beszélgetésétől a Domokos Mátyás
készítette A hagyomány szerepe a fiatal magyar lírában interjúig.
Konkrétabb önéletrajzi vallomásai sem önmagát magyarázzák vagy kívánják igazolni,
hanem a kort, korát vizsgáztatják. Általános érvényű tanulságokat keresnek, lett légyen szó
árvaságról, szegénységről, gyerekkor tündérkertjéről, szerelemről és személyi kultuszról vagy
új nemzedék helyéről. Perlekedett-e valaki ennél szebben és mélyebben az utánajövökért?
Perlekedett más is, lehet, de csak a kevesek. Idézem szavait a Bertha Bulcsu készítette interjúból: „Kivételezettnek látom az írókat, általában a művészeket. Sokszor indokoltnak érzem a
társadalmi elismerést, sokszor csüggesztő neveket és figurákat látok kulcspozíciókban, olyan
helyen, ahol művekről és sorsokról döntenek. Nagyobb körültekintést kívánnék azoktól, akik
embereket fontos posztokra állítanak. Értem én, hogy Déry Tibor egy elég gyötrött élet után
olyan helyzetben érezheti magát, amilyenben érzi, de a fiatalabbaknak több jó lehetőséget kívánnék, nemcsak beszédeket a lehetőségről. A szocializmus harminc éve után is nehéz pályát
kezdeni nálunk, irodalomban, gyalupad mellett egyaránt."
Melyek is Kormos legfontosabb témái? Mondhatom a hűséget először. E hűség csillagjegyében írja önéletrajzi emlékeit. A közelmúltban jelent meg könyv alakban Örkény ötvenes
évekbeli remeke, a Babik. E regény egyik, karriert befutó hőse természetesen abszurd, groteszk az ábrázolás, otthon lakat alatt, disznóólban tartja a szüleit, és néha sétáltatja őket,
mint a kutyákat. Efféle abszurd viszonnyal fordul szembe Kormos, s a hűséget, az el nem szakíthatóságot hirdeti. Ezért idézi Csukás versét is, ezért a tanulságért, kérdésért: „És mi történt
a többiekkel, akik lent maradtak?"
40

Másik „témája" a szemérmesség. Ez idegeníti el az ötvenes évek gyakorlatától, az irodalmi sematizmus gyakorlatától, amelyben kurvamód kelletik megfogalmazni a viszonyt: hazához, nemzethez, nemzetköziséghez, a hálát szocializmushoz, egyébhez. Többször említett és
jogalapként említett szemérmessége tiltja, hogy akár szerelemről, akár társadalmi gyakorlatról szemérmetlenül beszéljen.
Harmadik témája, a nyitottság, a szemléleti összetettség. E nyitottság követeli meg tőle,
hogy a hazáját szeresse, de ugyanakkor a másokét is megbecsülje. „Egyremegy Mecsér és Párizs és Pest: egyformán világítanak életem fölött" — írja vallomásában. E nyitottság, a tágasság engedi meg neki, hogy népe kultúráját a népköltészettől, a Halotti Beszédtől kezdődően
számon tartsa és értékeiben szeresse. De ez követeli meg tőle, hogy a művészet legmodernebb
világában is tájékozódjon. íme, itt lehet az alkotói módszernek, magának a népi szürrealizmusnak a szemléleti alapja.
Másik témája e kötetnek, másik alkotóeleme a művészet folyamatosságának tétele.
A Halotti Beszédtől máig a művészet folyamata. A József Attiláig visszavezető gondolat, a jelenlevő múlté, amely irányítja a jövőt. Ennek alapján perlekedik egyik pillanatban a szoborrá
tett klasszikusért, Csokonaiért, a másikban egy ismeretlen pályakezdőért. Árulkodó és nagyerejű a kifejezése, mondván Csokonai Mihály is fiatal költő, csak évszázadokkal korábban
élt, Jékely is fiatal költő, csak éppen „harminc évvel ezeíőtti fiatal költő".
Sorolhatnánk még a témákat, mind egy-egy tétel, mind egy-egy kormosi alaptétel. Egyre
mindenképp utalni kell még; költészetünk ismeretlen csúcsait vizsgáló tekintetét fölidéznünk.
„A mi országunknak nincsenek Himalája méretű hegyei, de a magyar költészet tele van Himalája méretű csúcsokkal" — írja egyhelyütt. Máshol pedig: „S nemcsak a csúcsok fontosak,
mert a csúcsok alatt is vannak még csúcsok." Kormos ezeknek a rosszul vagy félreismert, vagy
kevésbé ismert csúcsoknak a vallatója. A természetszerű és tudatos Ady, József Attila, Nagy
László (és folytathatnánk a sort) elemzések mellé ezért kerül újra és újra egy-egy miniesszé,
kormosi lexikoncikk Erdélyi Józsefről, Jékelyről, Gellért Sándorról, Nadányiról, Áprily Lajosról, Sinkáról, Szép Ernőről, Dsidáról, Berdáról, Somlyó Zoltánról és többekről.
Kormos István hatvan éve született, emléke előtt tisztelegjen ez az írás. Hatvan éve, 1923ban született, és már hatodik éve halott. Épp ezt a hat-hét évet kérte még magának sorsjövendölő versében, az Októberben. Akkor ugyanis, ötvenévesen „élete októberéről" beszélt. Aki
ötvenévesen az októbert véli megélni, annak hatvanéves korára jön el az évvég, jéggel a december.
Nem kell hozzá jóslat, hogy „mi lett volna, ha..." Hiszen pontosan tudható. Kötetek sorát szerkesztette volna még a Móra Kiadóban, elsőköteteket és a Gyöngyszem-sorozat antológiáit, melyek könyvnek is gyöngyszemek. Hatvanéves most lenne, rögtön nyugdíjaznák. Prózákat írt volna, interjúkat vállalt volna még, hiszen a számvetés idejéhez érkezett. S írt volna
még legalább egy kötetnyi verset, amit tervezett, 1200 sort, vagyis 12 darab százsoros verset.
Készült el belőle egy, az is befejezetlen, az Egy keresztlevél hátára című.
Nem mondhatom azt, hogy ülsz egy bárányfelhőn Berdával, Jékelyvel és figyelsz. Figyeled, ahogy tehetségem mértéke szerint e sorokat gépelgetem. Nem figyelsz; nincs bárányfelhő;
nincs halálon túli élet. Bár van, s ez azt jelenti, a műveidben élsz tovább. (Szépirodalmi.)

41

DEZSŐ

Ők odaát
Kormos Istvánnak —
— Jékely Zoltán postájával

Kilencszázhetvenhétben
hazatértem
talán utoljára az Adriáról
aki verébben
utazik vissza nem lép csak letáncol
legföljebb és ezt mindenekre értem
Jöttem s egy madaram már nem találtam
őrző helye nem védte meg helyettem
s hiába jártam
utána a parkot hol kivetetten
leltem s följebb se bukkant föl a Várban
Még magasabbra egyelőre pászport
nem visz-küld a domboldalban leültem
olvasva pár sort
a halálhírt és igen keserültem
a szép ősz celziuszaira szállt port
A veszteségről formálgatva képem
kis török temetőben
jobbra-balra
dőltek füvében
és madárarca volt és medvearca
valami semminek hogy nem is értem
Hanem hát ez volt a Második Ének
és az ilyesmi mindig nagy követség
mit is kiért tett
magam sem akarhatom hogy feledjék
s szó nélkül híja volna az Egésznek
Volt-nincs-egészen átvonul a csorda
de fém hőmérő tok véd fényt nyilazván
mi híja volna
nélkülem is kérdem vár-töve-alján
egy jó emlékkorttyal
hátrahajolva
Kortársaink a madarak királyok
kutyák falevelek csillagnyi képe

a sok lejárt ok
siettet-e minket maga-körébe
és posta jár-e ott s mi az irány-kód
Ám ily csal-képe sem kell ott tudásnak
s mindegy tavaszosan vagy dérütötten
dől kapufának
vagy turbános kőnek épp visszajötten
vagy el se tűnten kit biztosra várnak
És az a szó sincs ott hogy Bizonyosság
mert ami van minden ellenkezőtől
tisztán lemossák
s minden bajnokságra futja erőnkből
nem kell hogy helyettünk mások lefussák
Kilencszázhetvenhétben ott a Várdomb
faltövében gondoltam-e ilyet már
a földi láb-nyom
híjáért nem vígasz hogy mily teret tár
nekünk is ki már túl jár bokron-árkon
Van változat minden „ők odaát"-ra
vajon a „mi még itt "-re is figyelnek
hull ama Kártya
szeszélye is körénk mint bő lebernyeg
hogy megpihenhessünk egy szemhunyásra
A jó Tribünön így-úgy fészkelődjünk
mert a látványosságnak
netovábbját
nem hogy előlünk
elvonnák de pergetik s úgy kínálják
mintha ott s itt kettő lenne belőlünk
Van-e ily tágasság máris a lénynek
ki itt fordít ír szerkeszt csarnokokba
megy krumpli végett
vagy szotyoláért kóbor madarakra
gondolván kik nekivágtak a télnek
Nekivágtatok szólíttatva végképp
a kalandnak mely Nagy Testi Valótlan
aligha kérnék
bérletetek már bármi folyosóban
egy-egy kis szálloda se helyi érték

De majd ráérünk ilyen nagy szavakkal
sőt nem is lesz szükség érzem se-egyre
e madarakkal
már úgy gondolhatok emléketekre
hogy nem számít akármi elmarasztal
Hiányolhat a képzet-késze bármit
egyedülebb úgysem leszek magamnál
s ami hiányzik
ami nekem valóban — tovadajkál
a Vackor-csillagképig a Kutyáig
A Verébig és száll a csorda-por száll
az ige hogy játszik valaki vélünk
hiába volt már
jobb dobás ott minden dobást lemérünk
s összeölelkezünk egy potyagólnál

44

TÓTH BÉLA

Tiszajárás
45.
ÁTVÁDOLÁS
a vízen járók egykori nyelvhasználatában azt jelentette, hogy menés a másik partra.
Ahogy nekem is át kell vádolnom a folyó bal oldali csücskébe, ahol elhagytam ezt a nyíri tájat.
Tovább menve balról, a tokaji hegy kúpjába ütném a lábam. De a táj arca is féloldalasan rajzolódna elő.
Tuzséron támasztom le a biciklimet.
Fentem a falura a fogam. Tudom, kicsi csücsökbe Húzódva virul, messzi megőrizkedve
óvja régi kedvét, mivoltát, de teljesen maivá senderedett. 22 évvel ezelőtt a téeszek révén akkorát fordult az életük, hogy a száz évekre visszamenő rezdületlen arcuk egészen maivá változott. Sajnáljuk, hogy olyan kecskeméti kádban fürdenek a lakásaikban, amilyenekben a rókabögyösiek? S hogy sátortetős házaik lehetnének Pesterzsébeten, s hogy csak Tuzsért kifejező
épületet a volt kastély kivételével nem találunk? Hogy a mai vándor, ha álmában vinnék oda,
s fölébredtével kinézne az utcára, hát nem tudná, hogy a mai 3000 településünk melyikét szerencsélteti jelenlétével. Tán nem kellene sajnálni a szemvakságot előidéző egykori füstös, szabadkéményes konyhákat, a félig földbe ásott házakat, a pulickakavaró fákat, a kormos oldalú kondérokat, amiben főztek, s lábat, halottat mostak. A mai Tuzsér sokat vesztett látványban, de többet nyert megélésben, életmódban, gondolkodásban.
Faluszava mindenütt van. Olyan tudó ember, aki bugyorban hordja az idevaló ismereteket.
— Nincs száz éve, a falu tyúkbélutcájú, a Tiszára simuló településnek számított. Gazdáink voltak a Forgáchok, Lónyaiak.
A régi világ utolján az Odescalchiak birtokörökébe tartoztunk. Lónyai Pálma ment feleségül Odescalchi Zoárdhoz, akinek Miklós fia még nagy vagánynak számított, sportrepülőgépén kerengett uradalmaik fölött, s ijesztgette a földeken dolgozó kapásokat, szétugrasztott lakodalmas meneteket, temetési szertartásokat, ha úri kedve úgy tartotta. Komolyodott-e vagy
csak leplezni akarta politikai másvallását, mi akkor honnan tudhattuk volna. Hanem az utolsó fiú a mi rendszerünk mártírjává lett 1944-ben Sopronkőhidán. Bajcsy-Zsilinszkyvel nem
függött össze közvetlenül a „bűne", de a szövetséges hatalmaknak való kémkedés vádjával
halálra ítélték, s a mondott év decemberében végrehajtották rajta az ítéletet. A felesége Rákosi titkárságán dolgozott, tolmács vagy idegenvezetői poszton, azt nem tudjuk. De Miklós
édesanyját a falu sokáig sorkoszton tartotta, olyan böcsülete volt, ha birtoka már nem is lehetett. Az Odescalchiak a török időkben keveredtek hozzánk, s valami bátorságért kaptak dunántúli, nyitrai birtokokat. Már akkor hercegi rangban éltek, s egy tagjuk, bizonyos 1828-as
születésű, a negyvennyolcas szabadságharc hadnagyaként szolgált, amiért bujdosnia kellett.
45

Nem olyan póriasan, nád és káka között, mint Jókai, hanem Svájcban, de azért a tények tények maradnak.
A falu nevének értelmezésében hajba kapnak az értők és kutatók. Egyik oldalról a tőzsérből eredeztetik, ami marhakereskedőt jelent. A tőzsér első írásos megjelenése 1410-ből való,
míg a falu neve, birtokpapírokon őrizkedve, már 1212-ben leíródott.
Mások ismeretlen származású tulajdonos nevét vélik beleködösödve a névbe. A falu „csácsogásait" a tudomány kedves balgaságnak tekinti. Mivel azok a parasztésszel értelmezhető
fogalmat tartják igaznak, ami dúsérnek vélelmezi, mondván, hogy itt a szabályozás előtti világban mindenféle folyók, vizek találkoztak össze, s dús asztalt terítettek halakban, vadakban, tüzelőkben, egyebekben a letelepülőknek. Ellent mond ennek, hogy hivatalosan a dús
szavunk, az olasz dozse, gazdag jelentésében csak a 16. század során íródik le.
Régiek ma is mondják Duzsérnak, mert úgy jobban érzik az egykori jelentés ízét ? így aztán a homályos és okos találgatások között gazdagon dúskálkodhat faluja neve fölött a boldogulás útjain éppen elindult nép.
Szépen, huzalmasan dolgoznak. Szép szál, feketésbarna lányaik vannak, s a férfiak is
megnézni valók. Nem menesztik szabadságra az eszüket, föl nem támasztanak köreikben elbizakodott elérhetetlenségeket. A Tisza összeköti őket víziútjain a távoli világokkal. Nem vonzotta őket? Félhették a vizet, a messzire lökő távolságokat? Amikor a felszabadulás után a
Szovjetunióból megindult a fenyőszállítás, vagonokban hordták a szálfák millió köbmétereit
Záhonyig. Itt a tuzséri parton legurigatták az óriási vagonhajókból a matériát, s összeácsolva
innét eresztgették le Szegedig. A kirakásnál ott szorgoskodott a tuzséri, de tutajozni már nem
jött meg a kedve. Kérdezek mindenkinél, jó vízi ember után. Nem hazudják, hogy nincs. Híres almakertész, dohányszakember, közülük kitanult akárki akad, de tutajos?
Tuzsért a szegedi fűrészesek, fások annyiszor fölemlegetik, mint elinduló, tutajeresztő
pontot, hogy nem nyugszom, míg valakit az ősi szakmából elő nem találok! Tíz éve tengelyen
megy a szálfaszállítmány, élni kell olyan embernek, aki ismeri csínja-bínját a tutajozásnak.
Tápé! Örök víz mellettiek. Abban is tanító cimborám, aki nemcsak szülötte, lakója a falunak,
de avatott ismerője. Lapozgat esze füzetében. Mindenkit ismer, számon tart, de tutajozás
címszó szerint kívánom, hogy rendezze ismereteit.
— Ez volt, de meghalt; az elköltözött valahová, amaz nem tartózkodik itthon, messzi
munkára szegődött. De egy öreg, Tuskó Nagy Sándor, a napokban is találkoztam vele, az tudja a tutajt.
Nem jelentkezünk be úri szokások szerint, hogy mikor fogadna, hanem megyünk hozzá
az orrunk után. Az Algyő felőli falurész mellékutcáján a szerényen kerített háza. Belül az
utolsó talpalatnyi föld is művelés alá fogva. Szőlő lugasra, alatta egyszerű asztal, gyékény ülésű székek. Kintülős idő. Tutajosunk épp itt időz. Látszatra tétlenül. De jöttünkre elődúrja szíve bánatának habját. Hát éppen tegnap költözött el a szomszédja, akivel együtt nőttek, éltek,
dolgoztak, haragudtak. Elköltözött kétszeresen. A házából a fia új lakásába, a városba. Fölrakták a bútorait a teherautóra, ő is közéjük fészkelődött. Egy kalapot nem emelt. Nyakasan
tartotta a fejét, senkinek nem köszönt. Megérkeztek az új lakásba, abban az órában meghalt.
Bánatában. Hogy odahagyta a régi fészkét? Velem is haragot tartott, hogy agyoncsaptam volna a macskáját, amiért rákapott a galambjaimra. Én ugyan egy állatot meg nem ütöttem életemben !
Olyan harapós kedvű emberek voltak ezek. Sajnálom pedig. Hát a lánya húsz évig élt velük, nem beszéltek egymással. Tápén van ám olyan konok vaskalaposság, hogy sehol a világon egyebütt. Hát az én testvérbátyáim között is élt ez a fölfogás. Kemény munka, messzire
járás, de ünnepnap egyik bátyám kipöttyent, ahögy a városiakat látja, bement a tápéi kocsmába, egy valakit elővett, azzal kihajtotta a többit. Az volt a legény, aki ütni tudott. Dolgozni
is tudott, de virtusa is akkora, azt megemlegették hetekig. Másról sem. Mert a megélésért hajtotta magát mindenki. Ebben olyan egyformák voltak, mint a ruházatban. Arról nem lehetett
beszélni. De ha még verekedett is, vagy tett olyat, amit nem mindennap tesznek, hát az már
46

döfi! A tigérhátiak a fölvégiekkel is összeakaszkodtak. Verték, szúrták, doronggal püfölték
egymást. Nem nézték, rokon vagy se.
Csúnya vélemény élt. Mondták is: Kedves rokon, ne vedd zokon, váglak nyakon, hogy
elönt a takony! Elöntötte ott a vér is, hogy hetekig kékben jártak a verekedések után. Orvoshoz, pénz sem volt, hatósághoz nem szaladtak. Gőgből, butaságból csinálták. Még az én legényke koromban is. Mert azt lestük, milyen az legénynek lenni, hogy kell annak viselkedni,
hogy valakinek nézzék. Hát azóta nagyot fordult velünk a világ. Volt is oka, ideje. Nyolcvankét éves vagyok. Legényke voltam az első háború előtt. Évszázados botor hagyományok. Némelyiket azt sem tudtuk, miért csináljuk. Mert úgy lestük el az elődöktől, azok is az elődöktől,
s úgy vissza a tatárjárásig, amikor a tápéiak a Vártóban kucorogva, nádszálon szívták a levegőt, miközben az óriási lópiócák a fenekükbe, testükbe ragadva itták a vérüket. Valamenynyien megmaradtak. Egy szem búzából is harminchat szem terem.
A bicskázásokról azt tartották, kitellik a maga fótjábul! Ki is telt. Munkában, ha nem
maradt harag, segítettek. Közösen dolgoztak. Vasárnap leharapta egyik rokon a másik fülét,
hétfőn egy földben, egymás mellett kapáltak. Egy korsóból ittak, egyszerre jöttek, mentek.
Lehet, hogy nem szóltak egymáshoz, mert valami maradt belülről, de a kenyérért tűrték a vasárnapi nyomokat. Még meg is békültek, esetleg másik vasárnap megint jól eldöngették egymást. Mások előtt. Úgy volt annak foganatja. Nem a pajori dűlőben, ahol egész héten húzták
kettesben a kapát, annak semmi látszatja. Vasárnap a bugyiigyárban. Az egy emeletes kocsma
volt, a töltésbe fúródott a fara. Abban volt a legnagyobb táncterem. Egy szál cimbalom mellett ment a nóta:
Azt beszélik az alvégi kislányok,
Hogy én mindig járjak csak el hozzájuk,
De én aztat nem töszöm, nem járok,
Mert sokkal szöbbek a fölvégi kislányok!
A lányok a töltés tetején sétafikáltak, alig várták, hogy szólítsák őket a legények. Azok
kikiáltottak az ajtón, amelyik olyan alacsony volt, a középtermetű is csak lehajtott fejjel bújhatott be.
— Julis, Julis, te!
De az a lány, szinte csak repült a sok szoknyájában lefelé a töltésről. Dübörgött a tánc.
A legény, ha kicsit kinyújtotta magát, a fejét a mestergerendába verte. Ittak. Mérgesi pirosborokat, leginkább.
Estefelére száz ok virágzott ki a verekedésre. Kuskulának hívták a kocsmárost. Hörcsögös természetű ember volt. Beleavatkozott a verekedésbe. Hányta kifelé a legényeket, hogy
azok csak hemperedtek el a porondon. De még ott is adta nekik, szőlőkaróval, hogyha én
annyit kaptam volna, hát nem beszélnék most magával. Azok a régiek föl se vették. Mondom,
hordták a kékjét, zöldjét, oda se neki. Még tán büszkék is voltak rá. Hogy annyit kibírnak.
Kuskula olyan kíméletlen volt, egy nagy háborúban a golyós puskáját is előkapta, úgy lábon
lőtte Balázs Pistát, hogy az egész életében arra volt sánta.
Jómagam a gazdagok utcájában születtem, Táska Sándor bácsi, Hurka Annus néni, Gulyás Miska bácsiék voltak a szomszédaink. A nevük után voltak gazdagok, mert akinek a táskájában hurka lapul, s örökké gulyás a másik házban, hát annak nincs baja! Nahát megkülönböztető nevek ezek, ahogy engem is Tuskónak ismernek. Anyai részről Tuskóznak. Lehet,
hogy öregapám kapta az alakja után, mert vastag ember volt.
Nahát ebben a gazdagok utcájában tizenegy testvérem született, de a felnőtt kort nem értük meg csak hárman. Egyik bátyám, Lippainál kocsiskodott, rossz gúnyáinkban fázott, bekéredzkedett kenyeret keresni a mészégető kemencébe. Az meg belül forró, kint hideg. Megfázott. Hátgörinc betegséget kapott, belehalt.

gyerekveszteség után, kíméltek, ahogy tudtak, de a véremben volt, hogy dolgozni kell, kinyeret kell keresni. Elálltam a cimboráimmal vadászokhoz hajtani. Erdős, Túrú, Lityi, Tuskó
mindig összetartoztak. Mentünk a tápéi búcsú előtti időkbe. A Nagyfeketén valamilyen silókukoricához értünk, nyúlra volt besörétezve a puska. Azt mondja egy okos vadász, hohó, itt
fogolysörétre kell váltani. Na, váltottak, becsaptatunk a mislingbe, röppent föl az istentelen
sok fogolymadár. Forogtak eszetlenül, utánuk nagy izgalommal a vadászok, mert azok is
minden mozgó vadat el akarnak pusztítani. Na, ebben a nagy csatában engem fejen talált egy
sörétgolyó, hogy vérbe borultam. De, ahogy a kórház kiadott, azért már elálltam a fölnöttekkel egysorba. Éppen a belvárosi mozit építették, tégla-, malterhordónak fölvettek. Bali Péter
komám is elszegődött a szavam nyomán oda. De sokszor rágyújtott, cigarettázgatott. Hét vége felé azt mondja a mester: na, Sándor, te hoztad a Pétört, küldd is el. Hétfőn ide ne j ö j j ö n !
Az ipar mellett jó volt pedig a dolgunk. Csak figyelni kellett, mi kell a mestereknek. Az
ember szinte a szemével dolgozott. Hanem, amikor ott kitellett, eljártunk Alsóvárosra. Reggel
négy órakor már úton voltunk legtöbbször, hogy a hatórás kezdéskor ott legyünk. Ha néha
megszunnyadt az ember gyereke, hát akkor egy trapp. A villamost is elhagytuk. Sose ültünk
rá. Pedig a tápai kaputól indult. De hát nem is arra vitt az útja, amerre mi mentünk, drága is
volt. Félnapi napszámunk ráment volna a villamosköltségre! Bicikli? Három sem szaladt még
Tápén, abban a nagy faluban.
Harmincéves meglett ember voltam, amikor a zsibin vettem egy használtat. Hát, rá lehetett ülni. Hanem amikor az kipusztult alólam, csak nehéz megint gyalogra zülleni, hát bementem Szántóhoz, a Híd utcában volt az üzlete. Nézegetem a sok jó csillogó bicikliket, a fene reszelt utánuk, de hát pénzem nekem csak annyim volt, hogy megint egy ócskára futotta volna.
Azt mondja Szántó, nagyon egy jóravaló zsidó ember volt, hát válogatja, válogatja? Mondom, nézegetem, nézegetem, mert pénzem az aztán nem volt annyi. Azért vettem tőle Steyer
Waffenrádot. Egyévi törlesztésre.
Szántó nem csinált még papírt se, meg kezes se kellett neki, hogy elvittem a biciklijét. Mikor mennyim volt, bevittem, odaadtam a markába. Mindig azt mondta, jól van szomszéd.
Úgy lehet, azt sem tudta mi a nevem, hogy hová valósi vagyok. Vagy tudta volna?
Hanem még ócskabicikli-tulajdonos korom előtt, 17 éves voltam, bevettek a tápaiak a
Körös—Tisza—Maros Ármentesítő Társulat munkásai közé. Az algyői szivattyútelepet építettük. Százhúszan voltunk egy seregben. Nagy táblában kiástuk a töltés oldalát négy méter
mélyre, aztán fölállították a cölöpverő gépeket. Kézi erővel húztuk föl a vastuskókat, amit báránynak neveztek. Volt két-, három-, négymázsás közöttük. Nyolcméteres bevasalt nyárfacölöpöket pilótáztunk a vasbárányokkal a földbe. De sűrön ám, ha a föld színén van, a csirke át
nem bújhatott volna közötte. Először a kétmázsás báránnyal ütöttünk. Azt húztuk a kötélen
vagy tizenketten. Eleinte 30 centire bement a cölöp a kétmázsás báránytól. Aztán a hárommázsással adtunk neki. De arra már csak húsz centiket süllyedt az oszlop. Végül az ötmázsás báránnyal neki. Azt húztuk huszonötén is. Kalapáltuk, végül két centiket, ha mozdult az a nagy
darab pilótaoszlop. Ugye hosszan fogta, szorította már a föld a mélyben.
A húzásnál, ejtésnél, hogy annyi ember egyszerre mozduljon, vezényszavak mentek. Fölment, rá, ereszd meg, húzd meg jól, élőiről. Még nóták is voltak hozzá. Püföltük napokon,
heteken át azt az erdőnyi oszlopságot, mire olyan fundamentum kerekedett, amire jöhetett a
betonzat.
De oda már nem nagyon kellett a tanulatlan, nyers erő. Sokunkat szélnek eresztettek. Később, ha arra vitt az utunk, hát gyönyörködtünk benne, hogy micsoda szép szivattyúháznak
csináltuk mi annak idején az alapot. Működött az innenső világban is. A gépét cserélhették,
mert első változatban gőzzel dolgozott. A mentett oldalról szorította a Tiszába a vizet. Ez volt
a dolga. Később olaj hajtotta a turbinákat. Utoljára villanymotorok muzsikáltak benne. Mostanában egy árva vízkivételi masina tartózkodik az épület helyén. Aszályos időben locsolnak
vele. Az épület helyét benőtte a gyom, a gaz.

48

Ahogy itt kitellett a munkánk, hát összeismerkedtem olyan meglett emberekkel, akik járták a vizet. Alkalmi tutajeresztésekkel foglalkoztak.
Megismertek, egyszer csak mondják, gyere Sándor Tiszabecsre, tutajt ereszteni. Ekkora
úton, ekkora időben nem voltam én távol a háztól. Legény voltam, erős már, bár verekedésekben nem próbáltam az erőimet. Úgy voltam vele, verekedjenek a községi bikák, az a dolguk.
Másra nem is kell az erejük. Vonatra ültünk, elutaztunk Tiszabecsre.

4 Tiszatáj

49

Beszélgetés Kardos Lászlóval
a népi kollégiumokról
0
— Eljutottunk 1946. július 10-ig, a Györffy István Kollégium záróünnepségéig, amikor
is bejelentették a NÉKOSZ megalakulását. Mi volt a NÉKOSZ koncepciója, kik voltak a
mozgalom védnökei, mi volt a mozgalom alkotmánya, honnan indult meg ez a kollégiumokat
építő országos mozgatom ?
— Erre könnyű és nehéz válaszolni. Azért könnyű, mert a tények közismertek, és azért
nehéz, mert olyan terjedelmesek, hogy ezt röviden összefoglalni meglehetősen bajos. Mindazonáltal megkísérlem a lényeg rövid összefoglalását. Avval kell kezdenem, hogy az öreg
györffysták a Horthy-korszak legnehezebb esztendejében otthont termtettek önmaguknak,
magukat demokratikus, szocialista értelmiséggé fejlesztették, és ennek az ideológiának és
meggyőződésnek a birtokában annak idején kivették a részüket a Magyarország demokratikus átalakításáért folyó politikai harcokból, és amikor a helyzet úgy követelte, az antifasiszta
harcból is. A felszabadulás pillanatában ők alkották a magyar demokrata népi értelmiségnek
azt a szervezett csoportját, amely a demokrácia első nagy fegyvertényében méltóképpen forgathatta eddigi ismereteit és azt a készséget, hogy a történeti feladatot végre is tudja hajtani.
Tehát az öreg györffysták feladata a földosztás végrehajtásában kulminált. A fiatal györffysták történelmi képességét és legnagyobb szabású produkcióját magának a népi kollégiumok mozgalmának, a népi kollégiumok pedegógiájának és szisztémájának a megteremtése,
kiszélesítése alkotta. Erre 1946. július 10-én került sor, amikor is az előzőekben elmondottak
eredményeképpen egy hosszú előkészítési periódus után meghirdettük a Népi Kollégiumokat
Építő Mozgalom elindítását, megteremtését.
Koncepciónk a következő volt: A Györffy István Kollégium a történelmi szükségszerűségre mondott igent, nevezetesen elhárultak az akadályok a dolgozó néposztályok felemelkedése elől. Országos méretekben elérkezett a szociális igazságszolgáltatás pillanata. Most arról
volt szó, hogy szétbontsuk, lebontsuk az uralkodó osztályok műveltségi monopóliumát, szabaddá tegyük az iskolát, a művelődést, a kultúrát az ugyanazokból a néposztályokból fölkerülő tehetséges, alkotóképes fiatalok számára. Mivel a saját példáinkból megtanultuk, kitűnően bevált az a módszer, hogy kollégiumban neveljük a fiatalságot. A kollégium, amely egyidőben szociális fedezék és nevelési intézmény, kiváló eszköznek bizonyult a feladat megoldására. Ugyanazok a konstellációk fennállnak 1945—46-ban is, mint a háború előtt: nevezetesen a magyarság és a magyar nép egységét kitevő néposztályok gyermekei számára csak a kollégium teszi lehetővé a tanulást. El kellett hát határozni, hogy egy olyan mozgalmat indítunk
el, amely kollégiumokat alapít a főiskolák, a középiskolák székhelyein, hogy otthont, fedelet
és szociális megélhetést, biztosítékot nyújtson az említett fizikai dolgozók arra alkalmas és rátermett gyermekei számára. Most, ahogy figyelem magamat, az alkalom és a rátermettség szót
használom, és ez nem véletlen. A kollégiumokban mindenekelőtt azok számára akartunk otthont biztosítani, akik ténylegesen tudták vállalni azt a pionír feladatot, hogy úttörői legyenek
50

a magyar néposztályok művelődésre alkalmas előőrseinek. Itt tehát körünkben kialakult az az
elgondolás — tekintve, hogy egy kollektív társadalom megteremthetőségének lehetőségében
éltük le addigi életünket, és tekintve, hogy a saját példánkon ennek garanciáit láttuk, vagyis
azt, hogy képes az ember közösségben együtt élni —, hogy a demokrácia ténylegesen alkalmassá tesz arra, hogy az emberi képesség teljességgel kibontakozzék, ezért a kollégiumokat a
szociális megoldásokon túl egyetlen és kizárólagos alkalmasságnak tekintettük arra, hogy a
fiatal generáció nevelésének megfelelő keretei legyenek. Elhatároztuk, hogy népi kollégiumokat kell teremteni. Azért, hogy ezek a népi kollégiumok összehangoltan működjenek és a rendelkezésre álló szociális feltételeket arányosan tudják összegyűjteni, illetve szétosztani, a mozgalom egyidejűleg a szövetség megteremtésével járt együtt. így hoztuk létre a NÉKOSZ-t. Belügyi alapszabályzatot kértünk a számára, amelyet rövidesen meg is kaptunk. A szövetség
konstrukcióját a Györffy István Kollégium mintájára képzeltük el. Vagyis úgy, hogy az egyes
kollégiumok autonómak, teljes egészében szabadon mozognak, azonban egy központ is létezik, amely a tagság együttes bizalmából vezeti a tagkollégiumokat, organizálja az anyagi feltételeket, irányítja a nevelést és vállalja a politikai fővonal megkonstruálásának, biztosításának
terhét. A további elgondolásunk az volt — tekintve, hogy társadalmi mozgalomként született
és a társadalom anyagi és erkölcsi segítségére támaszkodott —, hogy a szövetségnek szüksége
van egyfajta pártfogó testületre. A népi kollégiumok pártfogó testülete a Györffy-kollégium
példájára országos méretekben a köz- és művelődési ügyekért felelős politikusok, közéleti személyiségek, művészek, tudósok, és általában a néptömegek támogatására is számított. És a
NÉKOSZ pártfogó testülete ilyen emberekből jött létre. Az ügyintézés legfőbb tisztjét Darvas
Józsefre bíztuk, a pártfogó testületben pedig a politikai pártok vezetői, a kiemelkedő tudósok, művészek foglaltak helyet Lukács Györgytől Kodály Zoltánig, valamint a koalíció összes
pártja felső vezetői, egészen az ország miniszterelnökéig. Egyszóval az akció ellenjegyzői
azokból a közéleti férfiakból tevődtek össze, akiktől a legfelsőbb támogatás függött, és mint a
NÉKOSZ pártfogó testülete, alapszabályszerű alkotmányos biztosítékkal bírt. A köztársasági
elnök fővédnökséget vállalt az ügyben, sőt Tildy Zoltán Szociális Alap címen tanulmányi fedezetet is létesítettünk, amely arra volt hivatva, hogy a népi kollégiumokba kerülő fiataloknak
anyagi bázist biztosítson. Ugyanakkor a legszélesebb társadalmi közegre támaszkodtunk,
mindazon elemekre, akik hajlandók voltak a mozgalmat segíteni.
A megnyitó alkalmával a vezető pártférfiak úgy nyilatkoztak, hogy anyagiakkal támogatják a mozgalmat, és konkrétan bejelentették, hogy milyen színvonalú a támogatásuk. Rajk
László például a közigazgatásra támaszkodva kijelentette, hogy minden egyes megyében egy
kollégium létesítését, tehát az épületét, a felszerelését és az ellátását vállalja. Ugyanígy a Közlekedésügyi Minisztérium is. A Kultuszminisztérium az anyagi ellátás terén vállalt bizonyos
terheket; azután a kisgazdapárt, a szociáldemokrata párt is. Egyidejűleg elhatározást nyert,
hogy megajánlóív formájában az egész társadalomra támaszkodunk és ennek eredményét az
egy év múlva történt kimutatásunkkor láthattuk, amikor kiderült, hogy körülbelül félmillióra
rúgott azoknak a testületeknek és egyes személyeknek a száma, akik hozzájárultak a népi kollégiumok mozgalmának anyagi támogatásához. Magánosok is szép számmal segítettek, közületek, testületek is, hiszen mindenütt épületre, berendezésre, felszerelésre, tanszerekre és ilyesfélékre volt szükség. Lelkesedésben és konkrét támogatásban nem volt hiány, úgyhogy a NÉKOSZ megalakítása, a Népi Kollégiumokat Építő Mozgalom a fiatal népi demokrácia legegyöntetűbb megnyilatkozását jelentette. Ez a dolog természeténél fogva nem is érthető félre,
hisz ama történelmi igény elől, hogy a népfiak számára minden rendű-rangú párt és funkció az
optimumot kell hogy nyújtsa, nem lehetett kitérni, hiszen ez az ország végeredményben ezek
számára épül fel, és egyben érdekében áll, hogy a demokratikus értelmiség jusson szóhoz. Ezzel a nagyméretű társadalmi mozgalommal indul el a népi kollégiumok szervezésének nagy
munkája, amelyet a következőképpen kell ecsetelnem. A szervezés a Györffy-kollégistákra
hárult, mégpedig az alig egy éve a kollégiumban tartózkodó fiatalságra, és a rendelkezésre álló
idő is rendkívül kevés volt, mert júliustól szeptemberig kellett létrehozni az alapkollégiumo4*

51

kat. A munka rögtön a mozgalom elindítását követően kezdődött. Mindent előre megterveztünk, a taktika és a stratégia szempontjából is. A Györffy-kollégisták kimentek a megyeszékhelyekre, felkeresték a koalíciós pártok képviselőit, a főispánokat és alispánokat, toborozták
azokat az értelmiségieket, akik hajlandók voltak a helyszínen beszállni. Nehezen indult, mert
jóllehet a koalíciós pártok közös elhatározása volt a mozgalom támogatása, a pártérdekek
gyakorlatilag ebben az időben kezdtek deviálni. Éppen ezért csak ügyes és taktikus politikával
lehetett hatni. Ha arra gondolok, hogy 19 és 20 éves fiataloknak életük első fegyvertényeként
kellett ezeket az intézményeket létrehozniok, akkor azt mondom, hogy erejüket meghaladó
teljesítményre vállalkoztak, de úgy látszik, a kor lehetősége és az egyéves felkészítés őket is alkalmassá tette arra, hogy a feladatot sikerrel végezzék el. Egyesek olyan helyeken indultak,
ahol még sajtó sem állt rendelkezésre. Akkor hozzáfogtak, sajtót teremtettek, megírták a cikkeket, megkeresték a politikai partnereket, értekezleteket hoztak létre, meggyőzték a hallgatókat, kiválasztották a megfelelő épületeket, ezzel egyidejűleg azokat a pedagógusokat, értelmiségieket, tanárokat is, akik hajlandóak voltak segíteni. Elindították a fiatalok toborzását,
megszervezték a kollégisták kiválasztását, iniciálták a demokratikus választásokat, hogy ki legyen a kollégium igazgatója, titkára — mindezt megszabott keretek között. Miközben ők vidéken dolgoztak, a megalakult központ álladó érintkezést tartott velük, segítséget nyújtott,
irányelveket adott, telefonált, körleveleket menesztett, tehát együttesen jól összehangolt munkát végeztek el, pedig nemcsak evvel a feladattal voltak megbízva.
Mielőtt a központ a kollégiumok szervezéséhez fogott volna hozzá, eleget tett a földművesszövetkezetek központja kérésének is — amely kérést Dobi István terjesztette a kollégium
elé —, hogy a vidékre látogató társaság földművesszövetkezeteket hozzon létre. Emellé társultak olyan feladatok, hogy az iskolák, mégpedig az általános iskolák és gimnáziumok megteremtésében is közreműködtek. Az újgenerációs Györffy-kollégisták általában úgy viselkedtek, mint a földosztásnál a régi kollégisták. És munkájukat siker kisérte, vidéken és Budapesten egyaránt. A fővárosban viszonylag könnyebb volt a helyzet, mert itt működött az országos
központ, és már több kollégium az alakulás stádiumában volt. A Pápai Páriz orvos kollégium,
a színészkollégium, a Zrínyi Ilona Kollégium szerveződésének is a küszöbén vagyunk, működött a Petőfi-kollégium, amelyre egyébként is számítani tudtunk. így adódott, hogy 1946 nyarának a végén, az iskolaév kezdetén 47 kollégium alakult meg, amely szám az év végére, tehát
1946 végére, 1947-re áthajlólag hetvenre szaporodott. Ez utóbbiak az év közben kerültek megszervezésre, úgyhogy a szervező kollégisták mintegy továbbfolytatták a munkájukat, újra lementek vidékre, és ahol a szerveződés eléggé fejlett fokot ért el, instruktorokként szerepeltek
és időnként ellátogattak az általuk patronált kollégiumokba. Mellette több száz földművesszövetkezetet hoztak létre, egy pár tucat általános iskolát, egy-két tucat gimnáziumot is.
A Györffy-kollégium fiatal generációjának próbája tökéletes volt, kiválóan megállták a helyüket.
1946 őszén kezdetét vette az új tanév. Ezt megelőzően azt is el kell mondani, hogy a
Györffy-kollégium újabb tagokat vett fel a sorába, így az új tagokkal együtt elérte a százas létszámot, tudniillik közben az történt, hogy egyesek elvégezték a tanulmányaikat, mások elke-'
rültek a kollégiumokba titkárnak, közönséges tagnak vagy vezetőnek, vagy pedig a NÉKOSZközpontba emelkedtek. így tehát ennyi helyet tudtunk a Györffy-kollégiumban az újonnan
felvetteknek szorítani. Az új jelentkezőket ugyanazokkal a módszerekkel vizsgáztattuk a tétényi Gömbös-kastélyban, mint az előzőeket. Az 1946—47-es esztendő a NÉKOSZ jegyében
zajlott le, vagyis mi, akik ezt a feladatot vállaltuk, kettős terhet hurcoltunk magunkkal. Személyem is kettős munkát végzett: egyrészt irányítottam a kollégiumot, másrészt a NÉKOSZ
központjában a művelődési osztályt vezettem. Ez meglehetős feladatokat adott, mert a több
tucatnyi kollégiumot azokra a vágányokra kellett rávezetni, amelyekre a fiatal györffystákat is
rávittem.
Nehéz körülmények között dolgoztunk már ebben az időben. Az ifjúsági egység 1946-ra
felbomlott, a MADISZ egyre inkább csak a kommunista párti fiataloknak a gyűjtőhelyévé
52

vált, jóllehet általános, koalíciós, demokratikus jellegét megőrizte, mindazonáltal a kisgazdapárt'megalkotta a maga ifjúsági csoportjait és létrehozta a független ifjúsági szervezetét, külön lapot indított. Ez olyan mértékben hatott ki a kollégiumi mozgalomra is, hogy amíg kezdetben támogatta a NÉKOSZT-t, most Magyar Kollégium Egyesület cimen maga is kollégiumokat kezdeményezett. Egy-kettővel tudott indulni ebben az időben, de maga ez a tény megnehezítette, hogy a mi közdemokratikus állapotunkat fenn tudjuk tartani. Egyideig a szociáldemokrata párttal nem volt bajunk, de 1947-re fordulóan ez a párt is létrehozta a maga ifjúsági szervezetét, és elindította a mozgalmat, az úgynevezett DOKOSZ-t, a Dolgozó Kollégisták
Országos Szövetségét; szintén egy vagy két kollégiumra futotta az erejéből, amint az az 1947es év során kiderült. Mindenesetre, mivel a legfőbb gondunkat a népi kollégiumok indítása,
instruálása okozta, nevelésügyi konferenciát hoztunk létre.
— Mielőtt a nevelésügyi konferenciáról részletesen szólnál, hadd kérdezzem meg, hogy
milyen feladatokat végzett a megalakult NÉKOSZ-központ és kik voltak a munkatársai? Bizonyos nevelésügyi feladatokra már céloztál, és gondolom, a nevelésügyi konferencia végrehajtása is a NÉKOSZ-központ vezetőire hárult, de mégis, milyen volt ez a testület ?
— A NÉKOSZ-központ demokratikus szervezete egy felső vezetőből és több osztályból
állott. A NÉKOSZ főtitkára Szabó Gergely Györffy-kollégista, elnöke Gyenes Antal, nevelési
osztályának vezetője jómagam voltam, a szervezési osztály vezetője Kerek Gábor, titkára ebben az időben Szűcs Ferencné, majd később Szászy Gabriella. Működött a kulturális osztályunk is, lehet, hogy már ebben az időben Benedek Árpád vezette, azonkívül gazdasági hivatalunk vezetésére Pintér Györgyöt hívtuk meg, aki szakszerűen tudott beavatkozni a gazdasági
ügyekbe. így festett hát a NÉKOSZ-központ. Az osztályoknál olyan volt kollégisták, közöttük györffysták dolgoztak, akik rutint szereztek a népi kollégiumi nevelésben. Általában az az
érdekes ebben, hogy többségében kipróbált népi kollégiumi tagok, majd vezetők irányították
a NÉKOSZ központját, amely évről-évre terebélyesedett. Kezdetben ötven, majd később száz
emberből is állt, legalább is működésének a legjelentősebb szakaszában, az 1947—48-as esztendőben. Az, hogy én a nevelési osztály vezetését vállaltam el, az azért volt döntő, mert végeredményben nevelőintézményeket, kollégiumokat hoztunk létre, célszerűnek látszott, hogy
én, aki ebben némi tájékozódásra tettem szert, az erőimet itt koncentráljam.
A nevelési konferencia is ezt a célt szolgálta, hogy azokat a kollégiumi igazgatókat és nevelőket, akik még csak most fogtak hozzá a munkához, ne csak papírforma szerint instruáljuk, és ne csak saját barátaink és kollégistáink révén, hanem közvetlenül is érintkezzenek a
központtal, ezért ez alkalommal konferencia formájában tájékoztattuk őket. A konferenciák
egy-két naposak voltak, ahol szakszerű eligazítást adtunk a nevelés kérdésében, ugyanakkor
meghívtunk politikus és szakelőadókat is, akik szintén bizonyos általános tájékoztatást tudtak
nyújtani. Továbbá a kollégiumi titkároknak, nevelőtanároknak közvetlenül is módjuk volt elintézni velünk ügyes-bajos dolgaikat, kivált gazdasági vonatkozásban, mert a gazdasági megalapozás úgy történt, hogy minden kollégium tulajdonképpen magának teremtette meg a feltételeit. Mi országos szinten rendelkeztünk a befutó összegekkel, és arányosan osztottuk szét a
kollégiumok között. Az egész NÉKOSZ-ügyet azért kombinálom be a györffysták életébe,
mert egész éven át a legsúlyosabb társadalmi feladatunkat alkotta. Ez azonban nem jelentette
azt, hogy az előző esztendőben vállalt feladatainknak nem tettünk volna eleget a'MADISZ,
vagy különösen, mivel egyetemi hallgatókról volt szó, a MEFESZ szervezetén belül, és ugyanakkor másfajta politikai körökbe is belefolytunk.
Ez az 1946-os ősz egyébként is érdekes, mert az ország az új választásokra készült, amely
1947 nyarán zajlott le, és ez azért volt döntő, mert el kellett dőlnie annak, hogy a kommunista
párt történelmi szerepének megfelelő helyhez jusson az ország törvényhozásában és a közügyek intézésében. Sokfajta politikai gondunk akadt, és ezekből is kivettük a részünket.
A NÉKOSZ-gondolat végigvitele pedig további terheket is rótt ránk. Közben szerkesztettük a
Valóság folyóiratot, annál is inkább, mert a NÉKOSZ folyóiratává léptettük elő, és a rangos
53

periodikák sorába tartozott, végeredményben kollégistáink írták, illetve ebben az időszakban
már kollaboráltunk az Eötvös-kollégistákkal, és az Eötvös-kollégium doktus elemei részt vettek a folyóirat szerkeztésében és cikkeket írtak. Ez a kapcsolat egyébként is gyümölcsöző volt
a két kollégium között, mert az volt a célunk, hogy az ő szakszerű erőikkel támogassuk meg a
mi erőfeszítéseinket. Itt egyelőre azonban nem dőlt el az Eötvös-kollégiumon belül, hogy
tudják-e a társadalom célkitűzéseit egészében akceptálni.
A Valóság hasábjain nagy vita kerekedett az Eötvös-kollégium és a Györffy-kollégium
mibenléte, típusa, hasznossága, célszerűsége tekintetében. Ez a vita arra volt jó, hogy egyre
markánsabb körvonalat kapott az Eötvös-kollégium demokratikus szárnya, amelynek tagjaival a továbbiak során még gyümölcsözőbben tudtunk együttműködni. Sokféle kezdeményezést próbáltunk ki ebben az időben a Györffy-kollégiumban, és sokféle kezdeményezésnek
maradt továbbra is a bölcsője.
Úgy emlékszem, hogy az 1945—46-os esztendőben iniciáltuk azt is, hogy külföldieket is
hívjunk meg a Györffy-kollégiumba. Mintegy elképzeltük azt, hogy egy kis internacionálét
kellene itt létrehozni. Ezzel a kérésünkkel előhozakodtunk a kommunista pártnál is, Révaival
tárgyaltunk, jelentve neki, hogy szívesen látnánk vendégül Európa országaiból olyan baloldali
fiatalokat, akik nálunk nevelődnének, egyrészt tőlük is tanulnánk, másrészt mi is képesek lennénk hatni rájuk. Ez akkoriban nehezen ment, mert a kommunista pártnak nem voltak közvetlen kapcsolatai Európa kommunista pártjaival, de úgy látszik, hogy ez volt az az alkalom,
hogy áttörte a nehézségeket, vagyis azt, hogy betartson egy vargabetűt, ami a másokon keresztül való ügyintézést jelentette. Az első levél, amely a Magyar Kommunista Párttól Európa
kommunista pártjaihoz kiment, a népi kollégiumok felhívását tartalmazta a fiatalok ügyében.
Meg is érkeztek a fiatalok. Jött közénk angol, finn és olasz diák, azután jött egy Bulgáriából
és Jugoszláviából, aztán az idők folyamán egyre többen — például Kanadából —, úgyhogy ez
is gazdagította a Györffy-kollégium társadalmi palettáját. Ez volt az az időszak, amikor nemcsak befogadtunk külföldieket, hanem mi is adtunk külföldre fiatalokat. Ez volt az első esztendő, amikor szovjet ösztöndíjasok mentek ki, bár lehet, hogy ez már 1945-ben indult, de
1946-ban a legnagyobb számban, és azt is tudom, mivel az intézésben részt vettem, hogy túlnyomó többségükben Györffy-kollégisták, illetve népi kollégisták mentek elsőnek a Szovjetunió főiskoláira és egyetemeire.
Közben sokféle politikai gonddal küzdöttünk, ami kihatással volt a népi kollégiumokra
is. Ismeretes volt ebben az 1947-es esztendőben, hogy a parasztpárton belül kiéleződött a
jobb- és a balszárny közötti ellentét, amelynek eredményeképpen a parasztpártban dolgozó
népi kollégistákat, györffystákat kirekesztették a pártból. Közéjük tartozott Sipos Gyula és
Szűcs Ferenc, akik átmenetileg szintén a kollégiumi munkában vettek részt. Ez volt az az időszak, amikor Sipos Gyula „ráért", hogy úgy mondjam, és megírhatta a Mi ötvenen című
könyvét, amely a felszabadulás előtti Györffy-kollégium dokumentumregénye és ma is egyik
leghívebb őrzője az akkori eseményeknek. Nem véletlen, hogy két részlet a Valóságban is
megjelent belőle.
Kapcsolataink tovább szövődtek, természetesen nemcsak a politikai pártokkal, nemcsak
az ifjúsági szervezetekkel, de általában nagy volt az érdeklődés körülöttünk. Valószínűleg
Rajk László irántunk megnyilatkozó nagy bizalmának volt az eredménye, hogy a demokratikus rendőrség támogatást kért tőlünk, látván, hogy a népi kollégiumok ügyében milyen sikeresen jártunk el. A Budapesten kiképzett rendőrök és rendőrtisztek tanfolyama, az úgynevezett rendőrtanosztály képzésében a Györffy-kollégisták segítségét vették igénybe, és a györffysták részint ideológiai ismeretterjesztő előadásokat tartottak, részint kulturális tevékenységgel gazdagították a fiatal rendőrtisztek szellemi ismereteit. Ezek a kapcsolatok gyümölcsözőek voltak, mert ugyanakkor mi is támogatást és segítséget kaptunk a demokratikus rendőrségtől. Valóban úgy éltünk a Györffy-kollégium második esztendejében — de nemcsak mi,
hanem az egész egzisztáló népi kollégiumi közösség —, mint akik tulajdonosai az államnak,
az országnak, és benne mi is megtaláljuk a magunk számítását, és céljainkat is eredménnyel
54

tudjuk képviselni. Rendre nem tudnám elősorolni azokat az eseményeket, amelyek ezekben az
időkben lezajlottak, de minden bizonnyal a dokumentumok alapján a Györffy-kollégiumban
ez idő tájt is végbement kisebb jelentőségű előadások, események majd kiderülnek. Egy biztos: azok a Györffy-kollégisták, akik 1946 nyara, a nagy próba megállása után a kollégiumi
élet folytatására összejöttek, öntudatukban megerősödött, ütőképesebb társaságot képviseltek, mint annak előtte. Politikai látókörük nagyon sokat tágult, az a képességük, hogy politizáljanak és másokra hassanak, továbbá az organizációra, tevékeny munkára való készségük
sokat fejlődött. A kollégium belső demokratizmusa is fejlettebbé vált. A gyerekek tanulmányi
színvonala, a kollégiumon belüli szemináriumok, előadások nívója emelkedett. A dolgok jól
haladtak.
Emlékeim az 1946—47-es esztendőt mint a Györffy István Kollégium fiatal garnitúrájának a csúcsát könyvelték el. Harcokban megedzett, kiváló gárdának tartottam, és legalább ötven nevet tudnék mondani azok közül, akik abban az évben váltak egyéniséggé és olyanfajta
emberekké, akiknek későbbi pályáját is ez a fajta tevékenység határozta meg. Nos, a györffysták vonatkozásában a népi kollégiumi nevelésnek a ténye itt válik be, hogy konkrét feladatok
sikeres elvégzése emeli az embereket az események, a feladatok magaslatára. Az 1946—47-es
esztendőben ez fényes eredménnyel zárult. Most, hogy az 1946—47-es esztendőt bevégezzem,
úgy el kell azt is mondanom, hogy az 1947-es esztendő egy nagy ünnepélyes — a Györffy-kollégium és a NÉKOSZ életében is legreprezentatívabb — alkalommal zárult le, befejeztük a
Györffy István Kollégium második, és a népi kollégiumok első esztendejét. Az Apponyi téri
. helyiségeket átadtuk a NÉKOSZ-központnak. Mi a Vorosilov úton — az előző Stefánia, a mai
Népstadion úton — egy emeletes villába költöztünk, ahol elég összkomfortos életet tudtunk
kialakítani. Olyan tanulószobáink voltak, olyan könyvtárral, hogy méltóképpen állhattunk
segítségére a györffystáknak. Mondtam, miután átadtuk az Apponyi téri helyiségeket a
NÉKOSZ-nak, itt, a NÉKOSZ-központban rendeztük meg 1947-ben a népi kollégiumok nagy
kiállítását, mégpedig úgy, hogy minden sajtó- és írásos dokumentumot bevetettünk, mert a?
évzárót egy újabb továbblépés alkalmává avattuk, nevezetesen az 1947—48-as évre voltunk
átlépendők, vagyis készültünk 1848. március 15. centenáriumának a méltó megünneplésére.
Ezért ennek a jegyében indítottuk el a következő évi tevékenységünket, és ezt 1947. július 10én akartuk meghirdetni.
A jelszavunk az volt, ami a kiállítás nagytermének homlokzatán ragyogott: 100 népi kollégiumot, 10 000 népi kollégistát! Bemutattuk a népi kollégiumok addig elért eredményeit grafikonokon, táblázatokon, fényképeken, a működő kollégiumokat, azok írásos termékeit, a
kollégiumban folyó nevelési szisztémát. Minden kollégium egy-egy faliújságot készített, amelyet szintén kiállitottunk. Vagyis: olyan produktumokat tettünk közzé, amelyek sugározták a
kollégiumok akkor már kialakult szellemét. Az évzárón természetesen részt vettek a kollégiumok vezetői és delegált tagjai is, és részt vett az egész társadalom. A záróalkalmat olyan ünnepélyesen rendeztük meg, hogy nagytermünkben az ország reprezentatív politikai, művészeti,
tudományos, társadalmi és közéleti képviselői vettek részt, a meghívott külföldi vendégek és a
kollégiumi mozgalom fővárosi és vidéki vezetői. A szélesebb közönség a földszinten foglalt
helyet, amit szintén a hallgatóság számára rendeztünk be, ide a főteremben elhangzó előadásokat hangszórók segítségével közvetítettük. Szinte az egész környék zászlódíszbe borult, az
évzáróról a sajtó, a rádió és a híradó is kellő színvonalon emlékezett meg. Döntő fordulat volt
ez a július tizedike, mert amint mondtam, meghirdettük a kollégiumi mozgalom kiszélesítését,
ú j feladatokat tűztünk magunk elé, beszámoltunk az elmúlt esztendő eredményeiről, és egyben újabb céljainkat is feltártuk. Ezek között az említett jelmondat volt az első, és tizenkét
jelmondatban összefoglaltuk további teendőinket. Közöttük szerepelt — többek között — a
Vasvári Pál Akadémiának a terve is.
A Vasvári Pál Akadémiát hároméves politikai főiskolának szántuk, valamiféle szuperfőiskolának, amely hivatva volt arra, hogy a kollégiumi mozgalomban felgyűlt színvonalas, igényes és garanciát nyújtó politikai erők továbbképzését végezze. Tervezetünket az akkori társa55

dalom nagy rokonszenvvel fogadta, különös örömmel a kommunista párt is, amely politikai
bizottsági ülésen tárgyalta az ügyet, és az értelmiségi bizottság előtt is elismerésre számíthattunk. A tizenkét pont között szerepelt Petőfiváradnak, egy olyasféle mintatelepülésnek a
megteremtése, amely pedagógiai tevékenységünk gyakorlótere lett volna, ahol évről-évre megfordultak volna népi kollégistáink százai, ezrei. Valóságos településnek szántuk, ipari üzemekkel, iskolával és egyéb hasonló objektumokkal. A budai hegyekben akartunk egy nagy területet kisajátítani. Tervünk mikromása tulajdonképpen a mostani úttörőváros, de a mienk
kevésbé lett volna játékos jellegű, mert mi főiskolás és középiskolás diákok gyakorlótáborának terveztük, ahol heteket, hónapokat is tölthettek volna a diákok.
Terveink között szerepelt 1848 méltó megünneplése a különböző tudományos felajánlásokkal, a tanulmányi színvonal emelésével. Ezekkel együtt jelentettük be, hogy a kollégiumokban 1947—48-tól kezdve egy olyan nevelési szisztémát alkalmazunk, amely rendszerbe
próbálja foglalni nevelési gyakorlatunkat, abból a célból, hogy a népi kollégiumokban nevelődök fejlődését egyöntetűvé tegyük. Visszatérve az ünnep méltó megülésére, elhatároztuk az
úgynevezett negyvennyolcas marsot. Elképzelésünk szerint az összes kollégium diáksága, tehát közel tízezer diák az országhatároktól, a peremkollégiumoktól indulva, gyalogmenetben
két hét alatt felvonul a fővárosba, megfelelő, kötött útirányokon, vagy kétezer községen, és
ott áthaladva a népi kollégisták célkitűzéseit hirdeti meg egyrészt, másrészt pedig rövid kulturális műsor keretében ízelítőt ad arról a szellemről, amely a kollégiumokban uralkodik. Akkor
még konkrét ígéretünk volt rá, a terv azonban politikai okoknál fogva március 15-e előtt dugába dőlt. Ezzel zártuk tehát a népi kollégiumok első esztendejét, és egyelőre nem lévén még
Petőfiváradunk, nyáron Fonyódon rendeztük meg az első táborozásunkat. Mintegy zászlóaljnyi kollégista tíz napon keresztül élt táborszerű életet a fonyódi dombtető erdejében. Az otttartózkodás egy részét kötött, a többit szabad foglalkozás, a nyaralás töltötte ki. Tartalmas
üdülésnek képzeltük el, és így is valósítottuk meg. Katonás rendben és mégis olyanképpen,
hogy szórakozásra, pihenésre is maradjon idő. Fő célja pedig az volt, hogy az év közben a különféle kollégiumokban élő népi kollégisták ha nem többre, legalább 10 napra egymásra találjanak. Tíznaponként váltottuk a tábor vezetőségét, amely állandóan az új választások szerint
alakult ki, és működött júliustól augusztus végéig, tehát körülbelül hatszor tíz napon át, és
mintegy 1200—1400 diák nyári táborozását, nyaralását tette lehetővé. Ezen a nyári táborozási
alkalmon hívtuk össze a népi kollégiumok pedagógusait, tanárait, nevelőit, akik számára speciális tábort tartottunk, hogy a következő esztendőt nagyobb sikerrel tudják vezetni. Ez volt
1947-nek a nyarán is, de a nyár össze volt kötve a népi kollégiumokkal kapcsolatos egyéb gondokkal is. Most kicsikét vissza kell időben ugranom. Jeleznem kell azt, hogy 1947 tavaszán a
népi kollégiumok megerősítésére negyven györffystát egyhetes tartózkodásra küldtünk ki a vidéki kollégiumokba, hogy ott részint tájékozódjanak a kollégium működésének adott állapota felől, részint maguk is járuljanak hozzá az ú j szisztéma bevezetéséhez, és legyenek segítségére a nevelőknek, az igazgatóknak, a diákoknak közös életük kialakításában.
Még azt is el kell mondanom, hogy az 1947-es nyár nemcsak a táborozással telt el, mert ez
volt az az esztendő, amikor Bulgáriába, Jugoszláviába, Csehszlovákiába a Demokratikus Ifjúsági Szövetség szervezésében brigádok indultak el az újjáépítés segítésére. Ez volt az az esztendő, amikor mi a legtekintélyesebb brigádjainkat küldtük ki. Györffysták voltak a vezetői,
úgyhogy ezúttal a brigádélettel való ismerkedés során újabb élményekre, tapasztalatokra tettek szert. így végződött az 1946—47-es tanév, és vette kezdetét az 1947—48-as.
— Az említett időszak már nem csupán a Györffy-kollégium, hanem a népi kollégiumok
története is. Azt hiszem, ebben az időpontban vetődött fel először, hogy a népi kollégiumokban és a Györffy-kollégiumban is elhanyagolják a kollégisták szakmai tanulmányaikat, elsősorban egyetemi tanulmányaikat, és napjaikat főleg a kollégiumi és ifjúsági szervezeti élet tölti
be. Mennyiben igaz ez az állítás ?
— Ennek az állításnak valódi gyökere van. Valóban, már a felszabadulás előtti Györffy56

kollégiumban is ez az alternatíva felmerült. Ott, mint mondottam, hamis alternatíva volt, itt
reálisabb oldalról került felszínre a kérdés. De itt az egésznek a megragadásában azért
könnyebb a dolgunk. 1946-ban, 1947-ben még olyanok voltak a körülmények, hogy a közéletiség az adott helyzet következtében nagyobb súlyt kapott, és nem véletlen, hogy a mi fiatalságunk a közéleti feladatok felé fordult, részint a saját kollégiumai megteremtésével, részint pedig az ifjúság dolgaiba való beavatkozásával. De nem állja meg teljes egészében a helyét az az
állítás, hogy a szakmai érdekeket elhanyagoltuk, mert már a kezdet kezdetén az egyes kollégiumokat úgy konstruáltuk meg, hogy azok szakkollégiumokként indultak. Ez volt a helyzet
például a művészeti kollégiumoknál és a mezőgazdászoknál. A főiskolás kollégiumok között
vegyes kollégiumok is jelentős arányban egzisztáltak, de már szakkollégiumok is létesültek. Ez
a gond 1946—47-től, már az első esztendőtől kísért bennünket, és tekintve, hogy a NÉKOSZ
vezetősége módszeresen készült fel arra, hogy ellássa a kollégiumok irányítását, pedagógiai
stúdiumokat is folytatott, pedagógus barátaival is gyakran konzultált. A kérdés különösen az
Eötvös-kollégiummal folytatott vitája során is felmerült, hogy tulajdonképpen a szakkollégiumok léte indokolt-e és a szakszerűség irányába menjen, vagy pedig a vegyes kollégiumi típusokat tartsa fenn. Amikor indultunk, nem ez volt a döntő kérdés, mert voltak olyan kollégiumok, amelyek eleve nem indulhattak másnak mint vegyes kollégiumoknak, más kollégiumok
pedig eleve a szakma útjára léptek rá. De gyökeret vert bennünk az a gondolat, hogyha az
alapvető politikai harcokon túljutunk, akkor feltétlenül a szakszerűség irányába kell továbblépnünk. A kérdés kétféle értelemben is gyökeret vert bennünk. Egyrészt a NÉKOSZ-szisztémát, a kollégiumi nevelés rendszerét úgy akartuk megalkotni, hogy benne a súlyt a szakmára
helyezzük, másrészt pedig, egy alkalmas időpontban a főiskolai kollégiumainkat a szakmai
kollégiumok irányába kívántuk előreléptetni. Vagyis az Eötvös-kollégium bizonyos pozitív
hagyományait ötvözni óhajtottuk a Györffy-kollégium haladó demokratizmusával.
— Szeretnék egy személyes kérdést is feltenni. Mikor, melyik párt bizalmából és meddig
voltál országgyűlési képviselő?
— Az 1947-es választásokon kerültem be, és ezt a megtiszteltetést épp a népi kollégiumoknak köszönhetem, amennyiben a Györffy-kollégiumi igazgatóságom és a NÉKOSZ megteremtésében képviselt álláspontom és szerepem publikussá tette a nevemet, kollégistáink révén bizonyos tekintélyre vergődtem az értelmiségi ifjúság, az egyetemi fiatalság körében, úgyhogy a kommunista párt azok között az ifjúsági politikusok között tartott számon, akiket a
maga részéről a parlamentben is szívesen látott. így került föl 1947-ben a nevem a megválasztandók listájára, ahol 1949-ig a mandátumomat megtartottam.
— Milyen interpellációid voltak képviselői megbízatásod alatt ?
— Mivel a népi kollégiumok képviselőjeként kerültem a parlamentbe, természetes volt,
hogy mindenekelőtt a népi kollégiumok ügyeit képviseljem, illetve annak a népi származású
diákságnak az ügyét, amely a kollégiumon kívül is szerepelt. És ez még beletartozik a NÉKOSZ és a Györffy-kollégium történetébe is: hogy tudniillik kollégiumaink bizony nemcsak
szociális vonatkozásban indultak neki nehezen az életnek, hanem erkölcsi vonatkozásban is,
mert az egyre inkább polarizálódó politikai erők között mindinkább azt kezdték hangsúlyozni, hogy a népi kollégiumok a kommunista pártnak és a balszárnynak az előretolt állásai, fenyegetik a társadalmat, és ezért mindenféle rágalmakat terjesztettek rólunk. Azokat a diákokat, akik kollégiumi tagok voltak és iskolába jártak — nem kell elfelejteni, hogy ekkor még az
államosítások előtt vagyunk, különösen az egyháznak és az egyre jobbra tolódó kisgazdapártnak a befolyása érvényesült —, bizonyos megkülönböztető hátrányok érték. A központba
egyre-másra érkeztek a kollégiumokból a panaszok, különösen az egyházra, kevésbé a haladó
politikai körökre. Mi ezeket a panaszokat összegyűjtöttük, és más kifogásainkkal együtt írásba foglaltam és interpelláltam a parlamentben, ami meglehetős botrányt vont maga után. Az
egyház természetesen nem akceptálta mondandómat, ellenakciókat indított. Az Új Ember he57

4
teken keresztül mindenféle érvekkel próbálta bizonyítani, hogy érveink nem helytállóak. Tény
az, hogy a népi kollégiumok körül végeredményben az egyházi álláspont és az általunk képviselt progresszió összeütközéséről volt szó. Más alkalommal pedig a költségvetési vitában szólaltam fel, éppen a kollégiumi mozgalmunk kiszélesítése ügyében, de nemcsak jómagam beszéltem róla, hanem más képviselőtársaim is, például Kerek Gábor a parasztpárt részéről, és
más politikusok is a demokratikus pártok balszárnyáról. Ennyiben tudok válaszolni. A kérdés
egyébként helyénvaló, mert mutatja, hogy a népi kollégiumi mozgalom a maga érdekeit nemcsak középszinten, hanem a legfelső szférában is képviselni tudta és érvényesítette, ami a népi
kollégiumok további sorsára nézve nem kevés haszonnal járt.
TASI JÓZSEF

58

BULGÁRIA

Ivan Canev versei
Holnapígérő, múltat idéző, rejtőző, ifjú és bölcs az a tücsök, mely a bolgár költő verseiből elő-előciripel, de canevi dunnyogással, violásan — a testvériség kürtöse. Képzavar? Húrokon, harsonán szól a szomorú tücsök, halkan, jajdulón, cifrán vagy éppen csak? A fő az,
hogy — ha mutálón is — muzsikáljon. Éljen a tébolyult tiktakolásban. Nem új költői rejtőzködés Canevé, régi tücsökség ez. Más a terhe. Canev hagyományos poétikájú költő. A játékosság, a kísérletezés, a szómágia vagy szócsonkolás nem sajátja. Érzelemkeltette minden sora. A kimondható düh és a figyelmeztetés sarkallja. Nemzedékének elsői közé tartozik, mestereinek a nálunk is (külön kötetből) ismert Dalcsevet és Valeri Petrovot tartja. Ő sem naprakész és hejehujázó, nem is vátesz — csak idegesebb, csöndességgel tüntető, mégis-morállal
vert. A makrancos idő foglya. Sokszínű: idillnek indít, leír — és ró, robban; meditál és sistereg; múltat és jövőt szólít — példának, intésnek. Csöndesen dörömböl.
Egyensúlyoz a billegő mában, pólusokat békítene össze, hinne is, de hihet-e?, hitét is
veszti, de szabad-e? A repedezettségben is keresi a harmóniát, az általános üvöltésben is a fűbalzsamot, a köznapok kurta poklában a fényévszázakkal mérhető tért; csillagnak, tűznek és
fának sarjadó gyökerét; s a réseken át a titkot: lombrésen, csillagrésen, időrésen keresztül.
Helyét a világban:
E gyötrelmes gyönyörtől, hogy egyszerűen élek,
néha megdermedek... S néha meg is szökik tán
a nyugtalan madár, a végtelen szomjú lélek,
ha nem őrizne három rettenthetetlen kislány.
Lányai. Bennük a remény, ők a bizalom, a leheté, a kellé. A komorságot ők oldhatják
csak fel.
Strigulázó rubrikázás nélkül is kulcsszavak egymásutánjára figyelhet fel Canev verseinek
olvasója. Nem csupán a tücsök ilyen ismert szimbólumerejével, nem is csak a már említettek
(gyökér, csillag, fa, lélek, madár), de az ifjú csermely és az áradó víz; az ösvény, mely boldog
házhoz vezet(het); a fojtó éjszakában az irmag fény; a félelem, hogy a fű karmot növeszt és
ordasfoguk fogan a farkasoknak; s a „minden egész eltörött" fájdalma: kihasadt, szétpukkadt, elfolyt. A gondolatok is önkörösen visszatérnek és egymást erősítve ismétlik,
hogy a parányi esemény, az arcon gördülő könnycsepp, a hangyaút s a méhlajtorja nem
különbül fontos a világot dübörgető retteneteknél;
hogy a látszólagos nyugalmat láthatatlan erők feszítik, az egyszerű létezést ritka mennydörgések járják át, és kis földrengések hasítják ketté pillanatonként a hétköznapok csendjét;

* Az Európa Kiadó Új Pegazus sorozatában verseskötete jelenik meg a költőnek.

59

hogy a tél sebeivel a költő a tavaszpostásra vár, a sürgönyre: hogy valami megváltozhatna?, vagy valami már visszavonhatatlan?;
hogy a zsarátnok, a láng, a tűz és a tűzhely ugyanannak a fokozása az otthonig: ezt az
otthont kell megkeresni, ezt találd meg, a kóbor tüzet pedig őrizd;
hogy innen mindig odaát vágyódsz, határon túl, küszöbön túl, sejtelmes távolokba, de
befogható-e a horizont, s érdemes-e sietni, kecsegtet-e győzelem;
hogy ablakod tárd ki, ajtód mindig tartsad nyitva, szemed is ébren, s a talányok rengetegében a holdra és miértre keresd a feleletet, de szóbeszédre nem hallgathatsz, magad kell,
hogy mindennek a végére járjál;
hogy eljön a nap, mikor a lesajnált ige kinyitja száját...
Ivan Canev versei sokszor mintha ismerősek lennének számunkra, magyar költőket juttatnak eszünkbe, olykor a három magyar forditó — Kiss Benedek, Rózsa Endre és Utassy József — sorait is. Nem is véletlen hármójuk találkozása a bolgár költővel. Nagy László-i örökségként fogtak bele évekkel ezelőtt a bolgár nyelv tanulásába, ismerkedtek meg mind jobban a
bolgár költészet értékeivel, kezdtek maguk is forditani, s jutottak el több költő után — szükségszerűen — Canevhez, aki nem csupán kortársunk (42 éves), de sorstársuk is. Hangban, magatartásban, indíttatásban rokon — egymásra találtak. Canev számára is meghatározó'a falu:
szülőhelye; megsebzett testét tartja oda ő is a másodpercek ütéseinek; maga is apránként hal
meg, mindennap egy kicsit, ellenségei között; és — hisz a győzelemben a Föld összes lombhullása fölött. Canev hetven verse a három költőbarát javaslatára és fordításában jelenik meg kötetben jövőre. Mustra most ez a több mint tucatnyi vers, előzetes.
Magam e bemutató sorokban csak újramondtam, továbbmondtam a bolgár költő versben megfogalmazott szavait.
SZONDI GYÖRGY

Vasárnapi földrengés
A beképzelt, önelégült vasárnap végén,
a későesti családi órákban,
közvetlenül éjfél előtt... De itt —
ezen a nyugodt síkságon, ahol a
leányok és testvéreik, a dombok
gömbölyűek, metszésük északi —
nem számítottak rá. Olyan rövid volt,
mint egy merev szívgörcs, és úgy haladt át
az álmos falvak és csöndes utcák alatt,
mint egy elfúló, lágy, puha remegés.
Éjjel valahol rengések dúltak,
de itt csak az ablaküveg zörrent meg.
Ez dörgés visszhangja volt, egy dörgésé,
miután csend jő, nagy csönd, értetlenséggel teli.
Miért ? Hol ? — mormolták akaratlan az ajkak,
60

s homályos aggodalom vak érzése
bolyongott a házakban... És igazában,
mi is jutott, mi juthatott el hozzánk
a távoli sorsokból, eseményből ?
Méregnek, jajnak utolsó körei,
mik a planéta szívéből erednek,
vagy egy madár szárnyaiból talán.

Távirat
A lusta lakótelepi reggelen, az álmos csendben
egy asszony énekét hallottam. Egyenesen a szív
titokzatos mélyéről fakadva,
a hangok tragikus recitatívót szőttek:
halálraijedt kiáltás, könyörgés, vágy, hogy megosszon
valakivel egy valószínűtlen, rettenetes örömet.
Hívott-e vajon ez a hang ? Az udvaron
öregasszonyok arca és szomorú sürgés-forgás közepett,
megláttam a szomszéd asszonyát, csupa könny volt.
Egyre magasabbra szállt sírásának melódiája
a reggeli égbolton. Egy darab papír
hozott néhány végzetes szót:
éjszaka a férj meghalt, autóbaleset érte.
Miért kerít hatalmába mindig homályos remegés
minket, ha meghalljuk a postás lépteit ?
Ostoba véletlen, futó pillanat — és az élet
elkezd visszafelé folyni... íme, tegnap
a szomszéd utazni készült, és az asszony hallgatta,
ahogy futólag futballról csevegett a gyerekekkel;
lágy ajkán mosoly ragyogott,
mikor kiöntötte a vödör vizet előtte.
És a viszontlátást áhító, cuppanós csókkal váltak el.
Nem tudta, hova megy, az asszony meg otthon maradt
egy asszony, hatalmas, daloló fájdalommal.
így lépünk át minden nap a dolgok lágy határán,
anélkül, hogy megéreznénk őket;
a fájdalom és a boldogság pedig egyesül
abban a remegő és megfoghatatlan messzeségben,
amelyet léleknek nevezünk mindörökké.

Családi ünnep
Annyi gramofonos vigasság és tószt ok után
miért duzzadt megint a szemed, mondd, Maiina ?
És ez a könnyáradat, ez a sós zápor hová tart ?
Akárhova jussanak is, soha nem adják vissza
ezt a napot, sem ragyogó egészét
az összetört tükörnek. Holnap
repedezett hajnal fürkészi majd benne magát, és
újabb napok, hetek suhannak el.
Semmi sem utolsó a világon — mégis mindig veszítünk.
Elejtetted kezedből a boroskancsót, na és, igyunk az
összes összetörött koccintásokra !
Jelentsen jót legalább e törés majd.
A látszólagos nyugalmat láthatatlan erők feszítik.
Titkos gyökerecskék fogják, redőzik a földet,
az elfeledett csapások fekélye mind váratlanul fakad föl,
s a sok kis földrengés minden pillanatban ketté vág
hazákat, házakat, kacagást, csókot.
Még az ártatlan játékok is széjjelesnek.
Egy kék léggömb durranással pukkad ki! —
és odavan, felrobbant a játék.
Te, mindenek anyja, hogyan is tudsz, mondd,
cserepekkel bajlódni minden áldott nap ?
...De töröld meg szépen szemed, és nézd:
sorra előbújnak az élet repedésein
a várva várt, parányi tejfogak.

Noé
Elszundított-e hanyagul a megmentő a mennyben,
mikor az őserő kitört, s széjjeltépte a gátat?
De uram, nyakig az emberi drámába süllyedten
vétkes az emlékezetünk is, mert rövid, csak pár nap.
Feledve minden bibliai história végét,
kitárulkoztunk, mert belül kopogtatott a rossz már.
Akkor a nagy, fekete száj kinyílt, mutatta mélyét,
honnan ördögi hang tört föl, özönvíz zuhogott ránk.
Pletyka és gyűlölet zavaros hullámai zúgtak,
és áradt a világ mocsara egyre bűzösebben.
Mosoly, suttogás, fényképek, mind emlékké fakúltak,
s özönlött a mocsári bűz, elöntött sara mindent.

A kidülledt, fehér hasú, döglött halak tavába
ledőlt puhán a vízbefúlt, szobra a hallgatásnak.
Én pedig az általános üvöltésben mióta
bolyongok már riadtan, hogy otthonomra találjak.
Amint a lábam a megmentő szárazföldre toppan,
(ha egyáltalán egyszer élve úszom én ki innen) —
megállok némán a kapu előtt, és hallgatom csak,
ahogy három galambom a fészkén fölbúg szelíden.
Mikor átlépem otthonom küszöbét, és megérzem
a nyugalom ízét, illatát a simogatásnak,
vajha fölzúgnának az égi hangok újra bennem,
s bárcsak fölidézhetném az ősi szavakat, bárcsak.

Levél egy fiatal költőhöz
...ez a véget-nem-érő mező...
Marin Georgiev

Bár meglehet a költészet mezejére alighogy
ráléptél, ím, máris van érdemed.
Itt soha sincs korán, s nincs későn senkinek:
itt ifjak az öregek, és vének a fiatalok.
És nem helyettesíthet soha senki mást itt.
(Csak egy ekét kovácsoltak neked.)
Ide ha érkezik a küldetett,
mindig időben jő, s piros parancsot áhít.
Utószó:
Valaki jön, valaki más meg elmegy:
egy föld — de az arató mennyi mégis!
Ám lépkedjen mindegyik a maga rendjén itt.
Mert ezen a közös mezőn a rejtett
magányban van a még rejtettebb nagyság.
Nem hasonlít itt más, csak az izzadság.
UTASSY JÓZSEF FORDÍTÁSAI

63

Hó
S ahogy hasadt a hajnal, csatangolván
homályban, alagútban eleget
mozdonyunk gőzt lövellt s a havas pusztán
lendülve őrült rohamra eredt.
S fénylő ege alatt a délvidéknek
a horizonton túl is csak a sík.
Nem is maradt meg semmi más emléknek,
mint hogy abban a villámlás-rövid
pillanatban minden, minden fehér volt.
Szikrákkal úgy vert szemen a fehér,
a makulátlan hó, hogy megvakított,
elbűvölt — szinte szálltam felszínén
végig. Bár tehet, véget nem is ér.

Évgyűrűk
Félelme minden kalózkapitánynak,
királyi múmiák fárasztó gondja,
iszonya tegnapok kegyeltjeinek, ó, hogy
az ő idejük immáron múlóban !
Igen, a jövőt új urak uralják.
Különböző korok grádicsain
az emberiség a végtelen felé tör,
a história véget sosem ér.
A korhadt-rothadt évtizedeket friss,
mily ifjú s egészséges napok váltják!
S te karcsú kis almafácska vagy még csak,
akit a tavasz virággal borított.
Csemete vagy — az élet még előtted.
Ártatlan vagy — álljon fönt hát örökkön birodalmad.
De miféle remegés járja át tagjaidat ?
Alig tártad az ég felé még ágaidat zölden,
érzed máris legtávolibb gyökereid hamvadtát.
Máris nyárnak neveztetik szép tavasziásod,
naptárad meg a lombhullás szakába fordul.
Csak nem maga az életszomj apad ki?
Elődeidnek, lám, a kertben
olyan világos minden.
Csupán számodra talány a világ.
De amíg élsz, míg magadon elmélkedsz,
évgyűrűid lassan köréd fonódnak.

Péntek 13
Ó, fölsejlő, ám vadságában mindig
váratlan és sötét csapás!
Ha már téged szemelt ki áldozatnak,
így kell fogadnod most, födetlen arccal.
Nappal nem olyan szörnyű, hiszen nappal
emberek járnak, virág van, világ.
Hosszabb az éj — leáldoztát a napnak
gyötrelmes lassúdadság követi.
Kinek fegyvere csupán metafora —
magad megvédeni képes vagy-e ?
Nos, tartsd oda megsebzett testedet
a másodpercek ütéseinek, s várd,
hogy lopakodva besurranjon hozzád
a kis tücsök s azt súgja kedvesen:
„Aludj és minden álom a tiéd lesz,
utána meg... Holnap meg... holnap... holnap..."
KISS BENEDEK FORDÍTÁSAI

Reggeli kommüniké
Megmenekültél! S nézd csak: pirkad.
Pedig éjjel nem volt kiút.
A fojtó sötétben az írmag
fény: a gyertyaláng is kihúnyt.

Agyad forrongó féltekéin
vérszökőár és füstfolyók —
atomtűzvész dúlt, szégyen és kín;
s egy szeretett lény haldokolt.

A víz, a só, cipód karéja
s megtöretett porhüvelyed
— mintha már semmibe alélna —
mind halványabban lüktetett.

S te is, porig omolva haltál,
mint vak morajban néma rom,
mígnem a nyári nap hajnaltájt
rád lelt: sugaras irgalom.

Ablakaid sarkig kitárva
üdvözlöd, hogy feltündökölt.
S olthatatlan szomjjal a drága
életet kortyolja tüdőd.

5 Tiszatáj

65

Koprivstica
Fönt, a megingó tekintet csúcsán egy
magányos gólya szárnya csapdosott.
Meggyfavirágok szirma szállingózott:
földre kerengélt angyaltollpihék,
s idébb, a domboldalban meghúzódó
templom meredek ösvényére hulltak.
Mikor beléptünk, csak az ikonszentek
szemei égtek a homályban. S mintha
hűvösség áradt volna meredt tekintetükből
s a néma szemrehányással kinyújtott
ezüstveretes jobbokról felénk.
Észre se vettük, mikor letérdeltünk;
s míg ál-hanyagul, zavartan felálltunk,

mellettünk egy ember szerény csuhában
már mesélt is. Puskaporszagú, régi
áprilisi napokról, mikor a
szentek ólomglóriái golyókká
surrantak:át a kováspisztolyokhoz. ••
E legenda, lám, rábírta a férfit,
hogy igével békítse életünket
s a szentséget. És hogy zengett a templom!
Ezen a lázas földön az imák
lázadásszagúak, s a heves szerpapok
akasztófákról egyre az égbe emelkednek.
S az ikonokra és faragásokra
elhagyatott utak pora telepszik.

A hatalmas aszfaltúton
Volt idő, hogy a kecskejárta ösvényeken egyszál magam
hágtam föl, sziklák s tövisek közt, majd lélegzetszakadtomig,
de elvergődtem messze, s hordtam aszfaltot is szorgalmasan
az úthoz, melyen autótok eszetlenül száguldozik.
Útszéli sárból gyúrtalak meg, lelkemből adtam lelketek,
s bíztam rátok, éretlenekre, veszélyes kormánykereket,
de képletes köldökzsinórunk, kísértetkéim, elszakadt,
s válogathattatok: a keresztút lám erre, arra is szabad,
s ti is... Itt elválunk egymástól. Nosza, tüstént pattanjatok
benzinzabáló lovatokra, s gyű te, neki! Az út nagyot fut
előletek, mint megrettent nyúl — s szemetek, íme, felragyog,
mint éjszakában vadászlámpa... Föl, hódítsátok meg a glóbuszt!
De — nélkülem! Én nem leszek már olyan sivatag bennszülöttje,
hol forró motorok dohognak és dudák őrjöngnek süvöltve.
Kilehelem a mérgesbarna levegőt, amint elhaladtok,
s visszafelé szedem a lábam, egy másik történetbe kezdek.
Szótlan leszek: a bősz ricsajtól távol, mint ki magának battyog,
s mert apa vagyok — jöhet bármi, vagyok a balsorsra is edzett.
Nem állhatok összefont karral; de kezem már, ha munkához fog:
országutakat csak hangyáknak, csatornákat csak csermelyeknek!

66

Éj kellős közepén, a nagyváros szívében
Leszállt a sötétség és elfojtott minden zsenge hangot,
de dörög még a lárma, dehogy is tette le a fegyvert.
Süvít hegesztőpisztoly, kohókban izzó vas sikong most,
pokoli serpenyőket fortyogó csönd masszája renget.
Kamionok zuhognak, csattog a villamosremíz, és
üzemel a zajos csőd éjjel-nappal, nincsen segítség —
eldurvult hallásommal hangotokat hüvelyezem még,
gyermekajkatok rebbenő ábécéjeleit.
Madárlelkem, míg egyik szobából másikba vetődik,
árnyaktól nyög föl a homály s reccsen az ágy megint.
Kiszökve kalitkámból, futok, futok, a messze zöldig,
az ígéret partjáig... S mindegyre, még, tovább... Hát
nincs levegőm dalolni az istennek beton-hozsánnát:
mint parton hal, ha tátog, hörög csak antracit tüdőm.
Tanuló lennék újra, míg tücsöktanárok cifrázzák
a dalt esti iskolájukban... S hogy hemperegnék a füvön !

Óra
Ördögi játék: körben, kört a körre.
S amíg csak kattognak a mutatók —
a gyermekszemnek titok lesz örökre.
Mikor kaptad először rajta, hogy
múlik az idő, s az hajtja rugóként ?
Elfelejtetted, rég volt. Persze, más
vagy már: mind szűkebb ollójába fog két
jégkar, s tébolyít a tiktakolás.
S ha nem is úgy, ahogy Dali ecsetje
festette az állhatatlan időt —
folynak az órák! S nem lehetsz süket te:
csappan, mi csurrant, csippen csöppre csöpp.
A. kacagást, a könnyeket, az úgy várt
találkozást, az álmot, eseményt
a mutatók mind pozdorjává zúzzák,
s benned sem forrnak össze, ne reméld.
A legteljesebb napod is rövid lesz.
De tanuld meg — megélni életed
egy pillanatban is: csak így legyinthetsz
az időre — amíg órád ketyeg.

,

RÓZSA ENDRE FORDÍTÁSAI

5*

67

Tüskés Tibor: Nagy László
Megírni az első összegező monográfiát Valakiről, aki már életében legendává növekedett,
s halála óta nőttön-nő tiszta fénye: egyszerre hálás és nehéz feladat. Hálás, hisz a fényből óhatatlanul vetül valami a monográfiára is; nehéz, ... De ezt úgyis csak az értheti, aki hasonóval
maga is próbálkozott; lássuk inkább, miként lesz úrrá Tüskés a nehézségeken.
1. Láttatóan részletezi a gyermek- s ifjúkor tájait. Nagy László esetében, akinek költészete véges-végig erős és színes szálakkal kötődik — ha sokszor rejtetten is — gyermekkora tájaihoz, kiváltképpen fontos ez az indítás. Tüskésnek meg valósággal keze — és szíve — ügyibe
esik, hiszen — országleíró könyveinek nagy népszerűsége mutatja — alig akad ma, aki versenyezhetne véle tájaink bemutatásában, a tájakban rejtőzködő lélek fölmutatni tudásában. Figyeljük csak: „Felsőiszkáz két táj találkozásánál fekszik: délről a Bakonyalja utolsó, északról
a Kisalföld legszélső települése. A láthatár peremén hegyek kéklenek. »Távoli körben dombok, erdők, hegyek. Nyugaton a Ság és Kemenesalja, keleten a Somló és a Bakony.« ... A medencét szelíd patakok ölelik át, a Marcal, a Halyagos és a Torna. Vizük bő füvű réteket, barkás füzeket öntöz. A völgy szélein ősi települések, furcsa nevű községek; egyik-másik neve talán Árpád-kori nyelvemléket őriz: Csögle, Csősz, Kerta, Kamond, Dabrony, Vecse, Karakószörcsök, Boba, Vid, Berzseny, Torna." Nagyék a kicsi falu legszélső házában éltek: azontúl
már szántók és rétek indulnak szelíd hullámzással Kemenes messziről kéklő dombhátjai felé.
Szelíd és mégis elszánt ez a táj; türelme titkolt indulatokat takar, tán vadóc vadságokat is. Figyelmeztetően emelkedik a sík fölé a Somló, hamar őszülő feje mindenfelől magára vonja a
tekintetet, pedig — ritkaság ilyen nagy hegyek esetében — nyoma sincsen rajta a legcsekélyebb hivalkodásnak se." Tüskés mindent ismer a tájon; még azt is tudja, hogy a Somló felemagosán az út mellett az a fene nagy homorú kő Kinizsi fenekének őrzi a nyomát.
2. A tájak után a Tárgyak. Tán Takáts Gyula a mestere; Tüskés mindenesetre csak hozzá
foghatóan értette meg a „Helyettük szóljál" parancsát. Kell-e mondani, milyen fontos ez éppen Nagy László esetében, akit egész életében kísért és nyűgözött gyerekkorának tárgyi világa? „Korán megtanulja az alapvető kézművestörvényt: mindenhez csak a legalkalmasabb
szerszámmal szabad nyúlni. »Már gyermekkoromban igen akartam, hogy a fából valami legyen — írja —, valami gyereknek való, de azt se bántam, ha kapubálvány lett, vagy itatóvályú.«" Ez a közvetlen, kézmíves kapcsolat az embert körülvevő tárgyakkal, a Kéz alkotó
okosságának ez a megélt gyakorlata a maga ősi embert teremtő egyetemességében egyedül a
paraszti közösségekben őrződött meg; Nagy László a sok évezredes, hatalmas paraszti technikai kultúra legutolsó percében gyermekként még éppen megmerülkezhetett ebben a maga szerénységében is hasonlíthatatlanul gazdag.tárgyi világban, hogy aztán elmúltával metaforákká
transzformálhassa emberszabású és emberi léptékű formáit. Tüskés többször elemlegeti Nagy
László kedves ménjének fékszárát, amit később a derekán hordott; szinte odaköti vele a szíj
viselőjét ehhez az ősrégi tárgyvilághoz.
68

3. Még mindig a gyermek- s ifjúkor; szociológiai tekintetben. Tüskés Tibor Márkus Istvánnal, Varga Domokossal, Fekete Gyulával, Lázár Istvánnal, Moldova Györggyel, Kunszabó Ferenccel egyetemben a magyar irodalom szociográfikus tendenciáinak legismertebb
folytatóihoz tartozik. Kritikusként és irodalomtörténészként is értőn vázolja hát a gyermek s
növendék Nagy Lászlót ölelő paraszti lét immár megmásíthatatlanul elmúlt vonásait. Tüskés a
Nagy László gyermekkorában már bomló, de még eleven falu valódi világában helyezi el hősét. „Beleszületett a közösségbe, a kialakult szokásvilágba, s elfogadta annak normáit, erkölcsi követelményeit. A falusi életet a mítosz szintjén élte át, a paraszti életforma teljes világképet adott számára, az élet szokásai kultuszként ivódtak vérébe. S amikor élete külső kereteiben elszakadt ettől az életformától, illetve maga a hagyományos paraszti életforma változott
meg, mitikus elemeit költőként megőrizte, teljes világképet és világmagyarázatot adó költészetébe olvasztotta." A pápai tanuló évek jelentősége — holott két kiváló tanára is akadt — tán
ezért sem versenyezhet a faluéval. Bejárta Tüskés lelkiismeretesen hőse Pápáját is, de nem
igyekszik — biográfusok bevett szokása szerint — holmi pedagógiai paradicsommá vagy legalábbis purgatóriummá szépíteni azt, amit a költő a „pokol tornácá"-nak érzett.
4. A szellem betörése. Sarlóska Ernő nevezte így még a harmincas években azt a minden
ember életében törvényszerűen beköszöntő periódust, amikor az ifjú valami titkos belső késztetés hatására a világ reázúduló élményeivel még kidolgozatlan, ám saját arcát szembesíteni
kényszerül. Ha a gyerekkor nagyolta ki a lélek alapanyagát, a szellem betörése fogja ezt az
anyagot formákká csiszolni és finomítani. Ez a döntő periódus Nagy László életében egybeesik — hadd használjam Kabdebó Lóránt revelatív riportsorozatának címét s méginkább értelmét — „A háborúnak vége lett" évekkel. „A háborúnak vége lett" évek tiszta szándékait és
szép reményeit regisztrálja Tüskés filológusi és szociólógusi hűséggel; a népi kollégiumok hasonlíthatatlan atmoszféráját, az életre szóló — és életet határozó — barátságokat. S jó szemmel veszi észre, hogy egy jókor jött hosszú bulgáriai ösztöndíj miként hosszabította meg ezt az
áldott állapotot hőse életében, valósággal második hazát teremtve neki a bolgár népköltészetben. így majdnem öt jó esztendő jutott Nagy Lászlónak ténylegesen művészi célokra váltani a
lélek gyermeki álmait; s mikor az ötvenes évek elején hazajött, már kész arcát fordíthatta az
itt talált valóságnak. Éppen ezért lát Tüskés az ő életében s művészetében kortársainál kevesebb okot törésre; a falujába haza-hazalátogató költő megdöbbenését elvek és valóság durva
ütközésén mindenesetre hamar fölváltotta a kiútkeresés — és találás — társakra lelő biztonsága. Az ú j magyar irodalom főbb vonásait lényegében máig meghatározó Új hang-osok között
Juhász Ferenc és ő formálják meg leginkább az új magyar vers hangját; hosszú verseik különös képeket görgető sorainak szuggesztív fensége alól még a már kész költők se igen vonhatták ki magukat, s egyáltalában nem túloz Tüskés, mikor minduntalan Ady-párhuzamokra
utal. Nagy László hatós szómágiája ugyanis a költészet fénykörébe emelt egy ősrégi jel- és jelképvilágot, hogy itt, mint valami hirtelen megnyílt új élőhelyen, szétsugározhassék egy új poézis változatossága. Tüskés persze joggal figyelmeztet a hatás erősségéből és egyetemességéből
eredő epigonizmus veszélyeire; de látja azt is, hogy az új poétái tájon miként találnak majd
csalhatatlanul önnön hangjukra Kányádi, Kormos, Szilágyi Domokos, Csoóri...
5. Tüskés a pályatárs kompetenciájával és mégis elfogulatlanul regisztrálja a kritika reagálását. A kritikai reagálások regisztrálása képezi tulajdonképpen könyve irodalomtörténeti
gerincét. Tudja Tüskés jól, hogy Nagy László — a legtöbb genuin alkotóhoz hasonlóan —
nemigen adott kritikákra és recenziókra; de nem is a költőt minősíti vagy akár jellemzi ő a kritikákkal, hanem inkább a kritikát méri meg azzal, hogy miként viszonyult Nagy Lászlóhoz,
így kap például kiemelkedően jeles osztályzatot Sőtér, aki már a legelső versek alapján meglátta Nagy Lászlóban — 1948-ban! — ,,»a fiatal nemzedék talán legkészebb, leginkább atmoszférát teremtő, kifejezési eszközökben a legváltozatosabb és legfelszabadultabb, áttörően
konkrét költőjé-t.«" Említi aztán Tüskés — rendszerint név nélkül — a hosszú „egyfelőlmásfelőí" korszak óvatos vitézeit is, hogy aztán megértesse, miként alakult ki nápjaink Nagy
László-kritikájának feltétel nélkülien elismerő hangja.
69

6. Tehetség és társadalom. Tüskés Nagy Lászlójának igazi trouvaille-a azonban hőse patrónusainak, társainak, teremtő barátságainak, tisztelői egyre táguló körének bemutatása.
Szerkesztőként s írók-költők barátjaként jól megtanulhatta Tüskés, hogy irodalom és költészet egyszerűen nem létezhet légüres térben, ígyhát biográfusként is ehhez a tapasztalathoz
igazodik. Tudja jól, mit jelent az, hogy a fiatal népi kollégistáért mindjárt legelső verseinek
megjelenésekor Veres Péter küldött miniszteri autót, s hogy később a kritika sanda
„másfelől"-jeitől Déry Tibor hatós szava védte meg. Tudja jól az irodalompolitikában járatos
Tüskés, hogy a tehetség is egyfajta hátrányos helyzet, ami kellő védelem híján könnyen elvadul, s a világ s önmaga ellen fordul. Legfőbb előnye azonban, hogy érzékeli és érzékeltetni
tudja a szellemi cseppképződés ama érzékeny és rejtett mechanizmusait, amik megteremthetik
elsőrendű tehetségek kicsi csapatait, s kedvező külső feltételek esetén tisztító és termékenyítő
zivatarok magjaivá avathatják őket. Juhász Ferenc, Hantai Simon, Vigh Tamás, Kormos István már ifjan is markáns vonásainak fölvillantása az ifjú költő és festőnövendék barátságának vonzatában, a gazdagon és akkor még funkcionálisan tagolt folyóiratmezőnyből a Nagy
László indulása szempontjából elsőrendűen fontos akkori Valóság részeletes bemutatása,
majd később a Kondor Bélával ezernyi művészi és emberi szálon szövődő barátság értő elemzése, az egymásban önmagunkra ismerés hasonlíthatatlan örömének pompás érzékeltetése a
Sütő Andrással való találkozás leírásában, azután Csoóri, Kiss Ferenc, Kormos féltő
hűsége... Ne féljünk leírni: Tüskés Nagy Lászlójából egy újabb magyar irodalmi reformkor
— ötödik immár vagy hatodik? — ismerősen új vonásai sejlenek elé.
7. Eddig főként az irodalomtörténész Tüskést dicsértem, ideje, kapjon néhány szót az író
is. A végire hagytam, mert az író Tüskés leginkább Nagy László végső éveinek-hónapjainak
leírásában érhető tetten. Látjuk a Szilágyi Domokos temetésére siető nagy költő fedetlen ősz
fejét, barázdákkal dúltan is harmóniákat igéző arcvonásait, szinte halljuk botjának koppanását a tél eleji havas esőben, és a túlélők szomorú tudásával borzonghatunk a Kormos készítette
tévéinterjú nekünk múltat, nekik jövőt felidéző képein... Aztán újból átveszi a szót az irodalomtörténész, s megrajzolja nagy vonalakkal a költő utóéletét.
8. Hiányokat az ilyen úttörő monográfiával szemben persze mindig könnyű felsoroni.
Jelen recenzens például nem érti, miért nincsen még csak megemlítve se az ötvenéves költőt
ünneplő Tiszatáj-szám? Mások meg nyilván mást fognak hiányolni. Mindez azonban semmit
le nem vonhat a monográfia értékéből. Tüskés — a fenti hét pontban végül is ezt próbáltam
igazolni — megtalálta, megint megtalálta a feladatához illő megoldást, elibénk teríti könyvében Mérték és Mű kibontott harmóniáját. (Szépirodalmi.)
VEKERDILÁSZLÓ

/

Küzdelem a teljességért
TORNAI JÓZSEF: A TÖBBSZEMÉLYES ÉN, VERES PÉTER-ÉNEKEK
Az újabb költészet szinte mindig sajátos „metaköltészet" is, a költő általában nem éri be
az alkotó munkával, e munka célját és értelmét is meg akarja határozni. Tornái Józseftől is ismerünk ilyen meghatározásokat, egy korábbi nyilatkozatában például a következőkben jelöli
meg a költészet küldetését és a költő feladatát: „Hiába is tagadnám: a költészet ma az a pucér
70

ember, akit fokról fokra fosztottak ki mindenéből. Még a zokniját, ingét is lehúzták. A vallások már réges-régen elszedtek tőle bizonyos világmagyarázatokat, a filozófia az elvont gondolkodást, a természettudomány az ismeretek fölfedezését; a regény meg a film a mesét; az
újságok, a képeslapok a napi politikai izgalmat. A veszteség óriási, de nem jóvátehetetlen. Elpusztulhat ez a ruhátlan szegénylegény a televízió, az autó, az űrutazás világában? Nem! Sőt,
azt hiszem, éppen csupaszságából farag fegyvert magának. Nincs mása, mint folyton érzékeny
személyessége: dühe, türelme, csodálkozása, irgalmatlan gondolatai. A költészet még inkább,
mint valaha, az az alapvető emberi megrendülés, amit mindnyájan átélünk, de csak ritkán tudunk kimondani." A költészet az emberi megrendülés következménye tehát, s minthogy mára, úgy tetszik, elveszítette korábbi pedagógiai, retorikai és epikai megbízatásait, valami lényegesebbhez kell visszatalálnia. Visszatalálhat a líra ősi feladatához, midőn a költészet még
„mindent" jelentett, de „semmit" sem akart elmesélni, bizonyítani, kifejteni, midőn a vers az
ember — egy görög, egy perzsa, egy kínai írástudó vagy a folklór személytelensége mögött rejtőző egyszerű népi dalnok — egyéni és közösségi sorsának végső értelmét szólaltatta meg.
Azután e sorsértelmezésből, az emberi létezés helyzeteinek leírásából lett közvetve pedagógia,
filozófia és ideológia.
Tornai, mióta felismerte a maga költői tehetségének karakterét, és — nagyjából, 1967ben megjelent Aranykapu című kötetével — lezárta a felkészülés, az útkeresés időszakát, ennek a lírai teljességnek a meghóditását és képviseletét tekinti egyetlen igazi feladatának.
A versben az emberi létezés értelmét és a mindenség törvényeit készül kimondani, s mint költő
találja meg a teljesebb életet, ostromolja azokat a szűk korlátokat, amelyek közé az egyszeri
személyiséget bezárta a tér és idő. A teljesség költői birtokbavétele korántsem könnyű vállalkozás, voltaképpen aligha koronázhatja siker, a teljességet elérni ma aligha lehet, legfeljebb
küzdeni érte és sebeket szerezni ebben a reménytelennek tetsző küzdelemben. A magyar költészet történetében alighanem Nagy László és Juhász Ferenc voltak azok a költők, akik utoljára
kísérelhették meg eredményesen a teljesség birtokba vételét. Egy történelmi újjászületés kohójában forrt ki költészetük, szilárd talajt éreztek a lábuk alatt, a maguk feltétlen igazának a tudatában szóltak az emberiség és a magyarság dolgairól, s még a bekövetkezett fájdalmas csalatkozások után sem mondtak le arról az illetékességről és belső bizonyosságról, amelyet az
emelkedő-idők kegyelméből megszereztek. Ha nem lehettek otthonosak a közéletben, otthonosak voltak a történelemben és a világegyetemben, a nemzeti múltban és a csillagok között.
„Jog hogyha van: az én jogom, / Enyém itt minden hatalom" — mondhatta Nagy László a
birtokos önérzetével, mint aki nem kételkedik abban, hogy szava továbbra is az emberi létezés
teljességének letéteményese. A teljesség birtoklásának ez a minden válságon keresztül megőrzött tudata sérült meg vagy veszett el a továbbiak során: a magyar költészet fellépő nemzedékei és egyéniségei már nem mozoghattak hasonló biztonsággal a történelemben és a politikában, a mindenségben és az emberi lélek mélységeiben. Időközben sok minden megváltozott,
leginkább talán a költészet helyzete, öntudata, a teljesség ismeretének és birtoklásának büszke
önérzetét az a nehéz szorongás válltotta fel, amely Ady Endre verséből ismerős: „minden
Egész eltörött". E kedvezőtlen feltételek mellett Tornai József költészete sem vehette birtokába a teljességet, csupán viaskodhatott ennek igézetében; pontosabban, ha már a teljesség elveszett, neki mint költőnek kellett e teljességet megteremtenie. Költészetének gondolati és formai változatosságát éppen ez a teremtő küzdelem magyarázza: igen nagy feladatra vállalkozott, s minthogy ennek betöltésére nincsen igazi lehetőség, kísérletekkel és töredékekkel kellett
beérnie. A vállalkozás célja és eredménye között feszültség tapasztalható, de éppen e feszültség hozza létre költészetének drámai értékeit, lírai hangjának egyéniségét, esztétikai karakterét. A költői hangolásnak ez az egyénisége mutatkozik meg abban a műfaji és formai gazdagságbán, amelyet Tornai lírája mutat: ebben a lírában egyformán szerepet kap a népi hagyományokat követő dallam és a modern szimfonikus kompozíció, a „népi szürrealizmus"
hatása és az avantgarde költészet nyelvteremtő kísérlete.
A teljesség létrehozására törekedve két körben rajzolódik ki ez a költészet: részben „kife71

lé", a történelmi és közösségi lét felé, részben „befelé", a személyiség benső világa felé terjeszkedik. Ezt a kettős terjeszkedést példázzák A többszemélyes én versei is, midőn számot vetnek
mind a nemzeti közösségben élő, mind a magányos költői én kiteljesedésének lehetőségeivel.
A történelmi és közösségi lét tapasztalatainak birtokba vétele révén a költő a személyiség létének végzetes korlátait szeretné áttörni, hogy meghódítsa és magába olvassza mindazt az értéket, amelyet az évezredes kulturális fejlődés felhalmozott. Ez a szellemi hódítás egyaránt kiterjed a történelemre és a kultúrára, a nemzeti művelődés egyetemes jelentőségű eredményeire
és azokra a mitologikus ősképekre, amelyek mintegy bevilágítják a közös történelem hajnalkorát. Az új kötet élén álló Engem nem küldött senki című költemény pár sorban a magyar
nép ezeresztendős történelmét idézi fel: Szent István pogány ellenfeleire, Werbőczy, a labanc
hadak, a doni katasztrófa martalékaira utal, így határozza meg azt az azonosságtudatot,
amely Tornait a történelem áldozataihoz fűzi. Hasonlóképpen nyilatkozik meg indentitástudata A történelem szét fűrészelése és az Egy kuruc beszél soraiban. A nemzeti hagyományok
személyes átélését és birtokba vételét mutatják a Ha nem volna népdal, vagy a Vér mögül lecsattanó villám című versek: a költő „hűségnyilatkozatai" a népköltészet iránt. A népi kultúrának igen nagy szerepe van Tornai gondolkodásában, költői világának felépülésében: a népköltészetet, a néphagyományt úgy tekinti, mint a kollektív tapasztalat és teremtő ösztön letéteményesét, s midőn megmerül benne, hite szerint, ezzel a tapasztalattal és teremtő ösztönnel
találkozik. Hasonló szerepet ad a mítosznak: jól tudjuk, hogy milyen eredendő költői érdeklődéssel tanulmányozza a magyar népi kultúrában megnyilvánuló vagy felsejlő archaikus mítoszokat, illetve a törzsi népek mitologikus költészetét. Ebben a mitologikus hagyományban
és költészetben — a népmondákban, a varázsénekekben, a mágikus szövegekben — az ember
megismerő és alkotó képességének elemi megnyilvánulását látja, a természeti embernek azt a
nyitott szemléletét, amelyet még nem szorítottak korlátok közé a tételes világmagyarázatok és
ideológiák. A népi és törzsi kultúrák naiv mitologizmusa még a maga teljességében látatta a
világot: felfogása szerint az ember és a természet szerves egységet alkotott, az emberi létezés
konfliktusai szépen elsimultak abban a biztos rendben, amely a világmindenség tulajdona.
Tornai ennél a mitologikus szemléletnél keres ú j világképszervező költői erőt, e törekvésekről
tanúskodnak Szervátiusz Tibor szobrai, Halleluja föltámadóknak,
és főként Emese álma
ölyüvel és folyóval című költeményei.
A költői személyiség kibontakozásának másik útja a mind teljesebb önismerethez vezet:
az emberi létezés teljessége úgy is megismerhető, hogy a költő a saját személyiségének mélyebb
világát kutatja fel. Tornai költészettana az életfilozófiák örökségéhez igazodik, saját tennivalóit határozottan a vitalista hagyományok értelmében fogalmazza meg: „az élet értelmetlenségét elsősorban az okozza, hogy nem tudjuk eléggé átélni teljes gazdagságában. Az élet értelme
— az élet átélése. ".Ennek az életfilozófiának a következtében válik igen nyitottá költői személyisége, szinte próteuszi jellegűvé, amely minél változatosabb élményeket keres, és minden
egyes szerelemben, utazásban vagy szellemi kalandban a személyiség egy korábban rejtve maradt tulajdonságát leli meg. Ám ennek ellenére sem követi azoknak a modern költőknek —
Kavafiszra, Pessoára és Weöres Sándorra gondolok — a tanácsát, akik a személyiség kiteljesedését a lírai én megtöbbszörözésében, szüntelen váltogatásában próbálták elérni; ellenkezőleg, minél teljesebben kívánja érvényesíteni a személyiségnek azt a belső magját, amely meghatározza az én szerkezetét. „Meg kell találni belső központunkat — írja egy helyen. —
A nyelv itt megint zavarba kerül, mert ez a belső központ nem a lélek, nem a szellemünk, nem
is az ösztönünk vagy a tudattalanunk, bár talán ez áll hozzá legközelebb. Az ősforma, az ősanyag, az őslényeg lehet ez, a lét szubsztanciája, amiről Spinoza és Heisenberg egyképpen beszél." Az új verseskönyv éppen ennek: a személyiség belső központjának a feltárására és kibontakoztatására törekszik, az én mélyebb világához fordul, a személyes létezés transzcendentális lehetőségét keresi, miközben kritikai módon vet számot a költői szerepváltozatok lehetőségeivel. Erre utal a költő nyilatkozata is: , .Azonossá válni önmagammal: az öregség felé haladva, a halál közeledtével, ez még a feladatom. (...) A bezárt én egyre több titkot hordoz,
72

fuldokol a titoktúlterheléstől. Ez a titok az egész élet; az egész testi, személyes és politikai,
nemzeti lét. Történelmi halál és szerelem, semmi és isten; egy képzeletbeli meg egy valódi világ, egy égi meg egy földi. Az énnek az egyetemesség felé kell kitörnie, hogy úgy higgyen az
égiben: a földi ne sújthassa le a teljes reménytelenség fekete köveivel." Ezt a gondolati és költői szándékot követik az ifjúság világában barangoló nosztalgikus versek, például a Minden
elmúlt és a Száműzetés, a Tornai költészetében mindig hangsúlyos szerelmi himnuszok, mint a
Sötét gyökérként 'és az Ajándékozások vagy az egyén és a mindenség kapcsolatán merengő
költői meditációk: a Holdsarló és esthajnalcsillag és A kutya-csillagkép. A személyiség belső
központjának feltárására, érvényesítésére törekvő költői szándék hozta létre a kötet bizonyára legerőteljesebb verseit, ezek őszinte megrendüléssel szólnak az egyszeri lét méltóságáról,
egyszersmind tragikus végzetéről: A többszemélyes én, illetve Az egyszeri lény-csodát siratom
című költeményekre gondolok. E versekkel, úgy hiszem, valóban elmélyült, ismét izgalmasabbá vált Tornai József költészete.
A teljesség iránt érzett vágyakozás magyarázza a Veres Péter-énekek címmel megjelent
nagyobb költői rekviem születését is. Amit a világmindenséget és az emberi kultúra értékeit
megismerő és szellemileg elsajátító költészet számára jelent a teljesség fogalma, azt jelenti a
történelmi és társadalmi ember számára az emberi szuverenitás. És minél nehezebb képviselni,
gyakorolni e szuverenitást, a költő annál erősebben ragaszkodik az emberi autonómia nagy
példáihoz, azoknak a kor- és pályatársaknak az emlékéhez, akiknek e belső szabadságot és
emberi egyetemességet sikerült megvalósítaniok. Tornai József a klasszikus parasztíró, Veres
Péter egyéniségében és írói sorsában találta meg az emberi autonómia és egyetemesség e
messze sugárzó példáját.
Az emberi szuverenitás és egyetemesség nagyszerű megszemélyesítőjétől vesz végső búcsút az egész kötetet kitevő költői rekviem is, amely Veres Péter egyéniségének rajza, munkásságának méltatása és a költő személyes emlékeinek életre keltése által egyaránt az önépítés, az
önmegvalósítás erős autonómiáját emeli ki. Az egyéniség szuverenitását és az életmű egyetemességét természetesen költői módon ábrázolja a rekviem: részben pontos és hiteles lírai realizmussal, amely Veres Péter jólismert fehéringes, csizmás alakját idézi fel, részben mitologikus szemlélettel, amely elsősorban az írói személyiség természettől eredő monumentalitását
mutatja be. Ilyenkor a rekviem a finn-ugor vagy török népmondák és hősénekek mitologikus
ábrázolásmódját követi: „te vagy az átfordító, / megtermékenyítő, / a feketeföldi ember: /
magokkal sűrű, / kétkezi világcsíráztató, / lábadból két folyó sodorja / a buborék-kapkodó
halakat, / hátadon árpatáblák beszélgetnek / szétnyíló esőkkel..." De nemcsak a képalkotás
mitologikus, valamiképpen a költői rekviem belső íve is, amely meghatározza a három ciklusba rendezett, ötvenhárom versből álló szöveg belső felépítését és poétikai szerkezetét. Ez a
poétikai szerkezet a népi siratók hagyományára épül, pontosabban ennek a hagyományos formának a parafrázisa révén fejleszti ki a modern költői rekviem alakzatát. A népi sirató retorikai és poétikai tekintetben viszonylag kötetlen műformát jelent, néhány állandó motívum
mindazonáltal szerepet kap e szövegforma felépítése során is: ilyen az eltávozott erényeinek
méltatása, illetve annak a személyes veszteségtudatnak a kifejezése, amely a sirató szerzőjének-elmondójának lelkét betölti. Ezek a szövegszervező motívumok jelentkeznek a Veres
Péter-énekekben is, olyan módon, hogy a szöveg sajátos „dramaturgiája" egyszer az eltávozott író egyéniségét, másszor a búcsúzó költő fájdalmas árvaságát, harmadszor kettejük személyes kapcsolatának történeti epizódjait állítja a versek középpontjába. Emellett a rekviem
teljes szövegének szerkezeti ívét az az érzelmi hullámzás határozza meg, amely a gyász kétségbeejtő fájdalmát végül a katartikus megnyugvás érzésével váltja fel. Az első vers még a gyászhír szinte némaságba taszító kínjáról tesz vallomást: „engem itthagyott az ének", a záróvers
viszont már a szuverén emberi szellem végső győzelme mellett tesz hitet: „A halál eljön értünk
(...) Viszi a fagyos rönköt, / de az embert csak nézi: / a teljes, nagy tüzet / a halál és a sötétség." A „teljes" szó, mint kulcsfogalom, nem véletlenül áll ezen a nyomatékos helyen: Tornai
József meggyőződése értelmében Verés Péter emberi szuverenitása és egyetemessége a „teljesség" reményét fejezte ki. (Magvető)
POMOGÁTS BÉLA

Magyar Játékszín
ABLONCZY LÁSZLÓ

A Csíksomlyói passió és ami előtte van
Midőn a vesszősövénnyel körbekerített, fából ácsolt haranglábbal szemközt a zsöllyében,
netán kitartó és szerencsés várakozás eredményeképp pótszéket szerezve, akár a nézőtéri felügyelő szívessége okán lépcsőre kucorodva elhelyezkedünk, a harsonák zengését követve csizmában, székelyharisnyában, díszes rokolyákba öltözve megindul a körmenet, s felhangzik
„Királyi zászlók lobognak / Fénylik titka keresztfának"; ugyan hová is képzeljük magunkat?
Ama somlyói iskolaépület földszintjének különtermébe, ahol egy ideig, a deákok színjáték
mesterségbeli tudásukat produkálták? Avagy a már deszkából épült nézőhelyen várjuk a
Megváltó elárultatásának, szenvedésének krónikáját? Netán kiszorultunk a teremből, s csak
abban a kertben helyezkedhetünk el, amelyet 1774-ben a Mária Társulat költségén vásároltak,
hogy a nyitott kapun át azért mindenki szemlélhesse a játékot? De Bándi Vazultól, Alszeghy
Zsolttól és Szlávik Ferenctől azt is tudjuk, hogy a skólai játékosok a Kis-Somlyó hegy nyugati
oldalának Jézus hágója elnevezésű részébe is kivonultak, hogy főként a csíki falvakból, de a
gyergyói, hargitai népnek, egész Székelyföldről érkező sok száz és ezer embernek idézzék meg
a bibliai példázatot. Tizenéves legénykék játszottak szüléknek, szomszédoknak, komáknak,
honi és távoli falvak ismeretlenjeinek. Magyar nyelven gonoszkodtak az ördögök, magyarul,
mindenkihez szólva hangzott Jézus intelme. Istennek tetsző színházat játszottak tehát Csíksomlyón, amely a nemzeti nyelvmívelés zarándokhelyét is jelentette.
De a múlt homályába visszahúzódni akaró képzelgésünktől a színpad valóságos eseményei visszatartanak. Mert gyertyás tánc, vagy sebes magyar nem színezte az egykor volt játékot, ördögi szövetkezéseknek és a betlehemi eseményeknek ily arányosan szerkesztett színpadi
folyamatát se figyelhette az egykor volt közönség. És az előadás felemelő pillanata az Ómagyar Mária-siralom hogyan hangozhatott volna el, hiszen hatvan esztendővel ezelőtt merült
föl előttünk a leuveni egyetemi könyvtár Sermones című latin kódex hártyalapján Leidinger és
Babinger német egyetemi tanárok jóvoltából!
Textusát, zenei és táncanyagát tekintve ez a Csiksomlyói passió Balogh Elemér, Kerényi
Imre és Nóvák Ferenc érdemeként most született életre. Olyanképp mégis, hogy szerzőink elmerültek a múltban, a régészet restaurálási tudományához hív finomsággal, alakító készséggel, teremtő fantáziával, tisztították, kiegészítették a Fülöp Árpádnak, továbbá néprajzi, népzenei, táncgyűjtőknek köszönhetően egybehordott anyagot. Darab és ennek nyomán ihletett
színpadi alkotás született. Nem egyszeri, kizárólagosan a Várszínháznak készült műről van
szó. Máskor és másutt újra eljátszható, bemutatható. Akár a Magyar Elektra, a Kocsonya
Mihály házassága, a Bánk bán, az Úri muri vagy a Tóték.
A mű és az előadás a magyar népi színjáték stílusteremtő folyamatában fontos és jelentős
eseménynek mutatkozik. Sokfelől, régről való, s meg-megszakadó kísérletek, elgondolások a
Csiksomlyói passióban összefoglaló érvénnyel vannak jelen.
Tekintsünk hátra áz időben.
74

Ebben a kérdéskörben alapvető tanulmánykötet született, Az eltűnt magyar színjáték
címmel; Hont Ferenc írta, s 1940-ben jelent meg. Hont ősi szövegek, nyelvemlékek, versek
dramaturgiai nyomait kutatja alapos és elmélyült gondolatsorában. A műveknek nemcsak az
irodalmi aspektusát világítja meg, hanem a színházi játék stílusbeli mozzanatait, gesztusok értelmét keresi századok homályában.
A húszas évek végére, irodalmi és színházi nézőpontból is felerősödik az elégedetlenség:
szociális-társadalmi és játék-stilisztikai szempontjából egyként elavult az, amit a magyar színház a népszínművekkel produkál. De még az újabb művek faluja is inkább az avitt múlt századi gonoszpistás, véngazemberes, csípőre tett kezű játékmodorban elevenedett meg, keserűen
írt erről Móricz is. Korábban, s még ekkor is, Rózsahegyi a magyar színpad vasárnapozó parasztja. De még később is: Dayka Margit kismadárként is inkább kellette magát — Németh
László elégedetlenkedett vele kapcsolatban 1942-ben.
A magyar dráma és színjátszás pedig nagyon más hangütést kívánt volna! Tamási Áron
több cikkben és nyilatkozatban beszél erről: Szentimrei Jenő Siratóban című műve kapcsán
1930-ban, most megjelent gyűjteményes tanulmánykötetében olvasható. De már korábban,
1929 márciusában Debrecenben járva a Hajdúföld munkatársának így nyilatkozik: „...a magyar irodalomban jóformán nincs egyetlenegy igazi népszínmű, mert azok, akiket annak neveznek, vagy hátrányára hamisították meg a magyar parasztot, vagy túlságosan idealizálták.
Én úgy akarom bemutatni őket, amilyenek valójában. Sem hozzá nem adok, sem el nem veszek belőle." Micsoda magabiztosság; háta mögött egy, a kolozsvári színház pályázatán szóra
se érdemesített darabbal! Négy esztendővel később pedig megszületik Az énekes madár!
De fordítsuk figyelmünket Hont Ferencre és a szegedi fiatalokra, akik a folklór, szociográfia, népkutatás körében a társadalmi megválthatóság jeleit szívós munkával próbálták előhívni. A színház életében is. Ortutay Gyula A színpad című, Szegeden kiadott szemle első számában, 1935-ben Magyar népi szabadtéri játék című cikkében a magyar színjáték stílusának
megújulásán gondolkodik. (Ebben a számban egy nyírbátori betlehemest is közreadott Ortutay.) Azokat a színpadi és nézőtéri erőket keresi, amelyeknek összeforrásából az új minőségű
színház megteremthető. „Az új szabadtéri játék modern magyar népi misztérium legyen" —
írja Ortutay, s hivatkozik Hont Ferencre, aki a Széphalom 1929 július—augusztusi számában
hasonló elképzeléssel látja játékszínünk frissülését. Ortutay úgy véli, hogy a süllyedni látszó
népi kultúra a Havi Boldogasszony búcsúját megteremtette, s ebben a törekvésben egybekapcsolható a szociális problematikával. Ugyanebben a számban Féja Géza Színház és társadalom című írásában a népi színjáték új lehetőségeit keresi. Elmarasztaló tényeket említ Féja,
épp Az énekes madár színpadi sorsának értetlenségére hivatkozva. A kedvezőtlen jelek ellenére a magyar színpad megújulását mégis a népmesében látja, amely számára elsősorban „az élet
mitológiai távlatát" jelenti. Féja Bartók és Kodály munkásságára hivatkozik, s Paulini Béla
gyöngyösbokrétájának elegyes eredményét is jó érzékkel regisztrálja. Számára, és okkal, a
Háry János és a Székely fonó is a zenés mesemitológia, a népi játék dramaturgiai kérdésében
biztató irányt jelzett. Éppen olyan rendezési, megjelenítési kérdésekben, amelyek irányába
Ortutay idézett tanulmánya is felhívja a figyelmet. Ortutay joggal mondhatta: fő veszély,
hogy „parasztrevűvé" válnak az előadások. Felszínesek maradnak tehát. Imitálják a falu életét, kelletik magukat a város népének, akár a csípőre tett kézzel a menyecske a nagygazdának
valamely népszínműben. Ebben a törekvésben gondolkodott, írt tanulmányokat, vagy éppen
méltatta Tamási Énekes madarát Muharay Elemér is. Az ő hatását felmérni tanulmányok és
könyvek feladata lesz. (Ehelyütt arra utalunk, hogy épp a Tiszatáj által közreadott Jancsó
Miklós-levelek például arra ösztönöznek, hogy filmjeinek formanyelve, majd a 25. Színházban rendezett passióinak nyomán elemezzük Muharayhoz való kötődését; gondolatai hogyan
transzformálódtak kiváló rendezőnkben?) Az említett színjátékkutatók történeti feladatokkal
kezdték azt, amit Bartók és Kodály munkássága a népzenében jelentett a magyarság és az
egyetemes zenekultúra számára. Hont törekvése nem kaphatott teret igazán. Nemcsak szociális tendenciózussága folytán. A szinház közönséget feltételez. A szűk városi publikum máshoz
75

szokott, másra nevelődött. Jó, ha Reinhardt vagy Sztanyiszlavszkij, egyik-másik francia színpadi újító szóba került, de a színpadi szellemiségnek, nemzeti jellegnek a történetiségében és
stilisztikában megfogalmazható korszerű lehetősége színházi embereink javát nem foglalkoztatta. Kevesek a kivételek, Horváth Árpád például, akinek 1924-ben első rendezéseinek egyike
a Nemzetiben egy dunántúli betlehemes játék, majd ő viszi színre ősbemutatóként a Magyar
Elektrát. Aztán Az ember tragédiája, a Bánk bán, a Kocsonya Mihály házassága, a Székely
fonó debreceni színrevitele jelzi, hogy voltak alkotók, akik Hont Ferencék elgondolását nem a
kívülálló amatőr buzgalmának tekintették, hanem mély igényességgel egyetértettek vele a tennivalókban. Amint Pünkösti Andor munkássága is ebbe a körbe vonható. De egy kisváros
provinciájában, vagy Vaszaryhoz, Herczeghez, Molnárhoz és Ohnethez szoktatott körúti közönség előtt eleve vereségre ítéltetett e nemzeti arculatra apelláló, megújító színházteremtő
ambíció. Következmény, hogy gyorsan megsemmisül a kísérlet, amikor Hont Ferenc elgondolásait megpróbálja megvalósítani a harmincas évek második felében a rövid életű, társadalmi—politikai gondolattal működő Független Színpadában. Nem tekinthetjük véletlennek,
hogy olyan egyéniségekkel dolgozott együtt Hont, akik tíz—húsz esztendő múltán a magyar
drámairodalom és színjátszás találkozásának jelentős pillanatait teremtették meg: Illyés Gyula
műveinek konok szolgálatosa, Gellért Endre; Pártos Géza: Sarkadi, Füst Milán drámáinak
színpadra állítója, aztán Benedek András, akinek munkássága jól ismert, milyen szívós gondossággal, tapintattal és intelligenciával dolgozott egy-egy Illyés-, Németh László-mű színpadra vihetőségéért. Csokonai Tempefőije mellett a XVI. századból való Három körösztyén leányt mutatták be — Hont Ferenc Népi színjátékok mai színpadon című, 1938-as tanulmánya
ehhez a vállalkozáshoz kötődik. Tárgyszerűen gondolkodik arról, ami a korábbi, szegedi éveiben inkább még teoretikusan foglalkoztatta. Hont igy ír ezzel kapcsolatban: „A Három körösztyén leányt tehát úgy játsszuk, ahogy a parasztok játszhatnák, és nem úgy, ahogy valóban
játsszák a hasonló népi játékokat. Előadásunk szereplői nem utánozzák a parasztokat, nem
másolják a külsőséges paraszti megnyilvánulásokat, hanem belehelyezkednek a paraszt lelkivilágába. Hangjuk és mozgásuk nem népies, de kifejezi a népi szellemet. Ez az örök népi szellem teremtette az elveszett magyar ősszínjátékot, ez nyilatkozik meg élő színjátékszerű népi
szokásainkban és ez ölt új formákat a mi mai színpadunkon."
Alapvető és pontos megfogalmazás ez a modern népi játékok színpadra állításával kapcsolatban is. Kritikus és magas igényű ez az elgondolás, éppen a felszínes színházi gyakorlatra
nézve, amely a feltűnő érdekesség színében urambátyámozó, bajuszpödrő tulipánruhás magyarkodó színházi stílusban láttatta a jelent. Hont színpada és régi magyar játéka á népi képzelet világából életre támadt alakokkal népesül be. „A török császár gatyát és csizmát visel, de
rettenetesen nagy a hasa és fején óriási turbán." „A fejedelemné meg gazdag parasztasszony,
csak a fején hord valami furcsa csúcsos süveget, mert hiszen ő mégsem magyar." Díszletre és
kellékre is elgondolása van Hontnak: „Színházaink népművészeti motívumokkal csinosított,
meseszerűen stilizált díszleteinek semmi köze a népi színjátékhoz. A népi színjátékban a díszlet tulajdonképpen kellék, rá lehet ülni, fel lehet rá menni, kettéosztja vagy körülzárja a teret
stb." — figyelmesen olvassuk Hont gondolatait, mert a Csíksomlyóival kapcsolatban látjuk
majd, hogy mennyire ebben a törekvésben valósult meg és teljesedett ki. Szépen fogalmazott
türelmetlenséggel zárja tanulmányát: „Vissza a valóságalakításhoz. Vissza a néphez. Vissza az
egész magyar közösség ügyéhez. Vissza a Három körösztyén leánhoz és a többi eltemetett, elfelejtett magyar remekműhöz. Vissza, vissza, vissza, mert vissza ma annyit jelent: előre."
Hont Ferencék válaszát gyorsan összeroppantotta az idő, s a majd következő engedékenységben se kedvezett a restaurátorhajlandóságnak.
Stílustani kérdésekkel foglalkoztunk eddig, de nem mellőzhető a játék kultikus vallási
mozzanata sem. Amint Ortutay Gyula tanulmánya szegedi s nagyon kötött körben meg is határozza : a Havi Boldogasszony Búcsú az a vallási szokáskör, amely népi eredetében színházi
rítussá is emelhető. Ebben a gondolatban írja Berezeli A. Károly Fekete Mária című misztériumjátékát, amely Szegedhez kötődő vallásos anyagot dolgoz fel. Vállalkozása nem mondha76

tó lokális gondolatnak, mert egy általános európai katolikus vallásos színjátékbuzgalom áramát követi. Több felől látszanak ezek a hullámok. Eredeti közegben, parasztok elevenítik fel
a passiót például Oberammergauban, amely a mai napig él, egyre inkább konzumálódva; a
valamikori mély hitből gyökerező passiójáték ma, már inkább idegenforgalmi látványosság.
A néprajzi szakirodalom a két világháború közötti időből számon tartja az erdélyi Mikófalván
1922-ben elkezdett s éveken át tartott passiójátékot is. De a hivatásos színházak a húszas—harmincas években átdolgozások, fordítások nyomán is, rendszeresem műsorra tűztek
a katolicizmus által átfűtött valóságos vagy stilizált passiónak, misztériumjátéknak mondható
műveket. Szegeden 1931 júniusában a Magyar Passiót mutatják be, ennek nyomán írja Hevesi
Sándor a Pesti Naplóban: a játék lelke a templom. S „a templom elé csak misztika való, vagy
olyan nemzeti színjáték, amelynek gyökerei is lenyúlnak a vallási érzésbe, vagy ahol a nemzeti
érzés felmagasodik a vallás csúcsáig..." Az ezt követő években budapesti színházi repertoárában jól ismert Greban Passiója, vagy Hofmannstahl Akárkije, ez utóbbi Max Reinhardt salsburgi sikere nyomán lett népszerű mű Európa színpadjain, mintahogy egy korábbi Reinhardtelőadás az Amerikát is megjárt, Budapesten is bemutatott Mirákel című némajáték is ennek a
vallási színjátszásnak a divatját készítette elő.
Társadalmi-lélektani magyarázattal is szolgálni kell abban, hogy a passiójáték, a katoli-.
kus szellemű színpadi művek megsokasodtak honunk és Európa színpadain. A jelenséget stílusdivatként nem intézhetjük el. Az első világháborút megélt, s megszenvedett emberiség,
újabb szorítottságokat, félelmes jeleket észlelt. Tapasztalhatta már becsapottságát és kiszolgáltatottságát. Hogy racionális cselekvőereje olyan kicsinynek s hiábavalónak látszik, fölöttünk levő erők uralkodnak, és kiszolgáltatottá tesznek, a magunk megválthatósága remélhető-e
magunk által? Aligha. Reménykedjünk hát, s higgyünk a biblikus példázatban. A megváltásban, a csodákat hozó fordulatokban. Ilyesképpen nemcsak a templomban, hanem a színházban prédikált istenben való hit hozhat felszabadulást. S különösen itthon; testvéreket s földet
szétszakított sorssal. Szociális gondokra süket kurzusunk a Lord Rothermer-féle hamis csodavárás csődje után ugyan mivel áltathatna? A fenyegetően készülődő német és olasz barátsággal, és más egyéb között az isteni megváltással. A csodával. Hamis illuzionista politika, de akkor illuzionizmusában az uralkodó osztályt áltatta, mert a társadalmi feszültségeket is transzponálta. Területeket remélt vissza, de még az itt élőknek se tudott kenyeret adni. A „csoda"
mégis, keserves és megalázó fordulat eredményeképp bekövetkezett. Ebben a gondolatsorban
érdemes Tamási Áron színpadi játékait átgondolni. A népi játék megújítója, említjük vele
kapcsolatban, de figyeljük csak közelebbről, elhagyatottságérzésében, az Idő az ő dramaturgiai képzeletét hogyan működteti!? A húszas évek kétségbeesettségében robbanó indulat s pogány istenkedés íratja Tamásival az Ősvigasztalást. Nincs megváltás, csak a magunk természeti múltjához való ragaszkodás — a civilizációs törvények is semmisek. A harmincas években higgadtabb s arányosabb az építkezés: a viszályban érzelmi, testvéri háborúban az írói
bölcselet lírai meseiséggel találja meg fiataljainak a menekülést (Az énekes madár).
Tamási mellett Illyés Gyula elgondolása is jelzi azt az általánosabb, immár nemcsak színházelméleti, gyakorlati, hanem írói igényt is, hogy az eltűnt magyar színjáték életrehívása, netán a meg nem teremtnek a megálmodása írói feladat is. Kollektív élményt teremteni a szó és
játék hatalmával. Hogy az egykori szétszakadozott és dúlt ország népe régi önmagára emlékezzen. Bajos időket él a nép, az ország, s kívánatos volna fent és lent, szegény ember és gazdag ember olyan moralitásjátéka, amely a középkori színházat idézi fel. Erre a játékformára
gondol Illyés, amikor első, s máig se játszott darabját, A tű fokát megírja 1943-ban. Majd a
következő évtizedekben újra és újra felmerül benne: hogyan is mókáztak eleink? Kedélyre,
jellemek, csattanók minéműségére Illyés máig, a magyar színjátszásban eléggé fel nem dolgozott játékokkal válaszolt; a Tűvé-tevők, a Bál a pusztán, a Bölcsek a fán megírásával.
Történeti fordulatot, 1945-öt követő időkben járunk, s azt hihetnők, hogy Ortutay, Hont
Ferenc, A színpad elméleti s a Független Színpad gyorsan ellobbantott kezdeményezései végre
77

kiteljesedhetnek és jelek mutatkozhatnak végre arra, hogy egyetemes kiválóságok módszerei,
eredményei mellett a magunk sajátosságai is beépülhetnek játékszínünk mindennapjaiba.
Nem így történt.
Okairól másutt és sokszor kell még beszélnünk, mert még nem tudunk eleget. Szellemietikai elgyöngülésekből máig nem tápászkodtunk fel. Ortutay, aki oly fényes könyvek s tanulmányok sorát írta fiatal tudós éveiben, később aztán egyre inkább elnököl, megnyit és bezár
tanácskozásokat, emléktáblát avat és képviselői feladatokban buzgólkodik, s az ország már
úgy tudja, hogy ő az egyetlen néprajzos honunkban. Miközben a szatmári Luby Margit, a bajomi Szűcs Sándor, a taktaszadai Szabó Lajos, a szegedi Bálint Sándor és mások ládaszámra
gyűjtik az anyagot, a tudományos becsülés legkisebb fokában sem reménykedve, de még kiadót se kapnak alapmunkák közreadására. Hont Ferenc filmgyárat és főosztályt igazít, a Színművészeti Főiskola nem éppen jóhírű korszakának kérlelhetetlen direktora, később a Színháztudományi Intézet igazgatója — ugyan mit valósított, valósíthatott meg mindabból, amit oly
lázas tehetséggel elkezdett a harmincas években? S az az Erdei Ferenc, aki A színpad 1935/1es számában oly tüneményes szociológiai pontossággal gondolkodik a színpad és a parasztság
kapcsolatáról, egyszer is felszólalt-e az országjáró Déryné Színház repertoárával s munkájával
kapcsolatban? Hogy az ezres szériában játszott operettek, hamis percpolitikát szolgáló színművecskék helyett, de legalább mellette, nem kellene-e a Karnyónét, a Magyar Elektrát, Tamási, Sarkadi, Illyés, Németh László műveit játszani?
Az országos és hosszan tartó szellemi hibbantság okait most ne fejtegessük. Egy szempontot mégis, Németh László naplójegyzetéből idézünk; Kodály halála alkalmából írta: „A
slágernek van egy nagy előnye a népi remekkel szemben: arról szól, amit az átlagember ért és
érez. Tulajdonképpen csodálatos, hogy a zenészeink ezzel a korsodródással szemben ennyit is
elértek. Ez csak úgy volt lehetséges, hogy a Bartók—Kodály irány a harmincas években valóságos vallássá lett, a német elárasztás idején az értelmiség java kapaszkodott benne létéhez,
jellegéhez. Ezt a »nacionalizmus«-t azóta azonban sikerült szétőrölni. A félművelt magyar
számára semmi sem olyan ellenszenves, mint ami magyarságára emlékezteti. A népköltészet
anakronizmusát a magyarság önutálata fokozza, minden divatnak több reménye van az elterjedésre, mint amit népünk jellegében, problémakörében akar megtartani. Érezte-e ezt Kodály? Vagy az utolsó percig folytatott munka megőrizte attól, hogy észrevegye a közös tragikumot, amely mindnyájunknak sorsa lett, akik a magyarság sorsával kötöttük egybe törekvéseinket?"
Ha sokkal szerényebb hagyományokkal is, mint népzenében, de Kodályék útján indultak
színházteremtő programjukban Hont Ferencék is. Hivatalukat, hatalmi méltóságukat nem
kockáztatták, erejük, bátorságuk elfogyott ahhoz, hogy elméleti, gyakorlati, társadalmat átható programmá emeljék elgondolásukat. Elkezdett munkájukat az idő visszaforgatta színháztörténeti adalékká.
Némi bátorítást és ötletet nem Honték kezdeményezéséből, hanem Kazimierz Dejmek
varsói Nemzeti Színházának Legenda a dicsőséges feltámadásról című előadásából a Thália
Színház vett. Nem egyszerű fordítást játszott a színház. Mészöly Dezső a fennmaradt bártfai
színlapon olvasható szerepek nyomán némiképp újraköltötte Mikolaj Wilkowieczki páter
rusztikus életképekkel megszakított misztériumát. Néhány esztendővel később eredetiben is
láthattuk: Dejmek és színháza nem egyedi különlegességként kezeli a régmúlt idők dramatikus anyagát. Felszínes volna ítélkezésünk, ha a lengyelség vallásos érzületével intéznénk el
Dejmek vállalkozását. Nagyon mély színházi s nemzeti gondolat rejlett Dejmek törekvésében,
amely az egész lengyel színházi élet gondolkodását áthatja: ma is a nemzeti jelleg megteremtése. Budapesten láthattuk József élete című misztériumát. Dejmek ugyancsak Wilkowieczki
páter szövegeiből épített emlékezetes előadást: mintha évszázadokkal ezelőtti falusi mesterek
faragványai, oltárképei elevenedtek volna meg. Az előadásban nem a nálunk megszokott
„népi színjátszás" címén látható farbarúgdosó, göregáborkodó, jópofáskodó, ízetlen humorkodást művelték. Papok' és szentek története nem lett az egyház elleni küzdelem tan78

előadásává sem. Poézis, báj, a mozdulatok koreográfiájának ihletett stilizáltsága teremtette
meg Dejmek rendezésének atmoszféráját, s bumfordi-ájtatossággal rajzolt népi-nemzeti jegyeit. Dejmek előadásai abban a jelben szolgálták és teljesítették ki a lengyel nemzeti színjátszást, ahogyan ő a feladatot megjelölte A lengyel passiójáték újjászületése című írásában:
„Mindaddig nem lesz eredeti, mélyen hiteles lengyel dráma, és nem lesz színpadi gondolkodás,
amíg nem sikerül életre hívni az igazi lengyel színpadi építészetet, mégpedig világosan körvonalazott, eszmei-filozófiai értelemben vett építészetet. A hagyományos színpadra írott művek
— Camus, Ionesco és Beckett égisze alatt — csak utánérzések maradnak. Itt az ideje szakítani
azzal a lengyel szerencsétlenséggel, hogy mindegyre hiányzik a merészség: megragadni azt,
ami igazán a miénk. Ezt kell kifejleszteni, elterjeszteni és magasra emelni."
Hont Ferenc és A színpadosok se mondtak s kíséreltek meg mást évtizedekkel korábban.
Dejmeknek a népi játék, a passió lengyel színházi életben való építése, szervessége ezt jelenti, s
azt is, hogy a József élete után egy Miczkiewicz- vagy egy Witkiewicz-darab színpadra állítása
másképpen veti fel a kérdéseket, s mélyebb, alaposabb stilisztikai feladvánnyal szolgál a drámák mindenkori színpadra állítójának. A nemzet első színháza például semmiféle örömet nem
mutatott afelett, hogy az ötvenes évek második felében Balassi Szép magyar komédiája előbukkant. Tisztelet a debreceni Csokonai Színháznak (Kiss Tamás és Mocsár Gábor érdemeként), hogy azon frissiben színpadra került, de rendjén van-e, hogy a darab azóta is csak amatőrök, vagy olykor nyári, alkalmi színházi évadok repertoárján bukkan fel?
Alkalomszerűen láttunk pedig kedvező jeleket. Ruszt József Universitasában mindenekelőtt. Ahol Shakespeare, Genet és más klaszikus és mai szerző mellett Balázs Béla, Hubay
Miklós szerepelt, de Illei Tornyos Péterét is műsorba iktatták. És a színházi közösség mindmáig tán legnagyobb sikerét a Karnyónéval aratta. Mozgás, nyelv, játékosság dolgában friss,
eleven, s kedélyt sugárzó fáradhatatlan előadást láttunk; nem véletlen talán, hogy a hatvanas
évek magyar színházi életében Csokonai játékának előadása jelentette a legnagyobb nemzetközi elismertséget. Jó idővel később, a hetvenes években Grotowski törekvései nyomán kimunkált stílus emlékezetes előadása lett a Magyar passió. A csíksomlyói anyagok nyomán készült ez is, mint a mostani Kerényi, Balogh által szerkesztett változat, ám merőben más igényben és más módszerrel. Korábbi munkáik, például a Pilinszky János Rekviemje nyomán, a
Halász Péter által adaptált A pokol nyolcadik köre is a kultikus, szertartásjátékot próbálta ki.
Ebben az Universitas-féle Passióban a folklór elemeinek nincs oly fontossága, mint Kerényinél. Rusztnál daróc formaruhában itt a szenvedés és a kálvária rítusát, kollektív színházi munka eredményeként mutatta fel.
Nézőpontúkból biztatóbb indulást aligha képzelhetünk; Békés András vezetésével a hatvanas évek végén régi magyar játékok programjában elkezdte munkáját a Szentendrei Teátrum. A Comico tragoedia és a Pikkó Herceg, Jutka Perzsi két esztendőn át szerepelt a műsoron. A régi magyar nyelv, játék, kedély elevenen élt a színpadon, neves színészek is méltóságot, tehetséget adtak e vállalkozáshoz. Feltűnt azért itt is a szakmai készületlenség; hogy amidőn mulatási jelenetre sor került, a főiskolás statisztéria lélektelenül imitálta feladatát, gyarló
volt tánctudásuk.
Harmadik szezonban A szüzesség acél tüköré került színpadra Sík Ferenc rendezésében,
amely ponyvái anyaggal hígította Táncz Menyhért munkáját. S majd az Ősvigasztalást vagy
Kodály Székely fonóját oly mély zenei-folklorikus nézőponttal láttató Sík Ferenc itt még felszínes modernkedésre hajlott, amikor farmernadrágos fiatalok József-musicaljévé hígítottakönnyítette a biblikus történetet. De ezzel ki is múlt a Szentendrei Teátrum eredeti programja;
mert hivatalosan nem közölt okok miatt eltávolították Békés Andrást, s ahogy nálunk gyakorlat, személlyel együtt az ügy is bukik. Aztán mintha Eger és az Agria Játékszín vállalta (kapta)
volna a feladatot a szentendrei kezdeményezés folytatására. Nem az elgondolás és a vállalkozás tisztessége, hanem a kivitelezés felszínessége az, ami Egerben gyöngítette a színházi végeredményt. Amikor a régi játék a Kék madárról édelgő popdalocskával korszerűsödik, akkor
baj mutatkozik az ízléssel és a rendezői igénnyel. Felszínes sikerre sandít, s hagyja a színésze79

ket, hogy egy előadáson át csípőre tett kézzel pereljenek. (Kerényi Imre Madách színházbeli
Énekes madár rendezése is még ebben a bizonytalan ízlésben és tájékozódásban mutatott zavart.) Aztán az is módi, hogy különféle tájszólásokat elegyítenek valamiféle fantom népi színjáték nevében. Jó, ha krahácsi modor vagy Hofi-imitáció nem mutatkozik az ízlésficamot
meg is teoretizáló népszínházi attitűdben. Mert a kedélyben fogant vaskosság nem azonos az
útszéli trágársággal. A népi humor színpadi megjelenítése minálunk a farbarúgdosást jelentette legtöbbször, s a nyelvi „ízesség" a tájbeszédek kuszaságában fogamzott parlagi kifejezések
fűzését. Népi játékok előadását nálunk nem nyelvünk pompázatát felismertető stílus, poézis,
báj, vagy árnyalat és nem a kedély élteti. Kísérő zene is jó, ha már Pálóczi Horváttól csen vagy
emel át dallamokat, s a játék befejezése egy csárdással mint egy alkoholtól s fülledtségtől átverítékezett lakodalom záró akkordja letudottnak nyilvánítható. Gyöngécske parasztrevű elgondolás ez, amely a nép életmélységét nem óhajtja ismerni. Kodály és Bartók mélységében Ortutay, Hont Ferenc egykori aggodalmára közelünkben született előadások sorával példálózhatunk. Ám tanulságosabb arra a készületlenségre utalni, amelyről Nóvák Ferenc is beszélt a Tiszatájban : a főiskolai képzés elégtelen. Színész végezhet úgy, hogy legfeljebb a csárdás alaplépéseit tudja, Brecht, Miller munkáival diplomát kaphat valaki anélkül, hogy Kardos Tibor és
Dömötör Tekla vagy akár Hont Ferenc könyveit áttanulmányozta volna. A népi kultúrában
való tájékozatlanság és érdektelenség már-már a modernség kritériumának tűnik fel.
S hogy nem a régi magyar darabok interpretációjáról van szó, hanem annál többről;
alkotói-művészeti világnézeti irányultságról, érzékenységről szabad legyen Sütő András Vidám sirató egy bolyongó porszemért című darabjának Harag György és Hunyadi András rendezte marosvásárhelyi előadására hivatkozni. Harag a magyar néptánc-koreográfusok országos továbbképző tanfolyamán (mert oda meghívták) mondta el, hogy mennyi gyötrődést jelentett Sütő népi játékának színpadra állítása. Fő aggodalma az volt, hogy az előadás valamiféle újmódi népszínmű stílusában marad. Végül is egy pusztakamarási látogatás nyomán indult el színpadi munkájában. A Mezőség életében, muzsikájában, tánc- és hiedelemvilágában
elmerülve, kitűnő munkatársak közreműködésével poétikus magaslatba transzponálta a játékot. Ahogyan Tamás Anna puha dombbá emelt forgószínpadán a kukoricakórók megelevenedtek, majd a földszintes mindennapi küzdelem álmokba, reménybe pördült. Népi és mai játékká, általános érvényű emberi történetté emelkedett Sütő játéka. Harag és Tamás Anna
színpadán nem láttunk bemutatót a népi kerámiából, sem székely viselettörténeti tárlatot,
mint a darab szegedi előadásán. Harag nem naturális folklórjában, hanem lelkében, mélységében igézte meg Sütő történetét. S ebben a törekvésben már éppen megsemmisíthető az a vád,
miszerint ezt a világot igazán csak az erdélyiek tudják megjeleníteni. Éppenhogy ők térülnek
el sokszor a sültrealista láttatástól. A vásárhelyi előadás a lokálisát magasabb régióba tudta
emelni, amíg a szegedi előadás megmaradt és megragadt a folklorizáló imitációjában. Ami pedig nem a helynéprajzi, tájtörténeti hagyomány kérdése, hanem a gondolkodásé. Iskolázottságra is szükség van ehhez — a színészeknek is. (A Szentgyörgyi István Színművészeti Intézet
elmúlt éveiben láttuk például Tompa Miklós rendezésében, Éghy Gissa koreográfiájában a
Karnyónét; Gergely Géza András kovács királyságát és a Kocsonya Mihály házasságát rendezte invenciózusan; tavaly a Bornemisza Magyar Elektráját Incze Ildikó főszereplésével mutatták be, az idén Balassi Szép Magyar komédiáját játszották; ez utóbbi például még soha nem
került színre a pesti főiskolán se.)
De most már csöndesedjünk el a Népszínház zsöllyéjében!
Helyet foglalt már a harmóniumnál a kántor, a zenei anyag összeállítója Rossa László,
fehér klepetusba öltözött angyalok jelennek meg, megfújják a harsonákat, a harangláb oldalában csizmás, székelyharisnyás legények tűnnek fel: kezükben zászló, ájtatosan összekulcsolt
kézzel, színes ruházatban, csizmában lányok is lépdelnek velük, és felhangzik az ének:
„Királyi zászlók lobognak..."
80

r

Kezükben a Helikon Kiadó jóvoltából a Passiónak példás gyorsasággal az 1982-es könyvhétre
közreadott szövegkönyve. (A zenei anyagot a Hungaroton ugyan mikor érdemesíti kiadásra?)
Fülöp Árpád négy misztériumát is áttanulmányozva megállapíthatjuk, hogy nagyon finom és
átgondolt munkát végzett Balogh Elemér és Kerényi Imre. Miközben a passió szerkezeti-dramaturgiai menetét megtartották, nem a nálunk „átdolgozásnak" mondott tákolási műveletet
végezték el, s nem felszínes eleganciával. A négy passiót úgyszólván soronként felbontották, s
a keretjáték mozzanataitól, az első emberpár megszületésétől, Jézus keresztre feszítéséig szinte
valamennyi eseménymozzanatot beépítettek. A dialógusokat sűrítették, vallásos énekek, táncok, mondókák szokások beépítésével pedig bővítették, elmélyítették, rétegezték a játékot.
Áttekinthető, követhető s nagyon megjeleníthető ez a szövegkönyv. Az Úr és a sátánok küzdelme keretezi, s ebben elevenszik meg a zsidó nép és a Megváltó szenvedésének folyamata.
A pokol ördögei folyamatosan jelen vannak, szervezkednek és ármánykodnak, orcát váltanak, s oly kedéllyel viháncolnak, táncolnak, dalolnak, csujogatnak, akár a Csongor és Tünde
ördögfiókái.
Passiók összevetésében sok, rendkívül alapos meggondoltság felfedezhető. Ahogyan például a prózai szöveg az énekelt beszéd funkcióját kapja. (Például Deus Páter előadászáró textusa, „Jöjj elő Luciper...", mely az. I. passióban található.) Vagy: milyen finom, ahogyan a
Jézus üldözésének drámai, gondolati érve megerősödik az átdolgozásban! Senior Tertius Jézust vádolva mondja: „Új tudománt hirdet, Mojzest megvetette." Fülöp Árpáddal eddig
egyezik az új változat. De ahogyan Kajafás nyomatékosan válaszol, az már Kerényiék gondolata: „Új tudománt! Ezért neki meg kell halni!" Ebben a hangsúlyozottságban mai tapasztalat sűrűsödik; nem vallási, nem teológiai érverésre helyeződik nyomaték, hanem az Új-ra. A
változóra. Júdást a hatalom, a főpapi hivatás is csábítja, a hatalomban levők pedig a maguk
rendíthetetlenségét konzerválják. A veszélyérzet pszichózisáról van szó! Lám, az ördög csábítása is a váltásra apellált Júdásnál, de igazi veszélyt ő nem jelenthet. Júdás nem ellenfél, mert
szolga. De aki elgondolással, építkező bölcselettel összefogó gondolattal s erővel, hozzá követőkkel van jelen a világban, az mindenképp ellenfél. Mert állít valamit, mert elgondolása van
az adottról, netán ellenvéleménye. Megfigyelendő, kétségessé teendő, megalázandó és elpusztítandó tehát. Hogy a jóváhagyott s uralt konszolidáció hibát ne szenvedhessen.
Egy játékréteg, amely az eredeti passiókból hiányzik: a betlehemezés. Nem mutatkozik
idegenül, a játékba illően iktatták be Kodálynak A Magyar Népzene Tára című gyűjteményéből. Jobbára a 365-ös számmal jelzett, Sebestyén Gyula hagyatékában Sztankó Béla kézirataként, Vácról 1900-ból számon tartott anyagot találjuk. A pásztorok cirádás köszöntői az átdolgozásban néhol egyszerűsödnek, hogy milyen elgondolással, arról az előadás elemzése során szólunk majd.
A dramaturgiai építkező munka darab- és előadászáró nagy fordulata: a keresztre feszített Krisztus mellett megjelenik Mária, s felhangzik az Ómagyar Mária-siralom. Szövegelemzésünkben nem vonatkoztathatunk el az előadástól. Kerényi és Balogh Elemér munkájában
katartikus, és többszörösen kultikus pillanat. Nemcsak abban, hogy pontosan s meggyőzően
simul az anyagba, de színpadi hatásában is Jézus megalázó, hangos gúnyolódással kísért útja,
majd megfeszittetése után szinte ellenpontként szorító csönd következik a színpadon. Amint
temetéseken is elkövetkezik a pillanat, amikor nincs több szó, a sírt körbeállók magukba süppednek. így vagyunk mi nézők is: elvégeztetett. Kétségünk is felvillan: mi következhet ezután ? S ebben az immár teremtett csendben közösségi némaságban felhangzik az Ómagyar
Mária-siralom. Amely, akármennyire is tudjuk, hogy vallásos eredetű, azzal, hogy egyik legrégibb magyar nyelvemlékünk, immár nagyon is a világi képzet erejével él a színpadon és támad életre bennünk. Mi éled s izzik fel benne? Mi magunk. Sorsunk, zivataros történelmünk.
Amint maga a szöveg is évszázadokon át bújdosott, úgy kellett sokszor nyelvünkért és fizikai
megmaradásunkért is rejtőzni. Nyelvünkkel történelmünk emelkedik itt drámai helyzetbe,
olyasképp, mint Illyés Koszorújában. Részletet csak a zúgva áradó gondolatfolyamból:
„Összemosolygás nyelve; a titkon / össze-világló könnyek nyelve; a hűség nyelve; a föl nem
6 Tiszatáj

81

adott hit / tolvaj-nyelve; remény laissez-passer-ja; szabadság / percnyi szabadság, kortynyi
szabadság, foglár háta mögötti szabadság / nyelve..." — ebben a megrendültségben halljuk
bévül magunkban is a siratót. Mert az Ómagyar Mária-siralom az Időt, Időnket nyitja meg
előttünk és bennünk. Kilép s fölmagasztosul a játékosan előadott vallási keretből. A Sirató
létélménnyé, magyarságélménnyé avatja a Csiksomlyói passiót. Az eredeti szöveg — népi egyházi énekek, dallamok, táncok, csujogatások, a folklóranyag ihletett finom ötvözetében —
népi-nemzeti s egyetemes élménnyé sűrűsödik az Ómagyar Mária-siralommal.
Sajnáljuk, hogy ezt az előadást Hont Ferenc már nem láthatta. Alighanem könnyezte
volna a pillanatot. Az Eltűnt magyar színjáték írója több mint fél évszázaddal előbb elkezdett
kutatása, gondolata lám összegzően kiteljesedett a Csíksomlyói passióban. Éppen az Ómagyar Mária-siralomban tetőzik ez az előadás, amelynek dramatikus eredetét Hont oly meggyőző alapossággal kifejtette, s az előadó gesztusaira utaló elképzeléseit is finom líraisággal, törékeny drámai erővel megvalósítva látjuk Hámori Ildikó előadásában.
De most már tartsunk az előadás menetével. Kerényi Imre mint rendező, Nóvák Ferenc
mint koreográfus miféle játékelemekkel, miféle stilusban építkezett?
Számos más, ma is játszott passióval ellentétben mindenekelőtt távolságot teremt. Nem
egyházi, vallási azonosulással él itt a játék, s hitszolgálati szuggesztiója sincs. Mint az általunk
a harmincas évekből emlegetett, vagy a Párizsban látott ligurgikus előadásnak. A Krónikamondó például zsoltáros komolysággal ugyan, de finoman distancíroz játékértelmezésében.
A népi hangszereken játszó fiatal muzsikusok a játék menetében való meg-megjelenésükkel
egy táncház mai bandájára és életére is asszociálnak. De az a rendezői fordulat is a játékra helyezi a súlyt, hogy több szerepet egy-egy színésszel játszat. Folytonosságában találó, hogy
Ádám megszemélyesítője majd Jézust adja, Éva pedig mint Mária tűnik fel. A rendező abban
se az eredeti, 1700-as éveket imitálja, hogy férfiak és nők együtt játszanak. A mai színház egy
mai képzelt, falusi passiójáték stilizáltságát teremti meg, nem pedig a csíksomlyói ferences
deákok egykor volt előadását. Tudjuk, abban csak fiúk vettek részt. Korunkhoz közeli stilizáció mutatkozik a ruházatban is (Füzy Sári tervei), mert tudjuk például, hogy az a fajta zsinórozás, amely az előadás szereplőinek .székelyharisnyáján látható, a passió jelzett, somlyói idejében még nem volt szokásban. Egy más anakronizmus viszont zavarónak mutatkozott: a
kengyelfutón keresztbe átvetett nemzetiszínű szalag. S nem azért, mert a XVIII. században
még nem volt trikolórunk, hanem azért, mert a figura más értelmezésében sincs jelentése.
Mostanság színpadon különösen divat rosszízű kamaszmodor nemzeti zászlónkkal játszani.
Semmiféle értelmet nem mutat itt az eunuch futár felpántlikázása, egyszerűen fölösleges.
Amit talán vonatkoztathatunk a zsákok csíkozására is, amikor a nép hátán cipeli és a „Szivárvány havasán"-.t énekli.
A díszlet (Götz Béla) ég—föld—pokol hármasságát nagyon egyszerűen megteremti. A fából készült harangláb tornyában Deus Páter székel tanácsnokaival, hírnök és harsonák is felbukkannak itt. Az építményben a harangnak is helye van, Júdás is felakaszthatja magát ide,
ferde zsindelyére még Mojzes is felmászhat, hogy az Úrral tárgyaljon, és a tíz parancsolatot
kifaragja a véső muzsikáló ritmusára. Az alsó traktátus oldalfalai különféle nyíló, billenő ajtók, ablakok kialakítását is lehetővé teszik. Nem mindig biztonságos technikai színvonalon.
Mert láttam olyan előadást, amikor a nézőtérrel szemközti kapu kiszakadt, s minthogy a játék
zavartalan menete nagyon is múlik a szerkezeten, az előadás csaknem elbizonytalanodott. Sövény fogja körbe az épületet, mögötte jó hely mutatkozik az ördögöknek leselkedni, s az ide
illesztett kiskapu megnyitása, alkalomadtán a paraszti portára való érkezést is jelzi (betlehemezés).
A díszletek minéműsége központi kérdés. Az előadás stílusának meghatározó eleme. Kerényiék is Hont Ferenccel gondolkodtak. Sem nem naturális berendezési tárgyak, sem nem
népművészeti motívumokra emlékeztető- tulipánozó, cirádás vonalakkal pingált tárgyakat
nem láttunk ezen a színpadon. Csak a játékhoz fontos, jellemhez igazodó kellékeket. Deus
Páter például kortyol a butykosból, szívja tajtékpipáját (vajha füstölne is). E földi gazda82

természetű formázatú isten valamennyi előadásban jókedvű pillanatként él, hogy akár egy
horgászbot zsinórjáról a csalit, úgy lógatja le a botra kötözött madzagról az almát. Rendezői
lelemény, ahogyan ez a kellék az egész paradicsomi jelenet egyszerűségét, derűs játékosságát
megteremti. Számos hasonló mozzanatot említhetünk. Amikor Mojzes a hegyen az atyával
disputál, népe énekel, táncol, mulat s az aranyborjút imádja. Hogyan oldja meg a rendezés?
Kerényi és Nóvák, mint az előadás annyi más jelenetében a folklór elemeiből épít emlékezetes
színházi pillanatot. Az ördögök a sövény mögül leskelődnek; kukoricacsutkát, tököt dobigálnak a nép közé. Az embereken lassan erőt vesz a kisértés. Járják körbe a templomot, erősödik
a kedv, csujogatnak („Atya, Fiú, Szentlélek, / Én a paptól nem félek...") s közben összeáll az
aranyborjú. Azaz: az állat teste tökből, lába kukoricacsutkából. Népi gyermekjáték tehát,
amely színpadi kellékként, metaforikus erőre emelkedett! Hogyan mutatott volna ez egy hagyományos „népi komédia" előadásában? Aranyozott, kasírozott, feldíszített kellékállatot
hoznak be, szöveg híján az ördögök kísértő-ötlete (tehát a dramaturgiai okoltság), bizonyára
hiányzott volna, egy statikusan jól-rosszul megoldott beszédre alapozott színpadi helyzet formálódik. Ebben a Kerényi és Nóvák által rendezett folklorikusan átgondolt mozgalmas, látványos jelenetben humor, lelemény, báj váltakozott. A tradíció tehát új színpadi jelentéssé
transzformálódott. Lóca, asztal a színpadon a maga dísztelen egyszerűségében, céljának megfelelően funkcionál. Tervező és rendező nem óhajt valamiféle népi imitációban székely szobát
vagy istállót berendezni. A túlszínezett folklorizáció lehúzná a történetet és a példázat biblikus
és egyetemleges érvényét csak lefokozná. A legények, de főképpen a leányok Székelyföld színes viseletében pompáznak. (A dísztelen színpadon ennyi a színesség.) S ennek is jelentése van
Kerényinél. A játék ünnepélyessége, magasztossága, a történet emelkedettsége így válik színpadijelenlétté. Píz. éppen szereplők felöltik szükséges jelmezüket, a többiek énekes vonulása,
áhítata az előadás méltóságát teremti meg.
A méltóságról még, mert egyik nagy erénye az előadás hangütésének. Nagyon könnyű
volna előállni, s tudunk példát rá, jópofáskodó humorba tunkolva, az antiklerikalizmus előadásával. Gúnyolódva, idézőjel közé vont, tehát kétségessé tett darabok előadásának divatját
éljük. Kerényiék effajta könnyű műveletre nem mutattak hajlandóságot. Előadásuk áhitatra
hangokba, mélységes komolysággal láttatják a történetet. Az elmélyültség nem az istenhitben
gyökerezik, bár aki ezt szeretné érezni benne, azt se sérti az előadás. Az együttjátszók öröme,
fegyelmezett, alázatos munkája az, amely ezt a bensőségességet megteremti. Átsugároztatván
a közönségre is. A biblikus történetet előadó színészek összhangzata az, amely maga ispéldázatos, templomos együttlétet teremt. Kultikus együttlétben nézőt és játszó személyt gyülekezetté emelve.
Játék és báj, említettük a darabbal és előadással kapcsolatban. Kerényi és Nóvák emlékezetes mozzanatok sorával stílust teremt. Amikor például Ádám és Éva finom tánclépésekben
beszélget az édeni világról — népviseletükön feltűzve jelzésként látható a fügefalevél. Az ördögök gyülekezete sem esik magánszámokra, rigmusos szöveg, bakugrások vénasszonyi álca
változatossá teszi jelenlétüket. Ferenczy Csongor vezeti a sátány társaságot (Kalocsay Miklós,
Tahi József, Katona János, Bősze György, Székhelyi József — más szerepeket is alakítanak,
de gyakorta azért „sátányi" lelkülettel munkálkodnak abban is). Megfigyelhetjük, hogy mily
finom, szinte koreografált Ferenczy Csongor játéka. Vele kapcsolatban tapasztalatunk nem
mostani eredetű. Tíz esztendővel ezelőtt a sepsiszentgyörgyiek első magyarországi turnéján
Tamási Csalóka szivárványának Czintos Bálintját alakította. Legényesen, lábfejét leszorítva
csavart, s mégis poétikus rugtatással állt az asztal tetején s beszélt szivárványos vágyairól.
S aztán a betlehemezés! Szolid improvizáció és játékkedv is kitetszik ebben a jelenetben.
(A leánykórus tagjai sokadik előadás után is láthatóan el-elveszejtik komolyságukat, jókat derülnek, amint a pityókos pásztorok bébocsáttatást kérnek.) Könnyű, gyakori és hálás szerep
ittasan tetszelegni a publikum előtt. Ebben az enyhén illuminált betlehemező társaság együttesen kedves és bumfordi (Fonyó István, Czibulás Péter, Bárányi László, Kézdy György). Az
nem a Kodály-gyűjtésben található, hanem pompás rendezői ötlet, ahogyan a szerepét elfelej6*

83

tő pásztor újra és újra belekezd: „patvar üsse meg...", vagy amikor a jászol fölött hangoskodva sorolni kezdi, mit is hozott a kis Jézuskának. Csitt!; figyelmeztetik a többiek, s a pusztai kiáltásokhoz szokott ember elcsendesül. Finom momentumok, élet és lélek realitásban
azok. Iglódi István, majd későbbi előadásokon Ivánka Csaba alakította Ádám és Jézus szerepét, nekünk ez utóbbi őszinte naivitásában és emberként erősebbnek mutatkozott. Iglódi
ámulatában olykor valami fapofai imitáció lappangott. Az Ómagyar Mária-siralom megrendítő pillanatát idézve Hámori Ildikó nagy dicséretét is jelentette, mert tiszta intonációban erős
lélekkel és hangi biztonsággal siratott; színpadi pillanatával magasba tudta emelni az előadást.
Mihály Pál, majd Hetényi Pál alakította Deus Pátert, előbbi színesebben, az előadás hangoltságához illően. Mihály Pál jámbor falusi atyánkfia lelkületével szólt a magasból. Kérlelő, figyelmeztető hangsúlyait már nem hallottuk oly színes lejtésben Hetényitől, akinek beszédhibája is zavaróan hat. Kertész Péter krónikása akár egy templomos falu elöljárója. Presbitere,
mondhatnánk kálvinista fordulattal, ugyan katolikus játékról van szó, de jellemzésünk talán
mégse anakronizmus, mert ezt a passiót egyházak, vallások fölötti játéknak érezzük. Falusi és
kollektív népi játékot látunk, s nem liturgikus elmerültséget. Fonyó István Mojzese szövegben
méltósággal való lépéseiben, kicsit nazális felhangjával a játékos komolyságot stilizálja, Kézdy
György mint Júdás árulásában már-már szánnivaló, talán önsajnálat helyett a rendező önítéletében erősebbre is hangolhatta volna monológját. Kubik Anna és Papadimitriu Athina néhány szóval és lényükkel sugárzóan lírai pillanatokat adnak a játékban. Példásan fegyelmezett
közösségi munkában írjuk le a zenészeket név szerint is; Szunyogh Xavér, Vavrinec András,
Kozák József, Bányavári Gábor, Konkoly Elemér mellett a Zeneművészeti Főiskola hallgatói
az angyalok tunikájában fútták a fanfárokat. De mindenekelőtt is: Rossa László említtessék,
aki zenei összeállítóként is jegyzi a passiót. Előadásról előadásra a harmónium mellett nemcsak játékával, szolid és finom jelenlétével, lelkével is kíséri az előadást. S ebben a közösségi
együttesben elismerés a Színházművészeti Főiskola mindenkori hallgatóinak, akiknek alighanem életre szóló élmény, és igény is, ebben a Passióban szerepelni.
Összegző előadásnak mondottuk a Csíksomlyói passiót, következik tehát a kérdés: miféle segítséggel, tanulsággal lehet a magyar játékszín további életében?
Erőszakos ismétlésre nem biztatjuk a szerzőgárdát, de azért feladatként annyi mégiscsak
mutatkozik, hogy a Kardos—Dömötör-féle Régi magyar drámai emlék gyűjteményünket is
friss nézőponttal színházi embereknek újra kell olvasniuk. Netán újabban felderített vagy lappangó művek nyomát is erősebb ambícióval szükséges volna keresni. De ha a Tiszták rendezésében Kerényi nem is sikeresen próbálta folytatni a Csíksomlyói stílusát, dramaturgiáját, kedvét ne vegye, mert lám a főiskolások Énekes madarát máris ebben a jelben láttatta ez év tavaszán. Bizonyítván, hogy tíz évvel ezelőtti Madách színházbeli elképzelésétől mennyire eltért;
mélyebbre ásott, s mélyebben'gondolkodott. De talán az Ősvigasztalás majdani színpadra vitele is jó kötést ad a Csíksomlyóihoz, netán Illyés Bál a pusztánja. De másféle kísérletekben is
szolgálhat a Csíksomlyói érlelő erőként, amint a Kőműves Kelemen folklorisztikus indíttatása, balladisztikus anyaga s az ebből készült zenés, táncos rock musical sikere igazolta ezt a
Pesti Színházban. (Ugyancsak Nóvák Ferenc koreográfiájával.) Talán Móricz Úri murijának
vigszínházi előadása is jobban sikerül Harag György elképzelésében, ha a tánc és a folklór elemeit fölerősíti; mintahogy a próbasorozatban még több hajlandóság mutatkozott (ismét csak
Nóvák Ferenccel együttdolgozva), mint majd az előadásban látszott. S hogy az ezután születő
új művekben hogyan visszhangzik a passió, azt majd az idő hozadékával láthatjuk meg. Nem
kizárólagos útnak jelöljük a Csíksomlyói előadását, de mértéknek és példának, s olyan összefoglaló eredménynek, emely még sokféle inspirációval szolgálhat színházi életünkben. (Legnagyobb példánk pedig az István, a király, ugyancsak erős népzenei, néptáncos ihletettségében.)
Deus Páter az utolsó szál gyertát is kioltja. A játék befejeződött. Egy pillanatnyi döbbenet még a nézőtéren, aztán felzúg a taps. A játszó személyek újra és újra jönnek megköszönni.
Aztán a hegedős pengető dallamára egymás vállát érintve kígyóznak a harangláb körül. A taps
nem akar szűnni. Szakmunkástanulók és idős nénikék, kiskatonák és mindenki által ismert
84

személyiségek. Egyszer marosvásárhelyi írónkat látom tapsolni, másik alkalommal a Clevelandba származott mérnök honfitársunkat, megint máskor a kassai magyar oktatás egyik felelősét, aztán a kitűnő bukaresti rendezőt és az Unita munkatársát. Rendíthetetlenül zúg a taps.
Két éve tart; mindannyi alkalommal premieri emelkedettségben. Hajlonganak, eltűnnek,
majd ismét megjelennek a játékosok. Egymás kezét fogják és mosolyognak. Most nincs sietség és letudottság, netán a filmgyári taxi is várhat.
Mert mindannyiuknak ünnep van, ha a Csiksomlyói passiót játszhatják.
Széthúzó időben nézőtér és színpad kivételes együteműsége.
A Csíksomlyói passió emlékeztet.
Emlékeztet népi-nemzeti összetartozásunk időbeliségére. Előhívja bennünk jelenidejű sajátos és egyetemes emberi méltóságunkat: megszenvedettségünkben is felemelkedhetünk.
Úgy legyen még számos, játékra gyülekező estében.

Azok a szép napok
SZÁZÉVES A SZEGEDI SZÍNHÁZ
Egy ideje azon kapom magamat, hogy kötelességből járok a szegedi színházba. Munkahelyi ártalom ez, vagy afféle múló kedélytelenség? Gyakran visszakérdezek magamnak, s gyötör a válasz, hiszen az előbbi kétségtelen tényként rögzül belém, az utóbbi meg hovatovább
tartós állapotnak tetszik, mivél ideig-óráig, sikeresebb előadások utóhatásaként múlandó csupán. Az alkalom, mi tollat ad kezembe e vívódások megfogalmazására — tiszteletet parancsol. Idén októberben százéves a szegedi színház. Pontosabban az épület, a bécsi
Fellner—Helmer cég tervezete, típuspéldányai a Monarchia ízlését árasztják Pozsonytól Kecskeméten át Odesszáig. E tisztes évfordulóra fölkiáltójelet rajzol a ház, falai csupaszon merednek az égnek, hónaljukat munkagépek ritmikus kútágasmozgása csiklandozza, morzeábécé a
nyilvánosságnak: nagyszabású rekonstrukciót él át. Reinkarnációja elvajúdik. Idén akarták
átadni, a centenáriumra, de hát ember tervez, építőipar végez — mármint kivitelezési munkálatokat. S miután eleve későn kezdtek hozzá — az 1979-ben indult úgynevezett tetőhéjazással
80 októberére készültek el —, jelenleg az a helyzet, hogy a kivitelező DÉLÉP vállalja az új határidőt, 1985. májusát, bár az a 265 és fél milliós szerződéses költség, amellyel nekiláttak, az
ármozgások természetének ismeretében könnyen változhat, magyarán emelkedhet. Eleddig
mindenesetre 70 és fél milliót építettek-bontottak rajta, s a legfőbb biztató, hogy jó ideje
szemmel kíséri egy minisztériumi vezetésű koordinációs bizottság. Számottevő fejlemény
egyelőre több nincs, a serény munkazaj hatásfokát változatlanul tompítja a látvány, ezért terjeng a városban szófia beszéd, és mert a szegediek végigmosolyogtak már egy kisebb kaliberű,
alaposan elhúzódó épületátigazítást, a Kisszínházét. A jubileum így merengésre késztető inkább : idézgetik is Szegeden a régi szép időket, midőn nemcsak színház volt, hanem jeles társulatok is működtek benne. Mielőtt tehát vívódásaim permanens okait taglalnám, röviden a szegedi színjátszás történetéről — az alkalom szülte dokumentációs igény kapcsán.
Az első színielőadást 1723-ból jegyezték föl, tanárembernek, Péchy Domokosnak vezetésével, aki maga is írt drámákat. Akkor már birtokukban volt III. Károly 1719-ben kelt szabadalomlevele, hogy a város építhet színházat magának. A deszkaépítményt 1735-ben avatják,
itt kezdi pályáját előbb színjátszóként majd szerzőként Dugonics András. Kelemen László társulata a századfordulón jár először erre, 1806-ban teljes évadot töltenek itt a kolozsvári Wesselényi Miklósék; Déryné, Egressy Gábor, Szerdahelyi József névéhez alkalmi vendégjátékok
85

fűződnek. 1848. március 15-ének híre két nappal később ér Szegedre, este félbeszakítják Szigligeti darabjának, a Szökött katonának előadását, hogy helyi költő, Osztrovszky József szavalja el a maga Talpra magyarját. Többször turnézik Latabár Endre majd Molnár György társulata, míg az első önálló színházépületet összeeszkábálják 1850-ben, a mai Hági éterem helyén, a Pest—Szeged vasútépítkezés kimaradt anyagainak fölhasználásával. A mai épületet,
Féllnerék igazi nagyszínházát, csak az 1879-es árvizet követően, 1883-ban nyitják — idén évszázada. S mit ad a sors? Víz után kitör a tűzvész, 1885. április 22-én. Három napig ég a színház. „Szerencsére" fizet a biztosító, s rekordidő alatt újjávarázsolják: 1886 októberében már
játszik benne Aradi Gerő társulata. Ettől az időtől fonódik össze a szegedi színház és színjátszás története. A budapesti Népszínházból leköltöző Makó Lajos klasszikusok mellett párizsi
és pesti újdonságokat is bemutat, majd pályázati rendszerrel próbálkoznak, a vezetőknek 3
évre adják ki, s mert a premierek alig 3—4 előadást érnek meg, igen sok darabot tűznek műsorra. A századforduló után Janovich Jenő honvédzenekart is szerződtet, később Makó veje,
Almássy Endre veszi át a színházat, melynek közönsége a tízes évek elején Fedák Sáriban,
Rátkay Mártonban, Hegedűs Gyulában gyönyörködhet. A világháború idején konzorciumot
vezetnek be, majd a rövid tanácshatalom itt még rövidebb virágzása Juhász Gyulát is a színházvezetésben találja. 1927-től a tanács veszi házikezelésbe a színházat, mely ebben az évadban 381 előadást tart, Bilicsi Tivadar, Jávor Pál, Neményi Lili, Páger Antal, Rajz János fölléptével — érthető hát, hogy a bevételek végre fedezhették a kiadásokat. Szegeden rendez Németh Antal, tehetségét ragyogtatja Ajtay Andor, Dayka Margit, Kiss Manyi, Kovács Károly,
Peéry Piri. A harmincas évek gazdasági válsága maga alá temeti a bontakozó operai életet is, a
város visszavonja a házikezelést, megint konzorciumhoz folyamodnak, kell a pénz, híg, zenés
bohózatokat játszanak. A zsidótörvények idején föloszlatják az állandó vidéki társulatokat; a
frontszínház főrendezője Both Béla. 1944. október 11-én vonul be Szegedre a Vörös Hadsereg, s a szovjet városparancsnok első kérdése: van-e színház, s ha igen, miért nem működik.
Egy hét múltán előadást tartanak.
1945. augusztus 28-án az országban elsőként államosítják a Szegedi Nemzeti Színházat.
Idekerül a kolozsvári színház díszlet-jelmeztára, technikai fölszerelése — s zeneigazgatóként
Vaszy Viktor, főrendezőnek Abonyi Tivadar. A színészi stáb élén Petur Ilka, Deák Sándor,
Rajz János áll, 57 tagú zenekart szerződtetnek, 15 tagú balettet, 20 énekes szólistát: Kolozsvárról jön át Szabady István, Hidy Franciska, de itt kezdi tündökletes karrierjét Simándy József is. Hanem 1949-ben államosítják a többi színházat, „szétosztják" az igen erős szegedi társulatot, megszüntetik az operát. Az ötvenes években Ádám Ottó működése hoz vérkeringést,
eljátssza Peerjét Ladányi Ferenc, az opera újjáéledése Rubányi Vilmos, kiteljesedése pedig
Vaszy Viktor nevéhez fűződik, aki ötvenhat után végképp Szegedre költözik... A színházban
azóta, mondhatni máig, tartós és folyamatos sikerekre inkább csak az opera lehet büszke.
Nem teljesen oktalanul, nem véletlenül. A karmester Vaszy erős egyénisége tudniillik színházvezetőként a zenei tagozatot fejlesztette szisztematikusan, s mivel látványos eredményeketprodukált, elfogadottá vált, hogy mellettük amolyan mostohatestvér a próza. Ez az állapot
nyomta rá bélyegét később azokra az évekre is, midőn Vaszy már visszavonult. Hiába hoztak
prózaigazgatókat, Vaszytól ambiciózus fiatalember, Pál Tamás vette át a stafétabotot, aki
idővel megkapta az egész színház vezetését is, imigyen „garantálva" a zenei részleg hegemóniáját a belső struktúrában. Mivel alapozta meg Vaszy a szegedi operakultúrát? Társulatépítéssel, műsorpolitikával. Stabil kórust, zenekárt verbuvált, mely utóbbi megerősödvén, 1969től önálló szimfonikus együttesként vált ki a színházból, s látja el a város koncertéletét, operaelőadásait — míg egy kisebb zenekar ottmaradt a színházban operettekre, musicalekre. A szólistagárdából elég csupán Vadas Kiss László, Moldován Stefánia, Szabó Miklós, Gregor József, Sinkó György, Karikó Teréz, Berdál Valéria, Turján Vilma, Gyimesi Kálmán vagy Réti
Csaba nevét említeni — többségük ma is a pályán van, nem egyik a pesti Operában. Amíg Imre Zoltán pátyolgatta, szép reményekre jogosítón izmosodott a balett is, mely később elsorvadt. Műsorpolitikában három vasat tartott a tűzben Vaszy. Klasszikus értékeket fedezett föl,
86

s rendezett például országos bemutatót a Nabuccónak, Idomeneónak. Bátran színpadra vitte
századunk szerzőit, Prokofjevet (Eljegyzés a kolostorban, Három narancs szerelmese), Hindemithet (Mathis, a festő), Zikkert (Bajazid bég), von Einemet (Danton halála, Az öreg hölgy
látogatása), nem feledkezve meg a helyi komponistáról, Vántus Istvánról sem (A három vándor, Aranykoporsó). S miközben egy nagyobb, országos érdeklődés reflektorfényébe emelte a
szegedi operát, széles repertoárt épített ki az irodalom alapműveiből, Mozart, Verdi, Puccini,
Wagner közismert alkotásaiból.
Kész programot, társulatot kapott hát örökül a hetvenes évek derekára Pál Tamás, aki
nagyjából a fenti ösvényeken haladt. További különlegességeket bányászott elő az olasz
aranykorból, Donizetti Anna Bolená'jkt, Verdi Giovanna Darcó)kt; századunk terméséből a
külföldön élő hazánkfia, Kovach Andor Medeiáját, majd SzőnyiErzsébet Adáshibáját mutatták be; az a bizonyos nagyrepertoár azonban megcsappant. Ma már havonta 5—6 előadást
látni Szegeden, kevés a fölújítás. Oka lehet, hogy az épületrekonstrukció miatt a szomszédos
moziból kialakított Zenés színház szűk színpadára kényszerülnek — a helyiséget nemigen
akarja szokni a publikum sem, hisz hol filmet vetítenek, másszor operát, operettet játszanak
benne. Ami pedig a prózai tagozat tartós válságát illeti, nagyjából onnan datálható tehát,
hogy ötvenhat után az operajátszást fejlesztették. Amikor aztán kiütköztek az aránytalanságok, s mind sürgetőbbé vált a dráma erősítése, Lendvay Ferenc személyében rendező került a
színház élére, aki mindjárt komoly prózai csapatot szerződtetett, Nagy Attilával, Bicskey Károllyal, Medveczky Ilonával és másokkal, mi több, olyan vendégjátékokra hegyezte ki az évadot, mint Dayka Margité, Ajtay Andoré, Ráday Imréé. Lendvay után Giricz Mátyás új, másfajta ízlést honosított meg a színházban. Kitárta a kapukat a kelet-európai drámák előtt (Danek, Witkiewicz, Csehov, Bulgakov, Lunacsarszkij), sikeres musicaleket mutatott be (Popfesztivál, La Mancha lovagja), mindazonáltal a kezdeti buzgalom lelohadt, a közönség elszivárgód, feszültségek támadtak a színházon belül, de színház és egyetemi ifjúság között is, rivalizálás a PaálIstván vezette, fénykorát élő Egyetemi Színpaddal. S amikor az igazgatóváltás
megint karmesternek, Pál Tamásnak kedvezett, már sejteni lehetett, a próza nemigen jut majd
kettőről a háromra. Hiába próbálkozott Léner Péter főrendező után társulatfrissítéssel Ruszt
József, s hozott egy teljes főiskolai osztályt Szegedre, a belső konfliktusok föloldatlanok maradtak — csapatával együtt Ruszt Zalaegerszegre távozott, színészek, műszakiak tartottak vele. Eközben pedig úgy állítottak a vezetés iránytűjén, hogy menedzserigazgatót neveztek ki, s
némileg különválasztották a prózai és operai társulatot. Emennek élére Sándor János került,
amott főzeneigazgatóként maradt Pál Tamás. A most lezárult évad végéig, mert Ruszt után ő
is leköszönt kissé talmian csillogó címéről, s visszatért főállásban az Operaházba, hogy mellette külföldi meghívásainak is eleget tehessen, bár szegedi illetőségét (lakását, művészi kapcsola tait, föllépéseit) végérvényesen nem adta föl. Utódának azt az Oberfrank Gézát sikerült megnyerni, akivel valamikor együtt kezdtek az Operában, s akinek pályaive némileg hasonlóan
hajlott el onnan — legutóbb a Fővárosi Operettszínházba. Az adott körülmények közepette ez
a megoldás nemcsak fenyegető patthelyzetet hárított el, de művészi szempontokat tekintve
sem nélkülözte azt a kontinuitásigényt, melyre Vaszy után szüksége támadt a szegedi operajátszásnak, s amelynek Pál inkább csak működésének második szakaszától felelhetett meg. Pál,
Tamásnak tudniillik — alkatánál, habitusánál fogva — jó ideig a Mozart-repertoár kiegészítése, fölújítása kötötte le energiáit, s mellettük többnyire vígoperákban gondolkodott. Oberfrank viszont — múltjának ismeretében, a jelekből ítélhetően — éppen ahhoz a romantikus
tartományhoz vonzódik, amelyre később Pál is ráállt, s még Vaszy hagyatékozott meghatározó örökségül a hazai vidék akkor kétségtelenül legerősebb társulatára. Az operajátszás tehát
vélhetően jó kezekben marad, a folytonosság biztosítottnak látszik. Szemben a drámajátszással, mely változatlanul kilátástalannak tűnő küzdelmet folytat a prosperitásért. Helyzetét mi
sem jellemzi hívebben: az elmúlt évad egyetlen igazi sikerét zenés kommersz hozta, Maugham—
Nádas—Szenes Imádok férjhez mennije. A szegedi hagyományoktól, adottságoktól, miliőtől
elvárható intellektuális, mélyebb művészi tartalmakat hordozó drámai műfajban csupán az
87

erdélyi Kocsis István A korona aranyból van című darabjának előadásaiban tetszett föl komolyabb művészi érték, ám ez is egy mellékszereplőkkel megspékelt-bővített monodrámaként
Papp Éva személyes sikere inkább, s nem ansamble-tett.
A legutóbbi évad röntgenképe: bár valamennyi programban hirdetett bemutatóját megtartotta a próza, képtelen volt tartósan vonzónak maradni — az opera viszont éppen fordítva,
terveit csak felerészben valósíthatta meg (Stravinsky és Petrovics egyfelvonásosaiból, Bellini
Puritánokjából, Bizet Gyöngyhalászok című operájának színreviteléből nem lett semmi), ám
a premierek (Puccini: Manón Lescaut, Verdi: Don Carlos) időnként, ha nem is egyenletes
színvonalon, föl-fölragyogtatták a társulat immanens, szép képességeit. E sorok írója, mivel a
városi napilapnál érdekelt, jó ideje böngészi kontrolléhesen a szegedi egyetemi újság választékos, merész lendülettel megírt recenzióit a helyi színielőadásokról, ahonnan több, de legalább
két érdekes megfigyelést szűrt le. Egyfelől híven regisztrálják e beszámolók a távolságot, mi
ízlésben, igényben régóta érzékelhető, ám utóbb pattanásig feszült színház és egyetemi—főiskolai fiatalság között Szegeden. Másfelől meg összevetésre csábítanak ezek a látleletek a színház évadzáró társulati ülésein elhangzó önértékelésekkel vagy a tanács művelődésügyi osztályának „hivatalos" álláspontjaival (melyek persze nagyjából azonos dallamra készülnek) — a különbség köztük elképesztő. Mintha nem is ugyanazokról az előadásokról születnének. Jómagam hosszú évek keserveitől fertőzötten, kettőslátástól gyötörtetve, unalomba
fulladó esték kései utóhatásaképpen nem is igen tudók más, valamelyest objektívnek érezhető
mércét állítani, mint aszerint ítélni a látottakról, megnézném-e ismét vagy sem. És őszintén
szólva — pár operai órát leszámítva — ilyesfajta élmények nemigen rohantak meg. Ettől a
fentemlített egykedvűség, kedélytelenség. Gyanítom, nem csupán személyes szeszély; átlengi,
közönyben füröszti a város színházi közhangulatát. Ebből az intézményből kitűnően meg lehet élni, de lehetőségeihez fölnőni, a körötte ágyazódó urbanizáció esélyeit kihasználni, annak
megfelelni, nincs elég képesség, tehetség, invenció. A bérlők száma a tavalyi mérsékeltebb
évad óta további ezerrel csökkent (nincs egészen nyolcezer), s bár azt mondják, az úgynevezett
statisztikai nézőszám emelkedett, egyetlen színház lévén a városban, ez a mutató túl aligha értékelhető, a publikumnak nincs választása, eszi vagy nem eszi, nem kap mást. Mi lelkesítsen,
mi hozzon lázba? Az évforduló, hogy százéves az épület? Ünnepi köntöst még soká nem ölthet, akár csak pótlólag emlékezni e nevezetes születésnapról, s minthogy elhúzódik a színház
művészi válsága is, sokan hervasztó mentőövprogramot dédelgetnek makacsul (mivel'épkézláb egyéb nem akad): csak túlélni, valamiképpen kihúzni a nagyszínház elkészültéig, s majd
akkor jöhet a látványos fejlesztés. A taktika részint kockázatos (betegséget eljegelni nem túl
konstruktív terápia), részint pötyögős, ellentmondásos, kilóg a lóláb. A prózának ugyanis van
otthona. A Kisszínház falai között márkás társulat dolgozhatna — átvészelni valója inkább az
operának lenne, de arra kevesebb a panasz, győzi hősiesen. Ami leginkább elszomorító, hogy
tevőleges próbálkozások, pontosabban minőségorientáció helyett hivatkozási alapokra, kifogásokra hangolódott Szegeden a színházfakasztó hajlam. Látványos jele, hogy a próza gondjai régóta változatlanok. Nincsenek jelentékeny színészek, rendezők, arcképes műhely. Fölborult a belső művészi értékrend, a harmadik vonal másodiknak lépett előre, a második jelenti
az élbolyt, karakterszínészek játszanak abszolút főszerepeket, különben nem lehetne kiosztani darabokat. S ha még fiatal tehetségekről lenne szó; a törzsgárda lényegében régóta nélkülözi a vérátömlesztést, frissítést, tranzitművészek kötődnek Szegedhez ideig-óráig, miközben a
derékhad java fogyatkozik. Ruszt József távozását nem sikerült kiheverni, mivel csapatostul
történt, művészek, műszakiak indultak vele Zalába, az elmúlt évadra szerződtetett színészek
közül a jobbak továbbálltak, de 19 esztendő után „bedobta a törülközőt" Barta Mária, a társulat egyetlen Érdemes művésze is, s még jó páran. Ezért érthetetlen a legutóbbi évadzárón
hangoztatott helyzetjelentés : „sikerült megállítani a társulat zuhanórepülését". A vezetés átszervezésének számottevő haszna mindössze a zilált műszaki és szociális állapotok rendezésén
látszik. Egyenesbe hozták a kiszolgáló műhelyek dolgát, színészlakásokat újítottak föl, hangosabb-színesebb a reklám, a színház közönségszervezése, mégha ez utóbbi igazából adós az
88

eredményekkel (persze nem rajta múlik csupán). Ebben a helyzetben valóban nincs egyéb művészi esély, prognózis, a tűrhető vegetációnál. Az új konstrukció most a prózai és az operai
részleg fokozatos elkülönítésén, szétválasztásán munkál. Holott ily konstellációban, hogy
nincsenek katonák, a csapatok integrálását kívánná a logika. Függetlenített tagozatok létrehozására akkor lehetett (volna) gondolni, amikor erre feltételek alakultak ki, sajátos profilú
műhelyek körvonalazódtak — legutóbb például Ruszt másfél éves működése során. Amint ez
a lehetőség megszűnt, s hasonlóan karakteres, színházteremtő, rendezőket-színészeket magához bolydító, táborba szólító egyéniségre, művészeti vezetőre nem sikerült lelni, ez a szerkezet
merő formai vázzá csupaszodott, így aztán megint lehet varrni gombhoz a kabátot. Csöndes
vigasz: legalább gomb van már...
NIKOLÉNYI ISTVÁN

A NAGYMAMAI HÁZ, AHOL KORMOS ISTVÁN NEVELKEDETT

89

SÍK CSABA

Köztéri dohogás
Bölcsészkari tanulmányaimból emlékszem, ha nagyobb lélegzetű tanulmányt készülünk
írni valakiről, nemcsak műveit illik tanulmányozni, de át kell rágnunk magunkat a róla szóló
irodalmon is. Ami Viltet illeti, bizony ez elég terjedelmes, ezért az utóbbi öt évből kiválasztottam egy interjút, terjedelmes tanulmányt, a terjedelmessel vitázó glosszát, műelemzést, mert
ez írásokból teljes pályakép kerekedik ki, nevet kapnak bennük életművének feltételezett vagy
valóságos ellentmondásai, akár egyéni temperamentumából erednek, akár az objektívnek ítélt
körülményekből. A konfliktusok természetét magyarázva a szerzők néha általános, egy ember
munkásságának körén túl is érvényes tanulságokra jutnak, amelyek arra kényszerítik az olvasót, hogy a szerzők álláspontját támogató citátumok nyomát követve felfedezőútra induljon,
s elvetődjék az elvi következtetések történelmi forrásvidékére.
Az interjút készítő újságíró a művész szemére veti csapongásait a kibékíthetetlennek tetsző végletek között „mind a tartalmat, mind a formát illetően". (Mintha bizony elválaszthatók lennének.) Egyik végletként a pillanat közvetlen igézetének hatalmában álló képlékenységet említi, másikként a szigorú elvont, már-már mérnöki formaalkotást. Egyszerűbben szólva
az a baja Vilttel, hogy nem kötelezte el magát egyetlen stilisztika kánonja mellett. A képlékenység a kérdező szóhasználatában az egymástól távol eső valóság-„szeletek" montázsszerű
összekapcsolását jelenti; a montázstechnika pedig kárhoztatandó eljárás, hiszen rábízza a nézőre, „mit olvas ki a műből, milyen képzet, benyomás indukálódik benne" például Vilt Bohóc
virággal című szobra előtt. A néző ugyanis akkor hozakodhat elő saját értelmezésével, ha a
mű közlése nem egyértelműen közérthető. A művészi szimbólumok azonban sohasem egyértelműek, több rétegű szemantikai jelentésük még zsugorítva sem fér el tételes definícióban.
A szobor egy művészetfelfogással szembesítve bukik el a vizsgán: az újságíró szerint a művészi
érték mércéje a nézőnek árnyalatnyi dilemmázást sem engedő kijelentés. Úgy gondolja, a művész áthárítja a felelősséget a nézőre, ha nem kijelentő módban fogalmaz, s mi másból fakadna ódzkodása a félreérthetetlentől, mint „a számára áttekinthetetlen valósághoz való viszonyából és az ebből fakadó ironikus alapállásból?"
A modern művészet története Cézanne óta egyetlen kísérlet megtalálni a választ a kikerülhetetlen kérdésre: mi a valóság, a látható s mögötte a láthatatlan, mi ez a racionálisan magyarázható, máskor észérvekre süketen hallgató ellentétekből, ellentmondásokból álló bonyolult
szövevény? Kijátszaná egyezményes feladatát a művész, ha nem lenne mersze az irracionálé
ijesztő arcával szembenézni, hogy a maga eszközeivel értelmét adja, s ezáltal a katarzis biztosította felmentést szorításából. Wittgenstein, a filozófus kijelentheti: „...amiről pedig nem lehet beszélni, arról hallgatni kell", de a művésznek ezer kudarc után is meg kell kísérelnie újra
és újra kimondani a kimondhatatlant. Amikor érthetetlennek látja a világot, kétségbeesik,
mint Kafka, aki tapasztalta, az embert iszonyú alkura kényszeríti a világ: ha lemond arról a
jogáról, hogy észrevegyék, él, szeret, gyűlöl, remél, cserébe hagyják pusztán lenni; amikor a
valóság nem érthetetlen, csak értelmetlen, ironikussá lesz, mint Vilt a Bohóc virággal mintázása idején. Persze elismerem, az irónia valóban idegesítő annak, aki a művészt csak szónoki
emelvényen, tanári katedrán tudja elképzelni.

Részlet egy nagyobb tanulmányból. (Az Írás már nyomdában volt, mikor Vilt Tibor meghalt, nem
nekrológ tehát; tudom, azzal adós vagyok. S. Cs.)

90

Vagy az iskolapadban. Mint Gerevich Tibor, aki beíratta Viltet a „római iskolába", s mivel szorgalomból nem bizonyult példásnak, megdorgálta: „Lázas stíluskereső. Több stílust talált már, de egyet még nem, amely teljesen az övé lenne. Tehetsége szinte kirobban, újra és újra kezd." Holott nem kirobbanni küldték, hanem a novecento stilusát sajátjaként megtanulni. Ezt a pár sort idézi a Művészet terjedelmes tanulmánya is. Gerevich cikkének azt a passzusát azonban, amely kifejti, miért van szükség az üdvözítő egy stílusra — nem. Holott a professzor képviselte művészpolitika pontos jellemzése: „Az akadémiának kötelessége kivennie a
részét az új magyar művészet egészséges kibontakoztatásából. Segíteni kell oly feladatok elvégzésében, melyekben művészetünk fejlődése meglassult vagy elakadt, vagy amelyek mint új
kívánalmak lépnek fel: a freskófestészetben, a történeti festészet feltámasztásában és modernebbé tételében, a nemzeti és társadalmi témák korszerű művészi megoldásában, az egyházművészet méltó fellendítésében, az igazi monumentális szobrászat fejlesztésében, .az új építészeti törekvések művészi kialakításában és történeti beillesztésében, a magyar iparművészet
felemelésében." Ne tévessze meg az olvasót a „modern", „korszerű", „új" szó az idézetben;
az iskola mintadiákja, Aba-Novák Vilmos megmagyarázta, miként értendők ezek 1931-ben
Magyarországon, s természetesen azt is, mit követel a művésztől a Gerevich-féle program:
„...az aktuális, azaz mai szellemben gondolkodó és működő festők néhány, az ízlés magasabb
fokán álló embernek dolgoznak, ami ma már nem tartható fönn, mert nálunk a kultúrdemokrácia megelőzte a politikai demokráciát." Az utóbbit márcsak azért sem volt nehéz megelőzni,
mert nem létezett; ezért szükségtelen azon fáradozni, hogy az ízlés alacsonyabb fokán állókat
felemeljék — süllyedjen le a művészet az ő szintjükre. így lesz képes a keresztény kurzus ideológiai leckéjének fölös művészkedés nélküli közvetítésére.
Gerevich Viltre vonatkozó szavait a teljes pályakép igényével íródott terjedelmes tanulmány lényeglátó, negyvenhat év múltán is érvényes prognózisként, beteljesült jóslatként idézi.
Vilt, a tanulmány írója szerint is lázasan keresi, ám máig sem találja valóban saját stílusát;
Gerevich csak a tünetre, az ugyancsak megidézett Pátzay viszont mintha okára is figyelmeztetne: „Hivatásos szobrász, magától értetődik tehát, hogy mindenféle szobrászi feladat megoldásával foglalkozik. Épületet díszít, síremléket farag, portrét készít. De amikor nem valamely
feladat fegyelmében, hanem teljesen szabadon a maga örömére mintáz, gátolatlanul önkéntelen. Természetes, hogy művészi sajátossága ezekből a munkáiból íródik ki legolvashatóbban."
A művész kolléga természetesként veszi tudomásul, hogy a szobrászi tevékenységnek két oldala van, a tanulmányíró — korántsem jogtalanul — ellentmondásosnak, mi több, skizoidnak
véli ezt a kettősséget: „A korai, forradalmasan kubista és lázongóan-szűkölően expresszionista kamaraművészete idején kegyeskedő szenteket kellett faragnia és mintáznia római iskolás
templomművészeti nagyüzemek, neokatolikus „Gesamtkunstwerkek" számára, 1951-ben, a
gyötrően komikus, szürreális fintorú Bohócfej esztendejében részt vennie a sematizmus talán
legsematikusabb szoborcsoportjának az elkészítésében, és 1960 táján, művészetünk merevgörcsének oldódása idején még mindig az ő nyolcméteres alumíniumszobrával búcsúzik Tiszalökön a szobrászati megalománia." Az állítás féligazság, az árnyalás fél sem, pedig minden kijelentésnek a hangsúlyok adnak ilyen vagy olyan előjelet. Vilt hatásosnak szánt jelzőkkel megtoldott kubizmusa valójában három, a kubista formálást óvatosan próbálgató szobrot jelent,
bő évtizeddel a kubizmus nagy pillanatai után (Kubista szobor, Gondolkodó, Istenes Szent János); expresszionizmusa néhány, a tehetségéből következően expresszív erejű portrét (Gizi,
Önarckép, Bergman Terka, Farkas Károly, Bogyószemű); a legsematikusabbnak kinevezett
szoborcsoport tényleg sematikus; a Tiszalöki nőalak valóban gigantomániás; sajnos nem búcsúzott el velük művészetünkből a sematizmus és a gigantománia, hiszen máiglan készülnek
olyanabbak, kerülnek parkokba, terekre.
A tény helyesbítése nem jelenti a cáfolatát is, legfeljebb a belőle levonandó következtetés
mellőzhetetlenségét. Abból, miszerint a művész saját kedvtelésére végzett munkájának általában esztétikailag értékesebb alkotás az eredménye, mint Pátzay tartja s a tanulmányíró példákkal bizonyítja, az következnék, hogy a megrendelés vállalásában eleve benne rejlik a ku91

darc lehetősége. Tehát vonuljon belső emigrációba a szobrász, rendezze be műteremnek teljessé tett magányát, ahol meghallani sincs módja mást, mint a belső sugallatot, és akkor se
vállaljon megbízást, ha a fene eszi is azért, hogy nagy méretet igénylő szobrászi gondolatait kifejezhesse? S ha még ennél is többről van szó? Olyan képtelenség feltételezni egy művészről,
hogy hisz a pályázat tárgyában, a tárgy révén, netán csak ürügyén kimondható igazságban?
Történelmi ismereteink és tapasztalataink megtanítottak, a hittel — mondjunk egyszerűen
naiv és neofita buzgalmat — gyakorta éppen azok éltek vissza, akik nélkülözhetetlenségét prédikálták, előbb ugratták a hivőt, a naivat, aztán megrótták, mikor ugrott: „...hátulról nyomtak előre, / van kinek kényes a bőre... / Néha fejemre is üttek, / ha elértem, ahova küldtek, /
megszidtak, hisz csak úgy mondták, / ez meg fut, ebadta bolondját!" — írta versbe Bóka
László (Nyári zsörtölődő) azoknak a szocializmus ügyével őszintén azonosuló értelmiségieknek megalázó helyzetét, akikre — befektetett erkölcsi tőkéjükre apellálva — a Rákosi—Révai
érában a balek szerepét osztották. Hiába változott gyökeresen a politika s benne művelődéspolitika, az átalakulást intézményrendszere csak lassan és vonakodva követi — hát még akik
képviselik! Bizonyitja Vilt pesterzsébeti emlékművének sorsa, amit a Művészetnek a terjedelmes tanulmánnyal vitázó cikke részletesen elbeszél.
Vilt 1961-ben kapott megbízást az emlékműre. A 150 cm-es, azóta elpusztult gipszvázlat a
terjedelmes tanulmány szerint is jelentékeny munka volt. A geológiai rétegződést imitálva épített figura kiindulópontja lett Vilt termékeny és fontos, mintegy öt évig tartó alkotó periódusának. Kis- és nagyplasztikák egész sorozatában — Merengők — járta végig ez alatt igen konzekvensen a vázlatban megfogalmazott szobrászi ötlet és módszer útját, pedig a pályaszakasz
nyitánya „négyesztendei vajúdás után megintcsak bombasztikus figurává változott" — olvassuk a tanulmányban. Érthetetlen. A szobrász, művészetünkben ritka következetességgel éveket áldozott egy plasztikai gondolat minden benne rejlő lehetőségére figyelmező körüljárására, tehát tudatában volt jelentőségének. Első, még ösztönös és váratlan kirobbanásával őt magát is meglepő megfogalmazását viszont négy évig szorgoskodva rajta — elrontotta, míg ez
idő alatt csinált többi szobrában tömörebbé, mélyebbé, és igazabbá fogalmazta. A miértre a
terjedelmes dolgozat bizonyította tételt korrigáló glossza válaszol: Vilt „fölismerte, a monumentális szobrászat föladata nem az egyénítés, nem a pszichológiai ábrázolás, hanem az egész
közösséghez szóló, általánosan érvényes jelkép teremtése. Ennek a fölismerésnek a szellemében készítette el az életnagyságú vázlatot. A szobrot a zsűri, nevezetesen a főiskolai tanár
szaklektor nem találta elég figurálisnak, Vilt tehát új megoldást keresett. A szaklektor ezt sem
tartotta megfelelőnek. S aztán elutasította a harmadik, ugyancsak életnagyságú vázlatot is.
Viltet annyira izgatta a föladat, a megoldandó probléma, hogy nem hallgatott a lektori kifogásokra, azt remélve, hogy egy még következetesebb, még teljesebb megfogalmazás eloszlatja
az értetlenségét. így született meg a negyedik gipszvázlat. A szaklektornak ez még kevésbé tetszett, s megtagadta az átvételt. Embertelennek, gépembernek minősítette a szobrot: szemet,
szájat, drapériát kívánt a figurára. így történt, hogy Vilt négy nagyméretű vázlat után belefáradt a küzdelembe és az anyagi kényszer hatására föladta a harcot. A szívének oly kedves negyedik vázlatot lefényképeztette, legalább fotó maradjon róla, és hozzálátott, hogy a zsürorok kívánsága szerint elrontsa az emlékművet. Az elkészült szobor annyira elkeserítette, hogy
nem szignálta." Pesterzsébeten most egy cserkész — számháborút nyert, szánalomra méltó,
lelkes idióta álldigál, szétvetett lábbal, ökölbe szorított kézzel, nadrágszoknyába és a római légionáriusok mellvértjébe öltöztetve, beton körív előtt, amelybe mélyedést vágott az építész,
nyilván, hogy a fickó éjszaka, mikor senki sem látja, leülhessen kipihenni az egésznapos talponlét fáradalmait. Nem jelkép, még csak nem is allegória, hanem rossz szobrok sorozatában
megtestesült eszmelejárató plasztikai közhely, ráadásul az ikonográfiái sablonra is csupán
széttárt karja és lába emlékeztet.
Vannak Viltnek olyan köztéri szobrai is, amelyeket legalább annyira a maga örömére csinált, mint a megbízást teljesítve, és a megrendelő sem kényszerítette kompromisszumra. Weh92

ner Tibor azonban, aki izgalmas tanulmányban szedte leltárba a hazai monumentális szobrászat ikonográfiái sablonjait, ezeket sem találta közhelytől mentes kivételnek.
A semmitmondóvá vált attribútumaitól szabadulni akaró, ennek érdekében akár önmagát megszüntetni kész emlékműszobrászat deheroizáló igyekezetében a régebben divatozó
„dacos kiállás" helyett újabban leülteti a figurát; bár kevésbé patetikus, de hamar sablonossá
vált megoldás ez is. Valóban, ha a póz nem a gondolatból következik, ha indoka, nem következménye a szobrászi gondolatnak, mint Vilt Eötvös- és a Madách-emlékműve esetében.
Eötvös diófa alatt üldögél. Ezt a lassan növekvő, nála hosszabb életű fát inkább utódainak, mint magának ülteti az ember. Az író, a gondolkodó, a reformer arisztokrata a jövőtől
várta eszméinek megvalósítását; a hely és a póz természetes tehát, illik a témához. A tempósan
lombosodó dió alatt más testhelyzet éppoly stílustalan lenne, mint környezetként mondjuk
szilvafa, amelynek árnyékában borozgattak, Horatiust olvastak, a múlton és nem a jövőn méláztak irodalmunk jelképes kisnemesei.
Madáchot időtlenné táguló pillanatban örökítette meg a szobrász. Ujjai közt íróeszközt
tartó keze megáll a levegőben; aligha önnön nagyságától rendült meg, mint egyik jeles magyarázója véli. (Az infantilis önteltség a múlt században még nem volt mindennapos betegség.)
Inkább az agyán átvillanó gondolat nagyságához képest ijesztő törpeségétől, a tragédia éppen
megfogant eszméjéhez mért kicsinységétől, hiszen a történelem és az emberi lét értelmetlen értelmével néz szembe. Rodin Balzac-szobra a robusztus erejű teremtőt örökítette meg, műve
alapján leírható lenne az író alkotta világ iszonyú szélsőségeivel, lenyűgöző méreteivel; Vilt témáját, a legnagyobbat ostromló kérdés és a reá adott válasz születésének pillanatát azonban
kizárólag szoborban lehetett megörökíteni, sehogy másként. Leírást adni legfeljebb a szikár
alakról lehetne, a festőien mintázott bronz gyönyörű faktúrájáról, a testtartásról, ami az írás
lineárisan terpeszkedő dimenziójában jelentéktelenné válna, mert a pillanatot s a megállt időt
egyként perccé nyújtaná, illetve kurtítaná.
Jó szobrok, azaz mellőzhetetlen példák bizonyítják; művész és megrendelő konfliktusa
mégsem eleve elrendeltetett, jóllehet az igazoltnak mondható megállapítás még nem kétséget
kizáró válasz a szobrászi tevékenység kettősségében rejlő, Pátzay jelezte dilemmára. író esetében könnyebb lenne a dolgunk. Csak ki kellene választani néhányat a tucatjával kínálkozó bizonyíték közül, amely századunk irodalmában két alapvető írótipus jelenlétét állapítja meg.
„...inkább az amatőr javára döntenék, azzal a megszorítással, hogy ellenlábasa a szakértő" —
nevezi néven őket Ezra Pound. Ottlik Géza Hemingway-ről szólván meg is magyarázza, miért
az amatőr mellett tör lándzsát: „Nemes és művészi a módszere, de bizony századunk nagy,
»dilettánsai«-tói különb titkokat tudtam meg a világról és az emberről, magamról." A képzőművészet nagy „dilettánsaitól", Rousseau-tól, Csontvárytól különbet nem, legfeljebb mást tudunk meg, mint Cézanne-tól, Piacassótól, Rauschenbergtől, a nagy professzionistáktól, hiszen egy almából, üvegpohárból álló csendélet épp olyan, akár nagyobb emberi jelentőséggel
bírhat, mint a kivételes és sorsdöntő pillanatot, születést, nemzést, halált megörökítő téma, lévén a festészetben egy árnyalat, színkapcsolat, egy vonal merészebb hangsúlya a legkülönb titok. A szobrászat története nagy dilettánst nem ismer, valaki vagy művész, vagy iparos, de
mégis... Akad olyan példa, amelyben benne rejlik a megrendelésre és a belső megbízásból végzett munka ellentéte, de az Ottlik emlegette titok nyitja is, amely egyedül képes ezt a konfliktust feloldani.
Henry Moore-nak kevés témája közül egyik legszemélyesebben sajátja az anya gyermekévei-ábrázolás. Mivel a vallási művészetnek is fontos tárgya ez, magától értetődőnek találhatta
az egyházi hatóság hozzá fordulni, mikor a northamptoni templomba Máriát és a gyermek Jézust megörökítő kompozíciót akart állíttatni. A szobrász vállalta a megbízást, hiszen biztatás
nélkül is jó néhányat csinált. Tudta azonban, hiába dolgozta ki a téma változatos plasztikai
megoldását, az anyai szeretet sokszor kifejezett érzését ezúttal az emberfeletti szférájához illő
emelkedettséggel kell megjelenítenie, így a természeteshez valami természetfelettit hozzáadnia. Ikonográfiái modell segítségére volt szüksége tehát, hogy az anyából istenanya legyen.
93

A románkori szobrászok a ruhák redőivel, a vonalak mélységével adtak vitalitást a szobornak,
tették fenségében mozgalmassá; Moore viszont egyszerűsítette a redőket, a térdeket hangsúlyozta, hogy — a fejekkel harmóniában — szembetűnővé tegyék a szerkezet egyszerűségét. Az
ábrázolás néma és komoly lett, Mária alakjából földöntúli nyugalom árad, noha a teljes mozdulatlanság korántsem természetes helyzete a gyermekét karjában tartó anyának. A román
kőfaragó nyugodtan elevenné tehette a szobrot, nem fenyegette az a veszély, hogy a néző Mária helyett Anne-ra, Susanra, Bettyre gondol, isteni és emberi között ugyanis elképzelhetetlen
volt a képzettársítás. Moore azonban kénytelen az emberi érzést az emelkedett nyugalom helyzetével a spirituálishoz közelíteni. A hétköznapitól idegen fennköltség mégsem tette a kompozíciót vallásossá. Az ikonográfia hozzáadhat valamit a jelentéshez, de önmagában nem telítheti a jelentést értelmét meghaladó hittel, ahogy a rendkívüli formai érték sem.
A szobor gyönyörű, csak éppen az anya és gyermek közti kapcsolat kifejezése a Szűz és az Istenfia misztériuma helyett. A maga kedvére csinált szobroktól annyiban különbözik, hogy itt
a szentség szépségét bámulhatjuk meg, ott pedig a szépség szentségét; tehát korunk egyik —
vagy talán — legnagyobb szobrásza készített egy tökéletes szobrot, amelynél az országúttól távol eső kis román templom kőfaragója csinálta ügyetlen Mária-ábrázolás is meggyőzőbben
közvetíti a vallási érzést, tehát hitelesebb megoldása a megrendelő adta feladatnak, Moore a
szakrálist is emberinek és elérhetőnek ábrázolja, a lapicida pedig képes az elérhetetlenben legalábbis jelképesen megsejteni az emberit. A hangsúlyok összetéveszthetetlenül máshová esnek ; a vallásos hit akkor elengedhetetlen eleme volt a művészmivoltnak, ma már nem az, illetve a másban való hit a nélkülözhetetlen feltétel. S aligha csupán a megbízásra készült mű művésziségének feltétele.
De valóban kudarcot vallott volna Moore ? Ezek a redők nemcsak a román szobrokéra,
hanem saját, óvóhelyen készült rajzaiéra is emlékeztetnek. Megnézem a szobor keletkezésének dátumát: 1943—44. Moore elfogadta ugyan az egyházi hatóság adta megrendelést, de
módosította, a maga problémájához, az őt kísértő gondolathoz igazította a megbízatást: az
anya aggódását faragta szoborba, akinek gyermekét a háború fenyegeti.
A hivatásos szobrász ars poeticájában nem találhatni a megbízásra és a maga örömére
végzett munka ellentétét; a profi csak feladatot ismer, amit a szakmájának csínját-bínját tudó
mesterember öntudatával old meg. így hangzik Vilt fogalmazásában: „Az asztalos asztalt tud
csinálni, én szobrot, azt tanultam meg." Hallottuk persze a „titkot" tudó ars poeticáját is tőle, aki csak a plasztika nyelvén megszólaltatható gondolat rabjá, megszállottja egy problémának, amely témánál, stílusnál, formaalakításnál mélyebb azonosságot teremt művei között, s
meghatározza viszonyát a valósághoz; ezt a kapcsolatot életről, művészetről szóló vallomásként, művészi világképként ildomos értelmeznünk: „Vannak olyan képzőművészeti alkotások, amelyek a múló pillanatot, s vannak olyanok is, amelyek az önmagába zárt időt ábrázolják... sosem célozhatja — a szobrász t. i. — a mindenki számára való megértést, a kellemes
érzéseket, a szépség sugallatát, a szorongásállapotok terápiáját... a Bohóc virággal esetében a
bohóc a művész ironikus helyzetét jeleníti meg éppen úgy, mint a virág, amely ironizál a bohóc helyzetén." Ezek a művészi gondolkodásnak elvontabb problémái, amelyekkel a mesterembernek felesleges bajlódnia, akár magától, akár mástól kapta a megrendelést.
A művész, sőt az iparos, egyformán teszi meg az első lépéseket: tanulja a mesterségét.
A mesterembert azonban, ha már megtanulta, sem kísérti meg a „titok". Vilt még ismerkedett
a szakmával, amikor huszonegy éves fejjel, minden előkészítés és előkészület nélkül egy éjszaka, a váratlan kísértés lázában kifaragta önarcképét, amelynek nem annyira megoldása, bár
életkorához képest megdöbbentően tökéletes az is, mint inkább művészi merészsége, intellektuális igénye a rendkívüli: egy embertípus, magatartás, a világhoz való viszony jelképe a portrészobor, amely elrévült szemével azt akarja látni csupán, ami benne rejtőzik. Mire hajnal
lett, elkészült a fából faragott szobor, de helyzete tisztánlátása is véget ért. Egy éjszakányi időre művészként gondolkodott, s utána mintegy tíz évre csak profi lett megint: teljesítette a ka' pott megbízásokat, a maga örömére csinált munkáit kiállította, eladta, ha akadt vevő, de a
94

megragadottság egy éjszakányi időre tapasztalt állapotát elfelejtette. Az emlék visszajártáról
azok a szobrai tanúskodnak, amelyeken a szokatlanságukkal meglepő részletek elütnek a céhbeli öntudatával, kételyt nem ismerő mesterségbeli tudásával megoldott egésztől. Mintha mit
sem tudna az önarcmás jelképezte, a mesteremberétől különböző magatartásról, a művésznek
a téma és technika és stílus kis gondjain túljáró gondolatairól. A két háború közti magyar
képzőművészet határok közé zárt világa a pályakezdőnek csak annyit engedett, hogy felküzdje magát a céh élvonalába; ebből az elszigetelt világból hiányzott a művészet független érvényességébe vetett hit, elvesztéséért legfeljebb a szakértő jó esetben indokolt szakmai öntudata
nyújtott kárpótlást.
Egyszer megkérdeztem Vilttől, mit ismert az Önarckép keletkezése idején a kor művészetéből: „A nagy modernek közül, nem mondhatnám, hogy ismertem volna valakit. Inkább
csak láttam Picasso, Braque, Derain reprodukcióit, egy párat — de nem értettem őket." Mit
válaszolt volna, ha azt kérdezem, mit tudott az expresszionizmus, futurizmus, kubizmus utáni
szobrászat gondjairól, gondolkodásáról? Nem az volt a tragikus, hogy fáziskésésben volt az
időhöz, önmagához, saját egyetlen éjszakára megmutatkozó lehetőségeihez képest, inkább
az, hogy nem is tudott erről. De nyugtalanította: amit megtanult, nem érdekli, amit csinál,
nem elégíti ki. A kísértő pillanat súgta érthetetlen szavaknak annyi eredménye volt: képtelenné vált egy stílusban megragadni. Mintha színészi tehetsége volna, át tudott élni bármely tőle
idegent, s képes volt ironikusan, kívülről figyelni helyzetét. A Bohóc virággal egyszerre jeleníti
meg a művész képtelenné vált sorsát keletkezése időszakában — 1951-ben —, s ifjúsága idejét,
mikor túl a hivatásos ábrándjain kergetett valamit, amiről homályos sejtései is alig voltak.
Évekkel később értette meg: bár minden szobrász mesterember is, hiszen anyaggal dolgozik s
a technikai jártasságot sem nélkülözheti, ami a művésznek azonban az újat és ismeretlent vallató gondolkodás eszköze csak, a mesterembernek viszont az eszköz a cél. Közben csinált néhány szobrot, melyek problémájához évtizedek múltán vissza kellett térnie, mert akkor értette
meg a bennük rejtőző, pontosabb kifejtést igénylő gondolatot.
A hivatásos egyszer-egyszer a művészet senkiföldjére tévedt, de csak a harmincas évek végének fenyegető légkörében kezdte sejteni, mennyire szoros a kapcsolata az élet felszín alatti
áramával, miben áll ez a kapcsolat, mi az a gondolat, ami kizárólag az övé, tehát neki kell
plasztikailag megfogalmaznia. Minél fontosabbá lett a művészetnél az élet, annál inkább élte
személyes léteként a művészetet — ebből született az egész művét átható téma: a képlékenység, törékenység, növekedni akarás védelme és önvédelme, az intellektuális-erkölcsi, még
elébb biológiai ösztön, amely ha másként nem lehetséges, az alakot, a formát megváltoztatva,
de természetét őrizve él tovább. Kezdetben ösztönösen alakuló, majd egyre tudatosabban alakított szobrászi világát a művész szerint Jean Cassou jellemezte legtalálóbban: „Számos műve
tör fölfelé a magasba, s lendületét egy szár, egy tengely legfelső pontjáig emeli. Az ilyen jellegű művészet hajlamos arra, hogy elvont jelekben, felületre vésett vonásokban fejezze ki magát... Megnyújtás és tömörítés... annak tünete mindkettő, hogy a biológiai energia tulajdon
mozgására egyszerűsödik, vagyis csupa törékenység, létbeli bizonytalanság minden. Ezek a
formák nem veszik birtokukba a teret: helyüket oly módon foglalják el, hogy beszivárognak a
térbe... Megnyilatkoznak vízszintesen is... barokk módon csavarodva és gyötrődve, egy szabad és fantasztikus világ távlatait nyitva meg előttünk. A biológiai lendület ezúttal nem szűkül
össze, mint a magas figurák esetében, hanem minden irányban kiterjed, különböző, önmagára halmozódó ráncokkal, roppant hajlatokkal." Véletlen rátalálások, visszalépések és váratlan előreugrások során értette meg témáját, problémáját — a látszat ellenére Vilt pályája tévedéseivel, „kompromisszumaival" együtt a legküzdelmesebbek és legegységesebbek közé tartozik századunk magyar művészetében.
Élete egyik fő művének, a Kígyós szobornak története elmond valami fontosat erről a
küszködésről. A vízszintes szerkezet a harc állapotát jeleníti meg, amely akkor sem reménytelen, ha kilátástalannak látszik. A törékeny figura bal könyökén próbálván megtámasztani magát, kinyújtott jobb kezével tartja távol fejétől a fenyegető spirált — kígyót —, ami alsótestére
95

már rátekeredett, s összeroppantaná, ha a pálcikatestben ellenállni nem lenne elég erő. Vilt az
Orvosi Kutatóintézet elé szánta ezt a magányos, modern Laokont, az egyenes és körkörös drámai küzdelmét. Hubay Miklós Vilt székesfehérvári kiállításáról írott cikkében úgy emlékezett
meg róla, mint a halál halálának emlékművéről, s Adyt idézte: „.. .az ifjú Minden / Keresztüldöfte Titok dárdával / Az én szivemban a Halál szivét." Szép írásának megjelenése után a
szerkesztőségbe érkezni kezdtek a tiltakozó levelek: egy főorvos leírta, a reprodukció olyan
hatással volt gyermek pácienseire, hogy napokig kellett nyugtatókkal tömni őket; a tanár szerint tizenkét éves fiában álmatlanságot okozó iszonyatot keltett; a szövőnő feltette a kérdést:
szobor ez egyáltalán? Hubay drámaíró füle kihallotta a hamis hangot a levelekből. Utánajárt,
s kiderítette: a levelet aláíró orvos, tanár, szövőnő nem létezik, a lakcímek kitaláltak, ilyen
nevű utcák Budapesten nincsenek. Azt hiszem, a megrendelő packázásai s a kritikus tévedései
mit sem nyomnak a latban az álnevek mögé bújt rosszindulathoz képest.

Ara: 12,— Ft

