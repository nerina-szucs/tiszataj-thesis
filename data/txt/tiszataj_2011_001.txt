tiszatáj
6 5-ÉVFOLYAM

Tornai József,
Gömöri György,
Fodor Ákos,
Jónás Tamás,
Turczi István versei
Zalán Tibor
drámája
Csepregi János
prózája
Független
Latin-Amerika:
magyar látószög
Anderle Ádám,
Szabó Henriette Éva,
Bán Mónika Edina,
Jancsó Katalin,
Szente-Varga Mónika,
Lénárt András

1
2011. január

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:

HÁsz

RÓBERT

A szerkesztőség t a g j a i :
DOMÁNYHÁZI EDIT

(nyelvi lektor)
HAJÓS JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
a Nemzeti Kulturális Alap
támogatásával.
Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor

nka

Nemzeti Kulturális Alap

Internet: www.tiszataj.hu e-mail: tiszataj@tiszataj.hu
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 3 0 3 - 3 4 4 0
További információ: 06 8 0 / 4 4 4 - 4 4 4
Egyes szám ára: 500 forint.
Előfizetési díj: negyedévre 1200, fél évre 2400, egész évre 4800 forint.
ISSN 0133 1167

Tartalom
LXV. ÉVFOLYAM, 1. SZÁM
2011. JANUÁR
TORNAI JÓZSEF: Ahogy mindig is egyedül; Égi varangy;
De inni kell!; Arcod Tejútja ........................................

3 

GÖMÖRI GYÖRGY: Vélszi emlék; Válasz egy gyakran feltett
kérdésre; Egy hajdani lázadó újra lázad .....................

6 

ZALÁN TIBOR: Szása i Szása (tragikomikus fantáziálás egy
elsüllyedt világról) ......................................................

8 

FODOR ÁKOS: 17 (Is; Antipátosz; Egy szelíd xénia; Tükör;
1:1; Optika; Nyilatkozat; A jámbor beteg sírfelirata;
„Kollektív bölcsesség”; Trendellenesség; Tanács;
Vice versa; Labda-napló; Észmész; Betegnosztalgia;
A magabiztosságról; Kilégzés) ....................................

38 

JÓNÁS TAMÁS: Zokogás közben; Gondolatok az ölnek ......

41 

CSEPREGI JÁNOS: Az utolsó nap .........................................

43 

TURCZI ISTVÁN: Szivacskő; Bódhiszattva figyel; Kezdet ....

48 

Független Latin-Amerika: magyar látószög
A függetlenség mérlege (Anderle Ádám) ..........................

50

ANDERLE ÁDÁM: Torzkép és előítélet: Marx Bolívar-életrajza .............................................................................

51 

SZABÓ HENRIETTE ÉVA: Pariamo, Muiba, Maraza, Francisco és Cumbay (A függetlenségi harcok elfeledett
hősei) ...........................................................................

61 

BÁN MÓNIKA EDINA: Latin-amerikai témák Jókainál ........

66 

JANCSÓ KATALIN: Magyarok Habsburg Miksa, Mexikó császárának szolgálatában (Külföldi csapatok Mexikóban a II. császárság idején) .........................................

72 

SZENTE-VARGA MÓNIKA: Magyarság-kép a 20. századi
Mexikóban ..................................................................

80 

LÉNÁRT ANDRÁS: A latin-amerikai film múltja és jelene ...

89 

Szerkesztői asztal ............................................. a belső borítón

ILLUSZTRÁCIÓ

LATIN-AMERIKAI ILLUSZTRÁCIÓK a címlapon, az 5., 42., 60.,
79., 88. és a 96. oldalon

TORNAI J ÓZSEF

Ahogy mindig is egyedül

A tó meghalt, pedig él,
megtaláltam. Csak a fák fecsegése
nem kíséri a hullámzását.
Nincs sehol a domb arca, melyre
ráhajoltam, de isten lovai
égnek a sötétben, végigdobog a
szívem a parton.
Hol van a telihold? Miért
sírsz és emészted a köveket
a záporokkal? Nem, nem hasonlítasz
a víz száraz ajkára, hol megfürödtem,
míg éltél, ahogy most is itt
öltözöl a sötétzöld nádas-mérlegek
halaival együtt, szerelem tava,
sörösdobozhalmokkal és nejlonpillangókkal
dicsekedve, elbújva, elveszve
az idővel szemben. A tó meghalt, látszik
csontos térde a magasban.
Irgalmazzatok, irgalmazzatok,
tücskök őszei! Elhagyott minden,
ahogy mindig is egyedül, egyedül…
De te sokan voltál.

4

tiszatáj

Égi varangy

Beteg a szívem a gondolattól,
egyszer már meghalt valaki
ettől a gondolattól,
égi dög, szabadíts meg ettől a gondolattól.
Nincs nálam vér-szakállasabb
rém: nyúl, őz fölkoncoló rém,
kihez rettegve imádkozom, hogy ne történjen
meg, amit akarok-nem-akarok, nem
akarok, nem akarok. Inkább magam
legyek redves hús, mint az, kit
gyilkos odaadással átölelek.
Égi varangy, szabadíts meg
csak most az egyszer, csak most, csak
most és örökre őrjítsd ki szívemből, csak most
ezt a rothadó asszony-emléket!

De inni kell!

Lábamnál macska alszik,
fejemnél könyv hever.
Nem úszhattam egy halnyit
sem tőled, bűz-lepel.
Esztendőre esztendő,
becsületem gennyes nő.
Áruló csók, bűn-szoknya:
vagyok szerelem-szolga.

2011. január

5
Lábamnál macska alszik,
fejemnél könyv hever.
Szerelmed úgy itat, mint
rontás. De inni kell!

Arcod Tejútja

Gyönyörré vált a testem,
hamuvá a tiéd,
álmomban sem maradt belőled
semmi, semmi!
Ugyanaz az ököl zúzza szét
arcod Tejútját, mely egyetlenegyszer megteremti
létünk tündökletét.

SZÉKESEGYHÁZ (Mexikóváros)

6

tiszatáj

GÖMÖRI GYÖRGY

Vélszi emlék

Petrarca megmászta a Mont Blancot,
Frőlich Dávid (késmárki!) pedig a Tátrát.
Nekünk Andrással csak a Snowdonra
futotta, egy szeles márciusi nap,
utcai cipőben, ami a hóban tönkreázott.
Utána én még Bangor városában
eltöltöttem egy unalmas hetet,
amit csak a vélszi nyelv kóstolgatása
tett tűrhetővé. (Furcsa ez a nyelv,
torokhangokkal, selypesen ejtett dupla „el”-lel).
Egyszer elmentem a helyi metodista
templomba: a vélszi szentbeszéd
mint a héber korcs északi változata
folyt és dörgött a szószékről. Egy szót sem
értettem belőle. De egy percre megkísértett
a gondolat: el kéne mennem
az Eistedfodd nevű kelta dalversenyre,
hogy – Arany János után szabadon–
igazi bárdok közt érezhessem magam.

Válasz egy gyakran feltett kérdésre

– Hogy vagytok? –Azokhoz képest
akiknek házát elsöpörte az ár
és most ott állnak egy szál ingben
derékig vízben – nagyon jól.
Azokhoz képest, akik a várost bekerítő

2011. január

7
erdőtűztől fuldoklanak, vagy meg is
fulladnak – remekül.
De még azokhoz képest is jól, akiket
ismerünk: napról-napra rágja
testüket, arcukat alattomos betegség.
Ma sütött a nap, kimentünk
a szomszédos parkba, ahol gyerekek
szaladgáltak vidáman, öregek
pihentek padokon, nem történt
semmi különös – köszönöm, magunkhoz
és a világhoz képest igen,
köszönöm, jól vagyunk.

Egy hajdani lázadó újra lázad

Az első szó, amit kimondtam, lázadás volt.
Ez a „nem” visszhangzott később éveken
és rendszereken át, kisebb-nagyobb erővel.
Sohasem kellett, amit rám parancsolt
Vezér vagy Párt, divat vagy rossz közízlés.
Már kamaszfejjel finnyásan lenéztem
a titokban cigiző társakat, vagy azt, aki
pénzért próbált szerezni nyers „szerelmet”.
Mindig a magam útját kívántam járni
és szerencsém volt: többnyire békén hagytak,
elnézték, hogy régi könyvekbe bújjak
s írogatással töltsem napjaim.
Fiaim (bár angolnak születtek)
kedvelnek és néha eldicsekszenek
apjukkal, aki több nyelven beszél.
Nincsen okom panaszra. Ha lázadok ma
azért teszem, mert elborzadva látom:
kerge eszmék hogyan tenyésznek friss fejekben.

8

tiszatáj

ZALÁN TIBOR

Szása i Szása
TRAGIKOMIKUS FANTÁZIÁLÁS EGY ELSÜLLYEDT VILÁGRÓL


Szereplők
UKRÁN SZÁSA, katonatiszt
SZÁSA, a felesége
SZÁSA, a lányuk
MAGYAR SZÁSA, könyvelő
Feleség Szása
SZÁSA, a fiuk
BÉLA, a párttitkár
BÉLA, a katolikus pap
LAKTANYA-parancsnok
Történik 1991-ben, Magyarországon, a szovjet csapatok kivonulásának idején. Történetünk egy kisvárosban játszódik, ahol a szovjet laktanyát kezdik összepakolni, ami azt jelenti, hogy minden mozgatható – géppuskától vagy kézigránáttól a tankig – a piacra
kerül. A szovjet katonák, akik évtizedeket éltek itt, nem sejthetik, mi vár rájuk otthon.
Megszokták a magyarországi, viszonylag élhető létet, a békében élést, megbarátkoztak
a városka lakóival, s ami a legfőbb számukra: nem kellett részt venniük az afgán–orosz
háborúban.
1. jelenet – álom
Ukrán Szása könnyed, de katonás léptekkel halad az utcán. Egyre erősödőbb szuszogást, majd csizmacsattogást hall, de
nem lát még senkit. Érzi, valaki futni kezd
mögötte, utol akarja érni. Ukrán Szása
önkéntelenül megszaporázza a lépteit, de a
szuszogás csak erősödik mögötte, és a
csizmacsattogás is gyorsul. Futni kezd, de
a mögötte szuszogó és csattogó csak közeledik, csak közeledik, egyszerre megjelenik
a színen. Egy jóval magasabb rangú katonatiszt, akinek az arcát nem látjuk. Ukrán
Szása szembefordul üldözőjével.

UKRÁN SZÁSA:
Miért, hogy üldöz, miért hogy hajt,
miért hozza rám megint a bajt.
ÜLDÖZŐ:
Az unió csupa rom:
köpönyeged akarom.
UKRÁN SZÁSA:
Köpönyegem nem adom.
ÜLDÖZŐ:
Ideadod, vagy nem adod,
letépem rólad, s a karod
töröm ki, ha ellenkezel…

2011. január

9

UKRÁN SZÁSA:
Én meg a veséd leverem…
ÜLDÖZŐ:
Azt csak hiszed. Lélekben
nem vagy több, mint kisember.
UKRÁN SZÁSA:
Nálam van a fegyverem…
ÜLDÖZŐ:
Fegyvered is elveszem.
UKRÁN SZÁSA:
Miért kell a köpenyem?
ÜLDÖZŐ:
Nem a köpeny kell nekem,
a váll-lapját leszedem,
nem leszel így senki sem.
UKRÁN SZÁSA:
Csillagaim azon vannak...

ÜLDÖZŐ:
Nem vannak azon, csak voltak,
befellegzett szép apám!
Csillagtalan lesz ezentúl
minden egyes éjszakád.
UKRÁN SZÁSA:
Azokért én megküzdöttem.
ÜLDÖZŐ:
Köpök rá! Nézd, itt mögöttem
csőre töltött seregem.
UKRÁN SZÁSA:
Üldöz, gyilkol, fenyeget!
ÜLDÖZŐ:
Rajta, add köpönyeged!
Az álomjelenetnek vége, a szín kivilágosodik.

2. jelenet – magyar Szása kertje
A színpad közepét egy hatalmas trágyadomb foglalja el, melynek a tetején hihetetlenül nagy műanyag kakas éktelenkedik.
Bal oldalon magyar Szása házának egy
nézők felé nyitott szobája, jobb oldalon egy
kapu, amelyen keresztül majd a csencselők
fognak érkezni. A ház mögött valószerűtlenül magas kerítés, amely megakadályozza
az utcán járókat abban, hogy belássanak a
kertbe. Magyar Szása egy padon ül, és az
ölébe fektetett füzetbe gondosan bejegyzéseket tesz.
MAGYAR SZÁSA: Három aknavető. Az annyi,
mint… Hat géppisztoly… Az annyi,
mint… Három maroklőfegyver… mi a
faszom az a maroklőfegyver? Alighanem pisztoly… Ezek az oroszok… ezek a
katonák… Golyószóró egy sem ment el.
Baj. Kézigránát huszonkettő. Helyes.
Lesz itt forradalom, pajtikáim, lesz itt
forradalom. Csak menjenek ki végre az
oroszok. Kaptok a pofátokra, geci komcsik, több fegyverünk lesz, mint az ösz-

szes munkásőrötöknek, meg katonátoknak…
A trágyadombból váratlanul egy periszkóp dugja ki a nézőkéjét, körbe forog, forog egy ideig, azután ukrán Szása kászálódik elő a szarkupac alól.
UKRÁN SZÁSA: Szevasz, Szása. Tiszta a levegő?
MAGYAR SZÁSA: Szerbusz, Szása. Esett délután.
UKRÁN SZÁSA: Nem úgy kérdeztem.
MAGYAR SZÁSA: Én se úgy válaszoltam.
UKRÁN SZÁSA: A kapu be van zárva?
MAGYAR SZÁSA: A kapu soha nincs nyitva.
UKRÁN SZÁSA: Nem kerestek?
MAGYAR SZÁSA: Ha kerestek volna, akkor arról tudnál, és már rég nem lennél itt.
Lógnál, kisfiam, mint gyümölcs a fán.
UKRÁN SZÁSA: Nagyon szellemes vagy, Szása.
MAGYAR SZÁSA: Csak realista, Szása.
UKRÁN SZÁSA: Rosszat álmodtam.
MAGYAR SZÁSA: Hallottam.

10

tiszatáj

UKRÁN SZÁSA: Fölhallatszik a bunkerből az
álmom?
MAGYAR SZÁSA: Az álmod nem, Szása, csak
az ordításod.
UKRÁN SZÁSA: Azt álmodtam…
MAGYAR SZÁSA: Ne meséld el. Mindig
ugyanazt álmodod. Hogy jön egy arctalan alak, és le akarja tépni rólad a köpenyedet.
UKRÁN SZÁSA: Azért elmondanám…
MAGYAR SZÁSA: Más volt, mint a többi?
UKRÁN SZÁSA: Másnak nem más, de ez ma
volt.
MAGYAR SZÁSA: Számolok.
UKRÁN SZÁSA: Hogy állunk?
MAGYAR SZÁSA: Még három nap van a kivonulásig. Ha a mostani tempóban lopja
ki az embered a fegyvereket a laktanyából, egy darabig eléldegélünk belőle.
UKRÁN SZÁSA: Nagyobb rendelés?
MAGYAR SZÁSA: Van. Egy tank.
UKRÁN SZÁSA: Ne baszd meg, Szása! Egy
tank? Azt hogy fogja kilopni a laktanyából?
MAGYAR SZÁSA: Mi csak átveszünk és könyvelünk. A technikai lebonyolítás nem
tartozik ránk. Majd csak megoldják valahogy. Abban a zűrzavarban még egy

szakasz meztelenül menetelő néger se
tűnne fel.
UKRÁN SZÁSA: Mikor jönnek az olajosok?
Magyar Szása az órájára pillant.
MAGYAR SZÁSA: Szerintem pillanatokon belül itt vannak. Jobb, ha eltűnsz!
UKRÁN SZÁSA: Megyek, szaunázom egyet.
MAGYAR SZÁSA: Hallod? Jobb dolgod van
odalent, mint valaha is idefent volt.
UKRÁN SZÁSA: Nem mondom, az ellátás
rendes.
MAGYAR SZÁSA: Elég sokat dolgoztunk azon,
hogy az legyen.
UKRÁN SZÁSA: A feleségem scsít főzött. Velünk tartasz?
MAGYAR SZÁSA: Utálom a scsít. Nem tartok
veletek, nekem az olajat kell mérnem.
UKRÁN SZÁSA: Azért szerencsés ember vagy
te, Szása. Valahogy épp a kerted alatt
húzódik a Barátság kőolajvezeték. Csak
lenyúlsz, és megcsapolod.
MAGYAR SZÁSA: Ja. Olajban nem ismerek
tréfát.
Megzörgetik a kaput. Ukrán Szása eltűnik
a trágyadomb alatt, magyar Szása a kapuhoz megy.

3. jelenet – magyar Szása kertje
MAGYAR SZÁSA: Ki az?
HANG: Barátság idekint, a kapu előtt. Mondom, Barátság odabent.
MAGYAR SZÁSA: Barátság az van.
HANG: Olaj? Az is van?
MAGYAR SZÁSA: Körülnéztetek?
HANG: Két őrt is állítottunk.
MAGYAR SZÁSA: Egy pillanat. Szólok, és jöhet az első kanna.
A kerítésen megnyom egy gombot,
a trágyadomb felnyílik, és egy szeretkező
fiatal párra látunk a bunker-szobáról felcsapódó ajtó mögött. Riadtan ülnek fel és

takaródznak be, amikor magyar Szása benéz. Mindenki elszégyelli magát.
MAGYAR SZÁSA: Bassza meg! Rossz gombot
nyomtam meg. Bocs, gyerekek, bocsika!
Csak nyomjátok ti is… amíg lehet…
Visszamegy a kerítéshez, megnyom egy
másik gombot. A trágyadombból most egy
olajcsap emelkedik föl. Ezzel egyidejűleg a
kerítés résnyire nyílik. Egy arc nyomódik
be rajta. Magyar Szása a homlokánál fogva visszanyomja.
MAGYAR SZÁSA: Megmondtam, arc nem, Jó-

2011. január

11

zsikám. Arc nem kell, csak a kanna.
HANG: Jó van, baszd meg, de csak be kell
valahogy a kurva kannát nyomni a kurva résen csak keresztül. Na, csak…
MAGYAR SZÁSA: A kannát. A pofádat pedig
nyomd az anyád picsáján keresztül… ott
leskelődjél!
HANG: Jól van, Sándor, nem akartalak fölidegesíteni.

MAGYAR SZÁSA: Fölidegesítettél. Mindegy
most már. Kanna teli, jöhet befelé a lóvé.
Benyúl a kéz, magyar Szása elveszi a
pénzt. Újabb kannák jelennek meg és töltődnek fel, újabb pénzekkel nyúlnak be
újabb kezek. Magyar Szása szorgalmasan
csapolja a Barátság kőolajvezetéket.

4. Jelenet – magyar Szása konyhája
FELESÉG SZÁSA: Szása… a francba, Sándor…
már én is teljesen rászokom erre a
szásázásra… nekem rossz érzéseim vannak.
MAGYAR SZÁSA: Elsóztad a levest, vagy mi
van, Alexandra?
FELESÉG SZÁSA: Rendben, hogy ezek itt vannak a szemétdomb alatt. De az oroszok
sem hülyék.
MAGYAR SZÁSA: Még egyszer, utoljára elmondom, hogy ne felejtsd el, negyvenötben ránk törtek, a szemétdomb alól
kiásták a lányainkat meg a feleségeinket, és megerőszakolták őket. Azt hiszed, eszükbe jut valaha, hogy ezt a
módszert egy ukrán tiszttel és a családjával megcsinálja valaki negyven év
múlva? A dicső szovjet hadsereg katonája ugyanott rejtőzködik, ahol annak
idején a parasztlányok meg asszonyok?
FELESÉG SZÁSA: Ezt szajkózod, mindennap
ugyanezt az ócska szöveget szajkózod,
kis változtatásokkal. Unom a szemétdombodat, az erőszakokat, a naponta
megvont párhuzamaidat… Én
kibaszottul félek, és nem érdekel, hogy
ki, kit, mikor, hol… Be fognak bennünket köpni.
MAGYAR SZÁSA: Ki fog beköpni bennünket?
FELESÉG SZÁSA: A Béla.
MAGYAR SZÁSA: Melyik Béla?
FELESÉG SZÁSA: Nyilván nem a tisztelendő úr.

MAGYAR SZÁSA: A párttitkár Béla?
FELESÉG SZÁSA: Talált, süllyedt.
MAGYAR SZÁSA: Az most el van foglalva azzal, hogy hogyan tudja átmenteni magát
az új rezsimbe.
FELESÉG SZÁSA: Át fogja menteni.
MAGYAR SZÁSA: Efelől nekem sincs kétségem.
FELESÉG SZÁSA: Csak a módszerei, Sándor…
MAGYAR SZÁSA: Amennyire lehet, rajta lesz a
szemem Szása…
FELESÉG SZÁSA: A te szemed régóta csak a
csencselésen van rajta. Baj lesz ebből a
sok fegyverből…
MAGYAR SZÁSA: Én csak közvetítek…
FELESÉG SZÁSA: Akkor az olajból…
MAGYAR SZÁSA: Az olaj meg csak úgy van.
Gondolod, hogy most, amikor az oroszok húznak innen kifelé, odabent meg
lázongnak a köztársaságok, éppen a kőolajvezetékre figyelnek oda? Nem
mennyiség az, amit időnként kicsapolok
a parasztoknak, te csak ne rezegj!
FELESÉG SZÁSA: Mindjárt kész az ebéd. Lassan harangozhatsz.
MAGYAR SZÁSA: Addig még elkönyvelem a
mai olajbevételt.
FELESÉG SZÁSA: A fegyverekkel elkészültél
már?
MAGYAR SZÁSA: Naná! Mit gondoltál, Alexandra, én csak lustálkodom a kertben?
FELESÉG SZÁSA: Jól van, na, Sándor, na, jól

12

tiszatáj

van, csak szorongok egy kicsit… nagyon
szorongok egy nagyot…
MAGYAR SZÁSA: Ezek három nap múlva kivonulnak. Onnantól kezdve minden elfelejtődik, és nyugalom lesz. Ezt már ki
kell bírnod.
FELESÉG SZÁSA: De addig még minden megtörténhet, Sándor. Keresik őket, megállás nélkül, városszerte keresik. Megállítják az autókat… a járókelőket igazoltatják…
MAGYAR SZÁSA: És megtalálták már valamelyiket is?
FELESÉG SZÁSA: Eddig még nem… szerencsére…
MAGYAR SZÁSA: Hát ez az. Soha nem jutna
eszükbe, hogy az ő kiváló tisztjük a trágyadomb alatt dekkol… igaz, kicsit jobb
körülmények között, mint a lányok annak idején…

FELESÉG SZÁSA: Az a szauna azért túlzás…
MAGYAR SZÁSA: Ha szeretik… Hadd szaunázzanak…
FELESÉG SZÁSA: De a költségek…
MAGYAR SZÁSA: Alexandra, a költségekről te
ne beszélj. A teljes piacot mi terítettük
fegyverekkel, minden eladó, ami a laktanyában mozdítható, és minden az én
kezemen megy át. Egy szauna? Ugyan…
Nevetséges. Nem összeg, szívem, borravaló…
FELESÉG SZÁSA: És mi lesz azzal a luxusbunkerrel, amit építettél nekik?
MAGYAR SZÁSA: Arra is gondoltam. Ha kivonultak, a trágyadombot elhordatom, és
egy szállodát építek föléje. Lent szauna,
a konyhát átalakítjuk pihenőhellyé… kigondoltam én már mindent, te csak ne
aggódj! Csak ez a három nap teljen el
nyugalomban…

5. jelenet – magyar Szása kertje
A szemétdombból egy újabb periszkóp
nyomakodik elő, az ukrán Szása periszkópjával szemben. Forgolódik, azután
felbukkan a két fiatal, a magyar Szása fiú,
és az ukrán Szása lány. Leülnek a padra,
a lány a fiú ölébe.
FIÚ SZÁSA: Szeretlek, Szásenyka.
LÁNY ALEXANDRA: Én is szeretlek, Szása.
FIÚ SZÁSA: Nem engedem, hogy elmenj…
LÁNY ALEXANDRA: Nem akarok elmenni, de
nem rajtad múlik, Szása.
FIÚ SZÁSA: Meglátod majd, mire vagyok képes, Szásenyka…
LÁNY ALEXANDRA: Én megtapasztaltam, mire vagy képes, kicsi Szásám, és az nekem épp elég lenne egy egész életre…
FIÚ SZÁSA: Ha mégis elvisznek, abba én belehalok.
LÁNY ALEXANDRA: Abba még senki sem halt
bele, ha nemi vágya tárgyát elhurcolták,
és mások is élvezték a gyönyöröket,

amit nyújtani tud.
FIÚ SZÁSA: Ne szarakodj velem, Szásenyka!
Tudod, hány történetet hallottam
apámtól arról, hogy a bevonuló oroszok
lányt meg asszonyt, meg disznót erőszakoltak meg, amikor átvonultak rajtunk? Hánynak tört el közben a gerince?
LÁNY ALEXANDRA: Csirkét nem?
FIÚ SZÁSA: Csirkét is… Mindent, amin lyuk
volt.
LÁNY ALEXANDRA: Az anyádat is?
FIÚ SZÁSA: Nem tudom.
LÁNY ALEXANDRA: Tudod, mi történik velem, ha elkapnak bennünket, és visszahurcolnak a laktanyába?
FIÚ SZÁSA: Sejtem.
LÁNY ALEXANDRA: Nem sejted. Végigmegy
rajtam egy osztag, mind belém lövelli a
magját, valamelyik csak megfogan…
onnantól kezdve már ismét csak orosz

2011. január

13

lehetek… szóval… szovjet… és te nem
tudsz engem megvédeni, ha megtalálnak, és elvisznek innen...
FIÚ SZÁSA: Nem találnak meg. Itt maradsz
örökre… velem…
LÁNY ALEXANDRA: Álmodj, álmodj, akarom,

hogy soha ne ébredj fel, soha!
Megzörgetik a kaput. A két fiatal villámgyorsan eltűnik a csapóajtón keresztül a
trágyadomb alatt.

6. jelenet
Magyar Szása kijön a házból, körülnéz, el- MAGYAR SZÁSA: Ja, a sarló és kalapácsos.
lenőrzi a trágyadombot, azután a kapuhoz
Na, gyere be, mégsem állhatunk itt napmegy. Egy kicsit vár. Újabb zörgés, résnyiestig, leülünk egy kicsit a padra, hozok
re kinyitja az ajtót.
neked valamit inni. Azt beszélik, egykor
kancsóból ittátok a pártbizottságon a
MAGYAR SZÁSA: Már csak te hiányoztál inpálinkát.
nen, Béla!
BÉLA PÁRTTITKÁR: Volt olyan is. Minek ezt
BÉLA PÁRTTITKÁR: Nem túl kedves fogadtamost felhánytorgatni… Jó illatok terjentás, drága Sándorom.
genek itt.
MAGYAR SZÁSA: Mióta vagyok én a te drága
MAGYAR SZÁSA: Ja, kellemes és állandó szarSándorod?
szag.
BÉLA PÁRTTITKÁR: Kétségkívül változnak az
BÉLA PÁRTTITKÁR: Te, Sándor, én megkéridők, és az embernek lehettek elkapkodezném, mit főz a feleséged?
dott ítéletei a múltban.
MAGYAR SZÁSA: Rántott levest.
MAGYAR SZÁSA: Te, mint párttitkár, hányBÉLA PÁRTTITKÁR: Akkor miért érzek scsíszor jelentettél fel?
illatot? Talán a szemétdombodból jön
BÉLA PÁRTTITKÁR: Azokban az időkben az
ez a levesszag?
ember nem számolta az ilyesmit. KelMAGYAR SZÁSA: Honnan ismered te a scsílett, jelentett. De azért te se viselted
illatot ennyire?
magadat mindig rendesen, Sándorom.
BÉLA PÁRTTITKÁR: Vagy hússzor voltam küMAGYAR SZÁSA: Ne Sándoromozz itt, mert
lönféle delegációkkal a nagy Szovjetfölrúglak.
unióban.
BÉLA PÁRTTITKÁR: Na, akkor beengedsz,
MAGYAR SZÁSA: Lehet, hogy akkorról mavagy nem engedsz be?
radt az orrodban a scsí szaga.
MAGYAR SZÁSA: És miért akarsz ide bejönni,
BÉLA PÁRTTITKÁR: Nem, ez éppenséggel friss
ha szabad megkérdeznem…
scsíszag. De honnan jöhet, ha nem a
BÉLA PÁRTTITKÁR: A város értelmisége tartkonyhából jön?
son össze.
MAGYAR SZÁSA: Jöhet a szomszédból is.
MAGYAR SZÁSA: Egy párttitkár sose volt a
BÉLA PÁRTTITKÁR: Onnan biztosan nem jöváros értelmisége. Mindig a város érhet.
telmetlensége volt. Az értetlenje. Az értMAGYAR SZÁSA: Mitől vagy ebben olyan bizhetetlenje.
tos?
BÉLA PÁRTTITKÁR: Elég a nyelvészkedésből.
BÉLA PÁRTTITKÁR: Mert a szomszéd házat én
Ha ezeket mondtad volna két évvel ezvettem meg két hete, és azóta teljesen
előtt, úgy rúgattalak volna seggbe, hogy
üres.
elszálltál volna, mint a győzelmi zászló.

14
MAGYAR SZÁSA: Úristen… szomszédok lettünk…
BÉLA PÁRTTITKÁR: Fogsz te még örülni ennek, majd meglátod. Ahogy a határokat,
úgy a kerítéseket is eltöröljük egy idő
után…
MAGYAR SZÁSA: Itt hagyd abba, mert belebolondulok még a gondolatába is annak,
amit mondasz…
BÉLA PÁRTTITKÁR: Nem fér a fejembe… akarom mondani, az orromba ez a scsíszag!
MAGYAR SZÁSA: Bolond vagy te, Béla! Szaglászol, szaglászol, de mégis, mire föl?
BÉLA PÁRTTITKÁR: Csak úgy. Érdekelnek a
szagok.
MAGYAR SZÁSA: Akkor szagold a trágyadombomat.
BÉLA PÁRTTITKÁR: Azt teszem. És nincs szarszaga. Ez azért gyanús egy trágyadomb
esetében.
MAGYAR SZÁSA: Azért azt sem állíthatod,
hogy Krasznaja Moszkva-illata van.
BÉLA PÁRTTITKÁR: Azt éppen nem. De scsíszaga igen.
MAGYAR SZÁSA: Hagyd már azt a kurva scsíszagot, ember!
BÉLA PÁRTTITKÁR: Hallottad? (Jelentőségteljesen elhallgat, vár, de magyar Szása
nem ugrik be neki.)
MAGYAR SZÁSA: Mit, ha nem mondod?
BÉLA PÁRTTITKÁR: Megszökött egy ukrán
tiszt a laktanyából, családostul.
MAGYAR SZÁSA: Volt már ilyenre példa.
BÉLA PÁRTTITKÁR: De erről úgy hírlik,
a barátod volt.
MAGYAR SZÁSA: Sok barátom volt a laktanyából.
BÉLA PÁRTTITKÁR: Csencs? Egy kis ezt-azt
fillérekért…
MAGYAR SZÁSA: Kurvára nincs ám közöd
hozzá, megértetted?
BÉLA PÁRTTITKÁR: Én is rendeltem most valamit. Jól jön az még…
MAGYAR SZÁSA: Aztán mit?

tiszatáj
BÉLA PÁRTTITKÁR: Ha eljön az ideje, azt is
meglátod. Azért, el kéne kapni őket.
MAGYAR SZÁSA: Csak nem vérdíjat tűztek ki
a fejükre?
BÉLA PÁRTTITKÁR: Hol élsz te? A középkorban? Ez most elvi kérdés. Az elnyomó
szovjet hadsereg egyetlen tagja sem maradhat hazánkban. Mindnek ki kell takarodnia innen. Ha a dudva benne marad a veteményben, előbb-utóbb megerősödik, és megfojtja a haszonnövényt.
MAGYAR SZÁSA: Hű, de önérzetes lettél! Egy
Micsurin veszett el benned… Elfelejted,
hogy ezek voltak a kenyéradóid harminc
éven keresztül…
BÉLA PÁRTTITKÁR: Volt más kenyéradó? Te
talán adtál helyettük kenyeret a családomnak?
MAGYAR SZÁSA: Akkor se kellett volna éppen
párttitkárnak beállnod…
BÉLA PÁRTTITKÁR: Ti választottatok! Te is
párttag voltál, ha jól emlékszem. De ha
nem, majd hazamegyek, és megnézem –
a névsor ott van a fiókomba zárva. Béla
papon kívül mindenki az volt, szerintem… Na, ne hánytorgassuk örökké a
múltat. Hozod a pálinkát?
MAGYAR SZÁSA: Hozhatom…
BÉLA PÁRTTITKÁR: (amint magyar Szása eltűnik a konyhában, azonnal szaglászni
kezd. Körbe-körbe járja a házat, mint a
vércse, nem érti, honnan jő a scsí szaga.) Ezt végképp nem értem. Vesszek
meg, ha ez nem scsí. Utána kell néznem, van-e olyan állat az emberen kívül, akinek az ürüléke scsíszagú. Csak
nem ennek a ronda műanyag kakasnak
van ilyen scsíszaga? (A háta mögött fölbukkan a trágyadombból egy periszkóp, de rögtön el is tűnik. Nem olyan
gyorsan azonban, hogy a párttitkár ne
vegye észre.) Ez meg mi a faszom volt?
Óriáskígyó feje? Vagy már vizionálok?
(Nem lép bele a trágyába, de a domb

2011. január
fölött hajlong. Semmit sem talál.)
Magyar Szása tér vissza egy üveg pálinkával. A párttitkár még mindig nem tért
magához első rémületéből.
BÉLA PÁRTTITKÁR: Sándor, valami van a trágyadombodban.
MAGYAR SZÁSA: Szar.
BÉLA PÁRTTITKÁR: Nem. Kidugta a fejét.
Olyan – kígyóforma.
MAGYAR SZÁSA: Béla, neked ez már hányadik pálinkád volt ma?
BÉLA PÁRTTITKÁR: Még csak a hatodik lesz,
ha ideadod végre.
MAGYAR SZÁSA: A te korodban jobb lenne
már óvatosabban bánni a pálinkával.
Fehér egereket nem láttál mostanában?
BÉLA PÁRTTITKÁR: Esküszöm, hogy itt volt.
Na, megyek, nem bírom én az ilyesmit,
hogy a kurva anyját az összes trágyadombnak, ami csak létezik a világon.
Megint zörgetik a kaput.
BÉLA PÁRTTITKÁR: Nagy a forgalom mostanában felétek. Kannás embereket is látok néha a kapuban ácsorogni…
MAGYAR SZÁSA: Jobb, ha ezt sürgősen elfelejted. Nekem is vannak emlékképeim…
anno… amikor még a pártbizottságon
dolgoztál.
BÉLA PÁRTTITKÁR: Megbeszéltük. Nem mész
kaput nyitni?
MAGYAR SZÁSA: Megyek. Á, a tisztelendő úr!
Micsoda öröm itt látni téged, Béla.
BÉLA PÁRTTITKÁR: Nem mindenkinek akkora
öröm… Úgy látszik, ez a Bélák napja.
Szerbusz, Béla… tisztelendő úr…
BÉLA PAP: Szerbusz, Béla elvtárs. Ez tényleg
a Bélák napja.
BÉLA PÁRTTITKÁR: Én már menni készültem.
BÉLA PAP: Megférnek az eszmék egy udvarban, párttitkár elvtárs…
BÉLA PÁRTTITKÁR: Csak a képviselőik nem.
Szerbusztok.

15
MAGYAR SZÁSA: Szerbusz, Béla.
BÉLA PAP: Áldás békesség!
BÉLA PÁRTTITKÁR: Ezt jobb, ha hagyjuk, tisztelendő elvtárs. Eddig is megvoltam az
áldása és a békessége nélkül.
BÉLA PAP: De még rászorulhatsz…
BÉLA PÁRTTITKÁR: Akkor majd jelentkezem,
és befizetem az elmaradt perselypénzt.
A párttitkár elmegy. Magyar Szása gondosan bezárja utána a kaput.
BÉLA PAP: Mit akart ez itt?
MAGYAR SZÁSA: Szerintem simán szaglászik.
BÉLA PAP: Ukrán Szása után?
MAGYAR SZÁSA: Még az is lehet.
BÉLA PAP: Adsz egy pálinkát?
MAGYAR SZÁSA: Miért ne, ha neki is adtam.
BÉLA PAP: Ez a beszéd. Szásáért jöttem. Azaz, Alexandráért. Azaz, az ukrán Alexandráért. Nem jó, ha egy helyen vannak. Így mindet egyszerre hurcolják
vissza a laktanyába, ha elkapják tőle.
MAGYAR SZÁSA: Viszed a parókiakertbe virágot ültetni?
BÉLA PAP: Nézd, nálam a kerítés még a tiédnél is magasabb. Oda a másik Béla se lát
be… Ott elmotyorászhat, ültetgethet, ha
akar, főz. A paplakba utoljára jönnek be
a zsaruk. Az oroszok meg egyáltalán
nem jöhetnek be. Senkinek sem tűnik
fel egy munkálkodó öregasszony.
Magyar feleség Szása kijön hozzájuk, bekapcsolódik a beszédbe.
MAGYAR ALEXANDROVNA: Szása, akarom
mondani, Alexandra, vagy hogy mondjam már, na, az ukrán Alexandra, még
egyáltalán nem öreg.
BÉLA PAP: Annak kell lennie, mire a kapun
kilépünk.
MAGYAR ALEXANDROVNA: Varázsló maga,
tisztelendő úr?
BÉLA PAP: Hoztam az előző templomszolgám ruháját. Hetvenévesen halt meg

16
szegény Figuli néni. Az már csak eléggé
öreges ruha lesz…
MAGYAR ALEXANDROVNA: És az arca?
BÉLA PAP: Azt a kendő majd eltakarja.
MAGYAR ALEXANDROVNA: Adjak valamilyen
kozmetikumot?
BÉLA PAP: Hát, az nem ártana, kedves Alexandra, akarom mondani, magyar Szása, de most már én is keverem a neveket.
Magyar Szása megrángatja a kakas farkát. Két periszkóp is kijön a földből. Sándor integet, hogy kijöhetnek. A trágyadomb alól sorra jönnek elő az emberek.
Ukrán Szása, a felesége, Alexandra, becenevén szintén Szása, a Fiú Szása, a lányuk,
és a fiatal Sándor, akinek a beceneve ukránul szintén Szása. A felnőttek csak egy
szál törülközőben vannak, ahogy a szaunából kijöttek.
UKRÁN SZÁSA: Tiszta a levegő?
MAGYAR SZÁSA: Mit gondolsz, akkor meghúztam volna a kakas farkát?
UKRÁN SZÁSA: Azt a szél is megráncigálhatja.
MAGYAR SZÁSA: Ekkora baszom műanyag
kakas farkát a szél? Már bocsáss meg
Béla, úgy is mint tisztelendő úr. És még
te voltál szovjet katonatiszt.
UKRÁN SZÁSA: Na jó… Hogy dicsérjelek is…
Ez a szauna volt a legnagyobb találmányod, öregem.
MAGYAR SZÁSA: Az ember igyekszik, még ha
csak rossz kis könyvelőcske is, nem
szovjet katonatiszt…
UKRÁN SZÁSA: Elnézést, tisztelendő úr, csak
tudja, a testi élvezetek… de marha vagyok, épp magának mondom… szóval,
legyen üdvözölve.
BÉLA PAP: Privét!
UKRÁN SZÁSA: Na, már ukránul is tud.
BÉLA PAP: Tudtam én eddig is. És tudja mit,
fiam? Ha kimennek innen, én használni
fogom az orosz nyelvet. Mert akkor már

tiszatáj
nem a megszállóké lesz, hanem egy
nagy, tőlünk meglehetősen távol élő népé. Puskin népének a nyelve. Egyébként
csodálatos.
UKRÁN ALEXANDRA: Majd gyakoroljuk.
BÉLA PAP: Annál is inkább, mert most eljön
velem.
UKRÁN ALEXANDRA: Én… magával… hova?
BÉLA PAP: A parókián fog dolgozni.
MAGYAR SZÁSA: Ezt annál inkább helyeslem
én is, mert párttitkár Béla itt koslatott
az előbb, és nagyon kezdi érdekelni a
trágyadomb. Sokan vannak alatta… Ha
már rajtaütnek a házon, ne egyszerre
kapjanak el mindenkit.
MAGYAR ALEXANDROVNA: De előtte még jöjjenek be, és egyenek egy kis rántott levest…
UKRÁN ALEXANDRA: Búcsúzóul inkább egy
kis scsít.
MAGYAR SZÁSA: Annak a szaga vadította el
párttitkár Bélát.
BÉLA PAP: A fiatalok meg se szólalnak?
FIÚ SZÁSA: Tisztelendő uram! Nem esketne
össze bennünket?
BÉLA PAP: Megbolondultál, Sanyi? A kis
Alexandra pravoszláv hitre van keresztelve, te meg katolikus vagy. Ezt én nem
tehetem meg.
FIÚ SZÁSA: De ha elveszem, akkor nem tudják
visszavinni… Mert a feleségem már…
BÉLA PAP: Ebben, sajnos, van némi igazság.
FIÚ SZÁSA: Meg szeretem is…
BÉLA PAP: Ez most másodlagos szempont,
fiam… bocsánat… elsődleges, de a menekítés szempontjából másodlagos.
UKRÁN SZÁSA: És a kezét ki fogja megkérni?
LÁNY ALEXANDRA: Apám, állsz itt egy szál
semmiben, egy törülközőbe csavarva,
bőgsz, pedig be kell látnod, nem feltétlenül lánykéréshez illendő a helyzet.
UKRÁN SZÁSA: Szarok a külsőségekre. Ha
nincs lánykérés, nincs esküvő se.
BÉLA PAP: Esküvő így sem lesz.

2011. január

17

MAGYAR SZÁSA: Ne izélj már, Béla, rendkívüli helyzet van.
MAGYAR ALEXANDROVNA: Tisztelendő úr,
életet ment meg vele…
UKRÁN SZÁSA: Kérjed már, te mafla!
FIÚ SZÁSA: Tisztelt Alekszander Alexandrovics, ezennel megkérem a lánya kezét.
UKRÁN SZÁSA: Hm. Vidd…
UKRÁN ALEXANDRA: Mielőtt elmegyek a paplakba, hadd hozzak mindenkinek egy

kis scsít. Egy darabig úgysem főzhetek
nektek.
MAGYAR ALEXANDROVNA: Igazad van, drágám, a rántott leves ráér…
UKRÁN SZÁSA: Bejössz velem tányérokért,
kedvesem?
MAGYAR ALEXANDROVNA: Hát persze, kedvesem…
A két asszony bemegy.

7. jelenet
MAGYAR ALEXANDROVNA: Drágám, te teljesen hülyének nézel engem?
UKRÁN ALEXANDRA: Miről beszélsz, drágám?
MAGYAR ALEXANDROVNA: Azt hiszed, nekem
nincs szemem, drágám?
UKRÁN ALEXANDRA: Látom, hogy van szemed, drágám, azon nézel kifelé, most
éppen rám.
MAGYAR ALEXANDROVNA: És ezek a szemek
látnak.
UKRÁN ALEXANDRA: Ebben sem kételkedtem, drágám.
MAGYAR ALEXANDROVNA: És azt látják, hogy
viszonyod van a férjemmel.
UKRÁN ALEXANDRA: Nekem? Te képzelődsz,
drágám…
MAGYAR ALEXANDROVNA: Van és kész.
UKRÁN ALEXANDRA: És a te fiad? Ő meg a mi

lányunkat dugja.
MAGYAR ALEXANDROVNA: Az nem ugyanaz.
UKRÁN ALEXANDRA: Akkor te meg dugjál az
én férjemmel, és egálban leszünk. A teljes család.
MAGYAR ALEXANDROVNA: Nem is rossz. Bár,
nekem nem igazán tetszik ukrán Szása.
Túl darabos.
UKRÁN ALEXANDRA: Jól jön az majd az etyepetyéknél… Meg, én úgysem leszek itt…
Hamar el fogod csavarni a fejét.
MAGYAR ALEXANDROVNA: Oké. A dolog el
van intézve.
UKRÁN ALEXANDRA: Gondoltam, drágám.
Vihetjük kifelé az ebédet?
Rövid szünet a színen, vagy fényváltás

8. jelenet – második álom
Ukrán Szása egy szál klottgatyában fut
körbe-körbe az üres gyakorlótéren. Egy
bundába öltözött, meleg csizmát és
usánkát viselő férfi a kör közepén lovaglóostorral sétafikál fel-alá, időnként ráhúz
egyet-egyet a lihegő férfira. A hó megállás
nélkül szakad.
TISZT:
Hasra ukrán, most mutasd meg
milyen virtus mozog benned.

Orosz tempót nem bírjátok,
a beletek kihányjátok.
UKRÁN SZÁSA:
Miért gyötör engem csak,
azt hiszi, megalázhat?
Szétfagyok, de nem adom
oda a méltóságom.
TISZT:
Fekvőtámasz, százötven,
rajta, csináld, te jöttment.

18

tiszatáj

Vissza mertél pofázni?
Próbálj meg most kicsit fázni.
Direkt jól jön ez a sok hó,
pont ilyen hasaknak való.
UKRÁN SZÁSA:
Hogy gyűlölhet ennyire?
TISZT:
Tartsd a pofádat, hülye,
Most parancsot teljesítesz,
Vagy a börtönben elrohadsz.

testem elfagy lent a havon.
TISZT:
Legalább most megtanultad:
itt semmit sem ér a múltad,
az, hogy milyen hősnek hittek
társaid, a gyáva tisztek.
Ezentúl vigyázz a szádra,
nálam ez a módi járja,
nem tűröm, hogy hátam mögött
egyik-másik tisztem böfög.
Kelj fel, vigyázz, jobbra át,
Rálép a fekvőtámaszokat csináló Ukrán
a körletben fél órán
Szása hátára, aki felnyög és a hóba hasal.
belül nálam jelentkezel,
Fölengedi egy-egy pillanatra, azután ismét
hogy felöltöztél rendesen,
rátapos, és lenyomja a hóra.
s ezentúl majd meggondolod
elöljáród hogy mocskolod
TISZT:
háta mögött… Te kis mocsok!
Fel, te barom, mert a fejed
Futólépés indulj! Egy-két…
rúgom le, s kiontom beled,
rakás ukrán szerencsétakkor mutasd meg, hogy ki vagy,
lenség…
ha kékre csípett már a fagy.
UKRÁN SZÁSA:
Ráhúz távozóban ukrán Szása hátára, aki
Könyörüljön, nagy az iram,
feljajdul, és azonnal gyorsít a futásán.
elvtárs, ezt én már nem bírom,
leszakadóban két karom,
9. jelenet
Magyar Szása és párttitkár Béla a padon
ülnek és beszélgetnek. Időnként kijön hozzájuk Magyar Alexandrovna, és tölt nekik
pálinkát. De arra nagyon ügyel, hogy
mindig visszavigye az üveget a konyhába.
BÉLA PÁRTTITKÁR: És mi baja lenne otthon
ennek a katonatisztnek? Várja a szép új
lakása, mert a Szovjetunióban úgy nőnek ki a földből napról napra a szép új
házak, mint eső után a gomba, ott nincs
lakáskérdés, mert az is meg van oldva,
várja a munka, annyi laktanya van,
mint erdőben a…
MAGYAR SZÁSA: … gomba… Hát ide figyelj,
párttitkár Béla…
BÉLA PÁRTTITKÁR: Hívj csak egyszerűen Bélának!

MAGYAR SZÁSA: Hát figyelj ide, te egyszerűen párttitkár Béla, sok nekem a gomba
ebben a te szónoklatodban. Te még
mindig azt hiszed, hogy a nagy Szovjetunióban minden úgy van, ahogy mondják?
BÉLA PÁRTTITKÁR: Valamiben csak kell hinnie az embernek, nem?
MAGYAR SZÁSA: Hamarosan annak is vége.
BÉLA PÁRTTITKÁR: Minek?
MAGYAR SZÁSA: Hát a nagy Szovjetuniónak.
MAGYAR ALEXANDROVNA (pálinkát hoz egy
tálcán): Már megint ez a politika, ez a
politika.
BÉLA PÁRTTITKÁR: Te meg vagy veszve! Ha
valaminek nem, annak soha nem lesz
vége. A Szovjetunió egy örök időkre be-

2011. január
betonozott formáció… na, itt meg még
több rímet is elhasználtam…
MAGYAR SZÁSA: Pedig igen. A végét járja.
Olyan, mint a májbeteg alkoholista. Évtizedek óta issza a te Szovjetuniód a
vodkát, üvegszámra, hordószámra, rég
megdagadt a mája, már nem fér el a hasában, most zsugorodni kezd, aztán elfogy egészen, és a nagybeteg meghal,
megsemmisül, szétesik. Konyec filma.
Kaputt. Fine.
BÉLA PÁRTTITKÁR: Elég brutális hasonlat,
nem gondolod?
MAGYAR SZÁSA: Nézd meg Jugoszláviát! Az
épp olyan mesterségesen összetákolt,
összebuherált államszövetség, mint a te
nagy Szovjetuniód. Esik szét, mert az
erőszakon kívül nincs más, ami összetartaná. Sőt, többet mondok. Nem is
volt… Mit gondolsz, a dicső szovjet hadsereg a saját akaratából vonul ki innen?
BÉLA PÁRTTITKÁR: Most kivonulnak. Később
meg visszajönnek… Ötvenhatban is
visszajöttek.
MAGYAR SZÁSA: És te velük lőtted az ellenállókat.
BÉLA PÁRTTITKÁR: Én csak a levegőbe lőttem.
MAGYAR SZÁSA: Úgy látszik, a levegőben is
röpködtek ellenállók, mert az hírlik,
egyet-kettőt te is eltaláltál közülük.
BÉLA PÁRTTITKÁR: Az emberek mindenfélét
összebeszélnek, hogy bemocskolják a
másikat. Ezek már csak ilyenek. De ez
az orosz tiszt… Ez sehogy se megy a fejembe.
MAGYAR SZÁSA: Egyébként ukrán.
BÉLA PÁRTTITKÁR: Ez lehet magyarázat. Ezek
a nemzetiségiek mégsem igazi szovjetek. Csak amolyan – pszeudoszovjetek.
Érted a kifejezést? Psze-u-do-szov-jetek…
MAGYAR SZÁSA: Talán.
BÉLA PÁRTTITKÁR: Szóval, pszeudoszovjetek.

19
A szovjet hadsereg igazi magját az oroszok képezik. Hozzájuk képest ezek a
nemzetiségiek… olyanok… na, milyenek… mint a Nap körül keringő bolygók.
MAGYAR SZÁSA: Értem. Te, mi lesz veled, ha
kimennek? Itt már köztársaság van…
BÉLA PÁRTTITKÁR: Hiszen tudom. Nem is vagyok már párttitkár. De megmaradtam
baloldalinak, szocialistának, és radikálisan humanistának…
MAGYAR SZÁSA: Ha nem vagy párttitkár…
foglalkozásilag… akkor mi vagy?
BÉLA PÁRTTITKÁR: Éppenséggel semmi. Felélem a kis vagyonkámat, amit eddigi
becsületes munkámmal megkerestem,
mert bár párttitkár voltam, azért te se
tagadha…
Lentről orosz Szása ordítása hallatszik:
Szétfagyok, de nem adom oda a méltóságomat!
BÉLA PÁRTTITKÁR: Te is hallottad? Mintha a
trágyadomb alatt valaki ordított volna,
valami hidegről és méltóságról, holott
van vagy harminc fok hőség máma…
MAGYAR SZÁSA: (emelt hangon, hogy a másik ne hallja az esetleges további ordításokat) Nem hallottam. Nyilván a férgek lehettek… Vagy a tehenek… Vagy az
is lehet, hogy a lovam tanul olvasni, és
ez az első mondat a tankönyvében…
Minden lehet, párttitkár Béla… Minden
lehet… Nagyon érdekel téged az én trágyadombom újabban… Már hangokat is
hallasz! Nem akarod beleásni magadat?
Fel se tűnnél szarként a szar között…
BÉLA PÁRTTITKÁR: Megesküdtem volna rá…
MAGYAR SZÁSA: (még mindig emelt hangon)
Ez egy volt párttitkár szájából rosszul
hangzik. Legfeljebb fölesküdtem volna
rá, a párt vörös zászlaja alatt…
BÉLA PÁRTTITKÁR: Most meg mit ordítasz velem?

20
MAGYAR SZÁSA: (még mindig emelt hangon)
Nem ordítok. Ilyen az… orgánumom.
BÉLA PÁRTTITKÁR: Érdekes, hogy eddig nem
vettem észre, hogy ilyen az orgánumod.
MAGYAR SZÁSA: (még mindig emelt hangon)
Nem vetted észre, mert el voltál foglalva
a pártügyekkel…
MAGYAR ALEXANDROVNA (kiszalad a házból,
a tálcán újabb két pálinka, ő is emelt
hangon beszél): El volt foglalva, el volt
foglalva, ha ez volt a munkája, hogyne
lett volna elfoglalva azokkal a pártügyekkel…
BÉLA PÁRTTITKÁR: Valami baj van a fülemmel. Úgy tűnik, mintha maga is ordítana velünk, Alexandrovna…
MAGYAR ALEXANDROVNA (még mindig emelt
hangon): Ez a megszokott beszédtónusom, párttitkár Béla. Csodálkozom magán, hogy egyszerre ilyen furcsán kezd
el viselkedni…
BÉLA PÁRTTITKÁR: Azt hiszem, megbolondultam. Én most elmegyek, kisztihand,
Alexandra, szevasz, Sándor, valami nem
stimmel vagy a fejemmel, vagy a fülemmel… vagy ezzel a kibaszott trágyadombbal…
Magyar Szása gondosan kiereszti, azután
félig vigyorogva, félig komolyan megáll a
trágyadomb előtt.
MAGYAR SZÁSA: Ez meleg helyzet volt.
MAGYAR ALEXANDROVNA: Szerencsére mindketten kapcsoltunk.
MAGYAR SZÁSA: Még időben.
MAGYAR ALEXANDROVNA: Biztosan elment?
MAGYAR SZÁSA: Annyira megzavarodott,
mint a kutyánk szokott viharban. Elmagyaráztam neki, hogy a nagy Szovjetuniója hamarosan szétesik.
MAGYAR ALEXANDROVNA: Nem csoda, hogy
bepörgött. És mondd, Sándor, ha már
kimennek innen, akkor mi közünk nekünk ahhoz, hogy szétesik, vagy egyben

tiszatáj
marad az a Szovjetunió?
MAGYAR SZÁSA: Szásám… akarom mondani,
Alexandrám, nekünk érdekünk, hogy
egy ilyen nagy, militarista ország és közénk beékelődjék egy békésebb állam,
és ez feltehetőleg Ukrajna lesz. Nincs
közvetlen határ, nincs közvetlen veszély, hogy megint itt poroznak a tankjaik a gyakorlótereinken… a gyakorlótereiken…
MAGYAR ALEXANDROVNA: Azt hiszem, értem.
De ne politizáljunk örökké, váltsunk
témát! Miért alszik ez a Szása napközben?
MAGYAR SZÁSA: Mit tudom én! Kérdezzük
meg!
Magyar Szása megrángatja a kakas farkát. Egy periszkóp dugja ki a fejét a trágyadombból, körbeforog, majd megjelenik
ukrán Szása.
UKRÁN SZÁSA: Szevasz, Szása. Tiszta a levegő?
MAGYAR SZÁSA: Szerbusz, Szása. Esett délután.
UKRÁN SZÁSA: Nem úgy kérdeztem.
MAGYAR SZÁSA: Én se úgy válaszoltam.
UKRÁN SZÁSA: A kapu be van zárva?
MAGYAR ALEXANDROVNA: A kapu soha nincs
nyitva.
UKRÁN SZÁSA: Nem kerestek?
MAGYAR SZÁSA: Ha kerestek volna, akkor arról tudnál, és már rég nem lennél itt.
Lógnál, kisfiam, mint gyümölcs a fán.
UKRÁN SZÁSA: Nagyon szellemes vagy, Szása.
MAGYAR SZÁSA: Csak realista, Szása.
UKRÁN SZÁSA: Rosszat álmodtam.
MAGYAR ALEXANDROVNA: Hallottuk.
UKRÁN SZÁSA: Fölhallatszik a bunkerből az
álmom?
MAGYAR SZÁSA: Az álmod nem, Szása, csak
az ordításod.
UKRÁN SZÁSA.: Azt álmodtam…
MAGYAR SZÁSA: Ne meséld el! Mindig

2011. január
ugyanazt álmodod. Hogy jön egy arctalan alak, és le akarja tépni rólad a köpenyedet.
UKRÁN SZÁSA: Nem, most nem.
MAGYAR ALEXANDROVNA: Akkor mesélje el
nekünk!
UKRÁN SZÁSA: Egy orosz tiszt a téli gyakorlópályán gyakorlatoztatott…
MAGYAR ALEXANDROVNA: Ebben még nincs
semmi különös. Ezért kellett ordítania?
UKRÁN SZÁSA: Jah, madám, ebben még
nincs. De szakadt a hó, nekem pedig egy
szál gatyában kellett futnom körbekörbe.
MAGYAR SZÁSA: Legalább megizzadtál kicsit.
UKRÁN SZÁSA: Jah, Szása, csakhogy közben
egy lovaglóostorral vert, mint a cirkuszi
lovakat.
MAGYAR ALEXANDROVNA: Ez már igazán
nem volt szép tőle.
UKRÁN SZÁSA: Jah, madám, azután fekvőtámaszoznom kellett a hóban.
MAGYAR SZÁSA: Egy ilyen fizikumú férfinak,
mint te…
UKRÁN SZÁSA: Jah, egyébként meg se kotytyanna. Csak közben a hátamra taposott
a csizmájával, és lenyomott a hóba…
MAGYAR SZÁSA: Ne meséld tovább. Ez borzalmas. Miért álmodsz te ilyen borzalmasakat, Szása?
UKRÁN SZÁSA: Azért, Szása, mert borzalmas
volt az életem.
MAGYAR ALEXANDROVNA: De ha kimennek…
UKRÁN SZÁSA: És nekem sikerülne itt maradnom…
MAGYAR SZÁSA: Akkor déli tengerekről fogsz
álmodni, Szása…
UKRÁN SZÁSA: Jah. Meg arról, hogy…
MAGYAR ALEXANDROVNA: Mondja, Szása,
maga miért alszik nappal?
UKRÁN SZÁSA: Kedves Szása, akarom mondani, kedves Alexandra, a föld alatt nincsenek se nappalok, se éjszakák, ott
mindig csak halvány fények vannak,

21
mint egy örökké alagútban tartó vonatban.
MAGYAR ALEXANDROVNA: Én még nem is láttam készen a lenti világot.
MAGYAR SZÁSA: De láttad. Én mutattam meg
neked.
MAGYAR ALEXANDROVNA: De így, elkészülve,
szaunával, meg mindennel… Szása,
megmutatná?
UKRÁN SZÁSA: Már hogyne mutatnám meg…
A kapun erélyesen kopognak.
UKRÁN SZÁSA: Azt hiszem, soha jobb alkalom erre… nekem most azonnal el kell
tűnnöm…
MAGYAR ALEXANDROVNA: Megyek maga
után…
Ukrán Szása, nyomában magyar Alexandrával, villámgyorsan eltűnik a trágyadomb alatt. Magyar Szása megdöbbenéssel és értetlenkedve néz utánuk, a kapuhoz
megy, hallgatózik, de nem hall semmit. Kinyitja, megkönnyebbülve látja, hogy Béla
tisztelendő úr az, mégpedig teljes papi
díszben. Mögötte ukrán Alexandra, öregasszonyruhában, lehajtott fejjel. Hatalmas
lábast cipel.
MAGYAR SZÁSA: Kézcsókom, Alexandra…
(A nő nem válaszol.) Kézcsókom, Alexandra! (A nő most sem válaszol.)
BÉLA PAP: Hagyjad! Süketnéma szegény.
MAGYAR SZÁSA: Ezt most nekem mondod?
Te, most, nekem, hogy süketnéma? Beszarok a röhögéstől.
BÉLA PAP: Neked mondom. És ne szarj be!
Elég, ha én be vagyok szarva. Mindenhol keresik őket a városban. Én nem
megyek börtönbe miattatok. Süket is,
néma is.
MAGYAR SZÁSA: De…
BÉLA PAP: Ha valaki süketnéma, akkor nincs
de.
MAGYAR SZÁSA: Nekem is?

22
BÉLA PAP: Mindenkinek. Neked is. Akarom
mondani, neked se…
MAGYAR SZÁSA: Értettem, ha nem is értem.
Hát akkor, szerbusz, te Béla, tisztelendő
barátom úr.
BÉLA PAP: Áldás békesség.
MAGYAR SZÁSA: Már meg ne haragudj, hogy
nézel ki… így, délelőtt…
BÉLA PAP: Éppen úgy, ahogy látsz.
MAGYAR SZÁSA: Temetés?
BÉLA PAP: Nem.
MAGYAR SZÁSA: Keresztelő?
BÉLA PAP: Nem.
MAGYAR SZÁSA: Utolsó kenet…-nek ez túlzás…
BÉLA PAP: Nem utolsó kenet.
MAGYAR SZÁSA: Elfelejtettél átöltözni mise
után. Ez a te korodban már könnyen
előfordul…
BÉLA PAP: Nem felejtettem el átöltözni.
MAGYAR SZÁSA: Álarcosbál?
BÉLA PAP: Ízléstelen vagy, Szása.
MAGYAR SZÁSA: Ne szólíts Szásának… te
ne… te nem vagy orosz… bocs, ukrán.
BÉLA PAP: Te pedig ne pimaszkodjál itt nekem!
MAGYAR SZÁSA: Akkor mire föl ez a papi
díszmagyar?
BÉLA PAP: Egy dolgot nagyon elfelejtesz…
MAGYAR SZÁSA: Csak nem?
BÉLA PAP: De igen…
MAGYAR SZÁSA: Csak nem?
BÉLA PAP: Ezt már kérdezted…
MAGYAR SZÁSA: Csak nem…?
BÉLA PAP: Ha még egyszer megkérdezed,
nem válaszolok…
MAGYAR SZÁSA: Nem is kell válaszolnod. Kitaláltam. Esküvőre mész.
BÉLA PAP: Nem találtad ki, nagyokos. Nem
megyek esküvőre…
MAGYAR SZÁSA: (nem figyel oda a hangsúlyra) Ha sehova se mész, akkor hova
a faszomba mész, már megbocsásson
süketnéma asszonyság, akkor is, ha

tiszatáj
nem hallja, hogy káromkodom, és a
tisztelendő úr, ha már így kihozott a béketűrésemből.
BÉLA PAP: Nem megyek, hanem jövök.
MAGYAR SZÁSA: Ha jössz, és nem mész, akkor hova jössz?
BÉLA PAP: Ide, mafloncai Szása.
Magyar Szása a homlokára üt, ölelgetni
kezdi mind Béla papot, mind ukrán Alexandrát.
MAGYAR SZÁSA: Hát persze, én ökör! Ma van
a fiam esküvője! Én marhája, Magyarország legnagyobb marhája, világ marhája, marhák világbajnoka! Szobrot kéne állítani nekem, fönt, Pesten, azon az
istennyila nevű téren, ahol masírozni
szoktak a katonák, és a talapzatára azt
kellene írni: A LEGNAGYOBB MAGYAR MARHA.
BÉLA PAP: Látod, ebben egyetértünk. Most,
hogy bekövetkezett a nagy magyar demokrácia világa, talán még kivitelezhető
is. De ezen felül sietnünk kéne, Sándor,
olyan dologról van szó, amelyben minden perc drága.
MAGYAR SZÁSA: Mondd, hogy mit csináljak!
BÉLA PAP: Egy házassághoz kell… minimum
két ember. Lehetőleg két különböző
nemű, a fiatal demokrácia még nem jutott el arra a fokára, hogy az azonos
neműeket össze lehessen adni.
MAGYAR SZÁSA: A gyerekek…
BÉLA PAP: Hol vannak a gyerekek?
MAGYAR SZÁSA: A helyükön. Mondtad, hogy
ilyen gyorsan meglesz a házasság?
BÉLA PAP: Nem mondtam. De ilyen gyorsan
meglesz. Riaszd a gyerekeket.
Magyar Szása megnyom egy gombot a kerítésen, egy csapóajtó felemelkedik,
amögött, természetesen, a két fiatal szerelmeskedik. Amint látják, hogy „fényre
kerültek”, riadtan rebbennek szét, egy-egy
lepedővel takarva el meztelenségüket.

2011. január
BÉLA PAP: Khm. Csak a rend kedvéért említem föl, hogy bár a demokrácia keretein
belül élünk, bizonyos formaságokat be
kell tartanunk. Például, hogy ne nudista
esküvői formák között adjuk össze e két
gyermeket.
MAGYAR SZÁSA: Hülyék! Folyton a fajtalankodáson jár az eszetek.
BÉLA PAP: Figyelmeztetlek, hogy súlyos és
téves szavakat használsz. A mai korban
és demokratikus társadalmi keretek között a nemi közösülés az elfogadott közösségi lét formái közé tartozik. A fiatalok öltözzenek fel, és járuljanak az oltár
elé!
MAGYAR SZÁSA: Felöltözni! (Megnyomja a
gombot, a trágyadomb visszazárul a
fiatalokra) Miféle oltár elé, Béla? Akarom mondani, tisztelendő úr… Csak
nem ez a trágyadomb fogja képezni az
oltárt?
BÉLA PAP: Az oltárnak megvannak a hagyományos keretei, de nincsenek megszabott formái. Minden lehet oltár, amit én
megszentelek, és annak hívok, mint a
szertartást vezető egyházi személy.
MAGYAR SZÁSA: Nagyszerű! És mi lesz a kereszt? Talán a műanyag kakas?
BÉLA PAP: Lehet. Majd keresztbe fordítjuk…
MAGYAR SZÁSA: (sziszeg) Béla, te meg vagy
őrülve.
BÉLA PAP: (szintén sziszegve) Akarjátok
megmenteni a lányt, vagy sem?
MAGYAR SZÁSA: Rendben. Csináld, ahogy
akarod!
BÉLA PAP: Csinálom, ahogy tudom. Ha szabad megkérdeznem, hol vannak az
örömszülők?
MAGYAR SZÁSA: Hát… a süketnéma ukrán
anya itt álldogál egy elrettentő fazékkal
a kezében.
BÉLA PAP: Ezt örömmel konstatáltam. Te
vagy az egyik örömapa.
MAGYAR SZÁSA: Ezt meg én konstatálom

23
örömmel.
BÉLA PAP: De hol a másik örömanya és
örömapa?
MAGYAR SZÁSA: Utána nézek a dolognak.
BÉLA PAP: Annál inkább sietős lenne, mert
bármelyik pillanatban itt lehetnek az
oroszok… Akarom mondani,
a szovjetek… Párttitkár Béla reggel óta a
templom körül szimatol.
MAGYAR SZÁSA: Akkor az idő megérett a cselekvéshez. Tisztelendő Béla úr, ha nem
kegyeletsértés, én megrángatom a kereszt farkát.
BÉLA PAP: Inkább, mint a sajátodat…
MAGYAR SZÁSA: Mondtál valamit, atyám…
BÉLA PAP: Csak annyit: innád ki a sajtáromat!
MAGYAR SZÁSA: Szégyelld magad, tisztelendő úr, hogy ilyen ordenáré vicceket engedsz meg magadnak.
BÉLA PAP: Erről majd később. Rángasd annak a kakasnak a farkát, mert valamennyien rajta vesztünk a késlekedésen.
Magyar Szása vadul rángatni kezdi a kakas farkát. Egy periszkóp jelenik meg a
trágyadomb tetején, majd egymás után
bukkan elő Magyar Alexandrovna és ukrán Szása – egy-egy lepedőben. Ukrán
Alexandra kezéből a meglepetéstől kiesik
az edény, a tartalma kidől a földre.
BÉLA PAP: Kidőlt a borscs. Ez rosszat jelent…
UKRÁN SZÁSA: Szevasz, Szása. Tiszta a levegő?
MAGYAR SZÁSA.: Hagyd ezt a picsába, már
kétszer volt. Hogy néztek ki?
MAGYAR ALEXANDROVNA: Ez a szauna elsőrendű.
UKRÁN SZÁSA: Alexandra, maja milaja!
BÉLA PAP: Hagyja. Süket és néma.
UKRÁN SZÁSA: Az én feleségem süket és néma?
BÉLA PAP: Érzelgősségre most nincs időnk.

24
UKRÁN SZÁSA: No, de mégis…
BÉLA PAP: Akkor se, ha ég is, vagy leszakad
az ég is… Esküvőn vannak.
MAGYAR ALEXANDROVNA: Kik esküsznek?
MAGYAR SZÁSA: A gyerekeink. Tegnap szó
volt róla…
MAGYAR ALEXANDROVNA: Tegnap szó volt…
De mára… Ilyen hirtelen…
BÉLA PAP: Asszonyom, másfélnap van a kivonulásig. Addig bármi történhet.
MAGYAR ALEXANDROVNA: És miért nem a
templomban?
BÉLA PAP: Azért egy templom se bír el mindent, kérem. Na, már jönnek is a fiatalok.
A fiatalok kézen fogva, vidáman jönnek ki
a házból. Farmerben, színes ingekben.
MAGYAR ALEXANDROVNA: Én… valahogy…
másként képzeltem el az esküvőtöket.
MAGYAR SZÁSA: A miénk más volt, és nézd
meg, hová jutottunk… itt állsz egy szál
lepedőben egy ukrán Kaszanova oldalán,
akin szintén csak egy szál lepedő van.
MAGYAR ALEXANDROVNA: Azért te se panaszkodhatsz… A szép ukrán Szása nem
egyszer kapott már a lába közé…
BÉLA PAP: Kérem, itt esküvő van. Álljanak
elém a fiatalok!
MAGYAR ALEXANDROVNA: Szeretnék felöltözni.
BÉLA PAP: Erre most nincs időnk. Különben
sem határozza meg az esküvői etikett az
örömszülők öltözetét. Nagyon jól áll
magán az a lepedő. Kedves fiatalok…
A kaput erőteljesen megverik. Mindenki
összerezzen.
BÉLA PAP: Megmondtam…
MAGYAR ALEXANDROVNA: Az oroszok…
UKRÁN SZÁSA: Eddig tartott az élet…
UKRÁN ALEXANDRA: Minden hiába volt…
LÁNY ALEXANDRA: Örökre el kell válnunk…
FIÚ SZÁSA: Végigmegy rajtad a laktanya…

tiszatáj
talán még a gerinced is eltörik…
MAGYAR SZÁSA: A kurva istenit… sorry,
atyám, az olajosokról megfeledkeztünk…
A kapuhoz megy, résnyire nyitja, valóban
egy kanna tolakszik be rajta.
HANG KINTRŐL: Barátság…
MAGYAR SZÁSA: Ma nem barátkozunk. Menjetek haza! Baj van az olajjal. Holnap
ilyenkor mérek.
BÉLA PAP: Várjon! Kettőt engedjen be közülük!
MAGYAR SZÁSA: Minek?
BÉLA PAP: Kellenek esküvői tanúk. De –
megbízhatóak legyenek. Feltétlenül a
cimborái a kocsmából.
MAGYAR SZÁSA: Gáspár! Halápi! Ti bejöhettek…
KINTRŐL: Na persze, nekik van… A cimborák azok kapnak…
MAGYAR SZÁSA (kidugja a fejét a kapu résén): Ők sem kapnak. Megvárhatjátok
őket, és megnézhetitek az üres kannáikat. Más ügyben jönnek be.
Két ágrólszakadt nyomakszik be a kapu
résén.
BÉLA PAP: Isten kegyelméből ezennel összeadtalak benneteket.
MAGYAR ALEXANDROVNA: Ennyi?
BÉLA PAP: Ingyen van, minek cifrázzuk? Itt
írják alá a jegyesek… kérek két karikagyűrűt… ezt húzzátok föl egymásnak… ti
meg itt írjátok alá, azután felejtsetek el
mindent… én is elfelejtem, hogy harminc évig nem jártatok templomba.
Azok ijedten aláírják, és iszkolnak kifelé.
Magyar Szása bezárja mögöttük a kaput.
A fiatalok azonnal csókolózni kezdenek.
BÉLA PAP: Ezt azonnal abbahagyjátok. Az
eskető papnak kell azt mondani, hogy
csókoljátok meg egymást. Na, mire vártok, csókoljátok meg egymást!
MAGYAR SZÁSA: Mondd csak, drága Szásám,

2011. január
nincs nekünk elszámolnivalónk?
MAGYAR ALEXANDROVNA: Nekünk? Már miért lenne, édes Szásám?
MAGYAR SZÁSA: Te, meg Szása, a szauna
meg a lepedő, meg hogy egy csepp verítéket nem láttam rajtad…
UKRÁN SZÁSA: Ne bomoljál már, Szása, csak
nem képzeled, hogy visszaélek a vendégszereteteddel?
MAGYAR SZÁSA: Pedig én azt gondolom.
Szóltál nekem, el akartok bújni, nem
akartok hazamenni. Építettem neked…
UKRÁN SZÁSA: Építettünk nekünk…
MAGYAR SZÁSA: Építettünk nektek egy lakást
a trágyadomb alatt. Vállalva, hogy lecsuknak, dutyiba kerülök.
UKRÁN SZÁSA: Én meg belevontalak a
fegyverkiárusításba, amiből már milliomos lehetsz, ha jól számolom.
MAGYAR SZÁSA: Lényeg a lényeg, szaunázás
címén kúrod a feleségemet.
BÉLA PAP: De Sándor…
LÁNY ALEXANDRA: De apuka…
FIÚ SZÁSA: De Apa!
UKRÁN ALEXANDRA: Te fasz! Te meg engem
kúrogatsz szabadidődben, akkor meg
mit jár a szád? Egál van, gyerekek, egál
van. Mindenki kussol, és kibírja még ezt
a másfél napot.
MAGYAR SZÁSA: Hát, ha így áll a dolog, akkor befogom a pofámat.
Megint zörgetik a kaput.
UKRÁN SZÁSA: Ez az összekötő lesz.
MAGYAR SZÁSA: Aligha. Annak külön, egyeztetett kopogtatása van.
MAGYAR ALEXANDROVNA: Akkor ki lehet.
MAGYAR SZÁSA: Mindenki a helyére… Alexandra, te nem a szaunába vissza, hanem a konyhába. Szása, ti lefelé a trágyadomb alá.
BÉLA PAP: A fiatalok maradhatnak. Őket
már nem tudják bántani, akárkik is
jönnek.

25
Magyar Szása a kapuhoz megy. Hallgatózik, nem szólal meg kint senki, de a kopogás megismétlődik. Magyar Szása kitárja
a kaput – párttitkár Béla lép be rajta.
BÉLA PÁRTTITKÁR: Látom, ma nem árulod az
olajat.
MAGYAR SZÁSA: Szerbusz, párttitkár Béla.
BÉLA PÁRTTITKÁR: Csak Béla. Találkoztunk
már, azért nem köszöntem.
MAGYAR SZÁSA.: De a többiekkel nem…
BÉLA PÁRTTITKÁR: Az ám… Laudetur Jesus
Christus! …
BÉLA PAP: Ne fáradj az ilyesmivel, párttitkár
Béla, a te szádból ez káromkodásnak
hangzik. Mondd csak azt, hogy jó napot,
Béla bátyám.
BÉLA PÁRTTITKÁR: Értem, jó napot, Béla bátyám.
BÉLA PAP: Ezt meg nem vagyok köteles fogadni, mint világi megnyilvánulást.
BÉLA PÁRTTITKÁR: Hát akkor baszd meg a
köszönéseimet. Szasztok, fiúk, lányok…
FIATALOK: Csókolom, Béla bácsi.
BÉLA PÁRTTITKÁR: Szóval, ma nincs olaj?
MAGYAR SZÁSA: Nem tudom, miről beszélsz.
BÉLA PÁRTTITKÁR: Az emberek üres kannával és lógó orral mentek el innen.
MAGYAR SZÁSA: Biztosan vízért mentek.
BÉLA PÁRTTITKÁR: Ma nem tud jönni az öszszekötő, csak késő délután – azt üzente… VELEM!
MAGYAR SZÁSA: Milyen összekötő?
BÉLA PÁRTTITKÁR: Hát… aki a fegyvereket
hozza ki a laktanyából.
MAGYAR SZÁSA: Blöffölsz…
BÉLA PÁRTTITKÁR: Hagyd ezt, magyar Szása!
MAGYAR SZÁSA: Neked Sanyi.
BÉLA PÁRTTITKÁR: Mindegy. Egy nagyobb
szállítmányt kell biztonságba helyeznie
– holnapra.
MAGYAR SZÁSA: Nem értelek.
BÉLA PÁRTTITKÁR: Pedig egyszerű. Valaki
feladott egy sokkal nagyobb rendelést

26
neki, mint amennyit ti eddig összesen
föladtatok.
MAGYAR SZÁSA: Nagyobb rendelést? Ki?
BÉLA PÁRTTITKÁR: Én.
MAGYAR SZÁSA: Te foglalkozol fegyverkereskedelemmel, és bennünket baszogatsz
azzal, hogy mi vagyunk az orgazdák?
BÉLA PÁRTTITKÁR: Én őszinte voltam. Tudok
mindent, de ez közöttünk marad.
MAGYAR SZÁSA: Mit kérsz a hallgatásért?
BÉLA PÁRTTITKÁR: Ha eljön az ideje, azt is
megtudod.
MAGYAR SZÁSA: Nagyobb rendelést? Mi lehet az a nagyobb rendelés?
BÉLA PÁRTTITKÁR: Holnap azt is megtudod.
MAGYAR SZÁSA: Ki vele, miért jöttél?
BÉLA PÁRTTITKÁR: Amiért jöttem, az itt van
előttem… Né, hát bejövök pár baráti
szóra, és itt van a körözött személyek
egyike… Az orosz kislány. A szabad Magyar Köztársaság állampolgáraként, kötelességem jelenteni a kivonuló szovjet
csapatok parancsnokának, hogy a lány
itt van.
MAGYAR SZÁSA: Te minden államformában
megtalálod a módot arra, hogy jelents
és feljelents?
BÉLA PAP: s ha szabad kérdeznem, miért jelentenéd fel ezt a kislányt?
BÉLA PÁRTTITKÁR: Mert megszökött a szüleivel a laktanyából, ahol már csomagolnak, és indulnak haza. A kislány egy
dezertőrbanda része.
MAGYAR SZÁSA: Fiam, mondd meg ennek a
furcsa bácsinak, hogy ki ez a kislány!
FIÚ SZÁSA: A feleségem.
BÉLA PÁRTTITKÁR: A feleséged?
MAGYAR SZÁSA: Az én kis menyem.
BÉLA PÁRTTITKÁR: És ki adta össze őket?
BÉLA PAP: Természetesen én.
BÉLA PÁRTTITKÁR: Mióta szokás egy katolikust és egy ortodox pravoszlávot, vagy
hogy a fenébe vannak ezek, összeadni?
Ez törvénytelen.

tiszatáj
BÉLA PAP: A lány kikeresztelkedett, most katolikus.
BÉLA PÁRTTITKÁR: Ki keresztelte ki?
BÉLA PAP: Én.
BÉLA PÁRTTITKÁR: s magának van ehhez joga? Maga egy vén csaló.
BÉLA PAP: Eredj és nézz utána. De ha igazam
van, feljelentelek rágalmazásért. Ezt jól
jegyezd meg.
BÉLA PÁRTTITKÁR: A papírt láthatnám?
MAGYAR SZÁSA: Mi vagy te? Nyomozó?
BÉLA PÁRTTITKÁR: Nem, de…
BÉLA PAP: Mutasd meg neki, Szása!
Kisebbik Szása odaadja az okmányokat.
Párttitkár Béla egy ideig szemléli őket,
majd gyűlölködve felordít.
BÉLA PÁRTTITKÁR: Még visszajövök. Ha nem
ma, akkor holnap. És nagyon meg fogtok lepődni, annyit mondhatok. Nagyon
meg fogtok lepődni. Össze fogjátok
szarni magatokat! (Elrohan.)
MAGYAR SZÁSA: Tisztelendő uram – neked
tényleg van jogod fél nap alatt átkeresztelni valakit egyik vallásból a másikba?
BÉLA PAP: Nincs.
MAGYAR SZÁSA: Akkor nem mondtál igazat?
BÉLA PAP: Nem.
MAGYAR SZÁSA: Egy pap hazudhat?
BÉLA PAP: Nem hazudtam.
MAGYAR SZÁSA: Akkor nem értem.
BÉLA PAP: Kant és Benjamin Constant híres
vitájára hívnám fel a figyelmedet. Kant
azt állítja, minden körülmények között
igazat kell mondani. Constant szerint a
körülmények határozzák meg, lehet-e
igazat mondani. Példa: a házunkban
rejtőzködő ártatlan lény gyilkos üldözőinek arra a kérdésére, itt van-e a házban
az illető, azt mondjuk, nincs itt. Ezzel
megmentettük az életét. Hazudtunk?
Na, de erről még sokat fogunk beszélgetni… magyar Szása.

2011. január

27
10. jelenet – álom

Valami pinceféleségben vagyunk, ami a
TISZT:
Ljubjanka pincéjét kell idézze, a szín túlsó
Szovjet hazánkra szégyent hoztál,
felén nagy vércsatorna, vértől csatakos
magyar kutyákkal barátkoztál,:
mindkét partja. Ukrán Szását lemeztelenítrágyadomb alatt bujdokoltál,
tett felsőtesttel, bekötött szájjal, hátra köféregként éltél, bár tiszt voltál.
tözött kézzel, maga előtt rugdosva hozza be
Szása ismét rángatózni kezd, a tiszt tenyér
a tiszt. Valamit sutyorog a fülébe, Szása
éllel tarkón csapja, a férfi a falhoz tántoválaszolni próbál valamennyi közlésére, de
rodik.
csak a nyögdécselése hallatszik. A tiszt
megállítja, maga felé fordítja, az arcába
TISZT:
köp.
A szovjet törvények értelmében
azonnali halál lesz a részed.
TISZT:
Tisztként te abban a kegyelembe’
Én vagyok a pópa s a hóhér,
részesülsz, hogy én lőlek most fejbe…
ezen a csatornán folyik el a vér
mi a tarkódból majd kilövell.
Szása a nézők felé fordul, arca eltorzul a
Ütött az utolsó órád is, fegyenc.
félelemtől, kiabálna, de be van kötve a szája, tépné a köteléket a kezéről, de az nem
Szása rángatózni kezd, de a tiszt belerúg.
enged. A tiszt lassú, túl lassú mozdulattal
TISZT:
csatolja ki a pisztolytáskája tokját, veszi
Vádollak hazaárulásért,
elő a fegyverét, Szása tarkójához nyomja,
vádollak téged dezertálásért,
egy darabig mosolyogva-nevetgélve vár,
vádollak tiszti gyávaságért,:
azután meghúzza a ravaszt. A dörrenés
vádollak mundér gyalázásáért.
visszhangzik a pince-teremben, Szása lehanyatlik, vére a vércsatornába folyik.
Szása ismét rángatózni kezd, a tiszt most
arcon csapja.
11. jelenet
MAGYAR SZÁSA: Kaptok a pofátokra, geci
komcsik, több fegyverünk lesz, mint az
összes munkásőrötöknek, meg katonátoknak… Csak menjenek ki végre az
oroszok. Lesz itt forradalom, pajtikáim,
lesz itt még igazi forradalom. Kézigránát harmincnégy. Helyes. Golyószóróból elment végre három. Baj, hogy ezek
a katonák épp akkor mennek el, amikor
az üzlet beindul… Jellemző az oroszokra… Még a kivonulásukkal is velünk,
egyszerű honpolgárokkal basznak ki…
Hét gonosz kis maroklőfegyver… mi a
faszom az a maroklőfegyver? Aligha-

nem pisztoly. Tizenhárom normál
géppisztoly… Két aknavető. Az annyi
mint… Az annyi mint…
A trágyadombból egy periszkóp emelkedik
ki, körbeforog, azután megjelenik ukrán
Szása. Fürge mozdulatokkal teszi magát
szabaddá, energikusan körbenéz, meggyőződik róla, hogy nincs veszély. Odafordul
az elmélyülten számlálgató magyar Szásához.
UKRÁN SZÁSA: Szevasz, Szása. Tiszta a levegő?
MAGYAR SZÁSA: Szerbusz, Szása. A levegő
koszos. Nem esett reggel.

28
UKRÁN SZÁSA: Nem úgy kérdeztem.
MAGYAR SZÁSA: Én se úgy válaszoltam.
UKRÁN SZÁSA: A kapu be van zárva?
MAGYAR SZÁSA: A kapu soha nincs nyitva,
csak amikor kinyitom. Most meg itt ülök,
és nem tudom kinyitni. Ülni és nyitni
egyszerre – meghaladja a kompetenciámat. Remélem, jó szót használtam…
UKRÁN SZÁSA: Mit tudom én… Nem kerestek?
MAGYAR SZÁSA: Ha kerestek volna, akkor arról tudnál, és már rég nem lennél itt.
Lógnál, kisfiam, mint gyümölcs a fán.
UKRÁN SZÁSA: Nagyon szellemes vagy, Szása.
MAGYAR SZÁSA: Csak realista, Szása.
UKRÁN SZÁSA: Rosszat álmodtam.
MAGYAR SZÁSA: (megáll a kezében a toll)
Nem hallottam. Te, Szása, egyáltalán
nem ordítoztál, mint máskor álmodban
szoktál.
UKRÁN SZÁSA: Csak azért volt, mert be volt
kötve a szám. Elmeséljem az álmomat?
MAGYAR SZÁSA: Be volt kötve a szád? Akkor
meséld el, ezt még nem ismerem!
UKRÁN SZÁSA: Be volt kötve a szám, hátra
volt kötve a kezem, és valami pincébe
levitt az a tiszt, akinek a vonásait akkor
sem tudom kivenni, ha fél méterre áll
tőlem. Vagy a pofámhoz tolja az övét.
MAGYAR SZÁSA: Hagyd már az arcát. Mi történt?
UKRÁN SZÁSA: Kivégzésre vitt.
MAGYAR SZÁSA: Kivégzésre? Az, mondjuk,
minimum kínos az ember számára.
UKRÁN SZÁSA: És akkor lerugdosott valami
lépcsőn, és akkor perverz dolgokat sugdosott a fülembe…
MAGYAR SZÁSA: Miket például, csak úgy, az
érdeklődés kedvéért…
UKRÁN SZÁSA: Hogy most akár seggbe is
baszhatna…
MAGYAR SZÁSA: Ennyi elég is a részletekből…
UKRÁN SZÁSA: Aztán felolvasta a halálos ítéletet, és tarkón lőtt.

tiszatáj
MAGYAR SZÁSA: Fasza. Féltél?
UKRÁN SZÁSA: Hogy féltem-e? Reszkettem,
mint a nyírfalevél. Megismertem a félelmet, barátom, én, a híres szovjet hadsereg sokszorosan kitüntetett katonatisztje… Nincs borzasztóbb a halálfélelemnél… A halántékodról is csorog a
víz, érzed, hogy a záróizmaid kieresztenek hátul, a lábad megroggyan, a kezed
mint a rongybabáé, akarattalanul lóg,
lengedezik a tested mellett… Te, mit jelent egy ilyen álom?
MAGYAR SZÁSA: Nem tudom. Ma van az
utolsó nap. Ezt kell már csak kihúznunk. Azután a parancsnokod szalutál a
város határában a virággal búcsúztató
magyar delegációnak, és te végre kijöhetsz a trágyadomb alól, a bunkerből –
a fényre!
UKRÁN SZÁSA: Az az igazság, hogy nagyon
megszerettem azt a helyet. Lehet, hogy
ezentúl is ott maradok.
MAGYAR SZÁSA: Maradsz a faszom maradsz,
veszel magadnak egy házat, kerttel,
szaunával, és hétvégenként hálából
meghívsz bennünket piknikezni.
UKRÁN SZÁSA: Úgy lesz, Szása, minden hétvégén a kertben vodkázunk, lesznek
unokáink, akik majd labdáznak a diófa
alatt… mert lesz diófa is… meg összeverekszenek, mi meg szétszedjük őket, aztán mi verekszünk össze, bennünket
meg az asszonyok szednek szét, azután
ők verekszenek össze, őket meg mi
szedjük szét a gyerekek segítségével,
azután mindenki összeverekszik, és úgy
összegubancolódunk, hogy csak a reggel
szed szét bennünket…
MAGYAR SZÁSA: Jó, hagyjuk a lírát! Egész
rendes kis bevételünk van ma.
UKRÁN SZÁSA: Jól dolgozik az összekötő?
MAGYAR SZÁSA: Jól. Kár hogy elmegy ő is
ma délután.
UKRÁN SZÁSA: Csak menjen. Kezdődjék a

2011. január
dolgos élet, Szása! Én dolgozni akarok.
A homlokom verejtékével akarom megkeresni a kenyeremet. A munka tesz
bennünket emberré, Szása! Hogy utálom a régi magamat, aki csak henyélt a
garnizonban, míg kint az emberek tevékenykedtek, két kezük munkája nyomán épült ez a szép ország…
MAGYAR SZÁSA: Állj, Szása, ne keverd Csehovot Leninnel, mert abból elég nagy
sületlenség lesz, és már ennyivel is fölnyomtad az agyamat.
UKRÁN SZÁSA: Ezek vagytok ti, magyarok,
cinikus állatok.
MAGYAR SZÁSA: Holnaptól ezt többes szám
első személyben mondhatod: ezek vagyunk mi, magyarok, cinikus állatok.
UKRÁN SZÁSA: Megölelhetlek?
MAGYAR SZÁSA: Még mindig jobban hangzik,
mintha azt kérdezted volna: megölhetlek?
Összeölelkeznek. A kaput megzörgetik.
Gyorsan szétválnak, ukrán Szása riadtan
néz magyar Szására. Az megnyugtatóan
mosolyog. Amíg beszélgetnek, többször is,
egyre idegesebben verik a kaput.
MAGYAR SZÁSA: Csak az olajosok jöttek.
Húzz vissza az otthonodba, tőlem akár
szaunázhatsz is egyet. De ne felejtsd,
hogy utána tartjuk a gyerekek esküvői
lakomáját!
UKRÁN SZÁSA: Nem kéne megvárnunk, míg
kimennek az… oroszok?
MAGYAR SZÁSA: Egyben azt is megünnepeljük. Zene nélkül. A zene majd bennünk
fog megszólalni…
UKRÁN SZÁSA: De mikor készülünk fel rá?
MAGYAR SZÁSA: Az asszonyok már reggel óta
sütnek-főznek. Pálinka és bor bőven
van, ha csak meg nem ittad, a pincében.
UKRÁN SZÁSA: Szó-szó, volt kóstoló néha, de
mára még biztosan elég lesz.
MAGYAR SZÁSA (a zörgetőknek): Mindjárt,
a kurva anyátokat, várjatok már egy ki-

29
csit, mindjárt! (Visszafordul ukrán Szásához.) Jön Béla is.
UKRÁN SZÁSA: A párttitkár Béla?
MAGYAR SZÁSA: Nem. A tisztelendő úr… De
most menj le, mert ezek betörik a kaput, amekkora marhák!
Megvárja, míg ukrán Szásának nyoma
vész, azután komótosan a kapuhoz ballag,
és dölyfösen kiszól.
MAGYAR SZÁSA: Ki az?
HANG: Barátság idekint, a kapu előtt. Mondom, barátság.
MAGYAR SZÁSA: Barátság az van.
HANG: Olaj? Az is van?
MAGYAR SZÁSA: Körülnéztetek?
HANG: Két őrt is állítottunk.
MAGYAR SZÁSA: Egy pillanat. Szólok, és jöhet az első kanna.
A kerítésen megnyom egy gombot,
a trágyadomb felnyílik, és a szeretkező fiatal párt látjuk a bunker-szobában a felcsapódó ajtó mögött, de most nem ülnek fel,
nem takaróznak be, amikor Magyar Szása
benéz, hanem folytatják. Ő viszont elszégyelli magát.
MAGYAR SZÁSA: Bassza meg! Mindig a rossz
gombot nyomom meg. Lehet, hogy direkt? Bocs, gyerekek, bocsika! Csak
nyomjátok, kell az unoka… most már
aztán lehet… mi több, kell is!
Visszamegy a kerítéshez, megnyom egy
másik gombot. A trágyadombból most az
olajcsap emelkedik föl. Ezzel egyidejűleg a
kerítés résnyire nyílik. Egy arc nyomódik
be rajta. Magyar Szása a homlokánál fogva visszanyomja.
MAGYAR SZÁSA: Megmondtam, arc nem, Józsikám. Arc nem kell, csak a kanna.
HANG: Jó van, baszd meg, de csak valahogy
be kell ezt a két kurva kannát nyomni a
kurva egy résen keresztül, be…

30

tiszatáj

MAGYAR SZÁSA: Miféle két kannát? Eddig
csak egyről volt szó.
HANGOK: Tegnap nem volt kiszolgálás… Nekünk meg mennek a gépek a határban…
Szánt az eke, szaporodik a barázda…
MAGYAR SZÁSA: Annak az ideje már lejárt,
elvtárs…
HANGOK: Ne baszakodjál itt velünk Sanyi,
mert lerobbantunk a kurva vezetékedről, oszt az is a tied lesz! Neked van olajad, nekünk van kézigránátunk meg trotilunk az oroszoktól.
MAGYAR SZÁSA: Rendben van, adjátok kettesével!

BÉLA PÁRTTITKÁR: Elvtársam, döntsük el, te
elvből árulod a Barátság Kőolajvezetékből lopott olajat, vagy anyagi érdekeltségből. Mert ha elvből, én úgy jelentelek
fel, hogy ott rohadsz életed végéig az
oroszok börtönében, mint a nagy Szovjetuniót megkárosító féreg. De ha anyagi érdekek vezetnek, amit erősen tudok
feltételezni, akkor mindegy, hogy Béla
párttitkárnak vagy Béla papnak adod el
az olajadat. Nemdebár?
MAGYAR SZÁSA: Ezt nem hiszem el… Béla
tisztelendő úr is itt van?
BÉLA PÁRTTITKÁR: Itt hát, csak ő hátrébb áll.
BÉLA PAP (távolabbról szól a hangja): SaMéri az anyagot, szedi a pénzt, dobálja le a
nyikám, a kommunistákat ott rövidítjük
földre, mert már nem fér a zsebébe. Egymeg, ahol csak tudjuk… Mérd az olajat,
szer két óriási kanna tolakszik be a résen,
isten nevében, hadd károsodjanak ezek
oldalán hatalmas felirat: MSZMP.
az istentagadó vörösök.
MAGYAR SZÁSA: Mi a bugyborékolós nagy ló- MAGYAR SZÁSA: Mekkora kannák ezek?
fasz ez itt? Magyar Szocialista Munkás- BÉLA PÁRTTITKÁR: Per sacc egy hektósak.
párt-megakaneszterek? Ki a tulajdonos? MAGYAR SZÁSA: És minek neked ennyi olaj,
párttitkár Béla?
BÉLA PÁRTTITKÁR: Arc nem kell, Sanyikám,
BÉLA PÁRTTITKÁR: Nem mindegy neked? A
arc az nem kell! Te mondtad.
fontos, hogy kifizetem. Sokat fogyaszt
MAGYAR SZÁSA: De a tied kell, csirkefogó!
az új verdám.
(Párttitkár Béla dugja be a képét.) Ezt
nem hiszem el. Párttitkár Béla! Hát te is MAGYAR SZÁSA: Van új verdád?
BÉLA PÁRTTITKÁR: Van. Hamarosan megláinnen hordod az olajat?
tod. Na, tankolj már, a szentségét… boBÉLA PÁRTTITKÁR: Jobb helyet és olcsóbb
csánat, atyám.
olajat nem ismerek a környéken.
MAGYAR SZÁSA: Mire ezeket megtankolom,
MAGYAR SZÁSA: Ha ezt én tudom…
ideérnek a rendőrök.
BÉLA PÁRTTITKÁR: Akkor mi van, ha te ezt
BÉLA PÁRTTITKÁR: Nehezen. Azok még Béla
tudod?
tisztelendő úrnál is hátrébb állnak, és
MAGYAR SZÁSA: Az van, hogy egy csöpp
türelmesen várnak a sorukra.
olajat sem kaptál volna, még a hajadra
sem, te tetű.
12. jelenet
A színpad előterében hosszú asztal, mögöt- Magyar Alexandrovna. Előttük az asztalon
te ülnek rendezői balról kezdve: Béla tiszte- mindenféle finomság, amit csak szem-száj
lendő úr, Magyar Alexandrovna, ukrán
elképzel, italok, ételek, sült malac,
Szása, Lány Alexandra mint menyasszony, a szájában citrommal, esküvői torta csókoFiú Szása mint vőlegény, ukrán Szása és
lódzó galambpárral…

2011. január
BÉLA PAP: Mégsem megy a fejembe ez az
ülésrend, kedvesem. Maga példának
okáért, miért nem a férje mellett ül?
MAGYAR ALEXANDROVNA: Én éppen hogy a
férjem mellett ülök, tisztelendő úr.
BÉLA PAP: Ez esetben erősen meg kell lepődjem, asszonyom, eddigi tudomásom
szerint Szása volt a férje.
MAGYAR ALEXANDROVNA: Az volt, kérem,
Szása, de hamarosan Szása lesz a férjem.
BÉLA PAP: Nem voltak eddig összeházasodva?
MAGYAR ALEXANDROVNA: A másikkal igen.
Ezzel majd fogunk.
MAGYAR SZÁSA: Érzed, milyen illata van a
szélnek?
UKRÁN ALEXANDRA: Érzem. A szarszagot
hozza felénk a dombról. Érzem, és
mindjárt elhányom a belemet.
MAGYAR SZÁSA: De azt a szagot elnyomja a
te bőröd szerelmi illata, kipárolgása…
UKRÁN ALEXANDRA: Annyi kölni van rajtam,
hogy ha leizzadnám magamról, parfümös boltot nyithatnánk.
MAGYAR SZÁSA: Neked meg most hirtelen mi
bajod? Az ember teszi-veszi itt magát
meg a szépet, te meg csak beszólsz, meg
úgy beszólogatsz.
UKRÁN ALEXANDRA: Azt hiszed, vak vagyok?
Hogy nem veszem észre, mellettem
ülsz, közben a feleséged felé pillogsz…
MAGYAR SZÁSA: Nem pillogok a feleségem
felé… egyáltalán… azt se tudom, hol ül a
feleségem…:
UKRÁN ALEXANDRA: Ejnye már, kis bolondom, nehogy fölkapd a vizet! Mi ukrán
nők szeretünk féltékenyek lenni. Vagy
annak mutatkozni. Annál édesebb a kibékülés! Gyere, csókold meg a te búgó
kis gerlicédet! (Csókban forrnak össze.)
BÉLA PAP: Szabad megkérdeznem, hogy melyik a másik, és melyik az ezzel?
MAGYAR ALEXANDROVNA: Mi az, hogy ezzel?
BÉLA PAP: Azt tetszett mondani: a másikkal

31
igen. Ezzel majd fogunk.
MAGYAR ALEXANDROVNA: A másik Sándor,
a magyar Szása. Ez pedig az én leendő
férjecském, az ukrán Szása. Ezzel fogok
élni ezentúl.
BÉLA PAP: Még mindig az értetlenség mezején bolyong nehézkes elmém. Ha egyik
a másik, és ha másik az egyik, akkor
most ki kinek a mije, kérem?
MAGYAR ALEXANDROVNA: Lényeg a lényeg,
én szerelmes vagyok ukrán Szásámba.
De annyira, hogy ha meglátom – hajoljon közelebb, atyám – benedvesedik a
bugyim tőle.
BÉLA PAP: Bűnös elhatározás, bomlott kémiai folyamatok, de a helyzet és a nő
teljesen megátalkodottnak látszik. És ha
egy nő megátalkodott, annak aztán
mondhatsz, amit csak akarsz. Tehát,
maga beleszerelmesedett ukrán Szásába.
MAGYAR ALEXANDROVNA: Ahogy mondja.
Fülig. Vállig. Mellig… (Halkul a hangja,
csak azt látjuk, hogy a pap előbb az arcát takarja el, azután pedig a fülét fogja be.)
FIÚ SZÁSA: Boldog vagy, én kis aranymálinkóm?
LÁNY ALEXANDRA: Bolond vagyok, tehát
boldog, te oroszlánhímek királya.
FIÚ SZÁSA: Talán egyeztetni kéne az állatvilágban a szaporodásban egymásnak
megfelelő nemi szervekkel rendelkező
állatokat…
LÁNY ALEXANDRA: Fütyülök az állatok nemi
szervére. Nekem a tiéd a fontos, azt meg
egy oroszlán is megirigyelheti.
FIÚ SZÁSA: Ami a legfontosabb: nem tudnak
elvinni innen már soha többé, hallod?
LÁNY ALEXANDRA: Hallom. És ezt neked köszönhetem, én berber hímem, életem
oroszlánja.
FIÚ SZÁSA: Az oroszlánban benne van az
orosz szó is. Nem lehetnék tigris, vagy

32
elefánt, netán leopárd, krokodil, alligátor, puma…
LÁNY ALEXANDRA: Pina… nem ezt akartad
mondani?
FIÚ SZÁSA: Komolyodj már meg, Szása! Boldogok leszünk, és a sok, neked olyan
fontos párzás eredményeképpen, lesznek gyerekeink…
LÁNY ALEXANDRA: Párzunk, és porzunk,
mint a virágok, és lesznek gyerekeink,
és boldogok leszünk.
FIÚ SZÁSA: És mit szólsz a meghibbant öregekhez?
LÁNY ALEXANDRA: Öregek? Csöppet sem
öregek még – ezek.
FIÚ SZÁSA: Nem furcsa, hogy egyszer csak
csereberéltek egyet?
LÁNY ALEXANDRA: Családban marad. Hadd
élvezzék ki, ami még hátra van nekik.
Az is lehet, hogy egy idő után majd négyesben nyomják…
BÉLA PAP: És ő hogyan viszonyul az ön, hogy
úgy mondjam, testi vágyaktól némiképpen túlfűtött érzelmeihez, madám?
MAGYAR ALEXANDROVNA: A legteljesebb
mértékben – és főleg méretekben – viszonozza azt. Amikor például fölém magasodik, és én látom fölmeredni…
BÉLA PAP: E szexuális szabadosság részletezésétől már igazán kíméljen meg, kedves Alexandra. Én felvilágosult papnak
tartom magamat, de nem kívánok más
álló faszáról szentbeszédeket hallani.
Térjünk vissza a lélek tereire. Az egy
pap igazi terrénuma. Elárulná, mit szól
a kedves férje a maguk, hogy úgy mondjam, az önök kicsapongó életformájához?
MAGYAR ALEXANDROVNA: A legteljesebb
mértékben helyesli azt. Mi több, ő volt
az, aki felfedezte benne a nagy lehetőséget.
BÉLA PAP: A nagy lehetőséget. Hogy megmondjam az őszintét, ez a Sándor min-

tiszatáj
dig is egy tutyimutyi seggfej volt, már
megbocsásson.
MAGYAR ALEXANDROVNA: Ne gondolja!
BÉLA PAP: Ezek után mit gondoljak?
MAGYAR ALEXANDROVNA: Hogy egy díszkan.
Képzelje, már jóval előttem, mármint az
én talpig szerelmem előtt, összeszűrte a
levet Szásával.
BÉLA PAP: Nahát… Ő is meg maga is… Tehát, ez a Sándor egy olyan? Tudja…
Amolyan… Más jellegű…
MAGYAR ALEXANDROVNA: Azt hiszem, valamit félreértett a tisztelendő úr. Szásám
– a másik, a régi – Alexandrával jött
össze, szűrt levesileg.
BÉLA PAP: Na, most megkönnyebbültem.
Megállj! Hiszen én ezen sem könnyebbülhetek meg! A szents… sokasága áldja
az urat…
MAGYAR SZÁSA: Elébe álltam, azt mondtam,
figyelj rám, mondanivalóm van, és
megmondtam neki, hogy téged szeretlek.
UKRÁN ALEXANDRA: Én másként emlékszem.
Ő jött rá, aztán jött rám, én meg mondtam, mit van úgy oda, ha te dugsz engem, a Szását, mármint, az enyémet,
dugja ő.
MAGYAR SZÁSA: Így is lehet fogalmazni. De
nem jött volna rá, ha én nem akarom,
hogy rájöjjön. Direkt hagytam nyomokat.
UKRÁN ALEXANDRA: A karomon, te hülye,
amiért jó pár pofont kaptam Szásától
esténként. Azt mondod, te akartad,
hogy rájöjjön?
MAGYAR SZÁSA: Mi mást akarhattam volna
ahhoz, hogy elérjem életem értelmét,
hogy elérjelek téged, te, te, te…
BÉLA PAP: Szodoma és zongora! Azt hiszik,
ez csak így megy? Hogy egyik ide, másik
oda, egyik oda, másik ide…
MAGYAR ALEXANDROVNA: Azt gondoljuk,
nagyméltóságú uram. Cseréltünk. Cse-

2011. január
rebere… Tövig bele…
BÉLA PAP: Cseréltek? Egymás között? Mint
lovat a vásárban?
MAGYAR ALEXANDROVNA: Szokták a sárló
kancákat és a felhevült csődöröket vérfrissítés céljából cserélgetni a jobb istállókban, atyám…
BÉLA PAP: De az élet nem istálló, gyermekem…
MAGYAR ALEXANDROVNA: Az élet valóban
nem istálló, atyám. Az élet egy nagy,
bűzölgő trágyadomb…
UKRÁN SZÁSA (feláll, kicsit részegnek látszik, kezében decis pohárban vodka):
Figyelem! Fegyelem! (Hátra mutat,
a szemétdombra.) Kegyelem!
Mindenki nevet. Nem veszik észre, hogy
hátuk mögött, a kerítés túlsó felén megjelenik párttitkár Béla. Nem tudni, hogy csinálja, de szinte bokáig látszik, olyan, mint
egy jelenés a magasban. Kedvtelve figyeli
a neki háttal ülők-állók esküvői mulatozását.
UKRÁN SZÁSA: Talán nem engem illetne az
első tószt, de nekem van a legtöbbfelé
mondanivalóm. Kezdem azzal, hogy
ideérkeztünk a szovjet egységekkel, ebbe a kedves kis városba.
LÁNY ALEXANDRA: Apuska, ne a teremtésmítoszoktól kezd…!
UKRÁN ALEXANDRA: Elhallgass! Apád beszél,
s bár te vagy a menyasszony, akkor is
tisztelettel tartozol neki.
LÁNY ALEXANDRA: Bocsánat, apuska, meséld
el a vízözön történetét!
UKRÁN SZÁSA: El is mesélem. Azt mondták
nekünk, egy kis szovjet tartományba vezényeltek bennünket, fenntartani a rendet. Mi ezt elhittük. Hamarosan rá kellett jönnünk, hogy ahol eleve rend van,
ott nincs mit fenntartani. Így aztán csak
a laktanyában tartottuk fenn a rendet,
ott is fölöslegesen. Amikor elérkezett az
afgán–orosz háború híre, készültségbe

33
helyeztek bennünket. Itt, ebben a kisvárosban. Ha volt, van, lesz itt valaha is
egyetlen afgán, akkor én… akkor én…
nem iszom meg a vodkámat… (Nevetnek, nevet párttitkár Béla is, de nem
hallják, nem veszik észre, ahogy a továbbiakban sem.) Az előtt is, az után is,
gyakran kaptunk kimenőt, mi, tisztek,
a városba. És megismerkedtem Szásával, az én barátommal, megmentőmmel. A gyermekeink megszerették egymást, feleségeink összebarátkoztak. Erre isszuk az első poharat! (Isznak, és
rögtön újratöltenek.) Megismerkedtem
Béla tisztelendő-pópa úrral, aki sok
mindenben felnyitotta a szememet. Övé
a második pohár! (Isznak, és rögtön újratöltenek.) És amikor döntés született
arról, hogy kivonulunk az országból, mi,
szovjet ármijá, úgy határoztam, én nem
hagyom itt ezt a kedves országot, ezeket
a kedves embereket! A harmadik pohár
Magyarországé. (Isznak, és rögtön újratöltenek.) A trágyadomb alatt építettük meg a búvóhelyet, s mire a kivonulás aktuálissá vált, el tudtunk rejtőzni
benne. Így éltünk itt két hétig. A negyedik pohár a túlélésé – sikerült itt maradnunk, a szovjet csapatok már bevagoníroztak, két órán belül elindulnak.
Kisebb gondjuk is nagyobb, mint hogy
bennünket keressenek. A negyedik pohár a túlélésé! (Isznak, és rögtön újratöltenek.) Köszönünk nektek mindent,
drága magyar barátaink! És most elértünk a nagy pillanathoz: gyermekeink
esküvőjét üljük. Én állom. Ez egy álom.
(Valamennyien nevetnek.) Nem csak
megmaradtunk, itt maradtunk, de még
a barátságból családi kapcsolatok is kialakultak. Az utolsó poharamat a fiatalokra, a családra ürítem. (Isznak, és
rögtön újratöltenek. Taps.) Szása, te
következel!

34
MAGYAR SZÁSA: Örülök, hogy Szása barátom
előttem beszélt, mert ellőtt egy csomó
poént, amit nekem kellett volna elmondanom. Valóban így történt, egy őszi
napon, egy ruhaboltban, kell hogy emlékezzetek rá, Szása, akarom mondani,
Alexandra, pontosítva mindezt, ukrán
Alexandra, kabátot akart venni magának. De még nem ismerte a nyelvet. Akkor mi, a feleségemmel, a drága Szásával, akarom mondani, a volt feleségemmel, Alexandrával, segítettünk neki. A segítségből barátság született,
a barátságból szerelem. És itt nem csak
a fiatalokra gondolok, akikre ez úton
emelem a poharamat. (Isznak, és rögtön újratöltenek.) A szerelem a felnőttek között is kibontakozott a dezertáció
– bocsáss meg, Szása…
UKRÁN SZÁSA: Semmi baj, Szása…
MAGYAR SZÁSA: Szóval Szása dezertációja…
bassza meg, hogy mindig ez a szó jön a
számra… bocsáss meg, Szása…
UKRÁN SZÁSA: Menj tovább, Szása, akkor ki
tudod kerülni…
MAGYAR SZÁSA: Köszönöm. Abban az időszakban tehát, miután dezertált…
BÉLA PAP: Semmi bassza meg, semmi bocsánat… tovább, az irgumburgumát!
MAGYAR SZÁSA: Köszönöm, atyám, drága
Bélám, te cukifej, szóval, elkezdtük
smárolni egymás feleségét, és most el is
cseréltük a feleségeket, csak attól félek,
részegen visszacseréljük néha…
UKRÁN SZÁSA: Az se lesz akkora baj, hogy eltörik rajta a barátságunk…
MAGYAR SZÁSA: Akkor én erre most emelem
poharamat! (Isznak, és rögtön újratöltenek.)
BÉLA PAP: Én csak annyit mondok, nem helyeslem, amit csináltok, vén hülyék, de
tetszik! Arra emelem poharam, hogy
megmentettünk három lelket a kommunista pokoltól, mostantól közénk

tiszatáj
tartoznak! (Isznak, és rögtön újratöltenek.)
UKRÁN SZÁSA: Na, elő a harmonikám, amelyik hallgat két hét óta! Fiatalok, táncoljatok, én meg elhúzom nektek a Moszkvai éjszakát.
FIÚ SZÁSA: Miért a Moszkvai éjszakát?
UKRÁN SZÁSA: Mert Kijevi éjszakák című dal
nincs, te mafla!
Táncolni kezdenek. A két fiatal egymással,
a két nő és magyar Szása pedig összekapaszkodva imbolyog. Hirtelen égszakadásszerű zaj hallatszik, a kerítést, amely fölött
párttitkár Bélát láttuk magasodni, egy
harckocsi csöve üti át, a harckocsi tetején
ott áll párttitkár Béla. Pillanatok sem telnek el, a társaság még ki sem jön a megdöbbenésből, amikor berúgják a kaput,
orosz katonák törnek be rajta, géppisztolyukat a mulatókra szegezik, kicsit váratva
magára, megjelenik az a tiszt, akit eddig
ukrán Szása álmában láttunk.
LAKTANYAPARANCSNOK: (erős akcentussal)
Mi itt folyik?
MAGYAR SZÁSA: Lakodalom.
LAKTANYAPARANCSNOK: Ki vőlegény?
FIÚ SZÁSA: Én vagyok a vőlegény.
LAKTANYAPARANCSNOK: Ki menyasszony?
LÁNY ALEXANDRA: Én vagyok a menyaszszony.
LAKTANYAPARANCSNOK: Te nem lenni orosz?
LÁNY ALEXANDRA: Ukrán vagyok.
LAKTANYAPARANCSNOK: Akkor hogy esküvő
megy?
LÁNY ALEXANDRA: Kikeresztelkedtem.
LAKTANYAPARANCSNOK: Kikeresztelekedtel.
Mit jelent?
LÁNY ALEXANDRA: Katolikus vagyok.
LAKTANYAPARANCSNOK: Papír van?
LÁNY ALEXANDRA: Igen, tessék, itt a keresztlevelem.
LAKTANYAPARANCSNOK: Ki aki kikeresztelekedett?

2011. január
BÉLA PAP: Én.
LAKTANYAPARANCSNOK: Maga ki én?
BÉLA PAP: Én a község papja vagyok.
LAKTANYAPARANCSNOK: Aha. Akkor közseg
papja takarodik innen, nem bírom papszagot.

35

LÁNY ALEXANDRA: Tudtam, éreztem…
FIÚ SZÁSA: Meghalok nélküled…
LAKTANYAPARANCSNOK: Nem te meghalsz,
aki itt meghalsz, az más lesz. Ki lány
anyja?
MAGYAR ALEXANDROVNA: Én.
MAGYAR SZÁSA: Te… megőrültél?
A pap tanácstalanul néz körbe, a többiek a
LAKTANYAPARANCSNOK: Te mit ugrálsz, mint
fejükkel integetnek, hogy menjen. Nehézkes
kinek baja van?
léptekkel, szívvel elmegy.
MAGYAR SZÁSA: (valamit megért) El akartam búcsúzni tőle.
LAKTANYAPARANCSNOK: (meglobogtatja a
keresztlevelet) Ez van kresztleveled. Be- LAKTANYAPARANCSNOK: Majd kérsz víza, semeddig se tart, jössz, látogatsz, eszel
szelek magyarul, hogy ezek is megértkaviár és iszol vodka meg pezsgő
sek, mi történik itt. Itt az igazsag fog
Moszkvaban. Szovjetunióban minden
történni meg. Szoval, ez kresztleveled.
van.
MAGYAR SZÁSA: Igen, az. És ez feljogosította
arra, hogy a fiammal házasságra lépjen. MAGYAR SZÁSA: Jó ötletnek tűnik.
LAKTANYAPARANCSNOK: Szóval, te anyja
LAKTANYAPARANCSNOK: Értem. Van
lánynak? Amaz asszony jobban hasonhazassági level is. Lathanám, kérem?
lít. Tudod te… Titeket vigyétek ki voFIÚ SZÁSA: Tessék, két tanú is aláírta.
nathoz, megyünk haza, nagy SzovjetLAKTANYAPARANCSNOK: Latom. Egy
unióba.
kresztlevel. Meg egy hazassági level.
Minden rendben. (Mindenki megkönyA két nőt megragadják, elvonszolják. Az
nyebbülten néz egymásra. A tiszt
ezt megakadályozni akaró fiatal Szását
azonban egy váratlan mozdulattal
puskatussal csapják fejbe, aki nyomban elszéttépi a keresztlevelet.) Volt kresztájul. A tiszt körbejárja a kölyköt.
level, nincs kresztlevel.
MAGYAR SZÁSA: Mit művelt? Mit merészelt? LAKTANYAPARANCSNOK: Kar, hogy megszünt
LAKTANYAPARANCSNOK: Marad helyen, gepmalenkij robot. Kivalo munkaero lehetett volna belole.
pisztoly könnyen sül, baleset, maga halva a szardombjan. En nem muveltem
Felnéz, ott áll előtte ukrán Szása. Farkassemmit, jött szél, tépte level, darabokra,
szemet néznek.
dobjuk bele trágya.
LÁNY ALEXANDRA: Elvisznek engem is…
LAKTANYAPARANCSNOK: Nő bemegy hazba.
FIÚ SZÁSA: A házasságlevél…
Ott marad, míg a kapu be nem csukodik
LAKTANYAPARANCSNOK: Da, da, itt van
utanunk. s mind, ami itt torten, elfelejti,
hazassaglevél. Egy magyar legeny meg
orokre. Ha nem, s rola beszél, mi tudjuk
egy orosz leány. De az orosz leánynak
meg, s tudjuk, mit kell tennunk. Megy!
nincs kresztlevele, így nem lehet ma(Megvárja, míg Ukrán Alexandra begyar katolikus kedvese felesege. Meg
megy, utána Ukrán Szásához.) Mi
kell varni kresztlevel, utana lehet hazasismerjuk egymast. Te vagy katonam,
sag. Addig mi visszuk vissza lany matisztem, vagy maskaraban. Szanalmas.
gunkkal Szovjetunió. Nalunk az van
Ket hete bujkaltal fold alatt, fold felett,
szabaly.
lofasz tudja, hol, de most itt vagy. Tu-

36
dod mi buntetesed?
UKRÁN SZÁSA: Tudom. Ki fog végeztetni.
LAKTANYAPARANCSNOK: Da, da. Csak azt
mondjad meg nekem, miert te nem
akartal hazajonni innen nagy Szovjetunióba?
UKRÁN SZÁSA: Nem akarok Afganisztánba
menni harcolni, hogy lenyúzzák az arcomat.
LAKTANYAPARANCSNOK: Afganisztannak
vege.
UKRÁN SZÁSA: Mindig lesz Afganisztánja
Szovjetuniónak, csak nem annak fogják
hívni.
LAKTANYAPARANCSNOK: Okos, okos, nem véletlen, hogy tiszt vagy. Orosz vagy?
UKRÁN SZÁSA: Ukrán.
LAKTANYAPARANCSNOK: Ukrán. Ez szerencsed. Ha orosz lennel, lovetnelek bele a
pöcegodorbe, ide ni! De mert csak ukran vagy, megkegyelmezek. Te orokre
elfelejted ezt a ket hetet. Jelentes van
rola, papírra fektetve le van, de emberek nem tudjak. Jossz velem allomasra,
vissza velem Szovjetunió. Mintha tortent volna mi sem. Lesz gondoskodasom terolad, hogy visszaszerezd becsület. Az összes haboruban az elso sorban
fogsz menni, s majd utobb-elobb visszaszerzed a becsuletedet – hacsak hosi
halalt nem halsz közben. Vigyuk tiszt
elvtarst, de szoros orizetben.
Elindulnak. Elöl két katona, mögöttük két
katona között ukrán Szása, őket követi a
tiszt, akit hátulról is két katona biztosít.
MAGYAR SZÁSA (kellő öntudattal): És velem
mi lesz?
LAKTANYAPARANCSNOK: Az ön sorsa Béla
párttitkar elvtars kezében van lepakolva. Feltehetőleg feladja a magyar rendorségnek dezertorök bujtatásaért, s ül
borton…
Kilép az ajtón, de még visszafordul, és köp

tiszatáj
egyet. Párttitkár Béla átugrik a kerítésen,
és ott terem a hüledező magyar Szása mellett.
MAGYAR SZÁSA: Béla, te hogy lehetsz ilyen
mocsok!
BÉLA PÁRTTITKÁR: Jobban tennéd, ha szebben beszélnél a tulajdonostársaddal!
MAGYAR SZÁSA: Kivel, te rothadék spion?
BÉLA PÁRTTITKÁR: Hagyjuk ezeket az erkölcsi megközelítéseket másra… Ma az üzlet dönti el, ki vagy, milyen vagy, erkölcsös-e vagy erkölcstelen.
MAGYAR SZÁSA: A te világodban.
BÉLA PÁRTTITKÁR: A tiédben is, kispajtás.
MAGYAR SZÁSA: Ne kispajtásozzál itt, te
pondró.
BÉLA PÁRTTITKÁR: Kértelek, hogy az üzlettársaddal ne használj ilyen kifejezéseket!
MAGYAR SZÁSA: Miféle üzlettársról beszélsz
itt folyton?
BÉLA PÁRTTITKÁR: Beszálltam az olajba.
MAGYAR SZÁSA: Az én olajamba?
BÉLA PÁRTTITKÁR: A tiédbe. Hetven harminc
arányban. Jutányosnak tartom, hogy
meghagyok neked harmincat.
MAGYAR SZÁSA: És ezt hogy képzeled?
BÉLA PÁRTTITKÁR: Az oroszoktól van egy
jegyzőkönyvem, ügyvédi letétben, hogy
te évek óta csapolod és árulod az olajukat. Azon felül egy másik, hogy a trágyadombod alatt bújtattál két hétig három dezertőrt, köztük a szovjet hadsereg egy tisztjét. Ha én ezzel beállítok a
rendőrségre…
MAGYAR SZÁSA: Rohadék. Ne állíts be a
rendőrségre!
BÉLA PÁRTTITKÁR: Na látod, tudsz te emberi
nyelven is beszélni. Ez még nem minden. Még hálás leszel nekem egyszer, és
szégyellni fogod, hogy lepondróztál.
MAGYAR SZÁSA: Én ugyan…
BÉLA PÁRTTITKÁR: Ukrán-magyar vegyesvállalatot alapítunk, már megvannak az

2011. január
ukrán partnerek, valamennyien leszerelő katonák, kivéve a te hülye Szásádat,
akit addig visznek tovább, míg valahol
seggbe nem lövik, és a halántékán jön ki
a golyó.
MAGYAR SZÁSA: Miféle vállalat lesz ez?
BÉLA PÁRTTITKÁR: Mi fogjuk ellenőrizni az
ukrán-magyar határforgalmat.
MAGYAR SZÁSA: Ukrán-magyar maffia?
BÉLA PÁRTTITKÁR: A melónak és a pénznek
nincs szaga. Csapj bele!
Magyar Szása pár pillanatig habozik, azután belecsap párttitkár Béla tenyerébe.
BÉLA PÁRTTITKÁR: Gyere, nézd meg a tankomat!
MAGYAR SZÁSA: Honnan vetted azt a tankot?
BÉLA PÁRTTITKÁR: Rajtatok keresztül az oroszoktól, csak még nem érkezett meg
hozzád a számla. Rakom én befelé,
baszki, nem csak szedem ki a zsírt.
MAGYAR SZÁSA: Azért kellett az a két buzi
nagy marmonkanna…
BÉLA PÁRTTITKÁR: Gondoltad, mostanában
olajat iszom esténként pálinka helyett?
Az ám, pálinka. Szása, egy pálinkával
meg kéne pecsételnünk az üzletet.
MAGYAR SZÁSA: Bűzletet.

37
BÉLA PÁRTTITKÁR: Majd ha ömlik befelé a lé,
akkor nem leszel ilyen finnyás. Tanuld
meg, a pénznek nincsen szaga. Na, jön
az a pálinka, vagy nem jön?
MAGYAR SZÁSA: Szása, hozz ki kétszer egy
deci pálinkát… meg magadnak egyet…
meg… az ám, kis Szása hova lett?
UKRÁN ALEXANDRA (kifelé jövet): Elrohant
az állomás felé, de már biztosan nem érte el a vonatot.
MAGYAR SZÁSA: Szegény gyerek.
BÉLA PÁRTTITKÁR: Hadd edződjék! Egyébként, már neki is megvan a helye az üzletben. Ő lesz a behajtók feje… Most
meg mit rázod itt magadat fölöslegesen? Neki nem kell hajtani, csak a kopaszokat összefogni, meg a törött baseball-ütőket pótolni. Na, igyunk végre,
utána megyünk tankot nézni. (Isznak.)
Holnap jönnek a munkások. Szállodát
építünk a trágyadomb helyére…
MAGYAR SZÁSA: Te végig tudtad?
BÉLA PÁRTTITKÁR: Hát nem mindegy? A kakast tartsd meg. Egyedi darab. Ekkora
marhát, mint te, Szása…
MAGYAR SZÁSA: Baszódj meg… élet…

38

tiszatáj

FODOR ÁKOS

17

Is
Nagy pohárból is
lehet kicsit kortyolni.
– Ez is: szabadság!
Antipátosz
Nincs „jutalom”, nincs
„büntetés” – csakis
következmény van.
Egy szelíd xénia
Az ISMERETLEN
nem olyan veszélyes, mint
az, kit-mit „ismersz”.
Tükör
A világ tőlem
elvonultan él. Oka
biztosan van rá.
1:1
Éltem? Működtem.
Lelkiismeretem jó
– csak a kedvem rossz.

2011. január

39
Optika
(pesszike)
Hogy milyen szépek
a fiatalok: csak az
öregek látják...
Nyilatkozat
Filantrópia?
– Néhány embert szeretek,
de a többit: nem.
A jámbor beteg sírfelirata
Orvosai eltiltogatták. Mindentől.
– Hallgatott Rájuk...
„Kollektív bölcsesség”
Agyrémvágyálom.
(Csak egy magányos hülye
találhatta ki...)
Trendellenesség
Szótlanná tesz a
holmikorésmennyiért.
– Én beszélgetnék.
Tanács
Ha félsz a tűztől:
menj hozzá mind közelebb,
hogy szíthasd, olthasd.

40

tiszatáj
Vice versa
az ég a földig
ér – így mi, földiek: mind
az égig érünk
Labda-napló
Koptat a Játék:
közelít a semmihez,
mit körülveszek.
Észmész
El-elveszítem
bizonytalanságomat
– egységbeejtő...!
Betegnosztalgia
Gondolható a
tegnapi rosszullétről:
„Az azért jobb volt...!”
A magabiztosságról
Előadónak:
kötelező. Szerzőnek:
nem ajánlatos.
Kilégzés
a Nagy Kertet már
nem nekem kell gondoznom:
ingyen csodálom

2011. január

41

J ÓNÁS TAMÁS

Zokogás közben

már nem szeretni kéne ami elmúlt
már elhagyni a régit ami holt
a szemet azért nyitva hagyni mégis
a szívet zárni mégse valami bolt
mert nem szabad a non stop nyitva tartás
mert nem szabad az állandóan fáj
az eltelt idő lassan halmozódik
és elfogy a szív a vese vagy a máj
jaj édesanyám olyan egyedül vagy
olyan egyedül vagyok hogy jaj
a térdemért az alázatosságért
folyik valami háború vagy harc
de nem tudok más lenni csak az apu
az ő tartása tart az igaza
már nem tudom hogy hol laktok de kérlek
még utoljára hadd menjek haza

Gondolatok az ölnek

Ha nem hazudsz, te szemtelen.
Benned vagyok, s te nem velem.
Hát hol zokogjak? Hol az álom?
Csókban, sikerben nem találom.
Altass el illatos, langyos őszi öl.
Hozzád zuhantam ki a semmiből.
Nyiss szét lábakat, ne rejtekezz.
Nem vagy hasonló semmihez.

42

tiszatáj
Has alatt, comb fölött, mint az ágy,
amit békén hagyott már rég a vágy,
olyan vagy, mint a hajnalok,
s hajnal vagyok, ha ott vagyok.
Micsoda csend van benned, és
micsoda húsos szenvedés.
Miféle bűn, miféle reszketés!
Folytonos hazaérkezés.
Altass el, suttogj, csillapíts.
A dédelgetésnek ára nincs.
Mit bánom én, hogy női, férfi.
Aki akarja, félreérti.
Tiltott kanóc, és szikrakő.
Dacos faként áll az idő.

ANTONIO FRANCISCO LISBOA:
Hóseás próféta (Brazília)

2011. január

43

CSEPREGI JÁNOS

Az utolsó nap

Krétát enni? Tökre jó. Meleg, sós vizet inni? Tökre jó. Betegnek lenni? Tökre jó,
főleg ha nem akarok töri dogára tanulni. Mert ugye mi a francért is akarnék, ha a
felnőtteket úgyis csak az a sok hülye évszám érdekli, arra viszont a rosseb se kíváncsi, milyen jó lovagi páncélokat, harci méneket meg kőhajítókat tud rajzolni
az ember. Klafa befeküdni néhány órára egy kád hideg vízbe, aztán meg otthon
maradni lázasan, mikor nincs semmi kedvem felelni oroszból, hogy legádázabb
ellenségeim legnagyobb örömére megint jól összeszidhasson az Irina, hogy még a
Fortocskával se megyek semmire, mert hiába szép a kiejtésem, hiába beszélek
dallamosan, mégiscsak nyilvánvaló: semmit nem értek az egészből, fogalmam
sincs róla, hogy mi lett a Krásznájá Sápocskával, ismét csak bemagoltam az egészet. Becsszóra, néha szívesen, sőt boldogan iszom szóda helyett tejjel a citromos
limonádét, mert egy rettenetes erejű és kiszámíthatatlan természetű hasmenés
még mindig sokkal jobb, mint az, hogy újra kiröhögjenek testnevelésen, mert
csak négyszer tudom teljesen felhúzni magamat a rúdon, mert a féligek meg a
háromnegyedek nem adódnak össze. Szóval betegnek lenni baró, ha az ember
nem akar suliba menni, de baromira rossz, ha nem mehet, mikor kellene. Egy kis
láz, egy kis hányinger frankón nem probléma, de viszketni egy hétig, mellette
meg majdnem meghalni a kíváncsiságtól meg a félelemtől, az már tutira nem
annyira vicces. Rabnak lenni a négy fal között teli gatyával? Ennél minden csak
jobb lehet. De hát már csak ilyen az én formám. Én mindig csak akkor betegszem
meg igaziból, amikor egy csomó mindennek végleg el kell dőlnie, egy csomó
mindennek végleg ki kell derülnie, amikor olyasmi dolgokról kellene hallanom,
amik holtbiztos, hogy az egész életemet örökre meg fogják változtatni. Ilyenkor
én hiába nem eszem a krétát, hiába nem iszom a tejlimonádét, egyszerűen valahogy mégiscsak megnyekkenek. Ráadásul bárányhimlő hatodikban? Tök ciki.
Akkor már inkább halna meg az ember tisztességesen, találná fejbe egy távoli
bolygóról érkező meteorit, miközben a sivatagban idegen civilizációk nyomai
után kutat Däniken professzorral, vagy dőlne rá egy égő ház, miután kimenekített odabentről egy gyönyörű, ájult nőt, aki a szerelme, vagy egy síró csecsemőt,
aki természetesen nem a szerelme, esetleg egy öreg tudóst, aki később majd feltalál egy újfajta űrrakétát, esetleg valami még szuperebb dolgot. De nekem rohadtul nincs ilyen mázlim, és persze már soha nem is lesz.

44

tiszatáj

Negyedikben például volt az a hülye szerelmes levél. Pénteken még beraktam
a Dancs Viki padjába, hétfőn már ki is vették a vakbelemet. Soha nem fog kiderülni, hogy a műtétem napján nem rakott-e az enyémbe egy válasz-szerelmeslevelet, ami aztán valahogy elveszett, mire három hét múlva újra mehettem iskolába, vagy esetleg a legjobb alkalmat kivárva valaki egy éjszaka betört a suli épületébe, aztán ellopta, csak azért, mert féltékeny volt rám a Viki talán nagyon is
perzselő szerelme miatt. Soha nem fogok rájönni, hogy nem így történt-e igazándiból! Egyedül csak azt tudom, hogy amikor keresni kezdtem a padomban, akkor
frankón nem volt ott semmi, hiába izgultam heteken keresztül. Pedig ha nem betegszem meg, akkor lehet, hogy már két éve járnánk, meg minden, s talán egészen máshogy alakul az életem, így meg lehet, hogy soha nem is fogok megnősülni. Sőt, tutira nem.
Vagy ötödikben, amikor rajzversenyt hirdettek a suliban, olyat, amin álnévvel
bármilyen képet be lehetett adni, én meg egy hónapon keresztül naponta órákat
töltöttem azzal, hogy minél klafábban le tudjam rajzolni, ahogy egy fekete meg
egy fehér nindzsa harcol egymással. Hiába mondta a Feri, aki még be is öltözött
otthon a kedvemért nindzsának, plusz meg is mutatta azt a szuperül titkos nundzsakuzást, amit egyedül a kiválasztottak sajátíthatnak el, ráadásul ők is szigorúan csak bekötött szemmel csinálhatják, mert olyan gyorsak, hogy ha nézni akarná valaki a mozdulataikat, akkor annak egyetlen perc leforgása alatt kisülne a
szeme meg felforrna az agyvize, ezért aztán nekem is körbetekerte egy sállal a fejemet, úgy, hogy még majdnem meg is fulladtam tőle, hogy inkább vöröset rajzoljak a feketével szembe, mert mindenki tudja, hogy a fehéret a legeslegnehezebb lerajzolni fehér lapra, én mégis kitartottam. Nem volt könnyű, de én csak
húztam a vonalakat összeszorított foggal, csak rajzoltam, csak rajzoltam, annyira, hogy minden zsebpénzem elment filcre meg húszfilléres rajzlapra, de nem adtam fel. Egyébként meg holtbiztos, hogy én nyertem volna azt a bazi nagy csokitortát, ha a beadási határidő lejártának napján nem kapja be az a hülye küllő a
lábamat, s nem borulunk bele bicajostul a vízzel teli út menti árokba. Emlékszem, az orvos még vigyorogott is, amikor elmondta, hogy nem nagy dolog az
egész, csak egy szimpla kis zöldgally-törés a sarkamon, én meg az iskolatáskámra
és a benne lévő rajzomra gondoltam, reménykedtem, talán nem esett baja, pedig
igazából már abban a pillanatban, amikor félig az árokban feküdve kinyitottam a
szemem, éreztem, hogy életem talán legnagyobb lehetőségének konyec. Mert ha
én nyertem volna meg az első helyezést, nem pedig a Gugán Ági meg a Virággal
köszöntjük április negyedikét, akkor simán megeshet, hogy rögtön továbbküldtek volna valami megyei versenyre, onnan meg ki tudja, hová? Ma meg már
Amerikában élnék, és avval keresném halálra magamat, hogy én rajzolom az
egész világon a legszuperebb képregényeket. Így meg nemhogy nagy lóvé meg
New York, de még torta se lett az egészből, pusztán azért, mert nem tartottam

2011. január

45

elég messze a lábamat a hátsó keréktől, mikor a Feri versenybicajának a csomagtartóján utaztam.
Szóval lógni a suliból baró, de közel tizenhárom évesen nyomorult bárányhimlővel feküdni itthon, miközben tövig rágom a körmeimet, néha pedig alig tudom megállni, hogy el ne bőgjem magam a félelemtől vagy a viszketéstől, az azért
már tökre más. Mert nem elég a rettegés, hogy állandóan az jár a fejemben, vajon
rájött-e már valaki, hogy én voltam, kellenek még ezek a hülye pöttyök is, amik
nemcsak hogy elborítják az egész testemet, ráadásul még folyton viszketnek is.
Legszívesebben egész nap vakaróznék, de egyrészt nincs elég ujjam hozzá, másrészt meg biztosan ugrik a húsvéti, a születésnapi, a karácsonyi meg úgy általában az összes ajándék egész évre, ha nagymama rajtakap. Mivel azonban idáig
nem kapott rajta, mindennap főzi nekem a világ legfinomabb madártejét, de hogyan is lenne étvágyam, mikor ennyire közel a vég. Péntekig ráadásul minden este belázasodtam, és hiába akartam a gyengeség miatt inkább az ágyban maradni,
mégis muszáj volt esténként megfürdenem, mert nagymama addig nem volt hajlandó krémmel bekenni a kiütéseimet, szóval jól megzsarolt, amit soha nem vártam volna tőle, most már jól tudom, hogyan érezhette magát az a Julius Caesar,
amikor megszurkálták a bicskájukkal a mocsok rokonai.
Végül azonban csak eltelt ez a nyomorúságos hét, holnaptól pedig újra mennem kell suliba, de már rohadtul nem vagyok biztos benne: nem választanám-e
inkább mégiscsak az öregkoromig tartó viszketést és étvágytalanságot helyette.
Mert hát simán előfordulhat, hogy már mindent tudnak rég, mert esetleg meglátott valaki, idáig meg csak arra vártak a tanárok, hogy végre meggyógyuljak, nehogy véletlenül akkor nyuvadjak ki, mikor az igazgatói irodában közlik velem: kirúgtak, életem hátralévő részét pedig egy föld alatti tömlöcben vagy javítóintézetben kell töltenem. Aztán már vágnak is be valami sötét kocsi csomagtartójába,
irány Paradicsompuszta, vagy Szibéria, vagy valami még sokkal-sokkal szörnyűbb hely, mondjuk olyan, ahol a csokoládét és a téli fagyit még hírből sem ismerik, ráadásul minden étkezésre spenótot meg krumplicukrot kap az ember,
videofilmek meg egyáltalán nincsenek! Negyedik óta minden évben baj lett belőle, ha beteg voltam, miért is lenne idén másként?
Persze a Dancs Viki meg az iskolai rajzverseny is borzasztó meg félelmetes
volt, de most egészen másról van szó, még azokhoz képest is félelmetesen komoly
dolgokról, ez a vészesen közeledő hétfő pont olyan, mint amikor egy totál izgalmas lapozgatós könyvben, mondjuk a Gyíkkirály szigetében választanod kell a
legvégén, hogy levágod-e a fő-fő gonosz fejéről azt a kinövést, a goncsogot, ami
látszólag nem több egy hatalmas, szőrös bibircsóknál vagy egyszerűen úgy hagyod, mert ha igen, akkor hiába csináltad végig becsületesen az egészet, hiába
dobtál a kockákkal rendesen, csalás nélkül, hiába nem tetted oda az ujjadat az
előző oldalakhoz, ismét lapoznod kell, s rögtön jön is a 76. oldal, ahol már olvas-

46

tiszatáj

hatod is kigúvadt szemmel: Kalandod itt véget ért! Látszólag csak egy szőrös bibircsók, de hát néha ennyin múlik az élet.
Holnap kiderül minden. Egy hét rabság ér véget, amit szobám keserű magányában kellett töltenem, mert még látogatóba se jöhetett hozzám senki. Egy hétig
tartott ez a viszketős gyötrelem, mégis tuti, hogy még ez is százszor jobb volt,
mint ami ezután következik. Nem, igazán nem is volt olyan rossz itthon lenni,
nem is volt olyan rossz minden este megfürödni, sőt, végül is egy rakás egészen
klassz dolog történt velem, mióta itthon vagyok, például:
1. A leckét senki nem tudta elhozni személyesen a fertőzés veszélye miatt, telefonunk meg még nincs, hiába ígérték nagymamának már tavalyelőttre.
2. Kelemen Pityu, aki igazi haver, mindennap reggel és este baró, újságkivágásokból összeragasztott leveleket dobott a postaládánkba, amikből már van egy
egész kis gyűjteményem.
Oltári jó ötlet volt tőle, kár, hogy az ollóval nem bánik túl ügyesen, meg az is,
hogy lusta volt összeragasztani legalább néhány értelmes és igazi mondatot, így
aztán a füzetből kitépett lapokon össze-vissza váltakoztak a fizikán írt feljegyzései, a mindenféle félbevágott betűk kusza halmazai meg az újságból kivágott képek és szövegrészletek, például: Néhányan úgy gondolják, kibékíthetetlen az ellentét a tengerimalac- és a papagájtartók között... vagy …fejlett, a szocializmus
értékein nyugvó társadalmunkban sajnos még ma is sokan babonásan rettegnek az álterhességtől a férfiak közül, de azért akadt néhány egészen jó, fürdőruhás nőciről készült kép is, kár, hogy a legtöbb lánynak hiányzott legalább egy
vagy két testrésze. Ha jól sejtem, anyukája Nők lapja-gyűjteménye meg az öccse
Kisállat magazinjai látták kárát a barátságunknak, amiért még biztosan nagy
árat fog fizetni, ha egyszer kiderül, sőt még az is lehet, hogy majd mellém temetik, mivel otthon tutira agyoncsapják emiatt. Én viszont sajnos ennek ellenére
sem tudtam meg a leveleiből semmi értelmeset arról, hogy mi történt a lakásunkon túl, de a tévéhíradón még innen, pedig ha rám nézve rettenetes dolgok történtek is odakint, még azt is jobb lenne tudni, mint hogy lassanként megfojt a bizonytalanságból fakadó félelem.
Én már belefáradtam, hogy rettegésben éljek, s még álmomban is csak azon
rágódjak, hogy mi lesz majd, mikor reggel a suliba érek. De már nincs visszaút.
Ha nem betegedtem volna meg, akkor talán még lett volna esélyem, de másként
alakultak a dolgok. Mert ha még meg is szöknék, biztosan körözni kezdenének,
egy veszélyes bárányhimlős hatodikost talán még le is lőnének, nagymama pedig
belehalna, mikor megmondanák neki, hogy az unokájából nemcsak pöttyös kutya, de még bűnöző is lett. Nem, betegen tutira nem menekülhetek, szóval vár
rám az ítélet.

2011. január

47

Nemrég még tökre úgy gondoltam, hogy nálunk a faluban dögunalom az élet;
az embert tavasszal már csak a nyári úttörőtábor rohadtul távoli reménye meg a
szalmakalapgyári télapóünnepség egyre kopottabb narancsízű emléke tartja életben, de ezen a két biztos ponton kívül piszkosul nincs más, csak a sötéten tátongó kétségbeesés, ami totál olyan, mint valami hideg, feneketlen tó, tele félelmetes
szörnyetegekkel: tanárokkal, nyolcadikasokkal, feleltetésekkel. Én meg hiába
próbálok teljes erőből úszni előre az időben, az én kutyaúszásomtól baromira
nem csökken a távolság köztem és a túlpart között. Most már visszasírom azokat
az átkozottul unalmas, fuldoklós perceket.
Bizony már aludni is csak alig tudok, s még az elmaradt leckék és Pityu levelei
se jelentenek igazi vigaszt nekem, sőt még azok a klafa katonák sem, amiket még
karácsonyra kaptam, s amiknek nemcsak a fejét, de a kezét és a lábát is lehet
mozgatni. Ráadásul még nagymamával se tudtam beszélni erről az egészről, hogy
legalább neki elmondhassam, mit érzek. Bármikor is próbálkoztam volna, ő folyton csak azt hajtogatta, ha unatkozom, akkor nézzem meg a polcon a vernegyulákat, de nem értette, hogy nekem nem az a bajom, hogy unatkozom, ráadásul meg semmi kedvem valami régi, magyar krapek unalmas könyveit bújni, miközben egyre közelebbinek érzem magamhoz a véget. Nincs az én félelmemhez
fogható érzés, és nem is tudja itt a faluban rajtam kívül senki, milyen úgy ébredni
minden reggel, mintha egyike lenne azoknak a mocsárban raboskodó amerikai
hadifoglyoknak, akiknek a Rambó 2-ben kígyókat meg békákat kell enniük egy
félig víz alatt lévő nyúlketrecbe zárva, miközben zárlatos rádiókkal meg hűtőszekrényekkel rázatják őket, mert bizony pont ilyen rossz nekem is. Persze nagymama nem etet velem varangyokat, meg a Kelemen Pityu faterja is megjavította
már a hűtőszekrényünket, de azért mégis. Sőt! Azoknak a katonáknak legalább
van okuk kitartani, mivel tudják, hogy eljön majd értük a saját Rambójuk, hogy
robbanós nyílvesszőkkel odapörköljön a mocskoknak, őket meg hazavigye. Nekem viszont nincsen senkim, így mikor őket már rég elvitték egy óriási harci helikopteren, én még akkor is csak egy mindenki által elfelejtett bűzölgő mocsárban leszek, egyedül, megmentő nélkül, ami nem túl klassz kilátás egy rossz útra
tért mellékszereplőnek. Szóval nekem már reményem nincs, nekik meg okuk a
panaszra, mert akárhányszor indul is el a film, akárhány csúszómászót kell is
megenniük újra meg újra, őket tutira mindig megmentik, az én filmem viszont
már soha nem indul megint elölről, hiába is nyomkodná bárki a PLAY-t vagy
REW-et, legfeljebb csak jól bekapja a szalagot a videó.
Bizony, már csak egyet kell aludni. Bizony, tutira kiderült minden. Csessze meg.

48

tiszatáj

TURCZI ISTVÁN

Szivacskő

Mintha virradna a szivacskőben. Most ne gondolj rá, elfeledheted, hogy feledésből vagyunk
gyúrva. Dícsérd a bőkezű eget. Némaságát némán viszonozd, ne szórd meg, szokásod szerint,
vörös átkokkal. Nem szem keverte színeket
fogsz látni, becsüld meg. Arra járhatsz, amerre
senki, nem kell gyomorfalat másznod reggeltől
reggelig. Ám legnagyobb utad is a tenyereden
marad. Aztán megszakad, de ne siessünk előre.
Végre a többiekből is láthatsz mást, nem csak
egy indítékot. Mindegy, merre tartasz, valaki
mindig lesz, aki épp szembe megy veled. Míg te
világegyetemed égi szögét és fényes köldökét figyeled, földet vagy poézist művelsz, mások házalnak sebeiddel. Kis pihenőnek tekinteni a szót
persze kockázatos. Várni, hogy valamikor talán
majd egyetlen ön-zengő tömör és megalitikus
költemény hasadhasson belőled, rád vall. Mintha virradna a szivacskőben.

Bódhiszattva figyel

Visszaveszem régi arcomat. Nem vezérel semmi
szándék. Figyelmem, akár a mozdulatlan víztükör. Halogatom magam. Meghívást kaptam
egy másik világba. Elhiszem és nem hiszem el.
Kérdezem, de nem kérdezem meg. Meggyőz a
csendje. Mindent le kell tennem, hogy lerombolt

2011. január

49
szív-szentélyembe újra beléphessek. Ahonnan
menekültem, oda kell visszamennem. Eltévedek
benne és hazatalálok. Összekulcsolt kézzel is átérem. Örülök, ha tudom: hiába fáj. Elfogadom,
hogy nem segíthet. Felnyitom, pedig be sem
csukódott. Megkapom, ha odaadom. Ahol nem
keresem, már meg is találtam. Eldöntöm és
visszakérem. Forró köveknek döntöm a hátam.
Szirmokat szórok emlékeim hullámaiba. Megőrzöm, ha szétszórom. Úgy szorítom, hogy elengedem. Ha elengedem, elenged. Egyszerűsödöm. Ha önmagam ismerném, tudnék mindent.
Tudnék rólad is. Akkor csak álmodom, hogy itt
vagy?

Kezdet

(TD-nek, levél helyett)

Vagyok; ami jó kezdet ahhoz, hogy végül ne legyek. És akkor az lesz. Sokáig. A múlás ércnél
maradandóbb. Az lesz, hogy majd türelmesen
hallgatom, mint növekszik bennem az idő ásványi éneke. Majd tarka morajban kezdődöm újra
el. Élet helyett már életrajz, szavak helyett szavak múzeuma. Parancsolatok nélküli, fosszilis
béke. Teremtő távol-létben lenni boldog vagy
boldogult. Nagyapám szerint aki kevesebb ideig
él, tovább lesz halott. Hosszú, paradicsomi állapot. Ő csak tudta; kádármester volt és cádik.
Hét falu leste minden mozdulatát. Véletlen vetődtek a Börzsönybe, megigézte őket a táj, és az
emberek néma büszkesége. Kisázsiából indult
Erdélyen át a kara nemzetségbeli portyázó fekete suhancok ősi szokásait követve. A legtöbben továbbmentek, ő maradt, amikor megszületett apám. A véletlen persze még nem okvetlenül sors. Inkább jó kezdet.

F Ü G G E T L EN L A T I N -A M E R I K A :

M A G Y A R LÁ T Ó S Z Ö G

A függetlenség mérlege

A volt spanyol gyarmatok a függetlenségükért vívott háborúja kezdetének kétszázadik évfordulóját – „bicentenario” – ünnepeltük 2010-ben.
Ez Latin-Amerika ünnepe elsősorban, és persze a mérleg készítésének a pillanata is:
„Ment-e előre a világ” – Latin-Amerikában?
Ebben a mérlegkészítésben természetesen a világ latin-amerikanista kutatói is részt
vesznek. Könyvek százai jelentek máris meg, s az ilyen témájú konferenciák naptárát is
nehéz lenne pontosan közreadni. A Szegedi Tudományegyetem, amely hazánkban a LatinAmerika-kutatásoknak legrégebbi centruma, maga is része e világméretű eszmecserének.
2010. november 5–6-án az SZTE Hispanisztika Tanszéke a Szegedi Akadémiai Bizottsággal közösen nemzetközi konferenciát rendezett A függetlenség mérlege címmel. Nem
csupán a XIX. századi háborúk történetéről cseréltünk eszmét – arról is –, de a latinamerikai történelem jellegzetességeit, problémáit is számba vettük, kelet-közép-európai
összevetésben spanyol, német, cseh, mexikói, román, belga kutatók jelezték részvételüket
a magyarok mellett. A történelem kutatói mellett a közgazdaság-tudomány, politológia,
irodalom és műfordítás, valamint az antropológia és nyelvtudomány véleményére is kíváncsiak vagyunk.
Az első nap előadásai spanyol nyelven folytak, a második napon azonban a magyar és
szegedi érdeklődők számára magyarul hangzottak el az előadások.
A Tiszatáj számára készített jelen összeállításunk e folyamatba illeszkedik. A folyóirat – az
elmúlt 35–40 év a tanú – mindig figyelemmel kísérte a szegedi és a magyar latin-amerikanista kutatásokat. Mostani írásainkban a Szegedi Tudományegyetem fiatal doktorai és
doktoranduszai, nem csupán szorosan a függetlenségi háború témájához kapcsolódva,
színes anzixot állítottak össze Latin-Amerikáról, személyes kutatásaikból is ízelítőt adva.
Nem teljes, de sokszínű képet kívántunk rajzolni, természetesen beszélve a magyar–latinamerikai kapcsolatokról is.
Szeged így köszöntötte az ünneplő Latin-Amerikát!

Anderle Ádám

2011. január

51

ANDERLE ÁDÁM

Torzkép és előítélet: Marx Bolívar-életrajza

2010-ben ünnepelték az ibero-amerikai nemzetek a szubkontinens függetlenségi háborúja
(1810–1824) kezdetének 200. évfordulóját. Konferenciák, tanulmányok sora jelzi az erős
érdeklődést, de az ünnepségek kapcsán felvetődő kérdés is izgalmas: az elmúlt kétszáz
esztendőben a független Latin-Amerika milyen mérleget is vonhat saját fejlődéséről.
A mérlegkészítés és historiográfiai áttekintés közben régi kérdések is felbukkannak.
Egyike ezeknek Marx 1858 januárjában írott lexikoncikke Simón Bolívarról (1783–1830),
amelyben Marx egészen szélsőségesen és bevallottan igen negatív képet rajzol róla, amely
inkább karikatúra1 és torzkép, semmit tárgyszerű áttekintés a függetlenségi háború egyik
meghatározó hőséről.
A mai Bolívarról szóló legfrissebb írások olykor persze politikai előítéletektől sem
mentesek. Van, akik számára Marx e tanulmánya jó ürügy a „marxi módszer” felszínességének igazolására; mások Hugo Chávez, Venezuela elnökének Bolívar-kultuszát igyekeznek a venezuelai elnök ellen fordítani, amikor a Marx írása nyomán Bolívar negatív jellemzésére használt bonapartizmus fogalmát próbálják felhasználni Chávez elnök jellemzésére.2
Számunkra Marx Bolívarról írott rövid életrajza elsősorban historiográfiai problémákat vet fel.

*
A történet 1857-ben kezdődött, amikor Charles Dana, a New York Daily Tribune főszerkesztője az ekkor készülő New American Cyclopaedia számára kért szócikkeket Marxtól
és Engelstől. Bolívar életrajza e munkamegosztásban Marxé lett. Ám a meglehetősen
hosszú írásból kirajzolódó Bolívar-portré rendkívül negatívra sikerült3. Bolívar eszerint
gyáva és álnok; katonai ismeretei gyengék, ezért alvezéreinek a győzelmeit orozza el; áruló
és besúgó, ha kell; befolyásolható, döntéseiben bizonytalan és álhatatlan, felszínes,
hatalomsóvár, pompakedvelő, piperkőc, az ünnepeket és ünneplést igénylő, gátlástalan,
1
2

3

Edgar Montiel: „Hegel, Bolívar y Marx. Las dificultades para entender Macondo”, 5.
Hugo Chavez az ország elnevezését is megváltoztatta: Venezuelai Köztársaság helyett Venezuela
hivatalos neve Bolívari Köztársaság lett.
Július közepén pedig a magyar TV-nézők hírt és képeket kaptak arról: Chávez felnyittatta Bolívar
sírját, hogy szakértők megvizsgálhassák Chavez gyanúját: Bolívart méreggel ölték meg.
Bolívar személye persze korábban is alkalmat adott a politikai célzatú értelmezésre – mint a
modern diktátor előképe – például az olasz fasizmus számára, mint valamiféle „Proto-Caesar”.
Vö. Alberto Filippi: „Bolívar en Europa entre Cesarismo y fascismo (1850–1934).” Anuario de
Estudios Bolivarianos. 1994. No3, 61–117.
Marx: Bolívar y Ponte. Marx–Engels Művei. (A továbbiakban MEM)T. 14, 167–180.

52

tiszatáj

erkölcstelen, felelőtlen, középszerű, olykor nevetségessé tett figura – foglalhatnánk össze
Marx írásának a lényegét.
A marxi Bolívar-életrajz másik különlegességét az adja, hogy csupán egy igen vázlatos
és felszínes katonai eseménytörténetet rekonstruál a háború valódi dimenzióinak bemutatása és Bolívar programjainak, elképzeléseinek elemzése nélkül – miközben ezekről igen
lenézően ír.
Csupán illusztrációképpen idézünk a Marx-szövegből, hiszen a gúnyos, ellenséges,
szándékosan lejárató jellegű információk – Bolívar személyes ellenségeinek műveiből vett
példák – folyamatosan jelen vannak az életrajzban. Azt is mondhatnánk: az írás ilyen
megjegyzések füzére.
Caracasba történő bevonulásakor például, írja Marx, Bolívar „diadalkocsiban állt, hajadonfőtt, díszegyenruhában, kezében kis pálcát lóbálva, a kocsit pedig 12 fehérbe öltözött, nemzeti színekkel ékesített ifjú hölgy húzta, akiket Caracas legelső családjaiból válogattak ki”, majd „Bolívar kikiáltotta magát Venezuela nyugati tartományainak diktátorává
és felszabadítójává”.
Bogotában, írja másutt, Bolívar kegyetlenségére utalva, „noha a város kapitulált, Bolívar 48 órás fosztogatást engedélyezett csapatainak”.
De volt, írja Marx, amikor vészhelyzetben „titokban elhagyta csapatait”, ezért „katonaszökevénynek” tekintik társai. Ilyen helyzeteket Marx többször is említ, hogy kidomborítsa Bolívar gyávaságát. Több tábornoktársa, jegyzi meg Marx gúnyosan, „a visszavonulás
Napóleonjának” nevezi.
A győzelmek után, melyeket alvezérei vívtak ki, „mintegy két hónapot töltött el bálozással”, folytatja Marx. Harc helyett, amit másokra hagyott, „ő maga … diadalmas bevonulásokra, kiáltványokra és alkotmányok proklamálására szorítkozott”.
Folyamatosan példákkal illusztrálja Bolívar „önkényuralmi hajlamait” is; volt időszak,
úgymond, amikor „katonai terroruralmat” vezetett be, s a rivális vezérek közül többet
megöletett, vagy mint Francisco de Mirandát, a spanyolok kezére juttatott.
Marx befejezésül Bolívar volt szárnysegédjét, Ducoudray Holsteint idézi hosszan, aki
elhagyta Bolívart és szembefordult vele, állítólag azért, mert az nem léptette elő4: „szeret
függőágyban ülni vagy heverészni. Szabadjára engedi hirtelen dührohamait, egy pillanat
alatt olyanná válik, mint az őrült … szeret távollevőkön gúnyolódni, csak könnyű francia
irodalmat olvas, vakmerő lovas és szenvedélyes keringőtáncos … Hibáit nagyrészt az úgynevezett beau monde-ban nevelkedett ember udvariassága mögé rejti, szinte ázsiai tehetsége van az alakoskodáshoz …”5
A marxi verzió fő gondolata tehát Bolívar diktátori hajlama, önkényuralmi ambíciói
– ezt igyekszik példáival dokumentálni. Záró példája a Bolívar által 1826-ban összehívott
panamai kongresszus: Marx szerint Bolívar igazi terve az volt, hogy „egész Dél-Amerikát
egyetlen föderatív köztársaságban egyesíti, amelynek ő lesz a diktátora. De míg ő teljesen
átadta magát álmainak, hogy egy fél világot a nevéhez fog kapcsolni, valóságos hatalma
gyorsan kicsúszott markából”. (Kiemelés tőlem: A. Á.)
E sötét, negatív, felszínes Bolívar-kép nyilván meghökkenthette a főszerkesztő Charles
Danát, mert postafordultával kérte Marxot, jelölje meg forrásait. Erről Marx egy 1858.
4
5

Francisco Pividal: Bolívar en vivo y en directo. Caracas, 1986, 54.
Az idézetek a Marx-írásból, im. 167–179. oldalakon.

2011. január

53

február 14-i levélben tájékoztatta Engelset: „Azonkívül Dana aggályoskodik a „Bolívar”-ról
szóló hosszabb cikk miatt, mondván, hogy az tendenciózusan íródott, és kéri forrásaimat.
Az utóbbiakat persze megadhatom neki, bár ez a kívánság furcsa. Ami a tendenciózus stílust illeti, hát kétségtelen, hogy némiképp kiestem az enciklopédikus hangnemből. Hogy a
leggyávább, legaljasabb gazfickót (kiemelés tőlem, A. Á.) I. Napóleonnak kiáltják ki – ez
kissé sok nekem. Bolívar igazi Soulonge.”6
Mint látjuk, Marx e levélben még markánsabban foglalja össze megvetését és előítéleteit – s erre utal a fekete Haití köztársasági elnökére, Faustín Soulouque-ra történő utalás
is, aki 1849-ben császárrá kiáltatta ki magát I. Faustín néven, s így uralkodott III. Napóleonhoz hasonlóan 1849–1859 között.7
Marx dühös utalása arra, hogy Bolívart I. Napóleonhoz hasonlították a kortárs vélemények, jelzi, hogy a XIX. század közepén a nemzetközi irodalomban és közvélekedésben
Bolívar már igen pozitív, nagyra becsült figura, a latin-amerikai függetlenségi háború főszereplője, akire – bárha Marxot e kifejezés idegesíti, és csak idézőjelben használja a szót,
Felszabadítóként tekintett Latin-Amerika.8
A XIX. század közepén olvasható európai és észak-amerikai lexikonok9 ugyanis egyöntetűen a háború egyik meghatározó vezérének tartják. L. Lavretski a moszkvai Véstnik
Europi folyóirat 1825-ös számaiból és a Moskovski telegraf 1826-os számából 10 közöl pozitív írásokat, a svéd történészek pedig kötetben gyűjtötték össze a Felszabadítóról írott
korabeli és későbbi cikkeket.11
Bolívar kortárs magyar megítélése hasonlóan pozitív. Már halála után, közvetlenül
1831-ben a Közhasznú Esmeretek Tára közölt írást Bolívárról, megjegyezve: „ő lett a lelke
a felszabadító háborúnak … Kortársainak nagy része Dél-Amerika Washingtonjának nevezi”.
Tóth Éva, költő és műfordító, a latin-amerikai irodalom kiváló ismerője Széchenyi István Naplóját elemezve figyelt fel arra, hogy Széchenyi a nagy „világalakítók” közt tartja
számon Bolívárt, az amerikai kontinensen pedig Washington, Franklin után említi Bolívar
nevét – egyébként több esetben is. Széchenyi nagyra tartotta Bolívart12, ahogy más magyar írók is.13
Bölöni Farkas Lafayettel és Washingtonnal együtt említi Bolívar jelentőségét (1834),
de személye megjelenik Jókainál is. Az 1858–60-ban írott Dekameron novelláiban (tehát
egy időben Marx írásával) Bolívar testesíti meg a reményt a szabadság kivívására. Bolívart
vállig érő vörös hajú, szakállas, barna szemöldökű férfiként írja le Jókai – amely ugyan
6
7
8

9

10
11

12
13

Uo. T. 29, 263.
Uo. 767.
Hatalmas, áttekintés erről az Alberto Filippi szervezte Bolívar y Europa en las crónicas, el pensamiento político y la historiografía. I. kötet. Caracas, 1986. A magyar fejezet Rozsnyai Jenő
munkája. I.m. 1059–1073. A kötet korabeli levéltári forrásokat is közöl.
Arico az Encyclopaedia Americana, az Encyclopaedia Britannica, a Penny Encyclopaedia, az
Encyclopédie du XIX siéde, a dictionnaire de la Conversación, a Brockhaus Conversation Lexicont említi tételesen. I.m. 118–119.
I. Lavretski: Simón Bolívar. Moszkva 1982, 178–186., 190., orosz eredeti 1966-ban jelent meg.
Simón Bolívar, 1783–1983. Imágen y presencia del Libertador en estudios y documentos suecos.
Instituto de Estudios Latinoamericanos. Universidad de Estocolmo. Stockholm, 1983 júniusa.
Tóth Éva: Széchenyi és Bolívar In: Hungría recuerda a Simón Bolívar. Budapest, 1983, 117–121.
Uo. 122–128.

54

tiszatáj

semmiben nem emlékeztet az igazi Bolívar arcképére, de jellemzése reális és plasztikus,
s pozitívan különbözik a marxi víziótól – bár több Marxnál említett személyes tulajdonság
itt is megjelenik: „Nagyravágyó, büszke férfi, selyemruhában jött a harcból, nem viselt
páncélt, hogy bámulják bátorságát, s sérthetetlennek higgyék, akinek küldetése van az égtől, amely őt oltalmazza. Uralkodni vágyó, aki azzal vesztegeti meg a legjobb emberek szívét, hogy saját érdemeit rájuk erőlteti. Mindig másokat magasztal, hogy mások magasztalják őt. Sosem mondja azt, amit gondol, valamit mindig magának tartogat belőle …”
Jókai Bolívar szájába adja Latin-Amerika jövőjéről vallott vízióját: „Előre látok mindent, amint én markomat szétnyitottam, széjjel hull minden, amit összetarték. Az apró
emberek összevesznek apró érdekeik fölött, minden terület külön országgá fogja magát
szakítani.”14
Bolívar kortárs megítéléséről adott rövid áttekintésünkből kitetszik, hogy Marx Bolívar-értékelése szemben áll a kortársi véleményekkel, és ez alapján már egy előzetes, hipotetikus megjegyzést is megtehetünk. Azok a népek, amelyek számára a függetlenség a történelem során vagy a jelenben „probléma” volt – kivívott eredmény vagy áhított cél –,
erős és pozitív empátiával értékelték Bolívar személyiségét, ellentétben a British Múzeum
könyvtárában dolgozó német tudóssal, aki Edgar Montiel szerint a finnyás európai liberálisok ízlésének akart megfelelni.15

*
Marx elfogult Bolívar-képe elsősorban a marxista történészeket foglalkoztatta attól kezdve, hogy Marx–Engels műveinek első moszkvai kiadása (1934) során kiderült, hogy az említett észak-amerikai enciklopédia Bolívar-cikkének szerzője maga Marx. Anibal Ponce argentin marxista gondolkodó fedezte fel az írást, s adta közre 1936-ban spanyolul folyóiratában, a Buenos Aires-i Dialéctikában. 1937-ben Marx spanyol témájú írásait összegyűjtött La revolución española (Moszkva) már tartalmazta is ezt a Bolívar-írást. Amit itt és
most hangsúlyozni kell: mind Anibal Ponce16, mind a szovjet történészek elfogadták Marx
felfogását, s egyben erősen negatív értékelést adtak a latin-amerikai függetlenségi háborúkról is.17 Ez a szovjet-marxista felfogás kötelezővé vált a kommunista tábor és mozgalom történészei számára.
A magyar olvasó William Z. Foster: Az amerikai földrész rövid politikai története
(1952) című munkájából tájékozódhat e Marx-ihlette Bolívar-felfogásról. Foster az USA
Kommunista Pártjának egyik vezetője volt. Könyve máig komoly és ritka kísérlet az egész
amerikai kontinens történelmének egységes tárgyalására. Foster már nem tekinthetett el a
történelmi valóságtól, Bolívar jelentős teljesítményétől, de a hangsúlyt Marx alapján ő is
14

15
16

17

Idézi Rozsnyai Jenő: Bolívar Magyarországon. In: Hungría recuerda a Símon Bolívar, 123–124;
A Révai Nagy Lexikona (1911) III. kötetében 483. old. tárgyszerűen rögzíti: Simon Bolívar
„szabadsághős, ki a délamerikai gyarmatokat a spanyol járom alól felszabadította”.
Montiel i. m. 9.
A kubai Casa de las Américas kiadta Anibal Ponce írásait, de ebbe már nem kerültek bele a Marx
Bolívar-cikkével kapcsolatos Marx-párti jegyzetei. Vö. Anibal Ponce: Obras. Casa de las Américas, la Habana, 1975. Anibal Ponce kötetét összeállító és a bevezető tanulmányt író Juan Marinello „Ponce tévedései” közt csak röviden említi, hogy Ponce „lelkesen üdvözölte Marx Károly sajnálatos cikkét Bolívarról.” I.m. 15.
José Arico: Marx y América Latina. Lima, 198, 113–115.

2011. január

55

Bolívar diktatórikus, monarchista hajlamaira teszi – helytelenül egyébként, mert Marx
monarchista vonásokról nem írt. S Marx alapján – mint említettük – a Bolívar által kezdeményezett panamai kongresszusban is egy összamerikai diktatúra létrehozásának kísérletét látja.
E Foster-féle Bolívar számára az alsóbb osztályok „tudatlanok, elaljasodottak és erkölcstelenek”.18 Bolívart Foster szerint „antidemokratikus felfogás” jellemzi, de némi lejárató szándékkal ehhez még hozzáfűzi: „állítólag Bolívar ereiben is folyt némi néger vér”.19
Az Új Magyar Lexikon (1960) számára sem szimpatikus Bolívar: „Jómódú venezuelai
kreol családból származott”, írja a lexikon Marx nyomán, s megjegyzi: „Bolívar valójában
diktátori hatalmat gyakorolt, az ezzel szemben megnyilvánult elégedetlenség és az egyes
országok uralkodó osztályainak ellentétes törekvései már halála előtt megfosztották hatalmától”.20
A Moszkva-orientált marxista történetírásban Bolívar ügyében is az SzKP 1956-os XX.
Kongresszusa hozott változást. Marx–Engels műveinek második orosz kiadásában e cikkhez már kritikai megjegyzéseket fűztek a szerkesztők. Mentegetve Marxot, arról írtak,
hogy számos európai kalandor vett részt a latin-amerikai függetlenségi háborúban, akik
közül többen Bolívar környezetéhez tartoztak, de később ellenségeivé váltak, mint a Marx
által forrásként megjelölt francia Ducoudray-Holstein, az angol Hippisley vagy az a William Miller, akinek emlékiratait öccse John Miller adta közre.21 A historiográfiai kritika
azonban rámutatott ezen érvelés álságos voltára, hiszen Marx számára rendelkezésre állhattak volna másfajta források is. Marx tehát előzetes prekoncepcióval fogott az íráshoz.
Az érdekes az, hogy a kubai Francisco Pividal, aki fontos könyvet írt Bolívarról22, egy
olvasói találkozón feltett kérdésre, amely Marx Bolívar-életrajzára kérdezett, e szovjet,
Marxot mentegető érveket ismételte23 még 1986-ban is. Ilyen, Marxot mentegető érvelés
volt az is, amikor Marx 1858-as nehéz anyagi helyzetét hozták fel24 érvként, mondván,
kapkodva dolgozott, hogy pénzhez jusson, mint erről az említett Engelshez írott levelében
is említést tesz Marx.
Az egyetemes történetírás – a marxista is – azonban már más úton járt ez időben, s inkább azt akarta megérteni, hogy a „marxi módszer” megalapozója, aki a történelmi személyiséget a társadalmi-gazdasági koordináták között és ilyen feltételrendszerben javasolta
szemlélni, ebben az írásában miért tért el nyilvánvalóan e módszertől, amikor Bolívar tetteire koncentrált, csupán gúnyos vagy sértő pszichologizáló megjegyzések kíséretében.
A Marx-írásban ugyanis csak egyetlen utalás van Bolívar társadalmi kötődésére: családja „azoknak a familia mantuanáknak az ivadéka volt, amelyek Venezuelában a spanyol
fennhatóság idején a kreol nemességet alkották”. Életéről pedig annyit tudunk meg, hogy
14 éves korában Európába küldték, s évekig Franciaországban élt és „jelen volt 1804-ben,

18
19
20
21
22
23
24

Foster i. m. 193.
Uo. 708.
Új Magyar Lexikon, 1. kötet. A–C. 4. kiadás. Budapest, 1960, 332.
Lavreczkij i. m. 184.
Francisco Pividal: Bolívar: pensamiento precursor del antiimperialismo. La Habana, 1977.
Francisco Pividal: Bolívar en vivo, 70–71.
MEM. 29. kötet,

56

tiszatáj

amikor Napóleont császárrá koronázták … és 1805-ben is, amikor Napóleon átvette Lombardia vaskoronáját”.25
Ezeknek az életrajzi elemeknek a kiemelése Marxnál a diktátori ambíciók magyarázó
forrása lett. A Marx-historiográfia egyöntetűen állapítja meg: Marx izzó III. Napóleonellenességét, a bonapartizmus elleni érzelmeit vetíti vissza Bolívarra. Marx ugyanis III.
Napóleon előképét látja Bolívarban, s teszi egészen irracionálissá értékelését, mondja a perui Jorge Arico.26
Ezt a problémát vizsgálja a lipcsei történész, Manfred Kossok: Símon Bolívar az első
bonapartista Latin-Amerikában? című, spanyol nyelvű tanulmányában. Kossok Bolívar
életrajzi adataiból indul ki, rámutat, Bolívar ugyan lelkesedett Napóleonért, katonai zsenijét csodálta, de annak „önmegkoronázását” már erősen bírálta. Kossok, éppen Marx és
Engels írásai alapján rámutat arra, hogy a bonapartizmus a pretoriánus hadsereget, a konzervatív status quo fenntartását jelentő ellenforradalmi kategória, tehát Bolívarra egyáltalán nem alkalmazható, nem beszélve arról, hogy egy később születő fogalom vissza- és rávetítése Bolívarra, történelmietlen módszer.
Számos idézetet hoz Kossok arra is, hogy Bolívar szerint a hadsereget mindig a civil
hatalom alá kell rendelni. Az NDK-beli történész elutasítja Bolívar diktatórikus, autokrata
hajlamairól szóló állításokat is: „A béke első napja hatalmam utolsó napja is”, idézi
Kossok Bolívart, s aztán Santander tábornok-elnöknek írott 1820 június 1-jei leveléből
idéz, majd megjegyzi: „Bolívar diktatórikus hatalmát mindig a forradalomért gyakorolta…
Ha diktátori hatalmat gyakorolt, azt mindig demokratikus legitimációval tette”.
És csak a tanulmány utolsó bekezdésében, egy Marxra tett rövid utalás igazolja az olvasás közben születő gyanúnkat: a marxista Manfred Kossok, anélkül, hogy jelezné, Marx
Bolívar életrajzával vitatkozik, bemutatva annak valótlan állításait.27

*
Ennek az előítéletes Marx-felfogásnak lehet azonban egy mélyebb rétege is. Egy mellékmondat árulkodik erről: „De mint legtöbb honfitársa, viszolygott minden hosszantartó
erőfeszítéstől”, írja Bolívarról, ezzel jelezve a „fekete legenda” 28 hatását felfogásában,
amely a spanyol és spanyol-amerikai népet negatív tulajdonságokkal ruházta fel (lusta,
gőgös, pompakedvelő stb.).
Marx nem akar és nem tud mit kezdeni a függetlenségi háború tényével sem, ahol a
„nép” egy rövid említés erejéig jelenik csupán meg: „A nép új keletű lelkesedése … átcsapott elégedetlenségbe”.29
Marx ilyen elfogult felfogása alapján nem is lenne érthető a függetlenségi háború győztes befejezése. Ám Marx megtalálja ennek okát, mégpedig az európai önkéntesek részvételében: „hatalmas segítség özönlött emberekben, hajókban és lőszerben Angliából, és an25
26
27
28

29

MEM, 14. kötet, 167.
Arico, i.m. 122–123. A bonapartizmus–Bolívar összefüggésről lásd még Lavretski i.m. 185.
Manfred Kossok: La revolución en la historia de América Latina. La Habana, 1989,273 – 282.
A „fekete legenda” kérdésére lásd pl. Julian Juderías: La Leyenda Negra: Estudios acerca del
concepto de España en el extranjero. Madrid, 1974; Anderle Ádám: „La leyenda negra en Hungría en los siglos 19 y 20.” Trienio (Madrid), 1985. No6, 134–160.
MEM, 14. kötet, 169.

2011. január

57

gol, francia, német és lengyel tisztek rajzottak Angosturába”, írja. Miközben Bolívar bálozott, mondja másutt, „…fegyelmezett angolok, írek, hannoveriek és más külföldiek” – Bolívar „idegenlégiója” – harcolnak sikerrel; a győzelem „teljes egészében brit tiszteknek …
volt köszönhető”, írja Marx.30
Marx nem ismeri és nem érti Latin-Amerikát és a latin-amerikai történéseket – hangsúlyozzák e témát tárgyaló tanulmányok.31 Jorge Arico Marx Európa-centrizmusáról ír,
bár úgy látja, hogy éppen 1858 tájékán befejeződik Marx e „korszaka”. Franzoia ezt a
megállapítást kitágítja, megjegyezve: a korabeli európai történettudomány és politikatudomány hasonlóképpen nem ismerte és nem értette Latin-Amerikát.32
Néstor Kohan érdekes megfigyelést tesz ezzel kapcsolatban „Marx és (harmadik) világa” című könyvében.
Úgy látja, Marx fokozatosan elhagyja kezdeti Európa-centrikus felfogását. A nemzeti,
a gyarmati kérdés, valamint az agrárkérdés és az „elmaradott” népek felé fordul érdeklődése: erre India és Oroszország iránti fokozódó érdeklődését említi példaként. És kiemeli:
„azon munkák többsége, amelyekben Marx foglalkozni kezdett a nem-modern, nem európai világgal, az »elmaradott« népekkel és társadalmakkal…, újságcikkek, tanulmányok
előmunkái, kiadatlan kéziratok és levelek voltak”. A „periferikus világ” így kezdett megjelenni Marx írásaiban, s hadd tegyük hozzá: legtöbbször a megélhetést szolgáló zsurnalizmus keretében. E kategóriába tartozhat a „Bolívar y Ponte” című írás is, amely éppen
szélsőséges elfogultságával vált ösztönzőjévé a Bolívar-kutatásoknak.

*
Marx felfogásának megértéséhez egy látszólag távoli analógiát említenénk. A szovjet M. S.
Alperovics a mexikói Historia y Sociedad című folyóiratban (1976) elemezte/jellemezte a
Latin-Amerika történetéről szóló szovjet kutatásokat. Alperovics úgy látja, hogy a szovjet
kutatásokat (és politikát) Latin-Amerika csupán mint az USA-imperializmus expanziójának térsége érdekelte, illetve mint az antiiperialista küzdelem kérdése: szervezetek, a harc
eseményei stb. Arico, kommentálva Alperovics írását, e szovjet felfogás fő jellemzőjeként
az exterioridadot jelölte meg: azaz kívülről, idegen megfontolásoknak alávetetten szemlélték, kezelték Latin-Amerikát.33 Latin-Amerika egésze, történelme, népei, mentalitása stb.
tehát – önmagában és önmagáért – nem érdekelte a szovjet tudományosságot.34
És mintha ugyanezt tapasztalnánk Marxnál is: az Európán kívüli világ, így LatinAmerika is a világkapitalizmus expanziója, előrehaladása, illetve a proletárforradalom
perspektívájából kapott számára csupán értelmet.

30
31

32
33
34

Uo. 176–178.
Ezen túl lásd Edgar Montiel említett tanulmányát és Alberto J. Franzoia: ¿Cómo construyó Marx
su „Bolívar y Ponte?” című írását In. www.elortiba.org; Alberto Filippi: „Las Américas para Marx”.
Cuadernos Americanos, 1988. július–augusztus, No10, 24–55; Néstor Kohan: Marx en su (Tercer) Mundo. 2. kiadás, La Habana, 2003; Carlos Franco: Del marxismo eurocéntrico al marxismo latinoamericano. Lima, 1981.
Franzoia i. m.
Arico i. m. 114–115.
Jellegzetes példa erre Sík Endre: Fekete Afrika története című háromkötetes műve is, amely
inkább a külső gyarmatosítók Afrika-története, semmint Fekete-Afrika népeié.

58

tiszatáj

Ám ha magát a latin-amerikai társadalmat, a politikai történéseket vizsgáljuk a függetlenségi háborúk időszakában, és például Bolívar írásait is tanulmányozzuk, másfajta értelmezéshez kell eljutnunk. Ehhez magyarul is értékes munkákat vehetünk kézbe. Csép Attila
Bolívarról írott kismonográfiája mellett35 Benyhe János Bolívar legfontosabb írásait magyarul közreadó könyve36 érdemel külön említést.37
Magunk úgy véljük, hogy Bolívar politikai felfogása, a sikeres harc kényszere és szükségletei alapján egy liberális oligarchikusnak jellemezhető felfogástól 1815-re liberális
demokratikus álláspontra jutott el.
Ez jobban illeszkedett a spanyolok elleni háború szükségleteihez, és ebből is táplálkozott. Ha képviselőit keressük, azt látjuk, hogy a függetlenségi háború kiemelkedő katonapolitikusai, Simón Bolívar, San Martín, Bernardino O’Higgins jelenítik meg ezt az irányzatot.
A függetlenségi harc megalkuvás nélküli végigvitele határozta meg Bolívar álláspontját: „Minden spanyolt ellenségnek, hazaárulónak tekintünk, s ennélfogva menthetetlenül
falhoz állítjuk…” írta. Ám Bolívar a spanyolok mellett José Tomás Boves színes bőrű csapataitól és a néger rabszolgák felkelésétől egyaránt féltette Amerikát, de ez őt nem a kreol
rasszizmushoz, hanem a faji egyenlőségen alapuló demokrácia eszméihez vezette. Az
1815-ben kelt „Jamaicai levél” már ezt a felfogást tükrözi.
Az Amerikáért, a hazáért folyó küzdelemben az azték Moctezuma és az inka Atahualpa
már IV. Károly és VII. Ferdinánd ellenpólusaként jelennek meg „a mi Amerikánk” örökségeként, az „indián méltóság” más példáival egyetemben. Nemzetfelfogása az Amerikát alkotó összes etnikumot magában foglalja: „mi egy kis emberiség vagyunk” írja. Ebben a levélben a kreolok különleges helyzete kap nagy fontosságot: „különben se vagyunk se indiánok, se európaiak, hanem közbülső fajta az ország jogos tulajdonosai és a spanyol bitorlók közt: vagyis szülőhelyünket tekintve amerikaiak vagyunk, de a jogaink Európából
erednek, így küzdenünk kell értük a bennszülöttekkel, és egyszersmind ki kell tartanunk
az országban a támadók támadása ellen”. Bolívar izzó képekkel mutatja be a spanyol
gyarmati korszak „vérlázító” tetteit, a kreolok kirekesztettségét a hatalomból.
Bolívar a nép „anarchikus jellege” és mozgalmai miatt kemény, „atyai” kormányzatot
szorgalmazott. Jóllehet a kontinentális egység híve, 1815-ben már úgy látja: „Amerikában
csakugyan tizenhét nemzetet lehet létrehozni”, amelyek valaha talán társulni fognak.
E gondolatokat 1819-ben, angosturai beszédében szinte szó szerint megismétli, ám a
latin-amerikai társadalom meghatározó vonásaként 1815-höz képest már annak kevert
jellegét emeli ki. „Népünk nem európai, de nem is észak-amerikai, inkább Afrika és Amerika keveréke …, az európai az amerikaival és az afrikaival keveredett, az afrikai meg az
indiánnal és az európaival … Egyazon anya méhében születtünk, de apáink különböző
származásúak, különböző a vérük, idegenek, és mindnek láthatóan eltér a bőrszíne …”
Ebből Bolívar arra a fontos következtetésre jut: nem elég a politikai egyenlőséget dekla35
36

37

Csép Attila: Simón Bolívar. Budapest, 1973, Gondolat.
Simón Bolívar írásai. Budapest, 1976. A kötet Manuel Pérez Vila rövid Bolívar-életrajzát is
tartalmazza.
Ezen túl az 1983-as budapesti Bolívar-emlékülés előadásait tartalmazó kötet érdemel említést,
amely nem foglalkozott Marx Bolívar-értékelésével: egyszerűen túllépett rajta. Vö. Hungría recuerda a Simón Bolívar. Budapest, 1983.

2011. január

59

rálni, „testi és erkölcsi” egyenlőséggel kell annak együtt járnia. „Egyenlőségre van szükségünk, hogy úgyszólván eggyé olvasszuk az emberfajtákat, a politikai nézeteket és a közösségi szokásokat … Az erős kormányzatnak a feladata az egyensúly fenntartása a társadalmunkat alkotó különböző csoportok között”, amíg ez az eggyé olvasztás be nem fejeződik:
„honpolgáraink vére különböző, keverjük hát össze, és egységesítsük”. Ebben a közművelődésnek és az oktatásnak fontos szerepet szánt. E megfontolások alapján kéri Bolívar,
hogy a kongresszus törölje el a rabszolgaságot.38
A szilárd, tartós hatalommegosztás lehetőségei foglalkoztatják, de tudja, hogy „a törvényeknek összhangban kell állniuk az ország körülményeivel, a föld éghajlatával és minőségével, állapotával, kiterjedésével, a Népek életmódjával…, meg kell felelniük ama Szabadság mértékének, amit az Alkotmány el tud viselni, a lakosok vallásának, hajlamainak,
vagyoni helyzetének, számának, érintkezési formáinak, szokásainak, életmódjának…”39
Bolívar nem monarchista, de látva az egyes régiók törekvéseit, nem zárta ki ilyen államformák létrejöttét sem.
Alberto Filippi Bolívar gazdasági nézeteit vizsgálva jutott arra a megállapításra, hogy a
Felszabadító a függetlenség megszerzését, a politikai emancipációt összekapcsolja egy liberális gazdaságpolitikával. Mint az angosturai beszédben kifejtette, a világ kereskedelmi egyensúlyában a független latin-amerikai államoknak is nagy szerepük lehet. Az Európával való kereskedelmi kapcsolatok egyensúlyát reméli, mely valódi forradalmat jelenthet hazája számára. Bolívar ugyanis úgy látja, éppúgy, mint Marx, írja Filippi, hogy „az
angol rendszerben” van a haladás kulcsa. Bolívar utópisztikusan optimista: úgy látja, a világ gyors kapitalista egységesülése Amerikát teheti az „emberi família” központjává”.40
Bolívarnak két nagy élménye volt: az egyik, hogy az eltérő társadalmi érdekek éles ütközése miatt a tisztán képviseleti intézmények erőtlenek, ezért az erős központi hatalom megteremtésének lehetőségei foglalkoztatják.41
A másik, hogy a spanyol Amerika összefogását – ha több állam jönne is létre – biztosítani kell a gazdasági fejlődés, a belső béke és külső fenyegetettség miatt.
A Bolívar által kezdeményezett panamai kongresszus (1826) pedig már e kontinentális összefogásról, kooperációról szólt; és nem, mint Marx írja, egy nagy állam létrehozásáról, és még kevésbé Bolívar diktatúrájáról.
A latin-amerikai „anarchia” Marxnál kárhoztatott jelensége pedig leginkább a gazdaságtörténet felől értelmezhető. Éppen az egy-egy régión belüli belső piaci kapcsolatok
gyengesége, illetve a volt gyarmatok közötti kereskedelmi kapcsolatok hiánya vagy gyen-

38

39
40

41

Anderle Ádám: Nemzettudat és kontinentalizmus Latin-Amerikában. Budapest, 1988, Kossuth,
34–36.
Simón Bolívar írásai, 111–117.
Alberto Filippi: Instituciones e ideologías en la Indepednencia Hispanoamericana. Buenos
Aires, 1988. 36–37.
Simón Bolívar írásai, 81–87.

60

tiszatáj

gesége rejlik az államfejlődés bizonytalansága és a caudillo-jelenség mögött42, amely a függetlenségi háborúban Marx számára a „katonai anarchia” képében jelent meg.43

*
Simón Bolívar árnyalt megítélésének, politikai felfogásának, tetteinek értékelésekor tehát
a kor Latin-Amerikájának értő ismeretén át juthatunk el, még akkor is, ha természetesen
emberi gyarlóságait is számba vesszük.

MADRIDI KŐ (MAJA MŰVÉSZET)

42

43

Anderle Ádám: „Az államfejlődés alternatívái az Andok térségében a 19. század elején”. Századok, 1982. 2. szám, 292–300; Uő. „Utópia és történelmi alternatíva”. In: Hungría recuerda …
(1983), 63–69, 151–156.
MEM, 14. kötet, 167.

2011. január

61

SZABÓ H ENRIETTE ÉVA

Pariamo, Muiba, Maraza, Francisco
és Cumbay
A FÜGGETLENSÉGI HARCOK ELFELEDETT HŐSEI BOLÍVIÁBAN


A függetlenségi harcok kevéssé ismert és elismert alakjai az indián népcsoportok vezetői
közül kerültek ki. Az 1780-s Tupak Katari-felkelés hatása a függetlenségi mozgalomban az
andoki régióban jól ismert, azonban a szubtrópusi és síkvidéki mozgalmak jelentősége elsikkadt, pedig azok jelentős spanyol katonai erőket vontak el vagy tartottak lekötve,
amellyel gyengítették a gyarmati hatalmat. Ennek fő okai egyrészt mind a két oldal, az indián és a kreol politikai szűklátókörűségében keresendők, mivel nem tudták leküzdeni az
évszázados társadalmi korlátokat, amik elválasztották egymástól a gyarmatokon élőket,
másrészt a hatalmas földrajzi távolságok, melyek lehetetlenné tették a több ponton fellépő
egységesebb támadást a gyarmati hatalmak ellen.
Az andoki országokban a függetlenségi harcok az 1820-s évek körül hoztak eredményt,
és ennek egyik jelentős győzelmét a régióban a bolíviai állam megalakulása jelezte 1825ben, melynek egyik aspektusát vizsgálja ez a rövid tanulmány. Kétségtelen, hogy a mozgalom gerincét Bolíviában a kreol (fehér) erők alkották, akik azt sikerre is vitték, azonban a
független állam megalakulása után ennek jutalmát is többnyire ők nyerték el. Sucre és Bolívar liberális eszméi alapján nagy mennyiségű – gyakran indián tulajdonú – föld került
szétosztásra, mely a következő két évszázad politikai és gazdasági hatalmát alapozta meg.
Mivel azonban a születő államok fő gondja az új gazdasági és politikai rendszer kidolgozása és megerősítése volt – az előző évtizedek káosza után, melyben a gazdaság nagyon legyengült az ezüstbányászat lehanyatlásával –, az indián kérdés megoldása ismét háttérbe
szorult.
Az XIX. század első évtizedeiben jelentős események jelezték a változást. Az elszakadáshoz vezető vagy konkrétan azt megcélzó mozgalmak már a század elején megkezdődtek. Érdekes megfigyelni a következőkben említett öt síkvidéki etnikai népcsoport földrajzi megoszlását az ország jelenlegi területén, ami azt bizonyítja, hogy egy – bár elszigetelt
pontokon működő, de az egész gyarmati közigazgatási területre kiterjedő – hálót alkottak.
Az öt kiemelt etnikai vezető az ország különböző, egymástól távol eső területein élt,
a leco Santos Pariamo La Paz tartomány északi szubtrópusi völgyvidékén, az afrobolíviai
származású Francisco La Paz és Cochabamba tartományok közötti szubtrópusi vidéken,
a guaraní Cumbay, aki a mai ország délkeleti részén, a Chaco felé vonuló hegyvidéken lakott, az amazonasi Moxos tartományban pedig a canichana Juan Maraza és a mojo Pedro
Ignacio Muiba személye érdekes.

62

tiszatáj

Túpak Katari és Túpak Amaru hatása főleg az úgynevezett „piedemonte”, hegyalji
szubtrópusi övezetben volt a legerősebb, a mai La Paz tartomány Peru felé eső északi részén, melyet a gyarmati korban Caupolican néven ismertek. Itt az andoki befolyás már a
Tawantinsuyu1 korától jelentős volt, és a XVIII. század végétől felerősödtek az ellenállási
mozgalmak. Nem véletlen, hogy itt jött létre 1814 és 1816 között pater Munecas által – a La
Paz-i és cuzcói események hatására – a larecajai Republiqueta2, a függetlenségi mozgalmak egyik fontos korai megnyilvánulása. Ehhez a mozgalomhoz csatlakozott Santos
Pariamo is, a leco etnikai csoport vezetője3, aki a korabeli források tanúsága szerint jelentős erőt, 500 íjászt mozgósított. Pariamo elismert vezető volt a leco indiánok között. A felkelés kiváltó oka Josef de Santa Cruz, Caupolican tartomány kormányzójának új adói voltak, melyek olyan felháborodást váltottak ki, hogy az apolói vezető nem nézhette tétlenül.
A források szerint a kormányzó egy „apolobambai sárkányok” nevű csapatot szervezett a
Pariamo-felkelés leverésére, azonban a leco harcosok „tigrisként” harcoltak, és Pariamo
számos csatát megnyert. Végül 1815-ben vereséget szenvedett Agustín Gamarrától, a királyi hadsereg kapitányától, és ezt nem tudván elviselni, öngyilkos lett, ám segítőit, bár sokáig üldözték, nem tudták elfogni. Pariamo alakja és híres szavai leco nyelven „Yore Pore”
(magyarul „meg tudom tenni”) legendává váltak, szobra pedig néhány évvel ezelőttig
Apolo város, a régió központja főterén volt felállítva.
Az afrobolíviai mozgalmak színhelye az ország keleti részén elhelyezkedő Santa Cruz
városa volt, ahol sok szabad és rabszolgasorban tartott afrobolíviai élt. Itt robbant ki
1809-ben az első számon tartott felkelés a rabszolgaság eltörlésének reményében, melynek kérvényét a spanyol gyarmati hatóságok többször is megtagadták. Az afrobolíviaiak
főleg a pékségekben, háztartásokban, egyéb szolgáltatásokban és a földeken (haciendák)
dolgoztak nagy számban, és bár szükség volt rájuk, mégis kegyetlenül bántak velük. Mikor
felröppent a rabszolgaság lehetséges eltörléséről szóló hír, sokan csatlakoztak a mozgalomhoz, amit egy Francisco nevű mulatt vezetett, aki a kreol földbirtokos, José Salvatierra
birtokán dolgozott. Bár maga a felkelés rövid idő alatt elbukott, mégis gyengítette a gyarmati hatalmat, és előzményként szolgált Warnes ezredes taktikájához.
A függetlenségi harcok idején Warnes ezredes parancsnoksága alatt két „színes” csapat is
alakult, „Pardos” és „Morenos”4 néven, melyek nagy lelkesedéssel harcoltak a függetlenségpártiak oldalán, mivel Warnes nagyon jó érzékkel olyan rendeletet adott ki, mely felszabadította a spanyolok ellen harcoló rabszolgákat. Céljukat elérték, mivel a rabszolgaság intézményét 1825-ben az új állam megalakulásával eltörölték Bolíviában, gyakorlati eredményt
azonban csak az 1850-s évek hoztak, amikor a törvény ténylegesen is életbe lépett.
A harmadik etnikai vezető a guaraní Cumbay, más néven Mandiotetimbiaja volt. Az
ava-guaraní népcsoporthoz tartozott, amely a mai Chuquisaca tartomány déli részén, az

1
2
3

4

Az Inka Birodalom kecsua neve
„Kis köztársaság”
A történelmi források Pariamot általában Leco indiánnak ismerik el, de mivel a térségben több
etnikum is keveredett, időnként Aguachile vagy Tacana indiánként is említik. A leco és a tacana
népcsoportok ma is léteznek, az aguachilék azonban már egy eltűnt nép.
Mind a két szó jelentése a barna egy árnyalatát jelenti, és a bőr színére vonatkozott. Pardo a
gyarmatokon a mulattok másik neve volt; moreno a haj vagy a bőr színére vonatkozik, sötét, de
nem fekete.

2011. január

63

Ingre völgyében lakott. A bolíviai guaraníek a prehispán és a gyarmati korban Chiriguano5
néven váltak híressé és rettegetté, az Inka Birodalom külön védelmi vonalat építtetett ellenük határain, harci portyázásaik és kegyetlenkedéseik sok gondot okoztak a gyarmati
rendszer fenntartó erőinek is, és gyakran kötöttek velük ideiglenes békeszerződéseket.
Cumbay, mint a guaraníek egyik legkiválóbb politikusa, felismerte ugyan az uralkodó hatalommal való békés együttélés szükségességét, azonban azt erőfeszítései ellenére sem volt
képes fenntartani. A XIX. század első évtizedében számos fegyveres összeütközés vezetője
lett, melyek népe és a katonaság, valamint a területükre letelepülő más etnikumú telepesek és földbirtokosok között zajlottak, és így a spanyol korona jelentős hadi erejét tartotta
folyamatosan lekötve.
A század második évtizedében Cumbay felismerte a függetlenségi mozgalmak lehetőségeit, és a függetlenségpártiak oldalára állt. 1813 és 1814-ben szövetséget kötött Belgrano
tábornokkal, akit Potosíban nagyszámú csapattal segített, de a végső győzelmet nem sikerült kivívni. Érdemei elismeréseként azonban leszármazottjai állandó jövedelmet kaptak
az 1825-ben megalakuló új bolíviai államtól.
Az amazonasi Moxos tartományban két kacika emléke maradt fenn a régió történelmében, Pedro Ignacio Muiba, a mojo indiánok főnöke, és Juan Maraza, a canichana indiánoké. Az is kétségtelen, hogy a kutatók és történészek számára az egyik legérdekfeszítőbb
és alig ismert eseménysorozat az amazonasi régióban játszódott e fenn említett két kacika
közreműködésével. Már az a tény is érdekes, hogy mind a ketten tájékozottak voltak az
európai (Napóleon szerepe az Ibériai-félszigeten) és a gyarmati politikai eseményekben,
így rálátásuk nyílhatott egy esetleges függetlenségi mozgalom lehetőségére és annak
eredményére.
Moxos tartomány a XVIII. század végén és a XIX. század elején az alkirályság egy független tartományát képezte. Főbb településeit a volt jezsuita missziók alkották, melyek
földrajzilag egymáshoz meglehetősen közel helyezkednek el: Trinidad, a mai tartományi
főváros, San Javier, Loreto, San Pedro, és mások. Bár számszerűen a mojo indiánok voltak fölényben, azonban a canichana népcsoport is igen jelentős volt, ami miatt a múltban
a jezsuiták San Pedrót, a canichanák fő települését tették meg a jezsuita missziós központnak. Ez a kiváltságosság megőrződött a jezsuiták után is, és a canichanáknak mint hű
realista erőknek jogukban állt saját hadierőt fenntartani és fegyvert hordani. Ez a kiváltság okozta a régió etnikai politikájának feszültségét és táplálta érdekellentéteit.
Másik vizsgálatra érdemes tényező a kacika tisztség szerepe és hatalma a gyarmati kori
Moxos tartományban, mely nagyban különbözött az andoki régióban betöltött szereptől.
Míg az andoki régióban a kacika gyakran a spanyol király és hatóság érdekeit szolgálta saját hatalma fenntartása érdekében, addig az amazonasi részeken a jezsuiták által létrehozott indián önkormányzat lényeges eleme volt.
Pedro Ignacio Muiba a mojo indiánok legendás kacikája volt a XVIII. század végén és
a XIX. század elején. Neve máig népszerű a trópusi Beni tartományban, számos tér, intézmény, indián szervezet és városi kerület, a tartomány fővárosában, Trinidadban pedig
szobor őrzi emlékét. Egyes források szerint Muiba a Túpak Amaru-felkelés idején Peruban
5

A Chiriguano-guaraníek ma három nagyobb népcsoportba oszlanak szét: az avák, az isoceñok és
a simbák, és a mai Bolívia egyik legnagyobb létszámú etnikai csoportját alkotják, együttesen
mintegy 80 ezer fővel.

64

tiszatáj

tartózkodott, és feltehetően nagyon hatottak rá az akkor tapasztalt eszmék, melyeknek hatását későbbi politikai lépései alapján feltételezhetjük. A gyarmati kori források már 1804ben megemlítik nevét, amikor felforgató tevékenysége miatt Sobremonte márki, a Buenos
Aires-i gyarmati alkirály elrendelte Muiba letartóztatását, aki azonban később kiszabadult.
A második, nagyobb lehetőség 1810 novemberében kínálkozott, amikor Muiba a trinidadi és a loretói felkelés vezetőjeként lépett fel a spanyol korona ellen, és kihirdette a régió függetlenségét. A többi mozgalommal ellentétben Muiba szélesebb látókörű vezetőnek
bizonyult, és kapcsolatba lépett az andoki csoportokkal is, mivel felismerte a kisebb mozgalmak elszigeteltségének hátrányait. Céljainak megnyerte Juan Bopit, a loretói kacikát is,
és együtt sikeresen elűzték Pedro de Urquijo kormányzót, akit Juan Maraza védett 40
canichana fegyveressel. A kormányzó csak egy templomban elbújva tudott a felkelők elől
elmenekülni. Azonban Marazaék pár nappal később visszatértek Trinidadba, és Muiba
ugyan sikeresen elmenekült, de Juan Bopit fogságba ejtették. A királyi haderők Maraza és
Tomas Noé, a San Javier-i és szintén mojo indián kacika támogatásával később visszafoglalták a felkelt várost, de sok ártatlan áldozat is volt, főleg indián nők és gyermekek.
Muibát két hónapon keresztül nem tudták elfogni. 1811 januárjában Maraza végre sikerrel
járt, kivégezte Muibát, követőit pedig tömegesen leölette. Muiba fejét elrettentő példaként
San Pedro falujában oszlopra tűzve kiállította.
Mint látható, Muiba egyik gyengesége az volt, hogy bár felismerte az együttműködés
szükségességét, és létre is hozott egy felkeléshez szükséges alapot, nem volt képes szélesebb körben megnyerni a régió etnikai vezetőit ügyének, és így a már meggyengült gyarmati hatalom kihasználhatta a kacikák között létező érdekellentétet.
A másik regionális vezér, Juan Maraza alakja egyszerre érdekes és bonyolult, ugyanakkor jól jelképezi az indián mozgalmak összetettségét, amennyiben a függetlenségi mozgalmakban való részvételüket gyakran a pragmatizmus jellemezte, szövetségesi viszonyaikat pedig pillanatnyi politikai és anyagi érdekeik szerint alakították. Míg Muiba következetesen egy oldalon harcolt, addig Juan Maraza ide-oda cikázott, a politikai oldalak között
megpróbálva a mindig aktuális nyerő hullámot meglovagolni. Maraza és Muiba viszonya
ugyanakkor azért is érdekes, mert két nagy formátumú és jó politikai képességű vezető létezett egy időben és térben, akik sikeres együttműködése átrendezte volna koruk politikai
térségi erőviszonyait. Azonban vetélkedésük ezt megakadályozta, és a gyarmati hatalmak
ezt kihasználván mindkettőjüket semlegesítették
Juan Maraza a canichana indiánok kacikája volt. Nevét először 1801-ben említik, amikor fellázadt Zamora gyarmati kormányzó ellen, és kiűzte a spanyol hatóságokat a területről. Zamora nemcsak a gyarmati tisztviselők körében, hanem az indiánok között is hírhedt
volt kegyetlenségéről és kapzsiságáról, és mindkét oldalról kivívta a felek elégedetlenségét,
mely „legitimizálta” Maraza tettét a gyarmati hatóságok szemében, mivel felismerték, hogy a
kacika a régió legjelentősebb indián vezetője lett, amit alátámasztott a canichana indiánok
amúgy is erős regionális politikai szerepe. Ugyanakkor Maraza tette a kacikaság szerepét
is megerősítette6, mint az indián önkormányzat vezető intézményét, melynek érvényességét és jelentőségét a jezsuiták elűzése óta eltelt több mint 100 év sem tudta eltörölni.
6

Itt visszautalok Muiba és a többi kacika (Bopi és Noé) szerepére is, akik szintén megerősödtek
Maraza cselekedete által, mely a későbbiekben lehetővé tette az 1810-s felkelés kirobbanását.

2011. január

65

Mikor 1805-ben Pedro de Urquijót kinevezték Zamora helyére, az új kormányzó egyik
feladata Maraza, mint fő etnikai vezető megnyerése volt. Ennek érdekében kérvényezte a
gyarmati hatóságok előtt Maraza, mint Moxos tartomány fő kacikájának kinevezését7, sőt
a titulust életfogytiglanig érvényesként kapta meg, mellyel felkeltette a többi tartományi
kacika ellenszenvét Marazával szemben.
Maraza elfogadta a felkínált ajánlatot, és a spanyol erők oldalára állt, mivel ebben látta
poziciójának megszilárdítását a többi etnikai vezetővel, főleg a mojo indánokkal szemben,
kiknek számbeli fölénye veszélyes volt számára. Így 1810-től a királypárti oldalon harcolt
a Muiba által vezetett felkelők ellen, akit végül elfogott és kivégeztetett. 1822-ben viszont
a saját szövetségesei fordultak ellene, Maraza halálos ítéletét Francisco de Velasco, Moxos
tartomány kormányzója írta alá engedelmesség megtagadása miatt, mivel Maraza ellenszegült, és nem akarta hatalmi jelvényeit a hatóságoknak beszolgáltatni. Azonban Velasco
kormányzó egyúttal saját maga sírját is megásta, mivel a feldühödött canichana indiánok
őt is elfogták és megölték. Francisco de Velasco Moxos tartomány utolsó kormányzójaként halt meg, az elkövetkező események megakadályozták egy újabb gyarmati hatóság
kinevezését.
Mindezek az események, melyek megelőzték az 1825-ös végleges elszakadást, szemléletesen érzékeltetik a spanyol korona hatalmának fokozatos meggyengülését már jóval a
tényleges hatalom elvesztése előtt, azonban a különböző vezetők földrajzi és politikai elszigeteltsége miatt ezek a mozgalmak elbuktak. Létezésük azonban kétségtelenül jól megvilágítja a XIX. század politikai helyzetének bonyolultságát és a gyarmati hatalom egyre
kevésbé fenntartható voltát. Ugyanakkor rámutat a latin-amerikai probléma gyökerére,
melyet az új államok alakulása sem oldott meg: az indián népek politikai és társadalmi
szerepére, amely végigkísérte az utóbbi két évszázadot, és az utóbbi évtizedekben hatalmas erővel tört a felszínre, és 2006-ban Bolíviában, az első etnikai vezér, az aymara indián Evo Morales köztársasági elnökké választásában csúcsosodott ki.

BIBLIOGRAFIA
Cajías de la Vega, Fernando. 2010. aug. Agosto de 1809. La rebelión afro-indígena en Santa Cruz de
la Sierra, EN: Revista Mensual de Economía, Sociedad y Cultura, Bolívia
Carvalho Urey, Antonio. 1977. Pedro Ignacio Muiba: el héroe, ed. Los Huérfanos, Bolívia
Centro Cultural Moxos. 1995. Primer seminario sobre Proyectos de desarrollo del departamento del
Beni, al año 2000. Diferendo limítrofe Beni-Cochabamba, ed. CCM, Bolívia
Diez Astete, Alvaro-Murillo. David, 1998. Pueblos Indígenas de Tierras Bajas. Características principales, ed. MDSP-VAIPO-PNUD, Bolívia
Ramos Andrade, Edgar: Biografía de Héroes Indígenas: El mojeño Pedro Ignacio Muiba 3.000 c.c.,
http://Bolívia.indymedia.org/content/20100530/Bolívia-homenaje-miguel-pe%C3%B1a-y-pedroignacio-muiba-masacre-tahuamanu
Szabo, Henriette Eva. 2008. Diccionario de la antropología Boliviana, ed. Holland Királyi Nagykövetség, Bolívia

7

A források szerint Urquijo annyira érdekelt volt Maraza megnyerésében, hogy a kitüntetést saját
zsebéből fizette. Mint a későbbiekben látni, a létrejött szövetség kifizetődött.

66

tiszatáj

BÁN MÓNIKA EDINA

Latin-amerikai témák Jókainál

Jókai Mórnak a szabadságharc bukása után, mint tudjuk, több hónapon keresztül bujkálnia kellett, majd – bár felesége menlevelet szerzett a számára – ezt követően jó ideig gyanús személynek számított, nem vehetett részt aktívan a politikai életben, nem utalhatott
nyíltan műveiben a szabadságharcra. 1850 és 1853 között például feljelentették forradalmi újságok rejtegetése miatt, egy másik alkalommal pedig indexre tették novelláskötetét1.
Ebből az időszakból (1850–1860) való Jókainak az a három latin-amerikai vonatkozású
műve, melyek bemutatására vállalkoztam.
1856-ban írta A megölt ország című novelláját, mely Peru meghódításáról szól. Másik
novellája, melynek címe Bolívár, 1858-ból való, műfaja az író szerint történeti beszély, bár
valójában egy romantikus elbeszélésről van szó. Harmadik, a témával kapcsolatos novellája
a Tízmillió dollár címet viseli, és 1854–1860 között publikálta. A novella eseményei a függetlenségi háborúk idején játszódnak Latin-Amerika különböző helyszínein, de maga a cselekmény nem történelmi eseményeket dolgoz fel, hanem egy kalandor életét mutatja be.
A Tízmillió dollár egy fiatal skót tengerész, Robertson történetét beszéli el. A történet középpontjába az író egy morális kérdést helyez: milyen mértékben képes megrontani a
pénz az emberi lelket. Ezt a kérdést egy mozgalmas, kalandos, egzotikus történettel illusztrálja. A történet legnagyobb része Latin-Amerikában játszódik a függetlenségi háborúk idején, mely színes és romantikus hátteret kínál. „A spanyol amerikai szabadságháboruk alatt történt ez a kaland; az idő épen kedvező volt hasonló regények alkotására; a hős és a rabló, a dicsvágy és a pénzvadászat, a honszeretet és a könynyelmü ábránd ollyan közel állottak egymáshoz, ellenség és jó barát könnyen összetévesztette
őket;”2 írja Jókai. A kaotikus történelmi helyzet kedvez a nagy társadalmi és gazdasági
változásoknak, egyaránt megjelenik a hősiesség és a bűn, sőt, nem egyszer keverednek is
egymással, mint ahogy azt Teresa, a regény kreol szereplője is megjegyzi: „Most forradalom van egész Amerikában, a mi alul van, az fordul felül, ki-ki azt a helyet foglalhatja el,
a mit megtartani elég erős; a bátoré a diadal.”3 Az elbeszélés hőse, Robertson, kezdetben
tengerészként szolgált a spanyol királyi hajókon, majd egy hirtelen fordulattal csatlakozott
a felkelőkhöz. Első küldetése egy kalózbanda megsemmisítése volt. Ezt a missziót Robertson különös kegyetlenséggel hajtotta végre. Mivel tettéért nem kapta meg a várt jutalmat,
1

2

3

A magyar irodalom története 1849-től 1905-ig, Szerk.: Sőtér István, Akadémiai Kiadó, Budapest, 1965, 288.
Jókai Mór: Tízmillió dollár, Vasárnapi Ujság, 1854–1860 (www.epa.oszk.hu/0000/0030/
00196/ datum05212/cim20521/)
Uo.

2011. január

67

egy időre eltávolodott a civilizációtól. Évekkel később visszatért, és ismét a köztársaságiakhoz csatlakozott. Az egyik legjobb, legbecsületesebb katonává vált, de szerelme egy kreol nő iránt teljesen átformálta.
A novellában folyamatosan találunk utalásokat a latin-amerikai gyarmatok szabadságharcára, felmerül Bolívar neve is, és megtudjuk, hogy nagyrészt tőle függött a katonai
rangok adományozása, valamint, hogy a történet hőse, Robertson nem volt jóban vele.
Jókai Latin-Amerikája egzotikusan különös: az emberek a templomok belsejét bujapompázatos, színes díszítéssel látják el: virágok, gyümölcsök, madarak; a szokások hangulata pedig az indián és keresztény hagyományok keveredésére utal. „Az indián vérrel elegyült spanyol sokat átvett lelkületébe a forró égalj tarka képzelődéséből; a hívők templomait ott az aranyozott szent képeken kívül pompás virágcsoportozatok ékesitik; az oltárok ragyognak és tarkállanak a hivek kegyes adományaitól, földig érő selyemszövetek
tarka virágokkal, gyöngyfüzérek, drága köves ékszerek lepik el azokat; a zománczos
gyertyatartók mellett ezüst kalitkákban csodatollazatu madarak ugrálnak, miknek zengése belevegyül az ájtatos karok énekébe, s a tömjén füsthöz száz féle édes illatszer vegyül; melly áthevíti a lelket és felmagasztalja a képzelődést.”4
A kreol (a gyarmatokon született fehér) nő alakja negatív figuraként jelenik meg ebben
a műben. A kreol és az indián nők Jókai műveiben két típusba tartoznak. Mindkét típus
közös sajátosságai: egzotikus szépség, fekete haj és szemek, karcsú alak, különösen szenvedélyes és büszke természet. A kreol nő, mint negatív alak – így például Teresa – önző,
pénzéhes, romlott, csábító. A kreol (vagy indián) nő, mint pozitív figura, mint például
Laureznia a Bolivár című mű hősnője, ezzel ellentétben erényes, önzetlen, önfeláldozó.
Ennek a novellának az az egyik érdekessége – a magyar irodalom szempontjából –,
hogy Jókai későbbi, kiforrott művében, az Aranyemberben, a Tízmillió dollár sok eleme
visszaköszön: a pénz hatása az emberi lélekre, a világtól való elvonulás (Robertson–Tímár
Mihály), a kreol nők negatív hatása a férfiakra (Robertson–Kristyán Tódor).
Jókai Bolivár című novellája 1858-ból való, Dekameron című novelláskötetébe illesztette.
A novella történelmi hátterét Venezuela és Kolumbia függetlenségi háborúja kínálja. A történet egyik főszereplője Bolívar. Bár Jókai történelmi beszélyként definiálja novellája műfaját, egy olyan romantikus elbeszélésről van szó, melyben a szerző egyes események tekintetében követi, más – gyakran kulcsfontosságú események tekintetében – drasztikusan
megváltoztatja a történelmi tényeket. Így rögtön felmerül bennünk a kérdés: miért teszi
ezt? Jókai nem tüntet fel konkrét dátumokat a művében, de a történet Bogotá ostromával
kezdődik. A novella hősnője, Laurenzia di San Sol, hősiesen harcol a város védelmében a
spanyolok ellen vőlegénye, Giedon Sapero oldalán. Megtudjuk, hogy Gideon szerelmes
Laurenziába, Laurenzia érzelmeiről azonban kezdetben nem tudunk sokat, csak annyit,
hogy amikor Laurenzia apja, a vak don Esteban azt mondta neki, hogy hozzá kell mennie
Gideonhoz, nem ellenkezett.
Az ostrom legreménytelenebb pillanatában, amikor már úgy tűnt, hogy minden veszve
van, megjelenik Bolívar, a Libertador, seregei élén, és megmenti a várost.
És itt álljunk meg egy pillanatra!

4

Uo.

68

tiszatáj

Bolívar külsejének leírása Jókai regényében egyáltalán nem emlékeztet az általunk ismert Bolívar-portrékra vagy leírásokra. Wittman Tibor Historia de América Latina című
művében egy kortárs francia leírását közli Bolívarról, mely szerint Bolívar hosszúkás arcú,
ritkuló, őszes hajú, nagy szemű, sovány, koránál idősebbnek tűnő bajuszos ember5. Ezzel
ellentétben Jókai daliás, dús, vörös hajú, fehér arcbőrű, nagy, csillogó szemű, körszakállas
férfiként ábrázolja őt. „Egy délceg, daliás alak volt vezetőjük. Vezető a szó minden értelmében, mert mindig elöl járt. Ezer közül ki lehet ismerni alakját. Csaknem aranyszínű
vörös haja hosszan, mint az oroszlán sörénye lobog vállai körül; hasonló szakálla nem
hegyesen, spanyol divat szerint, de kör alakban fogja be arcát, mely oly fehér, mint egy
európai delnőé; csupán szemöldei barnák, és szemei, mint a tűz, oly égetőek, messziről is
látni, mint villognak oly iszonyatosan.”6 A leírás annyira jellegzetes, hogy az első pillanatban felmerül bennünk Kossuth Lajos képe. Gondoljunk első sorban Kossuth hajszínére, jellegzetes körszakállára, mellyel divatot teremtett, valamint arra, hogy Kossuth Lajost
a maga korában kivételesen szép férfiként tartották számon. Vajon Jókai nem rendelkezett semmiféle információval Bolívar tényleges külsejéről? Esetleg a párhuzam szándékos
lehet?
Jókai novellájában Laurenzia első látásra beleszeret Bolívarba, és ez a szerelem kölcsönös. Bogotá felszabadítása után Bolívar beszédet intéz a város népéhez, ebben részletezi a spanyolok kegyetlenkedéseit, megemlítve az ismert történelmi neveket: Morillo, Pug,
Boves, Aymerich. Bolívar társaságában megjelenik José Antonio Páez – aki a történeti valóságban a függetlenségi háború másik legendás tábornok hőse –, mint egy nem túl okos,
de a végletekig hű, erős testőr. Jókai kiemeli a „llanerók” szerepét Venezuela függetlenségi
harcában, valamint Venezuela népének egységes fellépését és támogatását. „Íme, ez a hős
Jose Antonio Paez. Az ő hívására előjöttek félelmes berkeikből a bátor Llanerok; ez volt
az első csapat, mely újrakezdte a szabadságharcát; a második, mely sohasem adta azt
fel, volt Venezuela népe. E kettő nélkül Bolivár nem tehetett volna semmit; e kettőnek köszönheti Dél-Amerika, hogy még élünk.”7 Ez nagyon fontos tényező, hiszen, mint tudjuk,
Bolívar, a függetlenségi háborúk kezdetén nem számíthatott a tömegek támogatására, éppen ezért vallott kudarcot az első két venezuelai köztársaság.
A második fejezetben Bolívart diktátorrá nevezik ki. Ez a nemzetgyűlés több tagjának
egyáltalán nem tetszik. Itt jelennek meg az első negatív vonások Bolívarral kapcsolatban,
ennek ellenére nem ismerhetjük meg az író tényleges véleményét, hiszen ezeket a negatív
jellemzőket Bolívar politikai ellenfeleinek szájából hallhatjuk. Esteban, Laurenzia apja azt
mondja róla: „Uralkodni vágyó, ki azzal vesztegeti meg a legjobb emberek szíveit, hogy
saját érdemeit rájuk erőlteti. Mindig másokat magasztal, hogy mások magasztalják őt.
Sohasem mondja azt, amit gondol, valamit mindig magában tartogat belőle, ezért nem
fordítja arcát afelé, akivel beszél, hogy szemeiből ki ne olvashassa az, amit érez.”8 Ezek a
jellemvonások megegyeznek azzal a leírással, melyet a valóságban egy kortárs francia
5
6

7
8

Tibor Wittman: Historia de América Latina, Corvina Kiadó, 1980, Budapest, 248.
Jókai Mór: Bolivár (Történeti beszély), I. El Libertador (http://mek.niif.hu/00845/html/jokai33.html
Uo.
Jókai Mór: Bolivár (Történeti beszély), II. El Dictator (http://mek.niif.hu/00845/html/jokai33.html

2011. január

69

adott róla. E szerint Bolívar szerette hallani a saját hangját, képes volt ügyesen hazudni és
megtéveszteni az embereket9. A novellában a nemzetgyűlés először vonakodik megadni
Bolívarnak a teljhatalmat, attól tartanak, hogy az egy év elteltével Bolívar majd nem fog
lemondani róla, de Laurenzia felajánl egy különös garanciát: egy éven keresztül ő Bolívar
menyasszonya lesz, egy év után pedig, amennyiben Bolívár lemond a teljhatalomról, hozzámegy feleségül. A jelenlévők ezt megfelelő garanciának találják, és megadják Bolívarnak
a diktátori címet egy évre.
A harmadik fejezet egy évvel később játszódik. Bolívar Laurenziával beszélgetve feltárja előtte aggodalmait: ha ő lemond a teljhatalomról, Nagy Kolumbia szétesik. Laurenzia
szerint azonban az egyetlen lehetőség az, ha Bolívar lemond a hatalomról. A nemzetgyűlésen Bolívar lemond a diktátori címről, de ugyanakkor a nép megválasztja Bolívart királlyá.
A hazafiak ezek után Bolívar megölését tervezik. Laurenzia felajánlja a segítségét és megkéri volt vőlegényét, Gideónt, akit beenged a palota kápolnájába, hogy az oda belépő alakot az imádkozás után lője le. Így is történik, Gideón rálő a köpönyeget viselő alakra, akiről kiderül, hogy Laurenza volt, aki feláldozta magát a férjéért. Laurenzia utolsó szavaival
figyelmezteti Bolívart, hogy mondjon le a hatalomról. Bolívar, szerelme halála után, eltöri
a koronáját, és száműzetésbe vonul. Ez a momentum később egy mondat erejéig a Kőszívű ember fiaiban is megjelenik. „Bolivár odadobja koronáját meggyűlölt hazájának, de
nem harcol ellene”10.
Láthatjuk, a romantikus cselekményszál kedvéért Jókai ugyan bátran megváltoztat
történelmi eseményeket vagy kitalál ilyeneket. Mint tudjuk például, a valóságban Bolívar
felesége korán meghalt, még a függetlenségi háború előtt, és Bolívar többször nem nősült
meg. Királlyá sem választották. A diktátori hatalomról évekkel a kinevezése után mondott
le. Korábbi jó barátja, Páez, egyáltalán nem volt az az egyszerű gondolkozású, kutyaszerűen hűséges ember, mint amilyennek Jókai őt a novellában lefestette, és idővel Bolívar politikai ellenfele lett. Mindezzel együtt is, Jókai történetei mögül, úgy tűnik, jelentős történeti ismeretek sejlenek fel, láthatólag számos részletét nagyon jól ismeri a latin-amerikai
függetlenségi háborúknak. Novellája persze nem történelmi mű, hanem történelmi ihletésű romantikus fikció. Ugyanakkor Jókai beleszőtte novellájába azokat a személyes és társadalmi érzelmeket és motivációkat, melyek az események hátterében valóban léteztek.
Megfigyelhetjük például a novella elején a nemzeti erők egységét a közös ellenséggel
szemben. Majd, a győzelem kapujában, a nemzeti erőkön belül megjelennek az első ellentétek, melyek a hatalommal kapcsolatosak. Ez az a pillanat egyébként, amikor a novellában megjelennek Bolívar első negatív vonásai is, melyeket ellenlábasai szájából ismerhetünk meg, ugyanakkor Bolívar magyarázatot nyújt saját viselkedésére, mely a külső szemlélő számára hatalomvágynak tűnik, de valójában nem az, mivel célja létrehozni egy erős,
egységes államot, legyőzve a belső ellentéteket. Ily módon Jókai bemutatja, hogy Bolívar
hatalomvágya valójában nem vethető össze egy középszerű ember hatalomvágyával, mivel
nem egy személyes érzés vagy érdek vezérli, hanem a hatalom az ő számára egy eszköz,
melyet egy magasztos cél elérésére használhat. Más szóval, ellenfelei, bár látszólag igazuk
van, amikor Bolívar hatalomvágyától félnek, a valóságban képtelenek felismerni azt, hogy
Bolívar teljhatalma teljes mértékben különbözne egy átlagos, középszerű, érdekember
9
10

Wittman, id. mű 248.
Jókai Mór: A kőszívű ember fiai, Szépirodalmi könyvkiadó, 1960, 494 (Ephialtes c. fejezet)

70

tiszatáj

teljhatalmától, mivel ők maguk is ilyen emberek, így képtelenek észrevenni azt, hogy egy
ténylegesen nagy ember önzetlen módon hatalmát kizárólag hazája érdekében használná
fel, anélkül, hogy ezzel a hatalommal visszaélne, úgy, ahogy ez egyébként ők – az ellenfelei
– minden bizonnyal megtennék. Jókai a történelmi hűségnek megfelelően helyesen emeli
ki, hogy ami leginkább irritálta Bolívar ellenfeleit, az a Code Bolivienne, mely eltörölte a
kreolok privilégiumait, és egyenlőséget hirdetett a különböző társadalmi osztályok között.
„De azért pusztán darabra nem töröm [a koronáját], hogy kislelkű nyomorultak civódjanak arany forgácsain: hamis szabadsághősök, kik csak azért veszik tele szájukat fellengző mondatokkal, mert maguk nem lehetnek uralkodók; de abban a kis körben, mely
őket bámulja, gonoszabb zsarnokok, mint aki ellen szabadságot ordítanak. Jól tudom
én, mi bajuk nekik. Nem a brutusi erények ösztöne bántja őket, hanem a code Bolivienne, mely zagyva kiváltságaikat eltörülte, s a népet mindenütt egyenlővé tevé. Ez az
ő fájdalmuk, de ez az, mely újjáteremti e szétzilált országot.”11
Mint ahogy arra korábban már utalást tettem, Jókai egyik legfontosabb motivációja
valószínűleg az volt, hogy a latin-amerikai és a magyar szabadságharc párhuzamai kapcsán Magyarországról beszélhessen. Az osztrák elnyomás idején az írók, köztük Jókai,
nem beszélhettek nyíltan a magyar forradalomról és szabadságharcról, különös tekintettel
Kossuth Lajosra, akinek neve szinte tabunak számított. Jókai viszont annyi hasonlóságot
és párhuzamot fedezett fel a két vezető életében és tetteiben, hogy szándékosan megváltoztatta novellájában Bolívar külsejének leírását abból a célból, hogy az olvasó számára is
nyilvánvaló legyen az utalás a magyar forradalom karizmatikus vezetőjére, Kossuthra.
Azok a hasonlóságok a két vezér életében, melyek alapján Jókai Bolívart választotta novellája hősének, a következők:
- mindketten karizmatikus vezérek voltak,
- mindketten kiváló szónoki adottságokkal rendelkeztek,
- mindketten népszerűek voltak, a tömegek szerették őket,
- képesek voltak felülemelkedni személyes érdekeiken, és egyesíteni a nemzetet egy
eszme jegyében,
- nagyszabású terveik voltak: Bolívar egy rövid időszakra megvalósíthatta a sajátját:
Nagy Kolumbiát, míg Kossuth nem tudta létrehozni a Duna-menti országok szövetségét,
- ellenfeleik reakciója hasonló volt: féltek Kossuth, illetve Bolívar hatalomra jutásától, mivel nagyszabású terveiket saját kicsinyes érdekeik szempontjából ítélték
meg,
- mindketten száműzetésbe kényszerültek, miután látták, hogy terveik, álmaik nem
valósulhattak meg.
Másik latin-amerikai témájú novellája, a Megölt ország 1856-ból való, és Elbeszélések című kötetében található. Témája Peru gyarmatosítása. Ebben a novellában Jókai ellentétbe
állítja a perui bennszülöttek ártatlanságát, tisztaságát, egyszerűségét a spanyol gyarmatosítók romlottságával, pénzéhségével, kegyetlenségével. Egyfelől Rousseau-ra, másfelől
Bartolomé de Las Casas atya műveire emlékeztet. Korszerű, liberális eszméket vonultat fel
11

Jókai Mór: Bolivár (Történeti beszély), V. Ki hal meg? (http://mek.niif.hu/00845/html/jokai33.html)

2011. január

71

Jókai már 1856-ban: felhívja az emberek figyelmét a faji előítélet és a népirtás veszélyeire.
Novellája bevezető részében, sőt, már az első mondatban elítéli a népirtást, melyet a fehér
bőrű emberek követtek el egy más bőrszínű embercsoporttal szemben. „Már az is eléggé
merész gondolat volt Plato kétlábú tollatlan állataitól, hogy ők magukat a teremtés legfőbb urainak vallják; de még merészebb eszme az, melyet ez úri állatrend fehér színű fajai táplálnak magokban, miszerint a valódi szellemi műveltségre egyedül az ő bőrük képes. És ezt minden más színű fajnak el kell hinni. (…) Mert egy fajnak, amit még úgy
hívnak, hogy rézszínűek, pár század múlva csak mesés históriákban fogják nyomát találhatni, ha oly sebesen halad annak elenyészete, mint a megelőzött századok óta.”12
Műve elején Jókai bemutatja a perui bennszülöttek idilli életét, leírása a természet
szépségét és gazdagságát ecseteli, és paradicsomi hangulatot idéz. Kiemeli, hogy az aranynak és a drágaköveknek ebben a világban semmi értékük sincs. Jókai bemutatja az inka
mitológiát is, jelentős tárgyi tudást mutatva e témában. Jókai úgy állítja be a spanyol hódítást, mint egy teljesen váratlan, meglepő és szörnyű eseményt. Szerinte a hódítás azért
volt olyan gyors és sikeres, mert a bennszülöttek megijedtek a hódítók lovaitól, valamint
az alkohol és a hódítók által behurcolt betegségek hatalmas pusztítást végeztek a köreikben. Jókai megemlíti, hogy Peru őslakossága tíz év alatt a felére csökkent.
A novellában Pizarro, értesülve az inkák fővárosáról és az ott rejlő kincsekről, elindult,
hogy meghódítsa azt. De a Nap szüzei elmenekültek a gyilkosok elől, köztük az Inka gyönyörű lánya, Amarlija, akit Pizarro üldözni kezdett. Amarlija a többi lánnyal együtt elbújt
a kénes hegyek között, majd felgyújtották a ként, feláldozva magukat, és elpusztítva az ország természeti kincseit, tehát megölték az országot. Az egész terület sivár és halott maradt évszázadokon keresztül. Ettől kezdve, írja Jókai, az indiánok csak vegetálnak, és néhány évtizeden belül ki fognak halni. A novella végén Jókai, mintegy keretet képezve a
műnek, visszatér a rasszizmus és a népirtás eszméihez, szigorúan elítélve azokat. „A rézszínű faj azóta csendesen enyészik. Ahány millió volt az Amerika felfedezésekor a fehérbőrűek által, talán annyi ezer most. (…) A fehér fajnak az a dicsőség jutott, hogy néhány
század alatt ki tudott törülni az Isten képére teremtett fajok sorából nemcsak egy egész
nemzetet, de egy egész színt!”13
Mint láthattuk, a nagy író élénken érdeklődött Latin-Amerika iránt, nemcsak a hely egzotikuma és romantikus hangulata kapcsán. Mindhárom írásából kitűnik, Jókai sokat olvashatott Latin-Amerikáról, sokat tudott népeiről, történeti szereplőiről – ahogy a kortárs
magyar olvasónak is lehetősége volt sokat olvasni, magyarul is, a térségről. Ám eközben
minden romantikusan szőtt írása jellegzetesen magyar olvasatot (áthallást) is lehetővé
tett.

12
13

Jókai Mór: A megölt ország, 1856 (http://mek.niif.hu/00700/00789/htmel/jokai74.htm)
Uo.

72

tiszatáj

JANCSÓ KATALIN

Magyarok Habsburg Miksa,
Mexikó császárának szolgálatában
K ÜLFÖLDI CSAPATOK M EXIKÓBAN A II. CSÁSZÁRSÁG IDEJÉN


1861-ben, nem sokkal a Franciaország és Mexikó között kirobbant konfliktust követően
(Benito Juárez1 kormánya felfüggesztette külföldi adósságai fizetését), III. Napóleon,
a mexikói monarchisták befolyására, Habsburg Miksát javasolta Mexikó új császárának.
1863 őszén egy mexikói delegáció már hivatalosan is felajánlotta Miksának a trónt a Miramare-kastélyban. Miksa szívesen fogadta a koronát, azonban egy kikötése volt: csak abban az esetben vállalja a feladatot, amennyiben a mexikói nép is megszavazza ezt2. 1864.
április 10-én Miksát mexikói császárrá koronázták és ugyanazon a napon aláírták a miramare-i egyezményt, melynek három titkos, kiegészítő pontja volt. A második kiegészítő
pont szerint a francia csapatok létszámát évről évre csökkenteni fogják (1865-ben 28 000,
1866-ban 25 000, míg 1867-ben 20 000 volt a tervezett létszám)3.
Miksa azt szerette volna elérni, ha más külföldi csapatok is a segítségére lettek volna
Mexikóban, ezért felesége, Sarolta apját, I. Lipót belga királyt kérte arra, hogy állítson fel
felesége számára egy testőrséget. 1864 novembere és 1865 februárja között négy, 600 fős
osztagnak kellett volna útnak indulnia, azonban végül csak 1545-en érkeztek meg, a testőrség tagjainak fele ráadásul nem hivatásos katona volt4. Ellentétben a belga hadtesttel,
mely a francia csapatok alá tartozott, Miksa Ferenc Józsefhez intézett kérésére, 1864 októberében megalakult a franciáktól független, Osztrák–Magyar Önkéntes Császári Hadtest. Az Osztrák–Magyar légió tábornoka Franz-Graf Thun-Hohenstein gróf volt. A toborzás helyszíne Ljubljana volt. 1864. november 19-e és 1865 márciusa között 6812 ember
indult el öt hajón Veracruz kikötője felé5. A csapatok tisztjeinek Miksa eredeti, ausztriai

1
2

3

4

5

1858-tól Mexikó liberális, zapoték származású elnöke.
Jancsó, Katalin: „El indigenismo de Maximiliano en México (1864–1867)”, Acta Hispanica, Tomus XIV, Szeged, 2009, 9.
Enciclopedia Parlamentaria de México, Instituto de Investigaciones Legislativas de la Cámara
de Diputados, LVI Legislatura, México, 1. kiadás, 1997. Serie III. Documentos. Volumen I. Leyes
y documentos constitutivos de la Nación mexicana. II. kötet, 987.
O’Dogherty Madrazo, Laura: „La guardia de la emperatriz Carlota. Su trágica aventura en México, 1864–1867”, Estudios de Historia Moderna y Contemporánea de México, 28. szám, júliusdecember, 2004, 37–41.
Österreichisches Freiwilligenkorps in Mexiko, http://de.wikipedia.org/wiki/%C3%96sterreichisches_Freiwilligenkorps_in_Mexiko.

2011. január

73

rangjuknál eggyel magasabb fokozatot ígért, illetve igen bőkezű fizetéseket (a francia kölcsönöknek köszönhetően) 6.
Habár a légió eredeti funkciója a császári pár védelme volt, a csapatok aktívan részt
vettek a köztársaságiak és császárságpártiak közötti harcokban. Az osztrák önkéntesek
részvételéről így számolt be a Leipziger Illustrirte Zeitung 1867 májusában:
„…minden olyan veszélyes színtéren, ahol megbízható haderőre volt szükség, az osztrák önkénteseket vetették be, akik oroszlánok módjára harcoltak… A hazai tábornokok
azonban azt vetették szemükre, hogy helyismeret és a helyi harcmodor ismeretének hiányában, olykor nem jártak el kellő óvatossággal, amelynek következtében sokszor kelepcébe estek, melyből csak sok áldozat árán tudtak kiszabadulni” 7. A kezdeti sikerek ellenére (55 csatából 1865-ben csak 9 vereséget szenvedtek a császári csapatok), az 1866-os
év már számos köztársasági sikert hozott, mely a francia csapatok kivonásának megindításával is összefüggésben volt. 1866 decemberében Miksa rendeletben oszlatta fel a belga
és osztrák-magyar hadtestet. 3428 osztrák önkéntes döntött úgy, hogy hazatér, míg 1011en Mexikóban maradtak és csatlakoztak a mexikói császári seregekhez8.
Magyarok az Osztrák-Magyar Önkéntes Császári Hadtestben
Az osztrák–magyar légióban 1047 magyar szolgált, közöttük 159 tiszt és 366 huszár volt.
A csapatokban több magyar orvos (Hamvay Ede, Magyar Simon, Miskey Alajos, Paulay
István, Szenger Ede)9, és egy magyar szakács is volt (Tüdős József), akit emlékirataiban
Miksa magántitkára, José Luis Blasio is megemlít10. Sok önkéntes küldött haza leveleket
és beszámolókat, melyeket a korabeli újságok tettek közzé. Azonban e levelek tartalma
kétséges volt (a leírások sokszor idilliek), ugyanis tilos volt a katonai működésről információt küldeni. Legtöbbször csak hónapokkal később érkeztek Európába valós hírek az eseményekről. Rendelkezésünkre állnak mindazonáltal olyan naplók és emlékiratok, amelyek
kutatási forrásként szolgálhatnak. A magyar részvételt illetően, többek között, az alábbiakat tartottuk hasznosnak megvizsgálni:
- Carl Khevenhüller gróf naplója (Miksával Mexikóban11)
- Pawlowsky Ede naplója (Miksa császár szerencsétlen mexikói expedíciójának leírása12)

6

7
8

9

10

11
12

Hamann, Brigitte: Con Maximiliano en México. Del Diario del príncipe Carl Khevenhüller
1864–1867, Fondo de Cultura Económica, México, 1992, 65.
Uo., 74–75. A spanyol nyelvű források fordításait a cikk szerzője végezte.
Österreichisches Freiwilligenkorps in Mexiko, http://de.wikipedia.org/wiki/%C3%96sterreichisches_Freiwilligenkorps_in_Mexiko.
Torbágyi, Péter: Magyarok Latin-Amerikában, A Magyar Nyelv és Kultúra Nemzetközi Társasága, Budapest, 2004, 258.
Blasio, José Luis: Maximiliano íntimo. El emperador Maximiliano y su corte, UNAM, México,
1996 (1. kiad. 1905), 133.
Hamann, Brigitte: id. mű.
Pawlowszky, Ede: Miksa császár mexikói szerencsétlen expeditiója leírásának 2. kiadása,
Budapest, 1894. (első kiad.: 1882).

74

tiszatáj

- Dr. Szenger (más forrásokban Szender) Ede visszaemlékező újságcikke (Miksa
császár halála13)
- önkéntesek, mint pl. Lukáts Gyula naplója14
A négy szerzőtől, különböző beosztásuknak is köszönhetően, más-más szemszögből,
változatos leírásokat kapunk. Talán Khevenhüller gróf naplója a leghasznosabb számunkra, mivel ő lett a „vörös huszárok” ezredese.
Az osztrák–magyar seregekben számos nemzetiség képviseltette magát, mely természetesen megnehezítette a kommunikációt. Az egyetlen nemzeti regiment, mely szinte teljes mértékben magyarokból állt, a Khevenhüller által vezetett volt15. A grófot így jellemezte Miksa titkára, José Luis Blasio: „Khevenhüller gróf szép szál, 25 éves ifjú volt, nemrég
érkezett az országba és megérkezésétől fogva eleganciájával, kiválóságával, férfiasságával hívta fel magára a figyelmet. Rövid időn belül számos románc, párbaj és más zajos esemény főhőse lett, mely tükrözte kalandra vágyó lelkét. Khevenhüller hercegének
elsőszülött fia, régi magyar és igen gazdag nemesi család sarja, aki úgy szórta a pénzt,
ahogy azt az öreg kontinens öreg arisztokratái a XVIII. század során hanyagul tették...”16.
A Khevenhüllerek Frankországból származtak, azonban a XI. században Karintiában
telepedtek le17. Nagy birtokaik voltak Magyarországon, Khevenhüller nagymamája maga
is Zichy volt18. Khevenhüllernek több oka is volt a mexikói kalandra, melyek közül a legnyomósabbnak pénzügyi háttere tűnt: hatalmas adósságai voltak, melyeket otthoni fizetéséből nem tudott törleszteni. Így végül 1864. november 19-én, az első osztrák önkéntes
hajóval elindult Mexikó felé, és még ugyanezen év decemberében partra szállt Veracruzban. Ugyancsak a hajón utazott unokabátya, gróf Széchényi Teodor19. A hadtestek megalakulása igen lassan zajlott, a szakaszos érkezések, illetve fegyverek és lovak hiánya miatt. Az alábbiakban Khevenhüller csapatainak megalakulásáról olvashatunk:
„A hadtest fele február végére alakult meg. Hatvan huszár tartozott alám, akik majdan az 5. lovasszázadot alkották. A többieket a következő hajóval vártuk. A kaszárnyánk
egy ágyúgolyóktól átlyuggatott falú kolostor volt, mely hajdanán gyönyörű lehetett:
árkádok a három belső udvarban, kiszáradt vizű szökőkutak, narancsfák és más fák,
kövezett lépcsők. Az árkádok alatt az addig rendelkezésünkre bocsátott lovakat tartottuk.
13

14

15
16
17
18

19

Dr. Szenger, Ede: „La muerte del emperador Maximiliano” (Miksa császár halála),
Magyarország és a Nagyvilág, 1876. június 18, http://www.cmmayo.com/maximilian-lamuerte-del-emperador.html.
Lukáts Gyula eddig még kiadatlan naplója a Budapesti Történeti Múzeum Kiscelli Múzeumának
Újkori Adattárában található. További információkat lásd: Perényi, Roland: Egy önkéntes naplója Miksa császár mexikói kalandjáról, http://socialhistories.blog.hu/2008/11/29/egy_ onkentes_naploja_miksa_csaszar_mexikoi_kalandjarol.
Hamann, Brigitte: id. mű, 68.
Blasio, José Luis: id. mű, 129.
http://www.kislexikon.hu/khevenhuller.html.
A nagymama Zichi és Vásonykői gróf Christine Zichy volt (Bécs, 1792. 04. 30 – Penzing, 1830. 07.
20.), http://www.angelfire.com/realm/gotha/gotha/khevenhuller.html.
Hamann, Brigitte: id. mű, 108.

2011. január

75

A csapatom, a többi lovas huszárszázadhoz hasonlóan, szinte csak magyarokból állt,
kivételt talán néhány szlovák és bohémiai képezett. Mind fiatal, 25–30 év körüli, edzett,
erős férfi, sűrű szakállal. Az egyenruhájuk a most bevezetett honvéd huszár egyenruha
volt. Nagy, kerek, sastollal díszített nemezkalapjaink voltak, vörös, szűk nadrágunk, kék
ing, atilla a vállunkra, mely zöld posztóból, fehér zsinórral készült (a tiszteknek ezüstzsinórral), és egy sötétbarna kabát, csuklyával. A fegyverek: osztrák szablya, táras pisztoly, szakaszonként négy ember lovassági karabéllyal, mely igen kevésnek bizonyult…
A tisztjeim sorban: von Bubasizy, lovassági másodkapitány, von Kavetzky, első/fő hadnagy, Farkas első hadnagy, Tyboldt hadnagy és báró Kulmer hadnagy.
Február 28-án Orizabába mentem Czeke és Aue lovaskapitányokkal, hogy összeszedjük századom másik felét... Akkoriban egy kis, sárgás-deres lovam volt, alig 14 és félökölnyi, melyet a Pueblába számomra küldött szállítmányból választottam ki, és aki
nem is hagyott el engem egész mexikói tartózkodásom alatt. Igazán kitartó, nagyon jó
kis jószág volt és Kakasnak hívták.” 20
Khevenhüller később így folytatta hadteste mindennapjainak leírását: „Mindennapi elfoglaltságaink részét képezi a szolgálat, a lovak betanítása, az öszvérek kiképzése, melyekből századonként hússzal rendelkezünk. Először mindig lasszóval kell befognunk
őket, melyet sok huszár a pusztán tanult meg, ahol ez szokványos dolog. Mi, tisztek szintén ügyesen gyakoroljuk lóról ezt a mutatványt” 21.
A gróf szolgája is magyar volt, leírása szerint Vazyának hívták. Három kadétja közül
kettő magyar, Zichy Zsiga és Variassy (Varjassy). A csapatok számos nehézséggel néztek
szembe, melyek közül kiemelkedik a nyelv és a helyi földrajzi viszonyok ismeretének hiánya, a klíma, a különböző betegségek, a franciákkal való rivalizálás, a pénzhiány, a megérkezés utáni kiábrándultság, illetve hogy igen nehéz körülmények között kellett hatalmas
távolságokat megtenniük és biztosítaniuk a csapatok haladási útvonalát22.
Khevenhüller részletesen számol be a csapatok akcióiról, illetve más történésekről. Így
ír például egy pueblai látogatásról 1866 februárjában: „Nagyon szép fogadtatásban részesültünk. Zenével fogadtak és a helyőrség minden szabad tisztje várt minket. A Rákóczi indulót játszották, melyet a huszárok éljenzései kísértek. … Éjjel nagy vigadalom volt,
vége-hossza nem volt a koccintásoknak” 23 . Khevenhüller egy másik megjegyzésében
Porfirio Díaz24 a pueblai börtönből való kiszabadulásáról is ír, melyet feltételezések szerint egy Csizmadia nevű magyarnak köszönhetett.
Az egyik csata, melyben az osztrák-magyar csapatok is részt vettek, a tehuacáni volt.
Khevenhüller, szokásához híven, csodálattal ír a magyar huszárok hősiességéről: „Megadtam a jelet a századnak az indulásra, és csendben ügettünk az ellenség felé… Egyszer
csak Lenkey huszár az előhadból azt jelezte, hogy az ellenség elfoglalta a szurdok másik
oldalát… Ebben a pillanatban Dolczel másodszázadosom torkaszakadtából kiáltott:
Vissza!, a huszárok pedig, megrémülve a félelmetes kiáltástól, elkezdtek lassítani. Menthetetlenül elvesztünk volna, ha még egy pillanatig habozunk. Ekkor Zichy Zsiga így kiál20
21
22
23
24

Uo., 119–121.
Uo., 128.
Uo., 73–74.
Uo., 161.
Benito Juárez tábornoka, Mexikó későbbi elnöke 1877–1911 között.

76

tiszatáj

tott magyarul: „Ne hagyják cserben a kapitányukat! Ne hagyják a kapitányukat!” És
egy „Éljen a császár!” kiáltással a bátor huszárok követtek engem… Egyszer csak egy
árnyék jelent meg az oldalamon, és a drága kürtösöm, Nagy, egy kis lélegzetvételhez
engedett jutni… Elkezdődött az öldöklés, a huszárok nem kegyelmeztek senkinek… A hadtest vezetése harminc érdemrendet osztott ki. Az arany érdemrendet Zichy, és Nagy kürtös kapta. Variassy hadnagyi rangba lépett” 25. A továbbiakban számos alkalommal arról
ír, hogyan mentették meg életét bátor huszárai a harcokban, illetve szól elestükről is.
Az osztrák-magyar légió feloszlatása után Miksa arra kérte Khevenhüllert, hogy állítson össze egy regimentet az országban maradt önkéntes huszárokból. Khevenhüller úgy
gondolta, egy napon huszáraival megmenthetik majd a császár életét. A feladatot az alábbi
javaslatokkal fogadta el:
I. „A huszár regiment, azaz »Hussaren del Emperador« közvetlenül Őfensége parancsnoksága alá tartozik.
II. A legmagasabb rangú császári tiszt, Khevenhüller feladata a regiment felállítása.
III. A kapitánynak őrnagyi rangig van kinevezési joga.
IV. Minden tiszt, vagy kadét, a hadtestből való kilépés után, eggyel magasabb fokozatba kerül.
V. A fizetések az osztrák hadtestben megszokottal azonosak.
VI. A kapitány jogosult toborzásra a korábbi osztrák hadtesten belül.
VII. Az osztrák hadtest minden parancsnokának, lehetőségei szerint, segítenie kell a
kapitányt.
VIII. A kapitánynak átadásra kerül minden fegyver, ló és egyéb háborús ellátmány.
IX. A kapitányt megilleti a »kard alkalmazásának a joga« (ius gladii).
X. A kapitány 12 000 pesót kap a regiment felállítására”.26
A gróf végül mindössze 2 000 pesót kapott, kölcsönt kellett felvennie és saját pénzéből
kifizetnie a katonákat. Sikerült összegyűjtenie szinte mindenkit korábbi századából, közöttük volt Variassy, Almássy, Kalmucky és Zichy Zsiga gróf is. Miksa személyesen is meglátogatta őket, melyről Khevenhüller így számolt be: „A harmadik napon a császár eljött
megtekinteni a hadtestünket. Ahogy látta maga előtt hurrá és éljen kiáltások között, galoppban elhaladni a bátor huszárokat, és ahogy lelkesen suhogtatták szablyáikat, a császár csillogó szemekkel fordult oda hozzám, felém nyújtotta a kezét és így szólt: Nagyon
nagy örömöt okozott. Messze felülmúlta elvárásaimat. Sosem fogom ezt elfelejteni” 27.
A császár a következőképpen szólt a huszárokhoz: „Barátaim, számolok veletek, kapitányotok fog vezetni benneteket, mint mindig, a győzelem felé, Mexikó dicsőségére. Örökre
meg fogjátok őrizni a huszárok régi dicsőségét. Köszönöm, hogy hűek maradtatok hozzám” 28.
1867 februárjában Miksa úgy döntött, Querétaróba utazik a szinte csak mexikóiakból
álló császári csapatokkal. Így akarta bizonyítani mexikói hazafiasságát; az osztrák csapatokat pedig Mexikóvárosban hagyta. Khevenhüller nagyon csalódottan fogadta a császári
25
26
27
28

Hamann, Brigitte: id. mű, 147–148.
Uo., 187.
Uo., 190.
Uo.

2011. január

77

rendeletet, melynek értelmében mindössze félszázadnyi huszárt kellett küldenie Miksa kíséretébe.
„…kiválasztottam legjobb ötven huszáromat, akiket magyar másodszázadosom, Pawlowsky parancsnokságára bíztam, és útnak indultak” 29 – írja naplójában. Pawlowsky
Ede 1834-ben született, lengyel eredetű családban. Magyarországon tiszt volt, majd Mexikóba, mint közkatona utazott, azonban itt is hamar tisztté léptették elő. A császár kíséretében érkezett Querétaróba, ahol szemtanúja volt Miksa elfogásának és kivégzésének30.
Majd két évtizeddel a történések után adta ki visszaemlékezéseit, melyben általános képet
ad a korabeli Mexikóról, rövid történeti bevezetést nyújt a mexikói császárságról, részletes
leírást ad a querétarói eseményekről, majd Európába történő visszatéréséről. A különböző
fejezetekben csak kevés alkalommal ír a magyar katonákról. Egyike ezeknek egy Herz József nevű őrvezetőről szól. 1867 áprilisában egy vezető felhívást intézett a katonákhoz és
Querétaro lakosaihoz, mely szerint az a bátor személy, aki megpróbál kijutni a városból,
hogy információkat szerezzen a fővárosból31, 2000 peso jutalmat kap. Herz József vállalta
el a veszélyes feladatot és 1867. április 15-én néhány fontos irattal, illetve a császár magánleveleivel útnak indult Mexikóvárosba. Május 9-éig nem kaptak hírt az őrvezetőről,
amikor is sikerült visszatérnie Querétaróba32. Visszatérése és hírei világossá tették, hogy
Querétaro és az ott állomásozó csapatok sorsa megpecsételődött. José Luis Blasióhoz hasonlóan Pawlowsky is említést tesz Tüdős Józsefről, a magyar szakácsról. Pawlowsky szerint ő volt az, akinek Miksa, a kivégzése előtti pillanatokban, átnyújtotta zsebkendőjét és
kalapját, kérve, hogy juttassa el őket édesanyjának, Zsófia főhercegnének33.
Miksa kivégzésének helyszínén még egy magyar volt jelen, Szenger Ede, orvos. Szenger a II. császárság idején érkezett az országba, és évekig magánorvosként praktizált San
Luis de Potosí városában. 1876-ban, a Magyarország és a Nagyvilág című újságban megjelentetett cikkéből megtudhatjuk, hogy részt vett Miksa császár holttestének boncolásában és bebalzsamozásában. A cikk első szavai szerint Miksa kivégzésén összesen négy külföldi volt jelen, két porosz diplomata, egy kereskedő és ő maga. Június 16-án este egy porosz követ kereste fel, aki tájékoztatta arról, hogy a katonai bíróság halálra ítélte Miksát.
Annyit tudtak elérni, hogy két nappal elhalasztották a kivégzést, ennyi idő alatt igyekeztek
Miksa utolsó kívánságait teljesíteni, előkészíteni holttestének bebalzsamozását, hogy hazaszállíthassák Európába. Az orvos a felkérést elfogadta, egy 36 órás utazás után, június
18-án érkezett Querétaróba, ahol meglátogatta a börtönben Miksát, és megtette a bebalzsamozáshoz szükséges előkészületeket. Szenger pontosan leírja Miksa és két tábornoka,
Mejía és Miramón kivégzésének részleteit, illetve idézi a császár később elhíresült monda-

29
30

31

32
33

Uo., 193.
Nagy, Miklós Mihály: „Világlátó magyar katonák”, Magyar szemle online, Új folyam XIII., 3.
szám, 2004. június, http://www.magyarszemle.hu/szamok/2004/3/vilaglato_magyar.
Még márciusban, Márquez tábornokot küldték el a fővárosba, hogy erősítést szerezzen. A mexikói
csapatoknak hosszú ideig semmi hírük nem volt a tábornokról, aki, a helyett, hogy Querétaróba
igyekezett volna vissza a felszabadító csapatokkal, Puebla felé vette az útját, elárulva így a
császárt. Khevenhüller gróf a huszárjaival Márquez csapataiban szolgált, mit sem tudva az
árulásról és a császár rendelkezéseiről.
Pawlowszky, Ede: id. mű, 86–87., 126–127.
Uo., 178.

78

tiszatáj

tát: „Igaz ügyért fogok meghalni, Mexikó függetlenségéért és szabadságáért. Vérem vessen véget új hazám balsorsainak” 34. Szenger elbeszélése szerint a kivégzést követően ő
maga takarta be egy lepellel a császár holttestét, melyet aztán a Capuchinos kolostorba
vittek, ahol Szenger és két katonai orvos nekiláttak a bebalzsamozásnak. A procedúra befejezését, majd a holttest elszállítását már mexikóiaknak kellett elvégezniük. Az orvos, feladata végeztével visszatért San Luis de Potosí városába.
Az eddig említett naplók, visszaemlékezések tanult, művelt emberek tollából származtak, finom stílusban íródtak. Azonban voltak közkatonák is, akik naplóikban megörökítették az események szálát. Ezek stílusa általában sokkal egyszerűbb, sokszor alig olvashatóak, néhol alig érthetőek, máskor csak az események felsorolására szorítkoznak. Perényi
Roland történész bukkant nemrégiben egy hasonló naplóra, mely 1864. november 17-től
1867. április 17-éig, a szerző hazaérkezéséig beszéli el a történéseket. A szóban forgó katonáról igen keveset tudni: Lukáts Gyula, egy egri asztalos, aki alig töltötte be a 21. életévét,
amikor Mexikóba indult. A szöveg az események felsorolására szorítkozik, nehezen beazonosítható nevekkel. Hajója 1865. január 16-án érkezett Veracruz kikötőjébe, csapatainak hadiszállása Pueblában volt, innen indultak több csatába az ország középső részeibe.
Ellentétben Khevenhüllerrel, Pawlowskyval vagy Szengerrel, Lukáts azon csapatok tagja
volt, akik hazautaztak az osztrák-magyar légió feloszlatása után. 1867. február 21-én indultak haza, és mintegy két hónapnyi utazás után a fiatal katona hazaérkezett Pestre,
majd Egerbe. Hazaindulásukról így számolt be: „…és ki adták 15ikén parancsban hogy
rövid idö mulva haza fogunk menni és ki akar itt maradni és ki akar haza menni és egyszer csak jön röktöni parancs Deczember 20ikán éjjel, hogy el kell az ellenség eleiben
menni Tlaxkálában és el is mentünk 2 mars és ott egy napi szün idö és másnap ujra
visza egy marsra Cshulalában [Cholula]és ott várakoztunk egészen 6ik Januárig és
6ikán éjjel le mentünk Pueblában és fele része fegyvert le adták és 11ikén Januárban el
masiroztunk haza felé Orizávában 6 mars és onnét más nap tovább ismét egy kis mezö
városban Amatlánban [Amatlán de los Reyes] 17ik Januárban oda értünk és egészen
egy holnapig ott várakoztunk az az Február 18ikáig és 18ikán el masiroztunk Veracruzban de gyalog csak 2 mars volt az elsö Portere és a másik Pasa de mátyo és 20ikán be
ültünk a gözösben és még akkor délben Veracruzban értünk a tengerhez és 1867ik Februárban 21 Csütörtökön reggel 6 orakkor be száltunk a Hajoban és 3 orakkor szerencsésen el indultunk” 35.
Befejezésként
Ahogy láthattuk, az osztrák–magyar csapatok nagy része hazaindult az 1866. decemberi
feloszlatásuk után. Mások a császárság végéig maradtak, vagy akár tovább is: letelepedtek
és csak évekkel később tértek vissza Ausztriába vagy Magyarországra. Így tett Szenger Ede
is, aki mintegy tíz évet töltött Mexikóban, és csak hazatérte után (1876) jelentette meg
említett cikkét az eseményekről. Pawlowsky Edét a Guadalupe-i Miasszonyunk Császári
Érdemrend Lovagkeresztjével tüntették ki, illetve egy katonai arany érdemrendet kapott a
harcokban tanúsított vitézségéért. Querétaro eleste után kétévnyi börtönre ítélték Guana34
35

Szenger, Ede: id. mű.
Perényi, Roland: id. mű.

2011. január

79

juatóban, azonban hat hónap után számos társával együtt amnesztiát kapott és hazatérhetett Magyarországra, ahol, 1869-ben magyar királyi honvéd huszár főhadnaggyá nevezték
ki, majd három évvel később századossá lépett elő36.
Karl Khevenhüller sok társához hasonlóan számos mexikói kitüntetést kapott, mint
például bronz érdemrendet37. A császárság bukása után fontos feladata volt: elő kellett készítenie a katonák hazajutását. Nagy szerencséje volt: élvezte Porfirio Díaz tábornok rokonszenvét és elismerését, aki segítette feladatában, sőt, felajánlotta azt is, működjenek
együtt a későbbiekben. Khevenhüller visszautasította az ajánlatot, ennek ellenére Díaz
szabad utat, sőt az útra ellátást biztosított számukra Veracruzig, ahol már várták őket az
osztrák hajók38. A két ellenfél, Díaz és Khevenhüller barátok lettek, melynek nagy szerepe
volt később az Osztrák-Magyar Monarchia és Mexikó közötti diplomáciai kapcsolatok újrafelvételében is. A gróf (aki apja halála után örökölte a hercegi címet) volt az az osztrák
személy, aki jelen volt a Miksa császár emlékének, állított kápolna felavatásán Querétaróban, 1901. április 11-én (a császárság évfordulóján). Az osztrák–mexikói kapcsolatokban
végzett munkájáért Khevenhüller a Lipót Érdemrend nagykeresztjét kapta meg. Négy évvel később, 1905-ben hunyt el. „Kívánsága az volt, hogy koporsójába mexikói kitüntetéseivel és egy guadalupei gyertyával helyezzék. Koporsóján egyetlen koszorú lehetett: a
régi ellenség, és sok évtizedes barát, Porfirio Díazé. A koszorút mexikói színű szalag díszítette és rajta a következő felirat állt:
Porfirio Díaz tábornoktól, Mexikó elnökétől, szeretett barátjának, Khevenhüller hercegének” 39.

NAZCA SZŐTTES (ANDOKI CIVILIZÁCIÓ)

36

37

38
39

Szinnyei, József: Magyar írok élete és munkái, 1890-es évek, http://vmek.niif.hu/03600/
03630/html/p/p19356.htm.
Jewison. Glenn – Steiner, Jörg C.: Austro-Hungarian Land Forces 1848–1919, http://www.
austro-hungarian-army.co.uk/mexican/mxmedals.htm.
Hamann, Brigitte: id. mű, 213–214.
Uo., 96.

80

tiszatáj

SZENTE-VARGA MÓNIKA

Magyarságkép a 20. századi Mexikóban

Tanulmányunk azt kíséri végig, hogy egy tőlünk földrajzilag távol eső országban, Mexikóban, mit gondoltak a magyarokról, Magyarországról az 1900-as évek elején, s ezek az elképzelések hogyan módosultak a század folyamán. Milyen elemek jelentek meg a helyi
magyarságképben, s ezek közül melyek tűntek el, és melyek épültek be hosszú távon a mexikói köztudatba? Milyen fényt vetnek ezek a magyarságra? Mennyire vannak összhangban
a saját magunkról alkotta képpel?
Utazzunk tehát vissza térben és időben a 20. század eleji Mexikóba. A porfiriátus1 csodálta, sőt bálványozta Franciaországot és Itáliát, s általában, Európát. Európai mintára
kezdődött a mexikói nemzeti színház építése is, amelynek dekorációs munkálataiban tevékeny szerepet vállalt Maróti Géza magyar iparművész és építész.2 Mexikóban jártakor
már működött az osztrák-magyar követség a fővárosban. Mivel a külpolitika és külügyi
szolgálat az 1867. évi XII. tc. alapján közös ügynek számított az Osztrák-Magyar Monarchiában, nem voltak önálló magyar külképviseletek, helyettük közös irodák működtek.
A követség a mexikóiak döntő többsége számára a Monarchia, azaz Ausztria (sic) reprezentációs intézményének tűnt. A magyar jelleg tehát elveszett, annak ellenére, hogy voltak
magyar származású, Mexikóvárosban akkreditált monarchiabeli követek, illetve, hogy
más beosztásban is dolgoztak magyarok az intézményben.3 A mexikói közgondolkodásban
Magyarország nem kötődött a Monarchiához, de még Európához sem. Egyszerűen az a
hely volt, ahonnan a cigányok származtak.4

1

2

3

4

Így nevezzük az 1877-től 1911-ig terjedő időszakot Mexikó történelmében, amely nevét a kor
meghatározó személyiségéről, Porfirio Díazról kapta, aki ez említett évek döntő többségében
elnök-diktátorként irányította az országot.
(1875–1941). Marótihoz köthető az épület kupoláján elhelyezkedő szoborcsoport, a nézőterem
óriási színes üvegmennyezete és a színpadnyílás feletti szecessziós mozaikív, illetve a színpadot
eltakaró üvegfüggöny első terve.
A Monarchia mexikói követei közt találjuk gróf Hadik Miksát és Kánya Kálmánt. A követségen
beosztottként tevékenykedett például gróf Szapáry Tibor, Gáspárdy Géza és pusztakéri báró Forster Gyula is.
A cigányok a régi Indiából származnak, ahonnan őseik nagyjából a 10. századtól kezdtek
csoportosan elvándorolni. A Kárpát-medencében a 14. században már megtalálhatók, nagyobb
számban azonban valószínűleg csak később, a török hódoltság idején jelentek meg. Az OsztrákMagyar Monarchia idejében két összeírást is végeztek, az 1873-as 214 000-re, az 1893-as 274
940-re tette a Magyar Királyság területén élő cigányok számát. Ez meglehetősen csekélynek tűnik
a több mint 10 000 000 főt kitevő összlakossággal összevetve. A cigányság népességrobbanása a
második világháború után zajlott, ekkor háromszorozódott meg számuk az országban. A
legutóbbi, 2003-as reprezentatív felmérés Magyarországon a cigány háztartásokban élő emberek

2011. január

81

Cigányok és magyarok
A cigány-magyar azonosság 5 már megtalálható a 20. század eleji mexikói magyarságképben, a húszas években pedig tovább erősödött. Kelet-Közép-Európából az első világháborút követő súlyos gazdasági és politikai válság, a határok megváltozása, új államok
megjelenése, az erősödő nacionalizmus és a mássággal való intolerancia növekedése kivándorlási hullámot indított el, benne jelentős roma csoportokkal. A romák közül sokan
még az Osztrák-Magyar Monarchia területén születtek, azon belül pedig a Magyar Királyságban. Talán ezért nem is olyan meglepő, hogy a világban magyarokként lettek ismertek.
A spanyolországi cigányok is húngarosnak, azaz magyaroknak nevezték az újonnan érkezetteket.6 Ezen húngaros egy része nem maradt az Ibériai-félszigeten, hanem átkelt a tengerentúlra. Egy mexikói antropológiai összefoglaló munkában a következő szerepel:
A cigányok 1922-ben érkeztek az országba, amikor [Álvaro] Obregón volt az elnök.
Munkaerőt kért az európai államoktól a mexikói mezőgazdaság számára, s válaszként a magyar kormány ezeket a nomádokat küldte, akik nem ismerték a földművelést.7
Az idézetet alátámasztó dokumentációt nem sikerült fellelnem, sőt bárminemű, a romák Mexikóba érkezéséről szóló hivatalos iratot sem találtam. Ezek alapján feltételezhető,
hogy többségük nem legálisan, vagy szervezett keretekben érkezett, hanem jelentős volt az
illegális bevándorlás, illetve, hogy sokan 1926 előtt léptek mexikói területre, tehát még az
új, szigorúbb bevándorlási törvény előtt, és ezért adataikat nem rögzítették. Később pedig
nem regisztráltatták magukat, sőt megpróbáltak minél inkább láthatatlanná válni a hatóságok előtt. Utóbbit az is elősegítette, hogy ha egyáltalán rendelkeztek hivatalos dokumentumokkal – például jugoszláv, román, magyar, stb. úti okmányok –, azok merőben
különbözők voltak, a hatóságoknak tehát úgy tűnhetett, hogy nem is egy csoportba tartoznak.
Vive como húngaro, mondja a mexikói szólás. Szó szerint azt jelenti, úgy él, mint a
magyar, de ennek a valós tartalma az, hogy egyik helyről a másikra vándorol, azaz noma-

5

6
7

számát 520 000 és 650 000 közé tette, következésképp jelenleg a cigányok az össznépesség kb.
6%-át alkotják. Az adatok forrása REISZ Terézia és ANDOR Mihály, szerk.: A cigányság
társadalomismerete (Pécs: Iskolakultúra, 2002).
A cigány-magyar azonosság kérdésével részletesen foglalkozik TORBÁGYI Péter: „Gitanos
húngaros en América Latina”, Acta Hispanica, Szeged, VIII, 2003, 173–180. tanulmányában, illetve doktori értekezésében. Uő.: Magyar kivándorlás Latin-Amerikába az első világháború
előtt (Szeged: [s. n.], 2009), 61–76. A Szegedi Tudományegyetemen 2008-ban a latin-amerikai
cigányságról konferenciát rendeztek. Ennek előadásai ANDERLE Ádám, szerk.: A láthatatlan
nép. Cigányok az Ibériai-félszigeten és Latin-Amerikában (Szeged: [s. n.], 2008) kötetben láttak
napvilágot. Ebben Mexikóval kapcsolatban megjelent SZENTE-VARGA Mónika: „Roma közösségek Mexikóban”, 75–81. Szintén kötődik a latin-amerikai cigányság témájához a Tiszatáj 2009.
októberi száma. Lásd SZABÓ Henriette Éva: „Egy argentin roma író: Jorge Emilio Nedich”,
Tiszatáj, LXIII, 10. szám, 53–55. és NEDICH, Jorge Emilio A romák sötét lehellete (fordította
Szabó Henriette Éva), ua., 56–63.
LEBLON, Bernard: Los gitanos de España (Barcelona: Gedisa, 2001), 78.
BONFIL BATALLA, Guillermo, szerk.: Simbiosis de culturas. Los inmigrantes y su cultura en
México (Mexikó: FCE-CONACULTA, 1993), 394.

82

tiszatáj

dizál, mint a vándorcigányok. A mexikóiak azonban nemcsak a cigányokat magyarozzák,
hanem a magyarokat is cigányozták és cigányozzák. Az azonosság kétirányú, és ma is működik.
Mexico államban, Délamerikában, sőt az É.A.E.Á. [Észak-Amerikai Egyesült Államok] egyes részein is a magyar népet: kártyavetéssel, rézüstfoltozással, és rablással
foglalkozó nomád, műveletlen népnek, szóval czigánynak (gitanos) tekinti nemcsak a köznép, hanem – sajnos – a tanult osztály is, miből kifolyólag az ide bevándorlott magyarokat munkakerülő, tolvaj népnek gondolva kinevetik és elzavarják,
ha valahol munkára jelentkeznek. Ezen körülmény nagyon sok magyar elzüllését
eredményezte. Hogy ezen elzüllést, megvetést elkerüljék, minden magyar „aleman”nak vagyis németnek mondotta magát...8
Susana Wein,9 a két világháború közötti időszakban, Mexikóban játszódó elbeszélésében a következők olvashatók:
... Akkor már csupán harminc centi távolságra volt tőlem. Visszahőkölt és furcsa
tekintettel bámult rám. Nem hagytam, hogy sokat gondolkodjon. Elkezdtem magyarul átkokat szórni felé és kértem Istent, hogy segítsen. Minél hangosabban kiabáltam annál hátrébb lépett. Úgy döntöttem, hogy követem és az ujjammal fenyegettem. Olyan sápadt lett, mint ez az abrosz, és lerogyott az íróasztalra. Tágra nyílt
szemmel kérdezte: „Maga magyar?” Magabiztosan mosolyogtam. „Hát persze!”
Kétségbeesettnek tűnt, nekem pedig eszembe jutottak azok a tanácsok, amelyeket Veracruzba érkezésemkor kaptam. Elmondtam neki a következő történetet.
Apám a cigányok királya volt, és ha valaki csak egy ujjal is hozzám merészel érni, egész népünk átka zúdul rá...10
Az 1926-ban normalizálódó és mindössze 1941-ig tartó magyar–mexikói diplomáciai
kapcsolatok, illetve a két világháború között Mexikóba érkező meglehetősen csekély számú magyarok11 – akik közül sokan nem is magyar, hanem a környező országok útleveleivel utaztak, következésképp Mexikóban hivatalosan nem is számítottak magyarnak – nem
oszlathatták el ezeket a sztereotípiákat, bár akadtak kezdeményezések. Például a Mexicoi
Magyar Segítő Egyesület12 (Beneficiencia Húngara de México) 1925. február 1-jén ünne8

9

10

11
12

MOL Washingtoni Királyi Magyar Követség Iratai, 1921–1945, K106, 73. cs. A mexikói magyarok
levele a magyar külügyminiszterhez, Mexikóváros, 1925. január 29.
Forgatókönyvíró, író, színházi rendező, tanár. Guillermo Weinstock gyáros, az Hungría Libre de
México / Mexikói Szabad Magyar Mozgalom (1941–46) elnökének lánya. Mexikóvárosban született. Könyvei: En tiempos mexicanos... cuentos húngaros Mexikóban – magyar mesék (Mexikó:
Catón, 1985) és La abuela me encargó a sus muertos A nagymama rám bízta halottjait (Mexikó: Conaculta-INBA-Lectorum, 2001).
WEIN, Susana: „Drága Róza”, Tiszatáj, LXIII, 10. szám, 2009, 74. A fordítást Csikós Zsuzsanna
készítette, aki Susana Weinről, a mexikói-magyar identitásról és a novelláról részletes elemzést
írt. Uő: „Magyar vagy mexikói? Az önazonosság kérdése Susana Wein prózájában” Tiszatáj,
LXIII, 10. szám, 2009, 64–70.
Kb. 3.000 fő.
Magyar bevándorlók szociokulturális jellegű szervezete a húszas években, minden
valószínűséggel az évtized legnagyobb magyar egyesülete. Saját lapot adott ki Mexicoi Magyar

2011. január

83

pélyt szervezett, ennek keretében hangzott el „Paczka Sándor, a legrégibb mexicoi magyar
felolvasása, mely spanyol nyelven azt fejtette ki, hogy A magyarok nem cigányok.”13 Ennek ellenére, az ötvenes évekig nem sok minden változott.
Labdarúgás
Az, hogy a mexikói magyarság-kép módosult, bővült a hidegháború idején, akkor, amikor
a két ország között nem álltak fenn diplomáciai kapcsolatok, és amikor Magyarország és
Mexikó két ellentétes blokkhoz tartozott, egyértelműen a sportnak, azon belül a labdarúgásnak köszönhető.14 Sokat nyomtak a latban a magyar válogatott olimpiai sikerei: első
hely Helsinkiben 1952-ben, Tokióban 1964-ben és Mexikóban 1968-ban, második hely
Münchenben 1972-ben és harmadik hely Rómában 1960-ban, illetve egyéb eredményei,
mint például az angolok elleni 6:3 a Wembley Stadionban 1953-ban, vagy az ezüstérem a
svájci világbajnokságon egy évvel később. A magyar labdarúgás hírét öregbítették Mexikóban a külföldön, elsősorban Spanyolországban játszó magyar játékosok is, mint Puskás
Ferenc, Kocsis Zoltán és Kubala László. A spanyol foci Mexikóban ugyanis minta, s az
olyan sztárcsapatok mérkőzéseit, mint a Real Madrid és az FC Barcelona, mindig is kitüntetett figyelem övezte. A közönség később Kubalával és Puskással edzőként is találkozhatott. Előbbi a spanyol nemzeti tizenegyet dirigálta egészen 1980-ig, utóbbi pedig számos
országban megfordult szakemberként, edzette a paraguayi Club Sol de Américát és a Cerro
Porteñót, Chilében pedig a neves Colo Colót.
A nemzeti válogatott és a magyar focisták eredményei nemzetközi ismertséget szereztek a magyar labdarúgásnak. Mexikóban azonban volt még egy rendkívül fontos tényező,
amelyet feltétlenül meg kell említeni a magyarság és a foci összefonódásakor: a magyar
labdarúgás helyi, azaz mexikói jelenléte, elsősorban magyar edzők révén. Egyesek még az
ötvenes évek előtt érkeztek (Roth Sigfried, Woggenhubber Ferenc, Halpert Hugo, Bíró
Gyula, Luis Grocz, Orth György), a legnagyobb sikerek azonban már a hidegháború idején
születtek, s főképp Marik Györgyhöz és Fekete Árpádhoz köthetők. Marik György,15 kétszeres magyar válogatott, a Vasas volt játékosa, 1949-ben emigrált, és 1955-től már a mexikói León csapatában rúgta a labdát. Szerették játékosként és később edzőként is. 1960–
62 között az Atlante, 1964–66 és 1972–76 között a Cruz Azul, 1968–70 között a Pachuca,
1970 és 1971 között pedig a Laguna csapatát irányította. Az 1976–77-es idényben a Pumas
UNAM edzője volt, és velük megnyerte a nemzeti bajnokságot.16 Még nála is nagyobb ismertségnek örvendett Fekete Árpád. Harminchárom évet edzősködött Mexikóban. Ez alatt
tizennégy csapatnál dolgozott, és háromszor nyerte meg a mexikói bajnokságot. Együtte-

13
14

15
16

Újság címmel. Vezető: Farkas Ignác. Az egyesület a magyar külügyminisztériumnál levélben
kezdeményezte a magyar–mexikói konzuli kapcsolatok normalizálását és Cornelius Gertz német
kereskedő tiszteletbeli konzuli kinevezését. Ezen célkitűzései 1925-ben meg is valósultak.
Mexicoi Magyar Ujság, Mexikóváros, 1925. febr. 8., II, 4. szám, 1.
A témáról részletesebben SZENTE-VARGA Mónika: „Futbol húngaro en México” [Magyar foci
Mexikóban], Iberoamericana Quinqueecclesiensis, Pécs, VII, 2009, 135–148.
A mexikói forrásokban Jorge Marik (1924–1982).
Guillermo Garduño Ramírez levele a szerzőhöz, 2004. augusztus 4. [Guillermo Garduño Ramírez
1948-ban Tolucában született. Újságíró és futballrajongó. Megírta a Toluca labdarúgóklub
történetét La Historia del Toluca címmel.

84

tiszatáj

sei összesen 625 mérkőzést játszottak, ezekből 232-t nyertek meg, azaz Fekete 54%-ban
került ki győztesen. Mindez annak ellenére, hogy sokszor akkor hívták, amikor már kiesés
fenyegette a csapatot, tehát nagyon nagy baj volt, „égett a ház”. Ő pedig ment „tüzet oltani”, innen a bombero (tűzoltó) becenév. Évtizedeken keresztül a legismertebb magyarnak
számított Mexikóban, s az idősebb generáció körében, akik még látták sikereit, ma is szinte mitikus tisztelet övezi. Guadalajarában él, 1999-ben megkapta a Magyar Köztársasági
Arany Érdemkeresztet.
A nyolcvanas évekre a magyarság és a labdarúgás közötti asszociáció elhalt. Az ötvenes
évek óta felnőtt egy új generáció, akik már nem látták az aranycsapatot, s mikor a magyarokról volt szó, egyáltalán nem a focira gondoltak, hiszen elmaradtak a magyar labdarúgók illetve a nemzeti válogatott sikerei – a magyar csapat az 1986-os mexikói világbajnokságra még kijutott, de a selejtezőkben kiesett –, és eltűntek a magyarok a mexikói fociból
is: Marik György elhunyt, Fekete Árpád pedig visszavonult.
A labdarúgás már csak néha-néha, elsősorban évfordulók alkalmával érhető tetten a
mexikói magyarságképben. Ilyen volt 1994. Azóta sem jelent meg talán annyi magyar vonatkozású cikk a mexikói sajtóban. A téma persze sport, pontosabban labdarúgás, hiszen
ekkor volt a svájci világbajnokság 40. évfordulója, illetve ebben az évben csapott össze a
magyar és a mexikói nemzeti tizenegy egymással az Azteca Stadionban. 2006-ban is sok
szó esett a magyar fociról, ennek szomorú apropóját Puskás Ferenc halála adta. Az ötvenes években Puskás közismert volt Mexikóban, talán a leghíresebb magyar focista. Nem
véletlen, hogy az 1956-os forradalom idején is ő jutott sok mexikói eszébe, s érte izgultak.
Az El Sol de Puebla már 1956. október 28-án cikket közölt „Azt mondják, hogy meghalt a
legendás Puskás Ferenc” címmel. Ötven évvel később, valódi halálakor azonban már csak
nagyon kevesen tudták, ki is volt ő. Ha Mexikóban a focival kapcsolatban a magyarokat
emlegetik, az elsősorban a se armó una cámara húngara kifejezés miatt van, ami ramazúrit, balhét jelent a futballpályán – és, tegyük hozzá, a politikai életben.17
1956-os forradalom és szabadságharc
A labdarúgáshoz hasonlóan, szinte nyomtalanul tűnt el a mexikói magyarságképből az
1956-os forradalom,18 bár az ötvenes és hatvanas években annak fontos részét képezte.
17

18

A kifejezés eredete bizonytalan. Egyesek szerint a 20. század eleji magyar parlament viharos
üléseire vezethető vissza, mások viszont úgy vélik, hogy Illés György operatőr világhírű
munkásságához, az Illés-féle újszerű, realista filmfényképezéshez köthető. Megint mások a
magyarok állítólagosan erőszakos és harcias természetével magyarázzák az említett mexikói
fordulatot.
Az 1956-os forradalom latin-amerikai visszhangjáról lásd ANDERLE Ádám, szerk.: A magyar
forradalom és a hispán világ, 1956 (Szeged: [s.n.], 2007), és a 2006-ban Pécsett rendezett konferencia előadásain alapuló, FISCHER Ferenc és DOMINGO Lilón által szerkesztett Iberoamericana Quinqueecclesiensis V, 2007-es tematikus kötetét. Előbbiben Mexikóról SZENTE-VARGA
Mónika: „Az 1956-os magyar forradalom a mexikói El Sol de Puebla napilapban”, 153–161., utóbbiban LANDAVAZO, Marco A. és SÁNCHEZ ANDRÉS, Agustín: „México ante la revolución húngara de 1956” [Mexikó és az 1956-os magyar forradalom], 189–222. és SZENTE-VARGA Mónika:
„«Y si hay alguno que vivo queda ¿será posible que contar pueda la historia tal como pasó»? Libros editados en México sobre la revolución húngara de 1956” [Mexikóban kiadott könyvek az
1956-os magyar forradalomról], 261–278. A Pécsett, minden év májusában, az ibero-amerikai

2011. január

85

1956-ban napokon, sőt heteken keresztül cikkeztek a mexikói sajtóban a magyar forradalomról. Az írásokban egy olyan nép képe elevenedett meg, amely évszázadokon át védelmezte Európát a törököktől – azaz európai, harcos és keresztény, következésképp, a helyi
logika szerint, katolikus (sic) –, s akik egyenlőtlen küzdelmet vívnak a szovjet hadsereggel, majd ebbe belebuknak – tehát antikommunisták, az ateizmus ellenfelei, s természetesen mártírok. A cikkek mellett több könyv is megjelent. Közvetlenül a magyarországi események után, 1956-ban és 1957-ben kerültek kiadásra, tehát akkor, amikor az érdeklődés
még élénk volt. Feltűnő, hogy a szerzők túlnyomó többsége nem mexikói, és nem is magyar, illetve hogy ezeket a munkákat általában írók, újságírók, azaz tanult tollforgatók
jegyzik. Az eddig fellelt könyvek listája:
ALBA, Víctor: Las lecciones de un mes trágico. Hungría y el Cercano Oriente (Egy tragikus hónap tanulságai. Magyarország és a Közel-Kelet), Centro de Estudios Sociales,
1956.19
ALBA, Víctor: Hungría 1956: ¿Quién vencerá a Moscú? (Magyarország 1956. Ki fogja
Moszkvát legyőzni?), B. Costa-Amic, 1957.
El crimen de Hungría y los intelectuales libres (Magyarország bűne és a szabad
értelmiségiek), Congreso por la Libertad de la Cultura. Oficina de Información del
Secretariado Mundial en México, 1956.
El crimen de Hungría y los intelectuales libres. ¿Fue fascista la revolución húngara?
(Magyarország bűne és a szabad értelmiségiek. Fasiszta volt a magyar forradalom?),
Asociación Mexicana por la Libertad de la Cultura, 1957.
FEKETE Attila: El asesinato de Hungría (Magyarország meggyilkolása), Ed. Jus, 1957.
FRYER, Peter: La tragedia de Hungría, octubre-noviembre 1956, (Magyarország tragédiája. 1956. október–november), B. Costa-Amic, c. 1957.
FRYER, Peter: Tragedia húngara (Magyar tragédia), Ed. Azteca, 1957. 20
LOMBARDO TOLEDANO, Vicente: Ante la crisis de Hungría (A magyar krízisről), Partido Popular, 1956.21
Nueva víctima de la bestia roja: matanza de húngaros, vuelve la tenebrosa edad de las
cavernas en nuetros tiempos (A vörös bestia újabb áldozata: magyarok öldöklése,
visszatér a kőkorszak), Ed. Unión Cívica Internacional, B. Costa-Amic, 1957.

19

20

21

hetek alatt megrendezésre kerülő tudományos konferenciák 2007 óta a „Magyarság-kép KözépEurópában és Ibero-Amerikában a 20. század második felében” kutatási projekthez kapcsolódnak.
Víctor Alba a mexikói emigrációban élő, spanyol polgárháborús menekült, a katalán származású
Pere Pagès (1916–2003) írói álneve.
A szerző brit újságíró, a Daily Worker Magyarországra küldött tudósítója, az 1956-os forradalom
szemtanúja. Miután tudósításait lapja nem közölte le, magyarországi tapasztalataiból könyvet írt.
Hungarian tragedy címmel Dennis Dobson kiadásában Londonban jelent meg 1956-ban.
Számos nyelvre lefordították, így lett az 56-os magyarországi események egyik legolvasottabb
beszámolójává. Európában megjelent Kölnben, Oslóban, Rómában és Stockholmban, Ázsiában
Szöulban, Latin-Amerikában pedig Argentínában, Kubában és Mexikóban. Utóbbi helyen a
Costa-Amic és az Editorial Azteca is kiadta.
(1894–1968). Mexikói szakszervezeti vezető és politikus. A Partido Popular alapítója (később
Partido Popular Socialista).

86

tiszatáj

SZŐTS Vilmos: La lucha de libertad de Hungría. Impresiones gráficas sobre la rebelión
húngara de 1956 (Harc Magyarország szabadságáért. Grafikák az 1956-os magyar felkelésről), Don Bosco, 1966.22
Magyarországról, Magyarországgal kapcsolatban soha nem jelent meg annyi írás egyszerre Mexikóban, mint 1956–57-ben. A sajtó, a könyvkiadók, és általánosságban a média
érdeklődése idővel azonban – természetesen – lanyhult. Az 1956-os forradalom elvérzett,
a külföldre távozó magyarok ezrei pedig más országokban találtak új hazára. A magyarországi Mexikó-kép nem volt túl vonzó, maga Mexikó földrajzilag távol esett, és máshol a
menekültek általában kedvezőbb feltételekre találtak. A mexikói kormány nem ajánlotta
fel, hogy a magyar forradalmároknak csoportosan menekült státust biztosít. „Egyénileg
jöhetnek magyarok, de tömegesen nem.”23 Összességében alig érkeztek. Inkább csak olyanok, akiknek már éltek rokonaik Mexikóban.
Az 1956-os magyar forradalom később még többször visszaköszönt a mexikói sajtóban: 1958-ban, Nagy Imre kivégzésekor; 1966-ban a tíz éves évforduló, 1968-ban a csehszlovákiai fegyveres intervenció és 1976-ban a húszéves évforduló24 kapcsán. 2006-ban,
az ötvenedik évfordulón azonban éppen csak említést kapott, a magyarországi hírek között az Evita budapesti forgatása például sokkal nagyobb figyelmet élvezett. Mára már az
1956-os forradalom kiszorult a mexikói magyarságképből. A főbb okok között említhető az
eltelt idő, a magyar 56-osok mexikói jelenlétének hiánya, a mexikói magyarság csekély
száma, illetve a mexikói magyar kolónia szétforgácsolódása.
A rendszerváltás
1956-ban rögzült a mexikói közgondolkodásban, hogy Magyarország Európában van. Később ez az asszociáció halványulni kezdett, de az 1990-es rendszerváltással megerősítést
kapott. A szovjet blokk összeomlása Kelet-, illetve Kelet-Közép-Európára irányította Mexikó figyelmét. Újra érdeklődés tárgya lett Magyarország is, mint a régió demokratizálódó,
volt szocialista országainak25 egyike. Mexikóban általánosságban a rendszerváltást a szocialista berendezkedés bukásaként, következésképp a kapitalista alternatíva, azaz némileg
saját győzelmükként értékelték. Bár a mexikói külpolitika a demokratikus váltást üdvözölte, jelentkeztek bizonyos aggodalmak, hiszen ettől kezdve várható volt, hogy az Európai
Unió figyelme, s anyagi forrásai is kelet felé fordulnak, esetleg Latin-Amerika rovására.
22

23
24

25

Érdekessége, hogy az egyetlen olyan kiadvány, amelyben mexikói magyar jelenléttel
találkozhatunk. Francisco E. Erdey (szül. Beodra, 1906) Mexikóban élő magyar származású
katolikus pap, költő és szerkesztő írta az előszót és a kötetben szereplő két magyar nyelvű verset.
El Sol de Puebla, 1956. december 18.
Ekkora már normalizálódtak a magyar–mexikói diplomáciai kapcsolatok, sőt magyar követség is
működött Mexikóvárosban, amelynek alkalmazottai össze is gyűjtötték a megjelent cikkeket.
Ezek megtalálhatók: MOL XIX-J-I-J, Mexikó, 1976, 95. doboz, 102–1 tétel, ikt. sz. 005651, Az
1956-os magyarországi ellenforradalom 20. évfordulójának mexikói visszhangja.
Ide kívánkozik, hogy elsősorban szakmai körökben nagy népszerűségnek örvendett Lukács
György marxista filozófus. Mi több, a legtöbbet publikált magyar szerző Mexikóban. A nemzeti
könyvtár (Biblioteca Nacional de México) katalógusában tizenkettő Mexikóban, spanyol
fordításban napvilágot látott munkája szerepel. Művei az ötvenes évek végétől a nyolcvanas évek
végéig jelentek meg az országban; volt olyan könyve, amely öt kiadást is megélt.

2011. január

87

A rendszerváltás a mexikói ellenzék számára példaértékű lehetett, az évtizedeken át
egyeduralkodó PRI-nek viszont egyfajta nem kívánatos precedens. 1990-re már volt ellenzéki kormányzó a szövetségi államban, azt viszont bizonyosan kevesen gondolták volna,
hogy 10 év múlva a Partido Acción Nacional megnyeri az elnökválasztásokat.
A magyarországi rendszerváltás pozitív üzenete elsősorban egy maroknyi, de rendkívül fontos csoporthoz jutott el: nagyon sokat jelentett a mexikói magyarok számára. Az első generáció tagjai közül ekkor már csak kevesen éltek, s a második magyar-mexikói generáció is elöregedett. Azért aki tehette, hazalátogatott, általában családosan: szülők és
gyerekek, nagyszülők és Mexikóban, mexikóinak született unokáik, akik már nem a beilleszkedéssel küszködtek, hanem épp a többi mexikóitól próbálták megkülönböztetni magukat. A távoli gyökerek nagyon vonzónak bizonyultak: voltak, akik családfát kutattak,
mások magyar állampolgárságért folyamodtak. A kilencvenes években a mexikói magyarok közül egyre többen kezdtek el járni a mexikóvárosi magyar nagykövetség rendezvényeire. A rendszerváltás mámorában a régi sérelmek elhalványultak. Elhalványultak, de
megmaradtak, s ez alkalommal sem sikerült túllépni megosztottságon. Nem egy, hanem
két magyar szervezet alakult: 1989-ben a Magyar Klub és 1992-ben a Magyarok Világszervezetének társszerve, a Mexikói Magyar Társaskör.
A mexikói újságokban Magyarországgal, a magyarsággal kapcsolatban nemegyszer
szerepeltek mexikói-magyar művészek, akik korábban elsősorban helyi művészekként voltak ismertek, mint a képzőművész Gunther Gerzso (Mexikóváros, 1915–Mexikóváros,
2000), Kati Horna fotográfus (Szilasbalhás, 1912–Mexikóváros, 2000), Pál Kepenyes
szobrász (Kondoros, 1926– ) és Imre (Chiki) Weisz fotográfus, újságíró (Budapest, 1911–
Mexikóváros, 2007). Gyakorta tűntek fel nemzetközileg ismert magyar származású személyiségek, mint a multimilliomos George Soros és Andrew Stephen Grove, született Gróf
András István, az Intel vezetője, akit 1997-ben a Time Magazine az év emberének választott; és magyar feltalálók, például Rubik Ernő (Rubik-kocka) és a golyóstoll atyja, Bíró
Gyula. A tollat Mexikóban egyébként gyakran bironak nevezik, a kifejezés eredetét viszont
csak kevesen ismerik.
A kilencvenes évek mexikói sajtójában a magyar vonatkozású hírek közt a legnagyobb
figyelmet a NATO bővítése – benne Magyarország csatlakozása –, és a koszovói konfliktus, illetve az 1994-es magyarországi választási eredmények kapták. Az MSZP győzelme
Mexikóban meglepetést keltett. Egyesekben felmerült a visszarendeződés gondolata, de
ezt hamar elhessegették, s megjelent helyette egy párt – Mexikó esetében természetesen a
PRI – megújulásának lehetősége.
A magyar millennium mexikói megünneplése a magyar gazdasági problémák és az ebből adódó pénzügyi nehézségek miatt szerény keretek között történt. Mégis, 1999 nyarán
Szent Istvánról, az első magyar királyról parkot neveztek el Monterrey városában –
Parque San Esteban –, s benne felavatták a magyar felmenőkkel is büszkélkedő szobrász,
José Sacal Micha, 26 Testvériség című alkotását. Egy évvel később, 2000-ben Cuernavacában megnyílt a Magyar gyökerek Mexikóban27 kiállítás, „magyar eredetű mexikóiak kö-

26

27

A szobrász Concierto (1997) szobra a miskolci színházban található. Felirata: „A művész Miskolc
városának, a magyar nép iránti szeretete jeléül adományozott alkotása.”
Eredeti cím: Raíces de Hungría en México.

88

tiszatáj

zös bemutatkozó tárlata, ahol a kiállítók közül többen mexikói művészként lettek ismertek, sőt világhírűek”.28

*
Összességében elmondható, hogy az utóbbi évtizedekben a mexikói magyarságkép leszűkült. Eltűnt belőle például a labdarúgás és az 1956-os forradalom is. Mexikóban, és általánosságban Latin-Amerikában, a magyar jelenlét csökkenő tendenciát mutat – több magyar külképviselet bezárt, Magyarország a rendszerváltás után jószerivel kiszorult a latinamerikai piacról, a szubkontinensen élő kivándorolt magyarok száma pedig egyre fogyatkozik. Következésképp a jövő nem sok jót sejtet. Egyrészt kevéssé valószínű, hogy a mexikói magyarságkép színesedni fog, például olyan egyébként potenciálisan meglevő elemekkel, mint a magyar zeneszerzők. A nyolcvanas évek évfordulói, 1981-ben volt Bartók Béla,
1982-ben Kodály Zoltán születésének 100. évfordulója, 1986-ban pedig Liszt Ferenc halálának centenáriuma, jó lehetőséget kínáltak a magyar zene mexikói népszerűsítésére, ez
azonban már akkor is az anyagiak hiányán bukott el. A közeljövőben a mexikói magyarságkép további elszürkülése várható, s az, hogy abban egyre nagyobb teret nyernek a régi
sztereotip beidegződések; és nem lenne meglepő, ha Magyarország és a magyarság mexikói megítélése romlana.

PORTRÉKERÁMIA (ANDOKI CIVILIZÁCIÓ)

28

BAKONYI Péter: „Vulkán alatt. Magyar gyökerek Mexikóban”, Új Művészet, XII, 10. szám, 2001, 31.

2011. január

89

LÉNÁRT ANDRÁS

A latin-amerikai film múltja és jelene

Geopolitikai és történelmi szempontból tekintve Latin-Amerika ma is a harmadik világ
országai közé tartozik, ahogyan Ázsia és Afrika számos országa is. A kifejezés eredetileg
azon régiókra utalt, amelyek a hidegháború éveiben nem álltak szövetségben sem a nyugati, sem a szovjet blokkal. Fejlődési mintáikat tekintve is különböztek a kapitalizmus és a
szocializmus által felmutatott irányoktól. A térség országainak többsége egykoron gyarmat volt, a függetlenség elnyerése után pedig igyekezett valamilyen saját utat találni. Sok
esetben ez a törekvés még ma is tart. A közkeletű felfogás, mely szerint ezek az országok
politikai, gazdasági, társadalmi és kulturális tekintetben is elmaradottabbak a másik két
világnál, ma is széles körben elterjedt. Ez a megállapítás korábban talán részben igaz volt,
ma azonban már kevésbé. A világpolitika és világgazdaság eseményei világos cáfolatát adják ennek, de központi témánk is hozzájárul az indokláshoz: napjainkban Indiában forgatják a legtöbb filmet évente (általános, ámde téves elnevezéssel élve „Bollywood” központtal1), a második helyet pedig Nigéria foglalja el („Nollywood”2), így a hollywoodi álomgyárnak csak a dobogó harmadik foka juthat.
Miben lehet más a latin-amerikai film, mint a többi ország vagy kontinens mozgóképes művészete? Az említett és általánosan elfogadott elnevezést (harmadik világ) szem
előtt tartva két argentin filmes, Fernando Solanas és Octavio Getino a latin-amerikai filmgyártást „Harmadik Film”-nek nevezte el, megkülönböztetve azt az „Első Film”-től (Hollywood és az amerikai analógiára készülő filmgyártás világszerte) és a „Második Film”- től
(Francios Truffaut és a francia új hullám követői). Értelmezésük szerint a Harmadik Film
„az intézményesült filmkészítéssel szembeállítja a gerillafilmezést … a destruktív filmmel
szemben egyszerre destruktív és konstruktív filmet prezentál; a régi embertípus által és
azok számára készített munkákkal szemben pedig egy olyan új embertípus lesz a célközönség, amellyé akár mindannyian válhatunk”.3 Hozzá kell tenni: bár a Harmadik Film
elnevezés és a körülötte formálódó elméleti megközelítések Solanastól és Getinótól származnak, Ázsia és Afrika filmgyártását is szokás bevonni ebbe a kategóriába. Elméleti sí-

1

2

3

Bombay és Hollywood kereszteződéséből született az elnevezés, mely a Mumbai (régen: Bombay)
környéki filmgyártást jelöli. Ugyanakkor az indiai filmek többsége nem itt, hanem az ország más
részein készül, ezért az indiai filmekre használt általánosító „bollywoodi filmek” címke nem
helytálló.
Nigériában a filmeket főleg videokazettán történő terjesztés céljából forgatják, így a „nollywoodi”
alkotások többsége nem is kerül bemutatásra filmszínházakban.
Solanas, Fernando–Getino Octavio: „Towards a Third Cinema” In: Cinéaste, 4/3 (1970). 8–9;
Stam, Robert: Film Theory. Blackwell Publishers Inc, 2000. 94–95.

90

tiszatáj

kon is számos teoretikus, filmkészítő, szociológus és filozófus frissítette új megközelítésekkel az argentin téziseket.4
Mi is ez a Harmadik Film? Elolvasva a két rendező nyilatkozatát5, és alapul véve a teória szellemében fogant műveket, levonhatunk néhány következtetést. Az argentin Felszabadítás Filmcsoport (Grupo Cine Liberación) – melynek alapító tagja volt Solanas és
Getino – szemben áll mindazzal, amit az Első és a Második Film képvisel. Elítélik a stúdiórendszert, a kapitalista szemléletű és kizárólag bevételorientált filmkészítést, az imperializmus térhódítását, az USA hegemóniáját. Céljuk, hogy kendőzetlenül bemutassák a
latin-amerikai valóságot, még ha ezzel akár veszélybe is sodorják magukat. Mozgalmuk a
60-as és 70-es években bontakozott ki Argentínában, a fennálló katonai diktatúrák pedig
arra kényszerítették őket, hogy munkáikat titokban készítsék, és a vetítések is csak a hatalom tudta nélkül történhettek. Az illegalitás tehát egy kényszer szülte velejárója lett a
Harmadik Film prototípusainak. A filmnyelvi eszközök és esztétikai megközelítések terén
a szovjet montázselméletek, elsősorban Eizenstein munkái voltak legnagyobb hatással a
GCL műhely filmjeire. A csoport legjelentősebb munkája A kemencék órája (1968) Solanas és Getino rendezésében, egy négy órás dokumentumfilm, mely Argentína elmúlt tíz
évét dolgozza fel. Az erőszak, a politikai és társadalmi feszültség bemutatása a nézőket állásfoglalásra kényszerítette, és az illegális vetítéseken meg is vitatták a felmerült problémákat. Később politikai szerepet is vállaltak, Juan Perón támogatói lettek.
Az argentin GCL csoport nyomán Latin-Amerika-szerte virágzásnak indultak a hasonló koncepció alapján fogant filmes kollégiumok, Peru és Chile bizonyult a legszorgalmasabb követőnek. Utóbbi ország rendezett először latin-amerikai filmfesztivált 1969-ben,
Miguel Littín vezetésével pedig egy egyéni stílust és látásmódot sikerült meghonosítania.
Bár Pinochet rövidre zárta ezt a folyamatot, a Chilében és Argentínában tapasztalatot
szerző filmesek a szomszédos országokban is felhasználták a tanultakat.
A földalatti filmezésből bontakozott ki az a forradalmi filmgyártás, mely a gerillacsoportok és a regnáló kormány ellen harcoló alakulatok kezében is értékes „fegyverré” tette
a kamerát. Mindez Kubában intézményesült a forradalom után. Már az 1959-es hatalomátvétel évében megalakult a Kubai Filmművészeti és Filmipari Intézet (ICAIC), a forradalom kulturális vonulatának egyik legmarkánsabb képviselője. Az állami irányítás alatt álló
intézet filmjeiben az új Kuba ideológiája tükröződött vissza, a forradalmi hevület és az
imperializmus-ellenesség szülte az új kubai filmművészet műveit. A rezsim filmjei nemzetközi visszhangra is találtak, az egész világon sikert aratott a kubai mindennapokat egy
helyi író szemén keresztül bemutató Az elmaradottság emlékei (Tomás Gutiérrez Alea,
1968) című játékfilm.
Az évtizedek során az egyes nemzetek filmművészete kiegészült a több hullámban érkező bevándorlók szellemi és művészeti hozzájárulásával. Az otthonukat elhagyó, elsősorban Európából érkező csoportok a magukkal hozott látásmódot kisebb-nagyobb sikerrel
integrálták új hazájuk mozgóképi vérkeringésébe. Érdekes színfoltja a kérdésnek a roma
bevándorlás: a már a 19. században megjelenő vándorcigányok elsősorban a Mexikó elma-

4

5

Erről lásd például: Downing, John D.H. (szerk.): Film & Politics in the Third World. Autonomedia, 1987.
Solanas–Getino; id. mű.

2011. január

91

radottabb területein élőket ismertették meg a film csodájával. A vetítőgépeket és generátorokat ők maguk szállították szekéren, majd teherautókon.6
Intellektuális síkon vitathatatlanul az olasz neorealizmus volt az a legmeghatározóbb
áramlat, amely a legnagyobb hatást gyakorolta az 50-es és 60-as évek latin-amerikai
filmművészeire, ennek folyománya pedig ma is tisztán érezhető. 1950 után számos, az európai neorealizmushoz kötődő filmes látogatott Dél-Amerikába, hogy megismerje a körülményeket, magába szívja a légkört, otthon pedig hasznosíthassa új tapasztalatait saját
filmkészítői gyakorlatában. A közeledés kétirányú volt: latin-amerikai filmesek is érkeztek
Rómába, ahol konferenciákon próbáltak új ismeretekre, új nézőpontokra szert tenni, valamint a Cinecittá stúdió forgatásait látogatták. Mindezek hatására jelent meg körükben
az igény, hogy valami olyat alkossanak, ami a latin-amerikai valóságot, realizmust közvetítheti, és mindezt saját eszközökkel kell megvalósítani. Folyóiratok is születtek az új tendencia jegyében (Tiempo de Cine, Revista de Cinema, Cinema Novo). Az új latin-amerikai
filmes nemzedék „a politikában trikontinentális forradalmat… a filmművészetben pedig
esztétikai és narratív forradalmat” követelt.7 A brazil filmrendező, Glauber Rocha, az elméleti kiindulópontját is megadta a kontinens filmkészítésének, melyet a kortárs filmrendezők és az újabb generációk tagjai is szem előtt tartottak, és tartanak: egy ország, mely
gazdaságában alulfejlett, nem kell, hogy kultúrájában is az legyen. Rocha vezette be a neosurrealismo kifejezést is, ahol a „sur” elsősorban „dél” jelentéssel bír. 8 Ez természetesen
utalás az északi szomszédra, az USA-ra.
Az Amerikai Egyesült Államok közelsége kezdettől fogva döntő szerepet játszott a független Latin-Amerika életében minden téren. Leghangsúlyosabban persze a politikai, történelmi és gazdasági értelemben vett függés és az ebből eredő konfliktusok alkotják a „békétlen egymás mellett élés” koordináta-rendszerét, pedig a kulturális szegmens is legalább
ilyen jelentős. Sőt! A közép- és dél-amerikai kontinens filmiparában Észak-Amerika sok
esetben monopóliumot élvezett, mivel a nagyhatalmú hollywoodi stúdiómogulok természetes és vonzó piacnak tekintették őket. Éppen ezért mindent megtettek annak érdekében, hogy a filmek terjesztése terén szinte kizárólagos hatalmat gyakoroljanak, az országok nemzeti filmgyártásába is beleavatkozzanak leányvállalatok révén, és ezt a küldetést a
legtöbb esetben sikerrel végre is hajtották (Brazília és Kuba protekcionista kultúrpolitikájuknak köszönhetően valamelyest ellen tudtak állni, ha nem is teljesen). Miután a latinamerikai filmtermést már szinte a saját kedvük szerint szoríthatták vissza, vagy éppen tehették ismertebbé egyes régiókban, az észak-amerikai filmek elözönlötték a déli vásznakat
is. Sok esetben már Los Angelesben elkészítették a film spanyol nyelvű verzióját, így az
könnyebben és gyorsabban meghódíthatta a hispán piacokat. Ehhez Spanyolországból és
Latin-Amerikából „importáltak” színészeket, akikkel újrajátszatták a filmet az eredeti forgatókönyv alapján. Az sem volt ritka, hogy az amerikai főszereplőkkel forgatták le a spanyol nyelvű verziót is, akik nem beszélték a nyelvet, de fonetikusan memorizálták a szöveget. Az eredmény sok esetben egy összecsapott, nyelvileg zavaros (számos dialektus keve6

7
8

Torbágyi Péter: Magyar kivándorlás Latin-Amerikába az első világháború előtt. Doktori
értekezés. Szeged, 2009. 66.
Stam, Robert: Film Theory. Blackwell Publishers Inc, 2000. 94–95.
Fabe, Marilyn: Closely watched films: an introduction to the art of narrative film technique.
University of California, 2004. 102–103.

92

tiszatáj

redett a párbeszédekben attól függően, honnan származott a színész), néha követhetetlen
munka lett, de a stúdiók úgy gondolták, Latin-Amerikának ez is megteszi, arrafelé a közönség eléggé igénytelen ahhoz, hogy jegyet váltson bármire. A számításuk bejött, a déli
vásznakat elözönlő egysíkú és színvonaltalan amerikai filmek hatalmas népszerűségre tettek szert. Az USA filmjei persze ma is több nézőt vonzanak Latin-Amerikában, mint a saját produkciók. Ez azonban egy világjelenség eredménye.
A filmek terjesztése kapcsán ma is akadályokba ütköznek. Külföldre küldött produkcióik több lehetőséget hordoznak magukban, ám ezek sorsa – az amerikai tulajdonban álló
filmterjesztői vállalatok miatt – szintén a New Yorkban székelő központoktól függ.9 Az
északi szomszéd csak akkor veszi pártfogásába filmjeiket, ha az ő kritériumaiknak megfelelnek. Így a különutas latin-amerikai filmek rákényszerülnek, hogy valamilyen módon
mégiscsak hozzáigazodjanak bizonyos kívülről támasztott elvárásokhoz.
A fentiekből fakad, hogy a latin-amerikai filmipar termékeinek mind belföldön, mind
külföldön jelentős akadályokat kell leküzdeniük, és ezek többségét az Egyesült Államok
gördíti eléjük. Egy mexikói humorista találóan fogalmazta meg: „Mexikó északon az USAval, délen az USA-val, keleten az USA-val, nyugaton az USA-val és belül is az USA-val határos.”10 A humorosnak szánt megjegyzés talán éppen a lényegre tapint rá, igazságtartalma a kontinens más országaiban is felfedezhető.
Az Amerikai Egyesült Államoknak köszönhető az a szemléletmód is, ahogyan a közönség a latin-amerikai személyekre tekint. A közép- és dél-amerikai kontinensen élőket elsősorban a hollywoodi filmeken és sorozatokon keresztül ismerhetjük meg. Az itt megjelenő
sztereotípia pedig igencsak erőteljes. A legendás amerikai westernfilmekben főleg Mexikó
képviselte Latin-Amerikát, az esetek 90%-ban az onnan származó személy részeges, erkölcstelen, műveletlen, koszos törvényen kívüli, akitől csak a hős WASP11 cowboy (John
Wayne, Clint Eastwood és társaik) tudja megvédeni a civilizációt. Az elmúlt évtizedekben
nem sok változott. Bár a latin-amerikaiakat már nem csak Mexikó jeleníti meg, a negatív
árnyalat nem igazán enyhült. A 80-as és 90-es évek igazságosztó akcióhősei, a 21. század
kommandósai és terrorelhárító ügynökei kolumbiai és mexikói drogbárókkal, fegyverkereskedőkkel, emberrablókkal és gépeltérítőkkel veszik fel a harcot, a pozitív karakter, a
„főhős hű társa és fegyverhordozója” szereptípus csak ritkán esik latino színészre. Ha
mégis találunk a Jó oldalán harcoló latin-amerikait, akkor az őt körülvevő környezet az,
ami velejéig romlott.12 Egyetlen szerepkör van, amelyben a déli országokból származó

9

10

11

12

Noha a filmgyártás központja Los Angeles és környéke, a stúdiók mögött álló nagytőkés
vállalatok New Yorkban, a Wall Street felhőkarcolóiban hozzák a döntéseket. A nyugati parti
álomgyár tehát a valóságban csak a keleti parti befektetők „műhelyeként” funkcionál.
Geist, Anthony Leo–Monleón, José B.: Modernism and Its Margins: Reinscribing Cultural Modernity from Spain and Latin America. New York, Routledge, 1999. 45.
White Anglo-Saxon Protestant – fehér angolszász protestáns; az amerikai filmek hősei általában
ebbe a mitikus kategóriába tartoznak.
A mexikói felmenőkkel rendelkező Robert Rodriguez munkái kezdték meg ezt a szériát, mint az
El Mariachi (1992) nyomvonalán haladó Desperado (1995), Volt egyszer egy Mexikó (2003),
vagy a legfrissebb Machete (2010). A rendkívül népszerű Alkonyattól pirkadatig trilógia (1996–
1999) pedig bemutatja, hogy a vámpírok is Mexikóban a legveszélyesebbek, főleg az észak-amerikaiakra nézve.

2011. január

93

személy semleges, vagy esetenként enyhén pozitív vonalat képvisel: ez a szolgáló (cseléd,
kertész, takarító) figurája, aki szinte minden amerikai filmben és sorozatban jelen van.
Ezeknek a filmeknek köszönhetően egy végletekig eltúlzott képet kap a néző LatinAmerikáról: nyomor, drogkereskedelem, illegális bevándorlók, prostitúció, rablás, gyilkosság, nemi erőszak, túszejtés adják a szubkontinens „fő profilját”. Ritkaságszámba
megy Constantin Costa-Gavras filmje, az Eltűntnek nyilvánítva (1982), mely valósághűen, túlzások nélkül mutatja be a Pinochet-rezsim alatt eltűnt fiát kereső amerikai apa kálváriáját. Ez persze annak köszönhető, hogy a markánsan független görög rendező meg
tudta őrizni autonómiáját Hollywoodban is. Napjainkban jelentkezik már az ellenkező
véglet, mikor hollywoodi sztárok sora látogat az USA által megbélyegzett országokba (Kuba, Venezuela), biztosítva őket támogatásukról. Ehhez a tendenciához kapcsolódik Oliver
Stone baloldali ideológiával átitatott latin-amerikai filmciklusa13, ahol a rendező a korábbi
Vietnam-tematika után ezeket az országokat használja fel Amerika-kritikájához. Szintén
megemlíthető Steven Soderbergh két részes Che (2008) című filmje, amely eredeti szándéka szerint tényszerűen szerette volna bemutatni Che Guevara életét, a végeredmény
azonban egy mind a kritika, mind a közönség számára nehezen fogyasztható és sokat szidott, könnyen felejthető munka lett.
A külső szemlélő számára a latin-amerikai film mintha nem is nagyon létezett volna a
90-es évek végéig. Időnként hallatott magáról, esetenként külföldön is ismertté vált egyik
vagy másik mű, előfordult, hogy rangosabb filmes díjban is részesült egy-egy kiemelkedő
darab14, de összességében nemzetközi szempontból kevésbé jelentős, az egyetemes filmtörténet vonulatának perifériájára szorult produkciókról beszélhetünk.
A 21. században azonban a határok már megnyílni látszanak, a latin-amerikai film
kezdi elnyerni az őt megillető helyét. A különböző filmfesztiválokról, díjátadókról manapság ritkán távoznak üres kézzel, és ez nem csak azokra a rendezvényekre vonatkozik, amelyek kifejezetten erre a kontinensre koncentrálnak, hanem minden olyan ceremóniára,
ahol a világ filmgyártásának legújabb eredményeit igyekeznek nagyító alá venni. Legfrissebb példa az idei Oscar-díj átadás, ahol a spanyol-argentin koprodukcióban készült Titkos szemek mélyén (Juan José Campanella, 2009) nyerte el a legjobb idegen nyelvű filmnek járó aranyszobrot. A latin-amerikai film állandó jelenléttel bír a legrangosabb filmfesztiválokon (Cannes, Berlin, Velence, San Sebastián, Locarno) és filmes díjátadókon
(Golden Globe, Európai Film-díj).
A Latin-Amerikában forgatott filmek számos aspektusból különböznek más térségek
mozgóképes termékeitől. Filmeseik ábrázolási technikái, művészi megközelítései és világlátása az adott nemzetek sajátosságait tükrözik vissza. Éppen ezért talán nem is helyes latin-amerikai filmről, mint külön kategóriáról beszélni, inkább csak gyűjtőfogalomként
használhatnánk azt: a kontinens országainak alkotói saját stílusuk és hagyományaik egymásra hatásával állítják elő a nemzeti filmgyártás értékes darabjait. A mai filmrendezők a
60-as évek úttörőinek örökösei. Általánosságban elmondható, hogy egy film elkészítése13

14

A korai Salvador (1986) után a jelenhez kapcsolódik a rendező két dokumentumfilmje: a Fidel
Castro apológiaként értelmezhető Comandante (2003) valamint a latin-amerikai baloldali
elnököket felmagasztaló A határtól délre (2009).
Egyik ilyen példa a A hivatalos változat (Luis Puenzo, 1985), amely több nemzetközi díjban is
részesült, többek között megkapta a legjobb idegen nyelvű filmnek járó Oscar-díjat is.

94

tiszatáj

kor elsősorban nem a lehető legnagyobb anyagi haszon elérését tartják szem előtt. A kontinensen, az adott országban uralkodó mentalitás, gondolkodásmód, életfelfogás és szemlélet, a lakosság társadalmi helyzete és az abból fakadó egzisztenciális problémák: sajátos
„töltőtoll-kamerájukkal” mintha a francia Nouvelle Vague latin-amerikai epilógusát készülnének megírni. Leegyszerűsítve talán azt is mondhatnánk, a latin-amerikai film a latin-amerikai valóságot akarja bemutatni latin-amerikai helyszíneken és latin-amerikai
közreműködőkkel.
Az itt gyártott művek tárgya változó, nincsen homogén tematika. Bár esetenként megfigyelhető, hogy a hollywoodi stílust igyekeznek utánozni egyes alkotók a minél kommerszebb és igazán közönségbarát termék létrehozása céljából, ezek a próbálkozások egyelőre
nem tekinthetők fő irányvonalnak. A filmesek sokszínű cselekményekhez nyúlnak, és sajátos megközelítésükkel igyekeznek azt egyéni módon a közönség elé tárni. Leggyakrabban
a dráma és a thriller műfajában születnek újdonságok, ezek nagy része azonban nem kerül
át az Atlanti-óceán túlpartjára. A világirodalomban oly jelentős helyet elfoglaló latinamerikai szerzők művei is természetes alapanyagául szolgálhatnának a helyi filmgyártásnak. Történt már sok próbálkozás, elsősorban a forgatókönyvíróként is tevékenykedő
Gabriel García Márquez regényeit és novelláit igyekeznek filmre vinni, de Borges, Carpentier és más klasszikus és kortárs szerzők írásai is a filmesek látókörébe kerültek. Az eredmény felemás, bármennyire is törekednek tisztelettel és hűséggel bánni az alapanyaggal,
az irodalomban a saját egyéni hangját kialakított mágikus realizmus a mozivásznon nem
képes visszatükrözni a könyvek lapjain megkomponált varázslatot. Az amerikai produkcióban készült Szerelem a kolera idején (Mike Newell, 2007), bár bejárta a világot, a regény
ismerőinek és rajongóinak csalódást okozott.
A 21. századi latin-amerikai film igyekszik ismertté válni határain kívül is. Még 1985ben alakult meg Gabriel García Márquez elnökletével az Új Latin-Amerikai Film Alapítvány. A nonprofit szervezet az UNESCO-val közösen különböző rendezvények, publikációk és fórumok segítségével megpróbálja népszerűsíteni a szubkontinens produkcióit.
Az elmúlt tíz év eredményeinek kis szelete Európában is eljutott a közönséghez. A fejlettebb filmkultúrával rendelkező nemzeteknél (franciák, olaszok, spanyolok), ahol a film
az ország kulturális életének már elválaszthatatlan része, a Latin-Amerika felé történő
nyitás is magától értetődő, így a gyakori és általában színvonalas filmfesztiválokon túl a
közönség a mozik termeiben is találkozhat a fontosabb darabokkal. A legsikeresebb latinamerikai filmek Magyarországon is bemutatásra kerültek, mérsékelt sikerrel. A Korcs szerelmek (Alejandro González Iñárritu, 2000), A kilenc királynő (Fabián Bielinsky, 2000),
az Anyádat is (Alfonso Cuarón, 2001), a Kacsaszezon (Fernando Eimbcke, 2004), A motoros naplója (Walter Salles, 2004), A Faun labirintusa (Guillermo del Toro, 2006) a
magyar mozivásznakon is feltűnést keltett eltérő és szerteágazó tematikájával, és éppen
ezek azok a munkák, amelyeket Latin-Amerikában is a legjobbként, legegyedibbként értékelnek a hozzáértők. A nagyobb áruházak DVD-polcain sorra tűnnek fel a térségben forgatott filmek. A televízióban is egyre gyakrabban láthatunk latin-amerikai filmeket, elsősorban a közszolgálati televíziók műsorrendjében. Már ez is rendkívül pozitív fejlődésnek
mondható, ami azonban még ennél is biztatóbb, az az egyre több háztartásban elérhető
filmcsatornák programkínálata, ahol ugrásszerűen megnövekedett a Közép- és Dél Amerikából származó filmek száma.

2011. január

95

Mindezek ellenére a legtöbb tévénéző, ha latin-amerikai filmről van szó, akkor elsősorban a szappanoperára asszociál. A Magyarországon is nagy sikert aratott brazil Rabszolgasors (1976–1977) és a mexikói Megveszem ezt a nőt (1990) indították el azt a folyamatot, amelynek eredményeként a 90-es évek és a 2000-es évek első fele Európaszerte, így itthon is, a latin-amerikai telenovellák lázában égett. Korábban csak háziaszszonyok, az argentin Vad angyalnak (1998–1999) köszönhetően viszont már az ifjabb
korosztályok is a délutáni műsorsávot uraló műfaj rabjaivá váltak. Napjainkban is érkeznek a térségből a már jól ismert zsáner legújabb darabjai, de ezek népszerűsége az utóbbi
években lecsökkent, kisebb csatornák, valamint egy erre specializálódott adó programkínálatában tűnnek fel. A nem szappanopera műfajába tartozó, „amerikanizáltabb” dramaturgiával rendelkező televíziós sorozatok csak ritkán jutnak el hozzánk, és szinte észrevétlenek maradnak.15 Összegzésképpen elmondható, hogy egyes televíziós csatornák16 már
nyitnak Latin-Amerika felé, akár a filmek, akár a sorozatok tekintetében.
Az átlagos magyar moziba járó vagy tévénéző kevésbé szokott utánajárni a ritkaságoknak és az újdonságoknak, inkább a „terített asztalról” választ, vagyis olyan filmet tekint
meg, amit felkínálnak neki a mozitermek és a tévécsatornák főműsoridőben. A latinamerikai filmeket pedig ritkán lehet megtalálni a multiplex mozik kínálatában. A budapesti székhelyű latin-amerikai nagykövetségek aktív támogatásával bizonyos periódusonként (szerencsésebb esetben akár évenként is) megrendezésre kerülnek adott országokhoz
kötődő filmnapok, amikor a magyar mozilátogató ízelítőt kaphat az utóbbi évek filmterméséből. Ezek helye általában egy-egy művészmozi kijelölt terme vagy egy klub. A Budapesti Cervantes Intézet folyamatosan rendez filmvetítéseket, amelyek konkrét tematikával
rendelkeznek; itt rendszeresen jelentkeznek a latin-amerikai témák különböző formában17, és az intézettel együttműködő intézmények filmvetítésein is várható Latin-Amerika
megjelenése18.
Ahhoz, hogy egy nemzet filmgyártása szélesebb ismertségre tegyen szert határain kívül
is, elengedhetetlen, hogy a külföldi ország filmes irodalma, filmkritikusai, szakemberei is
közeledjenek hozzá, hiszen ők orientálják a közvéleményt, és nagy befolyással vannak a
közönség ízlésvilágára is. Az európai országok filmművészeti folyóiratai egyre nagyobb teret engednek a latin-amerikai filmművészet elemzésének, konkrét munkák és tendenciák
kiértékelésének. A magyar helyzet ebből a szempontból igen siralmas. Bár a régió iránti
érdeklődés továbbra is élénk sok tekintetben hazánkban is, a film máig szinte észrevétlen
maradt. A monografikus filmtörténeti munkák, melyek az egész világ filmiparára koncentrálnak, időnként tesznek egy-egy kitérő megjegyzést erre a térségre is. Nagyobb filmlexikonokban a legjelentősebb latin-amerikai filmesek megtalálhatók a névsorban, itt rö-

15

16

17
18

Öt latin-amerikai sorozat volt látható a közelmúltban a magyar nyelvű tematikus film- és
sorozatcsatornákon, melyek alig vagy egyáltalán nem mutatták a szappanoperák jegyeit: Mestertolvajok (2005), Gyilkos nők (2005), Sírfeliratok (2004–2009), Gyagyás család (2004–2005)
Argentínából és Mandrake (2005) Brazíliából.
Legjelentősebbek: Cinemax, HBO, AXN Crime, Zone Romantica, Story TV és a közszolgálati
televíziók.
2010 első felében, többek között, kubai és ecuadori ciklust is programra tűztek.
A Szegedi Tudományegyetem Hispanisztika Tanszékén is elkezdődtek 2010 tavaszán a filmvetítés-sorozatok.

96

tiszatáj

vid leírást is beillesztenek a szerkesztők. 1983-ban született egy könyv magyar nyelven19
szintetizáló szándékkal, de ennek alapját elsősorban más nyelven már publikált interjúk
és elemzések átvétele képezte, igen kevés volt benne az önálló kutatásokat és reflexiókat
tükröző megállapítás, inkább csak általános leírásokkal egészítették ki a kötetet a magyar
közreműködők.
A helyzet napjainkban is hasonló. A legfontosabb filmművészeti folyóiratok és mozimagazinok alkalmanként leközölnek egy-egy rövid kritikát, az átfogó elemzések azonban
továbbra is hiányoznak, a latin-amerikai országokat, a helyi tendenciákat és témákat, az
ott dolgozó rendezők filmográfiáját fókuszba helyező cikkek száma elenyésző. Ezekre a
filmművészeti publikációkra nem jellemző, hogy kizárólag USA-orientáltak lennének, hiszen egyre többször tűnnek fel elemző írások más, kisebb nemzetek filmművészetéről
(skandináv országok, Közel-Kelet, ázsiai régiók); a latin-amerikai téma hiánya ezért különösen szembetűnő.
Ahogy a fentiekből kitűnik, világviszonylatban a latin-amerikai film rálépett arra az
útra, amelyen eljuthat más országok közönsége elé. Ehhez azonban arra is szükség van,
hogy a potenciális befogadó is megnyíljon az újdonság irányába.

KÍGYÓ (MAJA MŰVÉSZET)

19

Páldy Tamásné, Péter Sándor (összeáll.): A latin-amerikai filmművészet antológiája. Budapest,
Magyar Filmtudományi Intézet és Filmarchívum, 1983.

0 TLjesyAeszjfn'

ctSxjb+Z-

November 27-én és 28-án a Baka István Alapítvány (a Grand Café és a Csongrád
Megyei TIT segítségével) folytatta Én itt vagyok - Üzenet Új-Huligániából című
sorozatát. A közönség nemcsak hazai, hanem erdélyi és vajdasági előadókat is
hallhatott. A Kárpát-medencei vers-, énekelt vers- és prózamondó verseny résztvevői előadásokat hallgattak, műhelymunkába kapcsolódtak be. Orbán György
előadóművész József Attila-műsorát mutatta be, Bombitz Attila a Tiszatáj hatkötetes Baka-életműsorozatáról beszélt.
*

Pál József professzor, az SZTE Olasz Tanszékének vezetője akadémiai nagydíjat
vehetett át Dante. Szó, szimbólum, realizmus a középkorban című könyvéért.
Gratulálunk!
Februári számunk tartalmából
versei
FERDINANDY GYÖRGY, PETŐCZ ANDRÁS, PÜNKÖSTI ÁRPÁD prózája
JUHÁSZ FERENC, JÁSZ ATTILA, KISS ANNA, KOLLÁR ÁRPÁD

tanulmánya, CSÁNYI ERZSÉBET írása Domonkos
Kritikák Fűzi László, Szilasi László kötetéről

KÁNTOR LAJOS

Istvánról

: - *

Ára: 500 Ft
Előfizetőknek: 400 Ft

nka

N e m z e t i K u l t u r á l i s Alap

9" 7 7 0 1 3 3

1 16008

1 1 0 0 1

