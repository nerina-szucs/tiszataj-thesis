•990. ÁPR. * 44. ÉVF

1
•i
1
1
Baka István,
Kovács István, Tamás Menyhért
és Utassy József versei; Tabajdi Csaba
és Kiss Gy. Csaba tanulmánya;
interjú
Cs. Gyimesi
Évával

1

tiszatáj
IRODALMI FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
RADVA
LÁSZLÓ
Belső munkatárs:
Műszaki szerkesztő: ENGI MÁRIA

Főmunkatársaink:
DOBOS LÁSZLÓ (Pozsony)
GREZSA FERENC (Szeged)
TADEUSZ NOWAK (Varsó)
SÜTŐ ANDRÁS (Marosvásárhely)
VEKERDI LÁSZLÓ (Budapest)

tiszatáj
A Csongrád Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 90-947 — Szegedi Nyomda
Felelős vezető: Surányi Tibor igazgató.
Szerkesztőség: 6741 Szeged, Rákóczi tér 1. Telefon: (62) 12-670. Terjeszti a. Magyar
Posta. Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel
u. 10,'A — 1900, közvetlenül vagy postautalványon, -valamint átutalással a HELIR
Postabank Rt. 219—98—636 pénzforgalmi jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
ISSN 0133 1167

Tartalom
XLIV. ÉVFOLYAM, 4. SZÁM
1990. ÁPRILIS
UTASSY JÓZSEF: Csillagközi csaló, A falu libapásztora
BAKA ISTVÁN: Örökség, Sirálytó
KOVÁCS ISTVÁN: Egy naplófejezet kivonata, Egy
pinceszerre
TAMÁS MENYHÉRT: Maradásra készen
SZEPESI ATTILA: Előszó egy novellához
UNGVÁRY ZSOLT: „Csak egy volt"
.
SZILÁDI JÁNOS: Üjabb történetek az elveszett
falu meséiből
OLÁH JÁNOS: Más ország
HUSZÁR SÁNDOR: Kitépett naplólapok
MEZEY KATALIN: Titkos szolgálat, Anno, Üldözési mánia
TAMÁSI ÁRON: Szülőföldem VIII. (befejező rész)

3
4
5
7
8
8
25
36
38
50
52

TANULMÁNY
ÁRPÁS KÁROLY: Baka István: Vörösmarty-töredékek
62
NÉZŐ
KISS GY. CSABA: Magyarság — határokon kívül
és belül (Néhány szempont a határon túli magyarság kutatásához)
74

„Még nem adatott meg számomra a szabadság ajándéka . . . " (Dura László interjúja Cs. Gyimesi
Évával)
80
TABAJDI CSABA: Kulturális diplomáciánk jövőjéről
85
SZABÖ TIBOR: Miért olvassuk ma Lukácsot?
93
KRITIKA
SZÉLES KLÁRA: „ . . . a múltat végképp eltörölni"?
(Mándy Iván és az önéletrajz)
99
PÉCSI GYÖRGYI: Tamás Menyhért: A Szent Anna-tó regéje
106
BAKONYI ISTVÁN: Jókai Anna: Szegény Sudár
Anna
108
Szerkesztői asztal

112
ILLUSZTRÁCIÓ

HADNAGY CSABA grafikái a 24., 37., 98., 111. és a
112. oldalon. (A reprodukciókat HERNÁDI OSZKÁR készítette.)

UTASSY JÓZSEF

Csillagközi csaló
Kimutattad fogad fehérét,
te csillagközi csaló,
vérét vetted fiamnak, vérét,
sajogtatja sebem a hó,
kimutattad fogad fehérét,
te csillagközi csaló!
Hogy gyűlöllek, ó hogy utállak,
megfertőzi szájam a szó,
szétjárványul a dal utánad,
ettől leszel mindenható,
hogy gyűlöllek, ó hogy utállak,
te, te csillagközi csaló!

A falu libapásztora
Édesanyámnak

Jössz a mezőről, figyel egy csillag,
a bokád csurom kamillaillat.
Sajog talpadban hetvenhét tüske,
járásod mégis fenséges, büszke.
Híreli virágkoszorűd, zengi:
nincs szebb nálad a faluban senki.
Legelők lánya, tarlók tündére,
te, kinek zsíros kenyér a bére!
Négy kicsi testvér sír, hát menni kell,
mert enni kell, enni kell, enni kell!
Álmodban — miről nem tud a világ —,
hattyúvá gyönyörülnek a libák.
á

BAKA ISTVÁN

Örökség
Lágy részeit az angyalok lerágták:
meszes-fehér koponyaként borul
reánk az égbolt, és szemüregén
hol nap süt át, hol ólom-hold vonul;
élünk alatta, korhadó világban,
fogaiból bányászva érceket,
s nem tudjuk, hogy e koponya kié,
s nem sejtjük, hogy csak vágyak, érzetek
voltunk: Teremtőnk gondolatai,
míg élt, — de mára lecsupaszodott
Tejút-gerince, s éles csontszilánkok
a foszfor-villogású csillagok;
s agyveleje, mely szétfolyt, elrohadt,
hajnalban á talajból felszivárog, —
eltévedünk
ködgomolyaiban,
s érezzük: örököltük e világot;
élősködünk, s nemcsak mi, ámde fenn
az angyal-regimentek is, — miénk lett
a bomlój édes, rég kihűlt tetem;
zabáljuk hát, míg át nem jár a méreg.

Sirálytó
(Olvastam, hogy Ferenc Ferdinánd főhercegnek Chlumetzben volt egy tava, ahol
egyszer egyetlen délelőtt 1600 sirályt kapott puskavégre.)

Ügy tetszik most: sirálytó a világ,
s partjáról Isten — Ferenc Ferdinánd —
lődözget ránk, — és ebben az a jó,
hogy őt is leteríti Gavrilo.
Igaz, hogy akkor széthull odafenn
és idelenn a Világegyetem, —
mindegy — sirályok,
szerteröppenünk,
s vagdosva egymást, ölünk s öletünk.
4

KOVÁCS ISTVÁN

, Egy naplófejezet kivonata
Képeshanglemezt

kaptam

Hollandiából.

Vissza-serdülőkorunk:
levelezési láz
a történelmi hideglelés után.
Már ösztönösen ügyeltünk,
nehogy a keltezési dátum
véletlenül arra a napra essék.
Lévén felvilágosítva
kérdéseink romlottságáról
s a használhatatlan válaszok felől, mellébeszéltünk,
melléfigyeltünk —
Anyanyelvünk
egy-kettőre
államnyelvvé fejlődött.
Ha más idegen nyelvet nem is,
ezt már érettségi előtt
tökéletesen tudtuk.

előírásosan.

És megtanultunk hallgatni legbelül.
Mindennapjaink
kígyóvá tekert
gondolatjeleiből
zavartan gurult elő
kedvenc együttesünk.
— Csak a munkakerülő szákállas ősember
hallgat ilyeneket —
hírelték intőn és róvón
a palackozott agyú,
timsózott példaképek.
Mi szerényen
„a három hajóinas"
jeligére kértük
Paul Anka világhírű számát.
(Onnan!)
Ha akarjuk,
se tudjuk elfelejteni
— úgy belénksulykolták

hogyan lett az (ősjember

óriás. (Hórukk,

—,

ritmusérzék,

&

munkadal, közösségi munka stb.)
Társadalmi munkában építettük
a Zsigmond téri sportpályát,
oly szervezetten össze-vissza,
hogy szabadidőnkben
a tájékára se mentünk.
— Persze Anka Pál is magyar —
mondatta velünk a szemérmességében
is gyanús büszkeség,
október öntudatlan maradványa.
A képeshanglemezen,
amit Hollandiából kaptam,
ő
énekelt...
Huszonnyolc? harminc
éve...
Meghallhattam volná a tetovált látványt;
hogy zúg a tenger,
s a világítótorony
fényszóró-üstjein
hogyan dobol a szél.
A hullámtörő
habzó mellvédje mögött pedig azt,
amit körkörösen
homokba, kőbe, vízbe véstek:
a szólótól tajtékos zenét.
De ekkor már,
ki tudja hány éve,
veszélyeztetett gyerekember voltam,
s óvóim idejekorán
négyrét hajtogatták
az alkalmi üdvözletet.

Egy pinceszerre
Szeretek evvel a borval foglalkozni
(A felsőnánai párttitkár vallomása)

Muslicaszuvas volt a levegő.
Percegtek a pince évgyűrűi.
S jókedvünk, akár a must fóka.
Lágy megindultság vesz rajtam erőt
ilyenkor mindig.
Csupasz tarkómat
nyírja a bakó...
No, nézzünk oda!
A pohárba hogy kerül tükörtojás?
Süsd meg, ha kitalálni nem tudod . -..
t

Persze a villanykörte

...

A bakója ... bukéja . ..
A sálam?!

...

Ez agy ... mosás!

színe, gallérja ...

sálja...

egyúttal...

egyúton...
elment...
elment...
Vacsorára!
megnősült...
ez a pártcentrumom ...

Ez a kicsike
Ez
Ez

Rászoksz a lopásra!

Ki csak mosolyog,

ha szótlan is,

be nem áll a szája.

TAMÁS MENYHÉRT

Maradásra készen
Csoóri Sándornak

Vesztére kutyállott
a fejetlenítés
a szemek sötétítése,
országolt
a hóhéros mutatvány
a gazdátlanitás
izzott
a Nagy Kohó
a dák-szilajlás
Nyertünkre villámoltak
az űzött éjszakák
a nyomlövedékek
nagyult ki fényükből
a NÉP
halálra-halál
maradásra
készen!

Előszó egy novellához
A szerkesztő gubbaszt a szobájában és várja a Kéziratot. Szerzők jönnekmennek, némelyik munkájuk közölhető, másik értéktelen. De a szerkesztő
érzi, hogy a közölhető kéziratok sem az igaziak. Kínjában egy aforizmát fabrikál: Az a Szerző sosem jön, akinek jönnie kéne, aki meg jön, az akár otthon is maradhatna. És ekkor betoppan egy fiatalember. Ungváry Zsolt. Novellát hozott. A szerkesztő átveszi, alig titkolt ellenérzéssel, mintha egy mérges kígyókkal teli dobozt nyújtanának át neki. Külön is zavarja, hogy az ismeretlen fiatalember nem meri visszategezni. Szerkesztő megígéri, hogy m a j d
elolvassa. Olvassa a fenét! Elrakja a fiókjába. Aztán szegény szerző érdeklődik először, másodszor. Szerkesztő meg hebeg-habog: nem ért rá, m a j d előkeresi. Egyszer aztán csak nekidurálja magát és olvas. Közben dünnyög magában: ügyes, sőt tehetséges. Ejnye, ez a fiú tud írni! Mondatai futnak.
Semmi izzadságszag, akarnokság, manír. Jó, sőt: nagyon jó! Űjra megnézi a
címlapot. Ungváry Zsolt. Felidézi a fiatalember arcát. Talán ő az a Szerző,
akire egyre reménytelenebbül várt?
SZEPESI ATTILA

UNGVÁRY ZSOLT

„Csak egy volt"
i.
Meglepetten nézegettem a térképet. Ilyet eddig sehol nem láttam. Nem
szerepelt rajta a birodalmi területekre való felosztás, sőt valami egészen
furcsa, különös logika vagy szabályosság szerint más egységekre tagolták,
amelyeket vastag piros vonal választott el egymástól.
Az előbb hullott ki az egyik könyvből, amit még apától kaptam. Bárgyú,
szerelmi történet, Alettának akartam megmutatni. Régóta nyúz már, hogy
hadd olvassa el. Ezért vettem le a polcról. És egyszer csak kiesik belőle ez a
t é r k é p . . . Gyűrött, szakadozott, legalább kétszáz éves. Vagy több? Még a
birodalom előtti időkből való . . .
Igen, ezek a piros vonalak egészen biztosan az országhatárok.
Középen — a térkép elsődleges célja ennek az országnak az ábrázolása —
egy furcsa alakú ország. Egy medencében fekszik, körötte hegyek. Már a domborzati színezésből egyértelmű, hogy ez csak egyetlen, külön ország lehet.
Olyasmi ez a környék, mint a mi környékünk, de valahogy a folyók mintha
most másképpen f o l y n á n a k . . . De, mégis! A mi körzetünk ez, az, ahol élünk!
Hisz ez ezt ábrázolja! Csak a f e l i r a t . . . Olvashatatlan rébuszok!
Kezdtem elálmosodni, órák óta ültem már a könyvtárban, több száz oldalon átrágtam magam, a fejem majd szétpattant a hatalmas tudástól. A fizi8;

kával foglalkoztam már több hete. Különösen ráhajtottam most, év vége előtt.
— Tanulunk, Ibrány? — tette valaki a fejemre a kezét. Megfordultam.
Agád volt az. Tanársegédként dolgozott az egyetemen. Főleg a régi korák
nyelveivel, etimológiával, néprajzzal foglalkozott. A hóna alatt most is jókora
kötetet cipelt, a címlapról láttam, hogy idegen nyelven íródott. Sőt, a cím
első sorában mindjárt mintha ugyanazokat a jeleket láttam volna, mint a
térképen, ugyanabban a sorrendben. Pedig már kezdtem éppen elfelejteni a
különös térképet. Agád indult volna tovább, de utánaszóltam.
— Ráérnél egy percre?
Agád töprengett egy pillanatig, aztán a könyvet az asztalomra tette, és
odahúzott magának egy széket.
— De csak egy percre. Mit akarsz?
— Mi ez a könyv? — böktem a vastag kötetre.
Agád töprengve nézett rám.
— Nem hiszem, hogy érdekelne. Magyarország hegy- és vízrajza.
— Magyarország? Igen, ez állt a térképen is . . .
Agád nem figyelt már rám, látszott, hogy nagyon igyekszik valahova.
— Szervusz, Ibrány, mennem kell! — aztán különös hangsúllyal hozzátette: — Te meg csak foglalkozz a fizikáddal. Látom, hogy elmerültél benne.
Se látsz, se hallasz, az előadások töltik ki az életed, meg ez a k ö n y v t á r . . .
Nagyon derék, Ibrány! Tanulj csak . . .
— Elviszel ma valahová?
— Hová szeretnél menni?
— Nekem mindegy. Moziba, színházba, vagy valami zenés h e l y r e . . .
Mindegy, csak kikapcsolódni egy kicsit.
Én rettenetesen fáradt voltam, de Aletta feldobottan, tettre készen szegezte nekem a kérdést.
— Rendbén. Lezuhanyozom.
Aletta odajött a fürdőszoba ajtajába. Az volt a szokása, hogy onnan beszélgetett velem, talán mert így nemigen értettük egymás szavát a vízcsobogástól, és mindenki mondhatta a magáét.
— Találkoztam a könyvtárban Agáddal — mondtam. Már kezdtem felfrissülni, a víz csodákat művel.
— Az meg ki?
— Tudod, a tanársegéd.
— Ja! — Aletta elnevette magát. — Az a csudabogár, aki állandóan kihalt nemzetek nyelvét tanulmányozza?
Egy pillanatra megdermedtem.
— Kihalt nemzetek? Ki beszélt neked ilyesmiről?
— Senki. De hát a holt nyelvek logikus, hogy a kihalt nemzetek nyelvei
— mondta magától értetődően Aletta.
Érdekes ötletem támadt.
— Alettá! Ott van az asztalon a könyv, amit kértél. És találsz mellette
egy térképet is. Megtennéd, hogy szemügyre veszed egy kicsit?
Aletta eltűnt a fürdőszoba ajtajából, és néhány perc múlva újra megjelent mosolyogva, kezében a könyvvel. Már törölköztem.
— Na, mit szólsz a térképhez?
Vágott egy grimaszt.
9

•— Értelmetlen, ostoba krikszkrakszok!
Bosszúsan megcsóváltam a fejem. Bár nem is tudom, mit vártam. Aletta
intelligens lány, pontosan elsajátítja minden tárgyból a tananyagot; politikából, fizikából még többet is tud a követelménynél, de hát mit kezdjen egy
térképpel? Ezt soha sehol nem kérik tőle számon. A régi i d ő k e t . . .
Szeretem Alettát. Ügy érzem, mindig is szeretni fogom. A haját, a nyakát, a szemét (igen, a szemében külön élet van, egy egész, önálló világ); szeretem á száját, a szavait. Még ha hülyeségeket beszél, akkor is, az is ő. De
viszonylag ritkán beszél hülyeségeket. Aletta okos lány. Ezt is szeretem.
A végső menedékem. Csak az enyém, kettőnk közül kizárhatok mindenkit, nem kell senkivel közösséget vállalnom, csak ketten vagyunk, mi ketten,
akik egyformák, egyek, s bár ugyanolyan lakói a Földnek, mint a többiek,
azért mégiscsak egy kis szuverén sziget. Aletta és én . . .
Sötét volt a szobában, nem láttam, csak a lélegzését hallottam, a bőrét
éreztem. Hajnal felé járhatott. Egyenetlenül, nyugtalanul szuszogott:
—* Nem alszol? — kérdeztem csendesen.
— Nem tudok. Mostanában rosszul alszom. Állandóan rémálmaim vannak, és egyszerűen rettegek elaludni, mert nem tudom, mi fog j ö n n i . . .
Fátyolos volt a hangja, ahogy suttogott; kellemes, dallamos. Átöleltem.
Ügy gondoltam, az talán megnyugtatja. Egyenletesebbé is vált valamelyest a
lélegzése, de éreztem, hogy nem alszik. Talán beszélni kellene hozzá, elterelni
a gondolatait, egészen addig, amíg a fáradtságtól le nem ragad a szeme, és
nem lesz ideje semmin sem gondolkodni.
— Délután nem mondtál semmit a térképről, amit m u t a t t a m . . .
— Mit mondtam volna? — kérdezte közömbösen, és a vállamra hajtotta
a fejét. — A régi időkből való volt, amikor még a birodalom országai nem
egyesültek.
— Ügy hívták az országot, amit láttál, hogy Magyarország.
— Na és? Számít az elnevezés? Ma éppúgy a birodalom része, mint a
Föld bármely más pontja. Elvégre a mi népünk lakta azt az országot is, meg
a többit is, logikus volt, hogy az egynemű országok eltöröljék a határokat.
Az a néhány kisebb népcsoport, amely létezett az országok egyes vidékein,
azok pedig kihaltak. Ezt tanítják mindenütt, ezt te is nagyon jól tudod. Nem
látom be, miféle jelentősége van ennek a térképnek. Miért kell foglalkozni
vele?
Kezdett halkulni a hangja, éreztem, hogy nemi bírja sokáig. Nem kérdeztem semmit, hagytam, hogy álomba merüljön.
Egymás után szedtem le a polcról a könyveket, szétnyitottam, és megráztam őket, hátha újabb térképek potyognak ki. Talán kétszáz könyvet kaptam apától, amikor elköltöztem hazulról. Ezeket vizsgáltam most át. Érdekes,
apa soha nem beszélt odahaza arról, hogy ezt a területet, ahol élünk, hogy
hívták azelőtt. Pedig biztos érdeklődött a téma iránt, nem véletlenül dugdosta
a térképet.
Mindössze egy újságlapot találtam. Idegen nyelven íródott, valószínűleg
10

ugyanazon, amelyiken a térkép szövege. Vagyis Magyarországon is élt egy,
már kihalt nép, nem csak a mi mai nemzetünk? De aztán bizonyára ezek kihaltak, és csak a mi mai népünk maradt fent. De ha így van, ha ez az érthetetlen nyelven írogató nép csak kis töredékét lakta Magyarországnak, akkor miért az ő nyelvükön írták a térképet? Meg ezt az újságot is?
Egyre érdekesebbnek találtam a dolgot. Elhatároztam, hogy vállalva annak kockázatát, hogy Agád kirúg, elmegyek hozzá, és megkérdezem erről az
egészről.
Az alibi kedvéért a hónom alá csaptam az újságlapot és a térképet, és
bementem az egyetemre.
. .
A dékán szobájának ajtaja előtt megtorpantam. Mi lenne, ha előbb ide
mennék, ő mégis nagyobb műveltségű, tájékozottabb ember, mint Agád. Talán segíteni fog.
Mosolyogva fogadott. Leültetett egy székre, és barátságosan kérdezte:
— Nos, Ibrány, miben segíthetek? Bármi panaszod, bajod van, én megpróbálom orvosolni.
Nehéz volt elkezdeni, nem is tudom, miért.
. — Magyarországról szeretnék felvilágosítást kapni.
Láttam rajta, hogy nagyon meglepődik, aztán összehúzott szemmel, elgondolkodva nézett rám.
— Amint tudod — bizonyára tudod, ha érdekel a téma — ahol mi most
élünk, az a birodalom eggyé olvadása előtti időkben Magyarország volt, de
hát tudod, hogy ennek csak formai jelentősége volt.
— Ügy gondolom, éltek itt más népek is. Nem csak a miénk.... Más nép
vagy népek, amelyek aztán kihaltak.
— Igen? — a dékán elmerengett. A könyvespolchoz lépett, leemelt egy
lexikont, és lapozgatni kezdte. — Nem, Ibrány, nem hiszem, hogy más nép is
élt volna itt. Ne feledd el, hogy tulajdonképpen csak egy nemzet élt a Földön, amely mindenütt jelen volt. Elszórtan éltek ugyan apróbb népcsoportok,
de számuk elhanyagolható. Magyarország területén nem élt más nép, csak a
miénk, Ibrány!
Motoszkálni kezdett bennem valami halvány gyanú. Kedvem lett volna
elkérni a lexikont, de ilyen fokú bizalmatlanságot nem engedhettem meg magamnak. Inkább elővettem a zsebemből az üjságlapot.
— De ha csak a mi népünk élt itt, akkor ez az újság . . . ?
Kikapta a kezemből, átfutotta, nézegette, aztán lángot lövellő tekintettel
nézett rám.
— Honnan szerezted?!
— Találtam.
Mondani akart valamit, biztos nem elégítette ki a magyarázatom, de hirtelen megnyugodott, és higgadtan adta vissza a papírt.
— Mit bizonyít ez? Bárhol kiadhatták, bármely kihalt nép bárhonnan
származó újságdarabja lehet ez. Mindenesetre érdekes olyan szempontból,
hogy legalább kétszáz esztendős.
.Nem mertem vitatkozni vele, megmondani neki, hogy az újságot ugyanazon a nyelven írták (ez a hangzó- és betűrendszeréből, felépítéséből, jelöléseiből az első percben nyilvánvaló), mint a Magyarországot ábrázoló térképet.
Ez, ha összevetjük a dékán iménti felindulásával, arra enged következtetni, hogy mégiscsak találtam valamit, amit érdemes lenne Agáddal megbeszélni.
11

Felálltam, hogy menjek.
— Ennyi az egész? — kérdezte már újra mosolyogva a dékán.
— Ennyi — mondtam gyorsan, és már indultam is kifelé. Ha tudomást
szerez a térképről, egész biztos, hogy elkobozza. Kész csoda, hogy az újságot
visszaadta.
Agád gyanakodva nézett rám.
— Nem egészen értelek. Mióta foglalkoztatnak téged az ilyen dolgok?
Gyorsan eléje terítettem a térképet, és melléje tettem az újságlapot.
Agád arckifejezése azonnal megváltozott, meglepetten bámulta hol a térképet,
hol az újságlapot, hol engem.
— Hát ezt meg hol szerezted?
Jóleső érzés fogott el, lám, mégis felkeltettem Agád érdeklődését.
— Otthon találtam.
Bólintott, a kezébe vette az újságlapot, és hosszasan tanulmányozta.
— El tudod olvasni? — kérdeztem bizakodva.
— Persze. Magyarul írták.
— Magyarul?
— Igen. A magyarok nyelvén. A magyarok nyelvén, akik Magyarországot l a k t á k . . .
— De h i s z . . . — Hiszen ez képtelenség! Ennek épp az ellenkezőjét oktatják mindenütt. Magyarországot csak a mi népünk lakta, épp az imént
mondta a dékán. Márpedig ő dékán, Agád meg csak t a n á r s e g é d . . . — Csak
nem azt akarod mondani — kérdeztem —, hogy Magyarországon a mi népünkön kívül élt még egy másik nép is — a magyar —, amelyik az idők folyamán kihalt?
Villámló szemekkel meredt rám.
— Nem h a l t . . . — elharapta a szót, bosszúsan legyintett egyet. Láttam
rajta, hogy nem bízik bennem.
— Agád, kérlek, ne hallgasd el előlem, amit t u d s z . . .
Abbahagytam, nagyon hülyén hangzott, amit mondtam.
— Megkaphatnám ezeket? — kérdezte váratlanul, a két papírra mutatva.
— Nem! — feleltem dühösen. Felvettem az asztalról a térképet és, az
újságot, és elindultam az ajtó felé.
— Ibrány! — szólt utánam. — Délután gyere be hozzám!
Eleinte bizalmatlan volt. Nem értettem, ha nem bízik bennem, miért
szólt utánam mégis, amikor távozni készültem. Lehet, hogy csak a térkép
meg az újság érdekli, most összehazudozik itt nekem valamit, megszerzi magának az iratokat, aztán kirúg. Ezt elkerülendő, elhatároztam, hogy semmiképpen sem mondok le atyai örökségemről. A legmeglepőbb aztán az volt,
hogy a beszélgetés során erről szó sem esett.
Agád valahova a messzeségbe nézett. Időnként rám is pillantott, de kezdetben ilyenkor üres volt a tekintete.
— Nézd, Ibrány, én olyan dolgokat mondok el neked, amit nem tanítanak. Amit nem illik, sőt nem is szabad tudni. Megbontaná a birodalom egységét, lázadást, esetleg anarchiát szülne, felborulna társadalmunk legfontosabb, óriási vívmánya, a béke. Vagyis, amit hallasz, ázt lehetőleg ne terjeszd,
vagy ha igen, készülj fel rá, hogy azt is letagadom, hogy valaha láttalak.
Furcsán beszélt, monoton hangon.
12

— Az a térkép, amit láttál, Magyarországot ábrázolta, amit á magyarok
laktak, több mint ezer évig.
— Es mi lett velük?
Agád szemrehányóan pillantott rám.
— Ne szakíts félbe, kérlek!
Bólintottam.
— A birodalom alapideológiája, a fő tézis, amit mindenkibe sulykolnak
születésétől fogva — mármint az, hogy a Földön mindenütt a mi mai népünk
élt, és mind-mind a különböző országokban mi (vagyis ők, majd meglátod,
miért mondom így) voltunk túlsúlyban — hazug. Ezt mindenki észreveheti,
aki nem hülye, hiszen teljesen nem tudták megsemmisíteni a múlt emlékeit,
de az emberek hajlamosak ezekkel nem törődni, átsiklani felettük, és nem is
tartják jelentősnek. Most minden olyan egyszerű, ostobaság volna összezavarni. A mi mai népünk, értsd meg, Ibrány, nekünk nem népünk. Nem igaz,
hogy a Földön csak ez a náció létezett, hogy ők voltak túlsúlyban! Megszerezték a hatalmat, eltörölték az országhatárokat, és a népeket magukba olvasztották. Azt kérdezed, hogy hagyhatták ezt a népek, hogy tűnhettek el a
Föld színéről, hogy dobhatták el öntudatukat, nyelvüket, történelmüket, sőt
kultúrájuk nagy részét?
őszintén szólva, nem merültek fel bennem ilyen kérdések. Nem is igen
értettem ezt az egész önállóságot, különállást, „más"-mivoltot..
— Elvesztették a nemzettudatot — folytatta Agád. — Nem csak a magyarok, de mivel mi azok vagyunk, minket elsősorban ez érdekel.
Csodálkozva néztem rá. Most végre megértettem mindent. Agád különleges viselkedését, külön útjait, rejtélyes könyveit, kitöréseit, félrevonultságát;
a derék tanársegéd bedilizett. őrült.
Már menekülni akartam innen. Elég, most kezdik itt mindenféle zagyvasággal tömni a fejemet, összekutyulnak, pont a vizsgák e l ő t t . . . Száradt volna
le a kezem, amikor azt a nyavalyás térképet megtaláltam.
— Magyarok vagyunk — mondta Agád. — Ez a föld, ez az ország a miénk, a mi őseink magyarul beszéltek, tudták, ki volt István király, Mátyás,
Szent László, Rákóczi Ferenc, Széchenyi István, Petőfi Sándor. Hallottál valaha is ezekről a nevekről, Ibrány? A mi ükapáink, dédapáink kezdték ezt elfeledni. S ha nem akadnak néhányan, akik menteni akarják a nyelvet, titkos röpiratokon terjeszteni a történelmet, egy-egy Petőfi-verset, akkor
ma már csak a bölcs professzorok és politikusok tudnák az igazságot, ők viszont mélyen hallgatnának róla. Fel kell rázni a népet, Ibrány, megmutatni
nekik, hogy kicsodák voltaképpen. Hát nem látod, hogy keresik önmagukat,
te is keresed magad, neked így nem otthonod ez a föld, neked nem néped
az a nép, amely az egyetlen, és amely fiának vallod magad. Nem látod, Ibrány, hogy így értelme sincs a „nemzet" szónak? Hogy miért lehet lángolni,
szeretni, küzdeni, ha nincs haza, nincs nép, amely más, mint a többi, amely
csak a tiéd, és még néhány másé, ahol más lehetsz, mint a többiek, ahol
saját céljaid, eszméid vannak? Ha nem érezhetsz valami különös erőt, valami
megmagyarázhatatlan borzongást, ha a Szózatot, a Himnuszt hallod. De hát
te, Ibrány, azt sem tudod, mi az a Szózat. És soha nem hallottál a magyar
Himnuszról.
Agád elhallgatott, legyintett, és lehorgasztott fejjel a könyvszekrényhez
ment. Nekidőlt, és mély lélegzetet vett.
— Menjél, Ibrány! Hagyjál magamra, kérlek!
13

A jegyzeteimet rendezgettem, amikor hirtelen újra a kezembe került a
térkép. Dühösen arrébb löktem, igyekeztem nem figyelni rá, nem is törődni
vele, de nem lehetett. Egyfolytában bennem motoszkált egy ostoba ötlet, talán Agád egyéniségének, meggyőző erejének tudható be, már tudniillik az,
hogy Agádnak van igaza. Nem a tanároknak, nem a professzoroknak, nem
a politikusoknak és nem Alettának, hanem Agádnak, igen, csakis neki. Mi
másért rejtegette volna különben apám ezt a két papirost? ö is tudott valamit, őt is foglalkoztatta valami. Kell, muszáj; hogy Agádnak igaza l e g y e n . . .
Én más vagyok, mint a többi, Agád is más, és még néhány millióan. Mi
külön vagyunk egyek. Másért és másban. Egy picike, egy drága halmaz a
nagyban, a hatalmasban, az ömlesztettben, a ki nem válogatottban. És lüktetni kezdett a halántékomban egy ér, és valahol belül megszólalt egy hang:
„Magyar vagyok . . . magyar vagyok . . . magyar vagyok . . . "
Aletta aggodalmasan nézett rám, ahogy az ágyban hevertem. Kedvem
lett volna nevetni, jó nagyot nevetni rajta, az egyszerűségén, a korlátoltságán, az értetlen arcán.
— Miért nem tanulsz? Jövő héten vizsga, és egész nap az ágyon döglesz . . .
Ó, a kötöttségek! Aletta viszonya a vizsgákhoz, és mindenhez, amit a
többiek is úgy tesznek. Utánozza őket, majmolja, elfogadja a mások által felállított normákat, viselkedésformákat, lehetőségeket.
— Miért törődsz az én vizsgámmal?
•
— Mert te nem törődsz vele. Nem értelek, Ibrány, teljesen megváltoztál.
Már nem tudsz szeretni s e m . . .
Mert szeretni csak a nőt l e h e t . . . Azt hiszi Aletta, hogy az emberi értelem
arra való, hogy rendesen levizsgázzunk, az érzelem pedig arra, hogy szeressük a más neműeket. Ö, de szegény vagy te, A l e t t a ! . . .
— Te pedig nem tudsz kitörni — mondtam neki. — Te belenyugszol
mindenbe, bólogatsz, és azt sem tudod, ki vagy. Érdekelt egyáltalán valaha?
Csodálkozva nézett rám.
— Tartok tőle, hogy nem egészen é r t e l e k . . .
— Nem érdekes! — legyintettem. — Nem is fogsz érteni s o h a . . .
Furcsát álmodtam. Alettát láttam, de nem szerettem. Nem örültem, hogy
látom. És akkor megpillantottam valamit. Nem volt teste, nem is látszott, de
én tudtam, hogy ott van, és tudtam, hogy látom. És örültem neki. És Aletta
mellé állt. Aletta azt mondta: „Válassz!" És én odamentem a másikhoz. És
magához ölelt, úgy, ahogyan Aletta soha. És beleborzongtam az érintésébe
úgy, ahogy Alettáéba s o h a . . . És már-már azt hittem, hogy örökre együtt
leszünk, hogy senki nem választhat el minket, hogy senki nem állhat közénk,
hogy senki nem veheti el őt tőlem.. Azt h i t t e m . . .
És akkor felébredtem.
Agád köszönés nélkül viharzott el mellettem a folyosón. Nem vett — vagy
nem akárt — észrevenni. De én éreztem, hogy így nem lehet elintézni. Viszszafordultam, és még mielőtt bement volna a szobájába, elkaptam a karját.
14

— Agád! Szeretnék veled beszélni!
Végignézett rajtam.
— Minek? Te bolondnak tartasz engem. És ez még a jobbik eset.
Nyeltem egyet.
— Bemehetnék?
Vállat v o n t
— Gyere!
Kitárta az ajtót, bement, lepakolta a jegyzeteit az asztalra, felemelt egy
könyvet, lapozgatva, rólam tudomást sem véve. Éreztem, hogy nekem kell
elkezdeni.
— Elhoztam a térképet és az ú j s á g o t . . . .
Rám nézett. A hangja gúnyos volt.
— Igen? És mit kérsz cserébe?
Annyira mellbe vágott a hanghordozása, hogy beleszédültem, de úgy gondoltam, hogy valami frappáns válasszal magam mellé állíthatom.
— Bocsánatot — feleltem halkan.
Elmosolyodott. Kivette a kezemből az újságlapot, amit szerencsétlenül
szorongattam.
— Most nem érek rá, de ha úgy érzed, hogy a továbbiakban hajlandó
vagy végighallgatni, és valamelyest megpróbálsz hinni is nekem, akkor gyere
be ma délután, itt leszek a szobámban. A térképet pedig tartsd meg, megvan
nekem is. Különben is felettébb hasznos, ha nézegeted.
Vidáman bólintottam.
— Itt leszek!
Agád is mosolygott.
— Várlak.
Ezúttal nem tartott előadást. Leültetett egy székre, elém állt, és mélyen
a szemembe nézett. Feszélyezett a pillantása, annyira őszinte, nyílt, majdhogynem gyermeki volt.
|
— Látom, Ibrány, igazán érdekelnek ezek a dolgok. Én úgy ítélem meg
— persze lehet, hogy tévedek, de nem riadok vissza a kockázattól, egyébként
sem lehet folytonos gyanakvásban élni —, hogy benned megbízhatom.
Ültem, hallgattam, de nem nagyon értettem, mire való ez az egész ceremónia, szónoklat, és egyáltalán: mit akar tőlem.
A fiókjába nyúlt, és egy újságot húzott elő. Nagyon rossz nyomdai technikávál készült, néhol teljesen elmosódtak a betűk. Egyszínű, képek nélküli
lapot tolt elém. Ráadásul idegen nyelven írták, de ahogy alaposabban szemügyre vettem, azonnal láttam, hogy magyarul van. Mostanában épp eleget
találkoztam ezzel a nyelvvel ahhoz, hogy fölismerjem.
— Látod, Ibrány — mondta Agád lelkesen —, ezt az újságot mi adjuk
ki. A mi kis csoportunk.
Hát ezt egyáltalán nem értettem. De igyekeztem olyan képet vágni, hogy
ne zökkentsem ki túlságosan.
— És ki olvassa? — tettem fel egy előremutató kérdést. — Ki tud ma
magyarul?
/
Agád elmosolyodott.
— Egyre többen. Szervezünk magyar nyelvtanfolyamokat is. Kis csoportunk összejövetelein régi, szinte hozzáférhetetlen anyagokból igyekszünk pon15».

tos képet kapni a hajdani Magyarországról, a történelméről, népéről és arról,
miért kellett beolvadniuk. Miért veszítették el identitásukat. A tapasztalatainkat időnként megírjuk, és megjelentetjük. Saját házi nyomdánk van . . .
— De hát ez nem törvényes!
— Szigorúan véve nem. Ezért nem is beszéltem erről eddig.
— És hogyan fértek hozzá az anyagokhoz?
Agád töprengve nézett rám.
— Tudod mit? Egyszer elviszlek egy összejövetelre. Bemutatlak a társaságnak, őket is neked. Sok érdekeset láthatsz. De addig is: hallgass erről,
a saját érdekedben is!
Kissé furcsa volt, amit hallottam. Azt tisztán láttam, hogy illegális. Az
ilyen szervezkedések veszélyesek lehetnek a birodalomra, a békére. De valójában nagyon érdekelt a dolog. Titkos csoport, összejövetelek...
— Mikor? — kérdeztem.
— Holnap este nyolcra gyere az Oktogonra!
Aletta egyre idegenebbnek tűnt számomra.
Izgatottan lestem az órát, mikor indulhatok már a találkozóra.
— Inkább tanulnál — jegyezte meg Aletta, aki könyvei fölött görnyedt,
és időnként fennhangon is elmondott egy-egy mondatot.
— Mit tanulsz?
— Földrajzot. Nézzük! Itt folyik a Duna, amely a kettes körzet déli részén ömlik a T e n g e r b e . . . Ez a vonal, amelyet a Duna meghatároz, a kettes
és négyes körzet határa. Azelőtt is két országot választott el, amíg nem egyesítették ő k e t . . .
— Mit gondolsz, mire volt jó az egyesítés, ha úgyis gyakorlatilag, közigazgatásilag külön egységként kezelik a két területet? Azelőtt sem volt több
különbség, hisz ugyanaz a nép, ugyanolyan társadalmi, állami berendezkedéssel lakta a két országot, amely most két ö v e z e t . . . — jegyeztem meg, hadd
zökkentsem ki egy kicsit.
Szemrehányóan nézett rám, küszködött egy darabig, mit feleljen arra,
amit mondtam: Aztán dühösen legyintett.
— Á, most álljak le itt gondolkodni, amikor tanulnom kéne.'..?!
Előbb odaértem, de így sem sikerült Agádot megelőznöm. A kocsijához
vezetett.
— Szállj be! Szóltam, hogy jössz, várni fognak. Arra kérlek, ne nagyon
kérdezgess, én elmesélek mindent, amit tudnod kell. Bemutatom a többieket,
de azt nem szeretik, ha nagyon kíváncsiskodnak, előbb-utóbb úgyis kinyílnak.
— Kinyílnak?
— őszintévé válnak, elmesélnek mindent kérdés nélkül is. Tőlük idegen
a hazugság...
— Sokan vannak?
— Ma nem lesz ott mindenki. Most nem dolgozni akarunk, csak beszélgetni, talán egy kicsit mulatni is . . .
Gyorsan odaértünk. Valami belső kényszer hatására nem néztem körül;
nem akartam tudni, hol vagyok. Nem akartám olyan információk birtokába
iö

jutni, ami a későbbiek folyamán veszélybe sodorhatna. Nincs szükségem rá,
hogy magamtól is idetaláljak. Ha Agád elhoz, jövök.
Felmentünk a lépcsőn, egy ajtó előtt megálltunk, Agád három rövidet
csöngetett. Fél perc múlva nyílt az ajtó. Fiatal, nálam talán egy-két évvel
idősebb nő állt az ajtóban, rámosolygott Agádra, aztán végigmért. Bizalmatlanság volt a tekintetében; feszélyezett a pillantása.
— Ö az? — bökött felém a fejével.
Agád végre rászánta magát, hogy a nő mellett benyomakodjék a lakásba.
A nő félreállt, és utat nyitott nekem is.
— Igen, ő az — válaszolt az iménti kérdésre Agád.
Idegesen tördeltem a kezem. Bemutatkozzam? Mit illik csinálni?
Végre a háziasszony megszánt, és kezet nyújtott.
— Emőke vagyok.
Furcsa név.
— Ibrány — mondtam halkan, miközben Agádra tekintettem, vajon minden rendben van-e. ö mosolyogva bólintott, és intett, hogy kövessem.
Egy nagy szobába léptünk. Ketten üldögéltek benn, valami térképet böngésztek, az egyikük hosszasan magyarázott, mutogatott, a másik érdeklődve
figyelte. Ahogy beléptünk, letették a térképet, felálltak, és Agádhoz siettek.
— Űj szerzemény? — kérdezte Agád a térképre mutatva.
— Igen — bólintott az, amelyik az imént magyarázott. — Tegnap bukkantam rá, a szabadságharc idején készült, és valamilyen hadmozdulatokat
tüntet fel. Épp ezt igyekszünk kibogozni.
— Ö Tuzson — mutatott Agád a férfira, hozzám fordulva. — A Levéltárban dolgozik, és hozzájuthat olykor olyan papírokhoz, amikhez közönséges
halandó nem.
Szédültem az egésztől. Olyan hihetetlen és furcsa volt minden. Tuzson
barátságosan rám nevetett — ő volt az első, aki barátságosan viselkedett.
A másikuk — kiderült, hogy Csekének hívják — bizalmatlanul méregetett,
csakúgy, mint Emőke. Ezért is lepődtem meg, amikor pont ők ketten sodródtak mellém.
— Te is magyar vagy, igaz, Ibrány? — kérdezte Cseke, de nem éreztem
a hangjában semmi provokálót.
Azt kellett volna felelnem; nem tudom, mint ahogy nem voltam abban
sem biztos, hogy akár csak a fele is igaz annak, amit Agád elmondott. Az
tény azonban, hogy a térkép, az újság, a dékán felháborodása Agád mellett
szólt. A pillanat varázsa, és ezek végiggondolása aztán arra vezetett, hogy
igennel feleljek.
És csakugyan, apa tudhatott v a l a m i t . . . Apa dugdosta a térképet, titkon
talán tanult is m a g y a r u l . . . Igen, apát fogom felkeresni...
— Mit tudsz Kossuth Lajosról? — ez megint Cseke. Nem tetszett ez a
hirtelenszőke fiatalember. A kérdései annyira váratlanok és vizsgáztatók.
Bár az is tény, hogy a hangsúlyában őszinte kíváncsiságot éreztem. Rövidesen
rájöttem, hogy nem vizsgáztatni akar, egyszerűen majd szétfeszíti a bensőjét
az a rengeteg információ, tudás, de különösen érzelem, ami benne lapul.
Emőke — ő lehetett a házigazda — poharakat hozott, és különféle italokat.
— Tudod — magyarázta Agád —, az ital olykor segít. Ha nem dolgozunk, szomorkodnánk, és szomorkodunk is. Mert az ember kétségbeesett
17

helyzetében vagy keményen dolgozik, vagy teljesen összetörik. Mi ezt hidaljuk át.
— Alkoholisták vagytok?
Agád elnevette magát.
— Dehogy! Egyszerűen csak iszunk, mint akármely más összejövetelen.
Ebben igazat adtam neki. De valahogy a hangulat mégis más volt. Mint
egy szertartás... Ahol eddig voltam, házibulikon, ittunk, sokszor hullarészegre ittuk magunkat, de jókedvűen, örömünkben ittunk. Ök nem nevettek,
nem kiabáltak. Csendben ittak, halkan beszélgettek, Cseke pedig egy számomra ismeretlen dallamot fütyült. Aztán valahonnan elővett egy gitárt, és halk
pengetéssel kísérte magát. Agád és Tuzson a térképet nézegették, Agád egy
papírt vett elő, vonalakat huzigált. Időnként lelkesen felkiáltott, ha ráakadt
valami ismerős névre.
Emőke egy sarokba húzódva ült, kezében egy pohárral. Odamentem hozzá. Rám nézett, maga mellől felvett egy üveget, és teletöltötte a poharamat.
— Van, amikor dolgozunk... Hiszünk abban, hogy eredménnyel járhatunk. De bennünk van a kétség, s a kétséggel együtt a kétségbeesés. Ezt kell
áthidalni.
És mondott még valamit, amit nem értettem. Az arcomról leolvashatta az
értetlenséget, mert meglepődve mondta:
— Nem tudsz magyarul?
— Nem.
Emőke Agád felé pillantott, aztán kézen fogott, és egy másik szobába vezetett. A falon végig könyvespolcok, roskadásig megtelve különféle könyvekkel. Emőke egy csúnyácska, bekötetlen, rossz tipográfiájú könyvet tett elém.
— Nyelvkönyv. Agád írta.
Ránéztem a gyűrött, szakadozott, egymáshoz fűzött papírokra.
— Magyar nyelv . . .
— A mi n y e l v ü n k . . . Az ősi nyelv. Ez az a nyelv, ami belül szólal meg
— bökött a szívére. — Ami nem csak arra való, hogy közöljünk, kommunikáljunk. Arra való, hogy gyönyörködjünk benne, hogy muzsikáját hallgassuk,
hogy önmagunkat fejezzük ki vele, hogy az ősöket fejezzük ki vele. Hogy
együtt szóljunk Rákóczival, Petőfivel, Kossuthtal. Ök szólalnak meg a mi
ajkunkon i s . . .
Érthetetlen volt számomra, miről magyaráz, de ezt az italnak tudtam be.
A lány már jócskán ivott.
Elfordultam tőle. Hirtelen idegenül éreztem magam. Miről beszélnek ezek
itt? Kik ezek? Miért hiszik, hogy mások, mint a birodalom többi lakója? Miben hisznek? És hogy kerülök én ide?
Emőke ideadta Agád nyelvkönyvét. Nem érdekel! — gondoltam magamban. Minek tanuljak meg egy halott nyelvet, amit már senki sem használ,
aminek semmi értelme, s amit talán alig néhányan b e s z é l t e k . . .
Belelapozgattam. A dallama megkapó volt. Valahol egész mélyen csendült meg bennem minden egyes szava. Más volt, mint az a nyelv, amit mi
beszélünk. Több annál. Hangosan is el-elolvastam egy-egy mondatot, figyeltem a csengését.
— Megőrültél? — szólt rám Aletta. — Holnapután vizsgázunk, te meg
itt halandzsázol?
18

Már megint k e z d i . . . Komolyan nem értem, van-e Aletta életének más
értelme is, mint sikeresen megfelelni a vizsgán.
És az enyémnek? És a többiekének? Mi értelme az egész rohadt életnek?
Agádék tudják. Agádék életének van értelme. Megtalálták. Vagy öröktől
létezett? Van olyan erő, olyan érzés, amely le t u d j a győzni a halált, ami
megmenti az életet, amiért érdemes élni, örülni, szenvedni?
Apát fogom meglátogatni. Van már egy éve is, hogy nem láttam, ö tud
erről v a l a m i t . . .
Űjra a nyelvkönyvet kezdtem nézegetni. Az egyes leckék végén — a formából ítélve — versekkel zárta le Agád az anyagrészt. Magyarul írott versekkel. Az egyiket találomra elkezdtem olvasni. Hangosan, hogy érezzem a
ritmusát. Nem értettem belőle semmit, de mégis megfogott.
„Megenyhült a lég, vidul a határ,
S te újra itt vagy, jó gólyamadár!"
Furcsa nyelv, furcsa vers. A mi verseink nem i l y e n e k . . .
„Csak vissza, vissza! dél szigetje vár;
Te iboldogabb vagy, mint mi, jó madár.
Neked két hazát adott végzeted;
Nekünk csak egy — volt! az is elveszett!"*
— Hiányoztam már, öregfiú? — csapott apa a vállamra. Erre csak igennel illik felelni, azt mégsem mondhatom, hogy pusztán információkért jöttem. De hát ez hazugság is lett volna. Végül is az apámról van szó. És tulajdonképpen szeretem.
Sokáig beszélgettünk mindenféle családi dolgokról, nem mertem mindjárt rátérni a lényegre, nehogy azt higgye, hogy csak amiatt jöttem.
— Az a térkép? — apa elgondolkodva nézett rám. — Megtaláltad? Rég
elfelejtettem, hova tettem . . .
— Mesélj erről az egészről egy kicsit, apa! Mesélj a családunkról!
Az asztalához lépett, kihúzott egy fiókot, és abból egy hatalmas, összehajtogatott papírt tett elém. Kíváncsian széthajtogattam.
— Mi ez? — kérdeztem.
— A családfád. Itt — mutatott a papír legaljára, ahová az én nevem volt
írva —, itt vagy te.
Az ujjammal fölfelé végigszaladtam vagy tizenöt ősön.
Munkácsy Ignác, Munkácsy Ferenc, Munkácsy Lajos, újabb Lajos,
Munkácsy J á n o s . . . Micsoda fantasztikus, képtelen nevek! És alattuk újabb
nevek, ú j a b b érthetetlen, idegen nevek, egy felfoghatatlan világból. S legvégül az én nevem . . .
— Magyarok voltak. A magyar hazában. Magyarországon. Itt.
Döbbenten néztem apámra.
— Te erről sosem beszéltél nekem.
Elfordította a fejét.
— Minek? Nem érdekelt téged soha. Csak konfliktusaid lettek volna belőle az iskolában, az életben . . .
* Totmpa Mihály: A gólyához
19

— Te tudtál magyarul?
— Tudok is.
— És m i é r t . . . Miért nem mondtál el nekem mindent? Miért törődtél
bele, hogy velem megszakad az ősök emléke? Hogy vége, veled vége az egésznek, s ugyanígy a többi magyar családnál is . . . Előbb-utóbb . . . Mind-mind
elfelejtik, hogy magyarok. Mind-mind. És nem emlékszik senki rá, senki sem
fog tudni a magyar nemzetről, senki nem vallhatja magáénak. És ha elfelejtik, az azt jelenti, hogy soha nem is létezett...
Feléledt bennem valami érthetetlen érzés. Néztem a neveket a papíron,
és úgy néztem rájuk: köztük vagyok én is. Ezek a nevek, ezek mind én vagyok . . . Munkácsy Lajos, az én ki tudja hanyadik nagyapám . . . Talán abban
a pillanatban fogtam fel a létezésemet.
Agád elkezdett magyarul tanítani. Már egészen jól megy. Agád azt
mondta, nagyon fogékony vagyok a nyelv iránt, de ez nem lepi meg őt, mert
valamennyiünknél ezt tapasztalta. Valahol, talán a génjeinkben benne maradt
a nyelv . . . Ezer évet nem lehet csak úgy kitörölni sehonnan . . .
Azóta olvasom Agádék történelemkönyvét, amely a honfoglalással kezdődik, és ott ér véget, amikor a birodalom megalakulásával elkezdődik a magyar nyelv, a magyar tudat, a nemzet eltűnése. Agád szerint főként az az
oka ennek, hogy a magyarok könnyedén elfelejtették a múltjukat, és könnyedén lemondtak a magyarságról. Persze Agád is tévedhet, néha nem tudom,
higgyek-e neki, mennyit szabad komolyan venni, mennyi az ő tudásából az
igazolható adat, s mennyi a személyes érzés, romantikus kitaláció.
Az elérzékenyülésre való hajlam egyébként is túlteng bennük, s gyakran
engem is magával ragad a hangulatuk egy-egy összejövetelen... Ehhez persze hozzájárulnak olyan külsőségek, hogy ősi magyar dalokat énekelnek, amelyek dallama, szövege — amelyet már nagyrészt megértek — igazán megkapó. Legutóbb a Szózatot énekeltük, s Tuzson megjegyezte: „Hát hogy lehetnénk, hogy lehetne bárki is híve a hazának, ha egyszer nincs? Ellopták.
Elveszett."
Eszembe jutott a vers, amit legelőször olvastam Agád nyelvkönyvében:
„Nekünk csak egy — volt! az is elveszett!"
Hazafelé menet furcsa érzésem volt. Mintha követnének. És csakugyan,
többször is láttam útközben felbukkanni ugyanazt az autót. Nem jöttek a
közelembe, betartottak egy bizonyos távolságot, de ott voltak. Láttam.
Másnap reggel, mielőtt elindultam az egyetemre, kipillantottam az ablakon. Az autó ott várakozott a ház e l ő t t . . .
Az egyetemén a dékán hívatott. Leültetett az asztalhoz, cigarettával kínált. ö is rágyújtott, aztán elkezdett fel-alá járkálni a szobában.
— Ibrány, én nagyon sokra tartalak téged — kezdte. — Nemcsak én; az
egész tantestület. Nagy reménységünk vagy. Sokra viheted, dicsőséget szerezhetsz egyetemünknek.
Némán, kíváncsian hallgattam.
— A birodalom mai rendje ideális... — váltott hirtelen témát. — A filozófusok, szociológusok, és általában mindenki, keresték azt az álom-társadal20

mat, azt a Kánaánt, ahol az egyetértés, az egyenlőség, a jólét és a testvériség
egyszerre megvalósul. Ezt megteremtettük. Nem volt egyszerű, Ibrány, de mi,
és az előttünk való generációk megalkottak valamit, amit neked, s a veled
egykorúaknak már csak élvezni kell. Ebben a kellemes közegben élni, munkálkodni, boldognak lenni.
— Nem értem. Ha ez a tökély, akkor miért kell még munkálkodni?
— Azért, hogy ez a tökéletes rend fennmaradhasson. És mindenkit, aki
ezt a rendet, ennek apparátusát, hivatalnokait ostorozza, eredetét kutatja,
helyességét firtatja, el kell tiporni, mielőtt tönkreteszik a rendet. Érted,
Ibrány? Óvnunk kell, amit sikerült elérnünk. Ezért mindent meg kell tenni.
Te, Ibrány, nem tudod, mi a háború. Valamit talán tanulhattál róla, de azok
csak üres szavak . . .
Kicsit hevesebben vert a szívem. A dékán tehát tud Agádék tevékenységéről, s benne az én szerepemről, máskülönben miért beszélne nekem erről.
Meg akar óvni a kellemetlenségektől, egyengeti az é l e t e m e t . . . Hirtelen fiúi
szeretetet éreztem a kis kopasz emberke iránt.
— Ebben a társadalomban, Ibrány, elvesznek az ilyen szavak: haza,
nemzet; s vele a nacionalizmus, sovinizmus, az öröklött gyűlölködés. Értsd
meg, elvész minden különbség, ellentét ember és ember között. Béke van.
Béke mindenáron, béke mindörökké.
— Vagyis léteztek ezek a fogalmak: haza, nemzet? — kérdeztem közbe.
Az egész monológból leginkább az ragadott meg, hogy úgy éreztem, a dékán
beismeri: az eredet-elméletben, az ősi idők politikai felépítésének megítélésében Agádéknak van igaza.
Nem válaszolt a kérdésemre, folytatta.
— Én szeretlek téged. Agádot is, bármilyen ö n f e j ű . . . Eltűröm itt az
egyetemen. De kérdés, meddig tehetem? Nekem is vannak főnökeim, akik
nem csak szavakban védik ezt a rendet. Megértettél?
Bevallom, egy kicsit homályos volt a dolog. Ügy éreztem, a dékán összevissza beszél, önmagának mond ellent. Az se volt teljesen világos, mitől is óv
engem tulajdonképpen.
.
— Egyszóval — ha már Agádot nem tudtam lebeszélni, s hagytam, hadd
csinálja és mondja az őrültségeit — szeretnélek téged megmenteni. Ne menj
többet közéjük! Ne foglalkozz a múlttal! Tessék tanulni! Vizsgák következnek. Te elsősorban tanuló vagy. Ezt ne felejtsd el! Tanulj! Tanuld meg, amit
nálad okosabb emberek leírtak, s ne foglalkozz bizonytalan dolgokkal...
Mintha Aletta bérelte volna f e l . . . Mit lehet erre válaszolni? Mit válaszolhattam erre én az egyetem dékánjának?
— Igenis.
— Most elmehetsz, örülnék neki, ha nem találkoznánk többet ilyen ostobaságok miatt!
Kóválygó fejjel jöttem ki. Hát miért érdekli az egyetem dékánját, hogy
én, a szürke, pici Ibrány miken töröm a fejemet?
Aletta hűvösen fogadott.
— Mi van, Ibrány, idetaláltál hozzám is? Mi történt, hogy hirtelen ennyi
időd akadt? És a barátaid? Nem hiányolnak?
Aletta szeme szikrákat szórt.
21

— Baj, hogy jöttem?
— Az a baj, hogy alig jössz.
— Jópofa vagy! Hiányolsz, ha pedig megjövök, nekem támadsz!
— Éppen ez az! Miért fontosabb neked minden és mindenki, mint én?
Miért kell neked mindenféle társaságba eljárnod, vagy ha már eljársz, miért
nem viszel magaddal engem is? Azelőtt mindenhova együtt m e n t ü n k . . .
— Más is van a világon, Aletta, mint a tanulás meg a szeretkezés... Ez
nem azt jelenti, hogy ezek már nem számítanak, és hogy nem törődöm velük, de a lelkiismeret, az emberi érzésvilág mást is követel. Én már nem tudok csak neked és az egyetemnek é l n i . . .
— Vagyis eleged lett belőlem?
— Nem ezt mondtam.
— Szeretsz?
Elmosolyodtam. Ez vagy te, Aletta.
— Szeretlek.
Átöleltem és megcsókoltam.
Agád töprengve hallgatta beszámolómat a dékánnal folytatott beszélgetésről.
— Igen, mások is érdeklődnek utánunk. Azzal biztosan tisztában vagy,
hogy nem legális, amit csinálunk. Csak idő kérdése, hogy a hatóság — amely
jó ideje minden lépésünkről tud — mikor unja meg, és csap le ránk.
— Mit tehetnek velünk?
— Valószínűleg száműznek. A Föld túlsó oldalára. Kitiltanak minket ebből a körzetből...
Az nem is olyan borzasztó, gondoltam. Ennyit megér nekem.
Agád nem is foglalkozott többet ezzel. Néhány röplapot nyomott a kezembe.
— Ezeket ragasztgasd ki valahol. Magyar nyelvtanfolyamokat hirdetünk.
Már ismertem ezeket a tanfolyamokat. Itt a nyelvtanításon kívül Agád
előadta elméletét is a régi időkről, mesélt a magyar népről, Magyarországról
és történelméről. Főként Agád tartotta a foglalkozásokat, de néha besegített
neki Cseke és Emőke is. Minden óra végén kiosztották a csoport újságját is
a hallgatók között.
Egyik nap Agád behívatott a szobájába. Ahogy beléptem, rögtön láttam
rajta, hogy ideges. Cigarettázott, a szemei karikásak voltak, ő maga is olyan
fáradtan ült a székben, mint akit odavetettek.
— Ülj le, Ibrány! — intett fejével a másik szék felé. — Egy kis probléma van.
— Probléma?
Bólintott.
— A rendőrség hivatalosan leállíttatta kis házi nyomdánkat. Engem eltanácsoltak az egyetemről, Tuzsont a Levéltárból. Holnap lenne esedékes a
következő tanfolyami óra, engem figyelnek, Tuzsont, Csekét szintén. Aligha
hagynak már minket tevékenykedni. Lemondani viszont nem akarom, a hallgatók ne csalódjanak b e n n ü n k . . . Te, Ibrány, még tiszta vagy.
22

Kihúzta a fiókját, elővett belőle egy dossziét, és a kezembe nyomta.
— Nézd ezt át. Ez a holnapi anyag. Az újságot már nem tudtuk sokszorosítani, az holnap e l m a r a d . . . De azt mondd el nekik, ami ebben van. A mohácsi v é s z . . . És figyelj, hogy lehetőleg magyarul beszélj v e l ü k . . . Így tanulnak a legkönnyebben... — Elmosolyodott. — Türelemmel, szeretettel bánj
velük. Rendes g y e r e k e k . . .
— Talán ezek közül valaki jelentett f e l . . .
Agád elkomorult.
— Ezt felejtsd el!
— Nincs kizárva . . .
— Felejtsd el! Ne tegyél tönkre mindent! Legalább a lelkem hadd maradjon meg, ha már egyetemi tanár többet nem l e h e t e k . . . Na, menj!
Felálltam, és egy kicsit bosszúsan indultam az ajtó felé.
— Ibrány!
Megtorpantam, a kezem a kilincsen. Agád odajött hozzám, és megszorította a karom.
— Sok szerencsét, fiú!
Színpadiasnak tűnt az egész jelenet. Agádra néztem, mi lelte. De ő csak
félszegen mosolygott. Aztán elengedte a karom, és visszahuppant a székbe.
— Sok szerencsét, Ibrány! — kiáltott még egyszer utánam.
Élveztem az előadást. Láttam a hallgatókon az érdeklődést, a tudnivágyást és az örömet, amivel falták a szavaimat. Egy kis teremben tartottuk
ezeket az összejöveteleket, amit Agád valamelyik ismerőse bérelt.
Belemelegedtem a témába, egyre hevesebben magyaráztam, éppen a király halálának következményeit kezdtem taglalni, amikor nyílt az ajtó, és
Emőke viharzott be rajta. Annyira sietett, hogy be sem csukta maga mögött
a terem ajtaját.
— Mi történt? — kérdeztem. — Ennyire sürgős?
Emőke izgatottan a fülemhez hajolt, és belelihegte:
— Agádot, Tuzsont és Csekét letartóztatták. Tudnak rólunk is. Perceken
belül itt lesznek.
Megkövülten álltam.
— Most mi lesz? — aggályoskodott a lány.
— Természetesen befejezem az előadást — válaszoltam.
Rám nézett, nem szólt semmit. Arca piros volt a futástól. Nagyon csinosnak t a l á l t a m . . .
— Ülj le ide! — mutattam a székemre.
— És te?
— Majd állva beszélek. — Visszafordultam a hallgatók felé. — Hol is
tartottam?
Folytattam az előadást, de a szemem sarkából egyre a nyitott ajtó felé
pislogtam. Két civil ruhás férfi tűnt fel, egyikük a kezét hanyagul a zsebébe
süllyesztette. Indult volna be, de a másik megfogta a karját, és mondott
neki valamit.
— Hát ennyit a mohácsi vészről — fejeztem be az előadást, újra a két
férfira pillantva. — Ne felejtsétek el, amit itt tanultatok. Emlékezzetek és
emlékeztessetek a hazátokra, és mindig jusson eszetekbe, hogy magyarok
23

vagytok. Ne gyűlöljetek másokat, de büszkén valljátok, hogy nem vagyunk
mind egyformák. Hogy nem lehet eltörölni a földről a nemzeteket, nem lehet
kiirtani a szívekből a hazaszeretetet, és egy nép nem felejtheti el a nyelvét.
Mondjátok meg a fiaitoknak, mit jelent az, hogy mi külön nemzet vagyunk.
Külön nép, külön nyelvvel és érzésvilággal, külön kultúrával. Mondjátok meg
nekik, mit jelent magyarnak lenni, hogy igenis vannak magyarok, és lesznek
is örökké. Mondjátok meg nekik, ki volt István király, ki Kossuth Lajos. Mi
nem találkozunk többet, mert el kell innen mennünk. De ránk nincs is már
szükség. Ti ismeritek a nyelvet, és tudjátok, mi mindent r e j t . . .
Még nagyon sok mindent akartam mondani, de elakadtam. A két férfira
néztem. Most mindketten megmozdultak, de nem jöttek be, csak egyikük intett a fejével, hogy menjek ki. Emőkére néztem, ő is felállt.
— Hát sok szerencsét! — mondtam én is. Ugyanúgy búcsúztam tőlük,
mint Agád tőlem. Nem is tudom, miért pont ezt mondtam, talán csakugyan
nem árt a szerencse. — Legyetek erősek! És emlékezzetek! Éjjel-nappal.
Ahogy az ajtó felé mentem, székzörgést hallottam. Mindenki állt. Emőkére
néztem, ő visszanézett, és úgy láttam, mosolyog.
— Menjünk! — mondta az egyik férfi. Elindultunk, kézen fogva, mint
két gyerek. És én is mosolyogtam . . .

SZILÁDI JÁNOS

Űjabb történetek az elveszett falu meséiből
KOSZORTJ
A telihold nappalt varázsol az éjszakába. Kinézek az ablakon és látom az
utat, az őrt álló jegenyéket, ha kicsit meresztem a szemem, tán a szélső házakat is.
— Elmész, kisfiam? — anyám a fejemre teszi a kezét. — Tudom, nem
szereted, de hát mit csináljunk.
Nem válaszolok, megyek.
Meleg nyári éjszaka van. Tücskök cirpelnek mindenfelé.
Az út közepén megyek. Merő por minden. Ha nem elég frissen kapkodom
a lábam, azonnal bokáig süllyedek: a por, meleg bundacipő, körülzárja a
lábam.
Három hete nem esett egy szem eső.
Talán holnapra megjön.
Potykány azt mondta, ő tudja, hogy kell esőt csinálni.
— Akkor mire vársz? — néztem rá. — A ti búzátok tán eső nélkül is
terem?
Potykány azt mondta, az ő búzájuk se különb, mint a másé, de azt a dolgot csak velem csinálja meg.
Megcsináltuk.
A gyöngyház nyelű bicskával két rendes ágat vágtunk az Elek-tanya
koronatövis sövényéből, beástuk a búzaföld szélén a földbe, és minden tövisre
rászúrtunk egy tücsköt.
Vagy harminc tövis volt a két ágon.
Jó, ügyes a Potykány is meg én is, de azért annyi tücsköt f o g n i ! . . . Ráment az egész délutánunk.
Amikor minden tüskén Ott kapálózott égy tücsök, akkor Potykány elmormogta a varázsszót. Az arca komor és titokzatos volt, én legalábbis annak láttam, és azt mondta, most már hót ziher, hogy megjön az eső.
Azt azért ő se tudta pontosan, mennyivel azután jön az eső, ezért vártunk'
egy darabig.
Tán egy óra múlva úgy láttuk, a távolban már felhősödik az ég.
— Ott gyün, ni — mutatta nyújtott karral Potykány az irányt, akárha
terelni akarná a felhőket.
De nem eső, csak apró fuvallat futott át a búzaföld felett.
Akkor, mert már nagyon untuk a várakozást, abban maradtunk, holnapra érik be a varázslat.
Vagyis, amikor a tücskök megdöglenek.
— Szívósak ezek,, mint a nyavalya — mondta Potykány —, de holnapra
nekik is megjön a kampec, és az meghozza az esőt.
Már érezni kellene az eső szagát.
Nem érzem.
Szeretném, de nem érzem.
25

Azt nem, csak a meleget. Most valahogy a földből jön.
Ügy érzem, a szikkadt rög dobja arcomba a forróságot.
A temetőnél járok . . .
Itt, ezen az oldalon nincs kerítés, csak vadon nőtt, ritkás bokorsor határolja a sírokat a búzaföldtől.
Nem itt megyek be.
Mintha egyenest a faluba tartanék, araszolok tovább egész a szélső házsor előtt futó útig, de mielőtt elérném, hirtelen jobbra fordulok, rá a futballpályára, majd a kezdőkörnél újabb jobbra fordulattal megcélzóm a temető
kapuját.
Kétoldalt a stációk sorakoznak, ahol véget érnek, a holdfényben jól látom innen is, kurta akasztófaszerű ácsolat, rajta a temetői harang.
Balra fordulok, rézsút vágok át a sírok között.
A rögtönzésnek nyoma sincs bennem: biztosra megyek.
Azt nem tudom, két vagy három hete volt-e a temetés, de hogy a habókos öregasszonyt, aki — ő maga mondta nekünk — értett az állatok nyelvén,
itt temették el, az biztos.
És itt is van.
Vagy megtöppedt már a sír, vagy én gondoltam magasabbnak a halmot,
csak azért nem láttam meg messzebbről, mert nagyobb domborulatot kerestem.
De megvan. A sír is, a koszorú is.
Abból mindjárt kettő is.
Vehetném azt, amibe szinte belebotlottam, az azonban nem kell. Az unokája hozta a városból, magas is, nagy is, nem nekünk való, láttam ezt már a
temetéskor. A miénket keresem. Az alacsony, nem is nagy, nem is kicsi, és
egyáltalán: olyan kézhez álló.
A sötétben nem látom, de tudom: a forróság megcsupaszította a keretre
kötözött fenyőgallyakat, a harmat kilúgozta a krepp-papírból szabott virágok
színét. Nem baj. Amit kellett, azt teljesítették, a többi nem érdekes.
Felemelem és háromszor-négyszer jól megrázom a koszorú keretét. Hadd
hulljon, ami még rajta van.
Már nem megyek vissza a főkapuhoz.
Lopni — mert ezt, magam sem tudom miért, annak érzem — még a főkapun megy be az ember, ám a zsákmánnyal a hátsó kijáraton távozik.
Én így gondolom.
És így is megyek: hátul, a bokrok között, át a keskeny, csak hasraesésre
jó temetőárkon, a szárazon zizzenő búzakalászok k ö z ö t t . . .
Anyám már kiszabta a krepp-papírból a rózsalevélformákat. Most Verával pödörítik a széleit. Tudni én is tudom, de nem szeretem csinálni. Pedig
egyszerű: késsel kicsit meghúzod a papírt, és máris bepöndörödik. Csak arra
kell ügyelni, hogy kellő erővel csináld. Ha finomkodsz, nem pöndörödik be,
ha vadulsz, elszakad. Nem nehéz. Négy-öt próbálkozás után bárki megcsinálja. Én nem szeretem.
— Köszönöm, fiacskám — mondja anyám. — Fenyőt majd hozok én.
— Nem kell — mondom —, azt már reggel hoztam.
— Igen? — Anyám arca csupa ragyogás. — Akkor meg is leszünk vele.
Anyám és Vera koszorút csinálnak.
Én vagyok a szállító. Viszem a kész koszorút nappal a megrendelőnek, és
hozom — szerintem lopom — vissza a koszorúvázat éjszaka a sírról.
26

Ezt, amire Vera most erősíti rá az első fenyőgallyakat, már vagy tucatszor
vittem oda meg vissza.
Már nem bírja sokáig. Eleszi a rozsda.
Lassan újat kell szerezni.
Anyámat úgy hívják a faluban: a virágcsináló asszony.
Én meg a virágcsináló asszony fia vagyok.
Vera a fenyőágak közé erősíti az első fehér krepp-papír rózsát.
Készül a koszorú.
Ebből lesz a holnapi, a holnaputáni ebéd.
Ebből élünk.
TÖKLÁMPÁS
Potykány, a majdani Gépes Kiss Béla meg én — darazsak a nyitott lekvárosbödön körül — hármasban tekérgünk a sírok között.
A rossebb ezekbe a gyertyákba!
Gépes Kiss töklámpást csinált. A tököt lopta valahonnan, az hétszentség,
bár nekünk se mondja meg, honnan. Cudarul megfaragta, a belét is akkurátusan kiszedte, az szent, de gyertyája neki sincs.
Azt persze nem is sajnáljuk.
Nekünk csak a megolvadt faggyú kéne . . .
A franc ezekbe a gyertyákba!
Potykány is, én is két-két hetven—nyolcvan centis vastag, egészséges
napraforgószárat kerítettünk. Az egyik végén úgy tíz centi mélységig kiszedtük a b e l é t . . .
Na, abba kéne a faggyú, hogy végre lobogjon a fáklyánk.
Faggyú nincs. Nekünk nincs.
Pedig már sötét van.
Az egész temető tele égő gyertyával, mi meg nem tudunk egy marék
nyomorult faggyút szerezni.
Nem mindenki olyan ügyefogyott, mint mi. Oda se nézünk, de látjuk, a
futballpályán öt-hat égő fáklya nyargal fel-alá, a ricsaj is idehallik.
Végül Potykány szisszen egy éleset.
— Odanézz, elmegy!
Sárosiné tényleg fordul, indul. Na, nem haza, csak két sírral arréb a
komaasszonyához, de az nekünk elég.
Egy pillanat és hat megvadult kéz tépi, markolja a szétfolyt faggyút.
Gépes Kiss egy gyertyát is e l e m e l . . .
— Istentelenek, meglopjátok a halottakat? Megver az isten benneteket,
meglátjátok!
Nekünk aztán mondhatja! Meg se állunk a temető árkáig.
Tömjük a faggyút a napraforgószárba, Potykány szedi elő az otthonról
elcsórt gyufát, és csakhamar mi is ott rohangálunk a futballpályán a többiekkel.
Hadonászunk a fáklyánkkal, ordibálunk, és ha el bírjuk gáncsolni a másikat, nagyot röhögünk.
Amikor elunjuk a mókát, visszamegyünk a töklámpáshoz. A fáklyákat a
földbe szúrjuk, leülünk, és Gépes Kiss előadja a bányász bátyjától eltanult
nótát.
27

„A temető mély árkában,
Egy halálfej kuglizik,
Véres tör van a kezében,
Koponyából gennyt iszik,
Koponyából gennyt iszik."
Áhítatosan hallgatjuk Gépes Kiss repedtfazék-hangú előadását.
Gépes Kiss egyáltalán nem tud énekelni.
Potykány meg én igen, de nekünk nincs bátyánk.
Potykány egy szem gyerek, nekem nővérem van.
Á nővérétől nem tanul az ember ilyet.
Azért vagy háromszor elénekeltetjük Gépes Kissel a dalt. így legalább a
szöveget tudjuk. A dallamot majd hozzákerítjük valahogy.
. — Na, meggyújtjuk a töklámpást?
Potykány amúgy nem tiszteli a magántulajdont, de ami a barátjáé, ahhoz
nem nyúl.
...
~ Itt?
Gépes Kiss úgy bök bele a sötétségbe, hogy abból világos: ezek a fáklyát
se érdemelték meg, nem a töklámpást.
— Majd otthon, nálunk.
— Akkor menjünk — mondja Potykány sürgetőleg, mert már nagyon
szeretné látni, hogy világít Gépes Kiss műve.
Megyünk.
Gépes Kissék közel laknak a temetőhöz. És a lámpa, amit a disznóól mögött gyújtunk meg, egyszerűen káprázatos.
Nemhiába a mi barátunk ez a Gépes Kiss: olyan orrot, szemet kanyarított ennek a hétköznapi töknek, hogy csak na. A nappali megvilágításban
nem is mutatta így magát, de most, amikor belülről jön a fény, most igazán
nagyszerű...
Sajnos, nem sokáig élvezkedhetünk a látványban, mert Gépes Kiss nagy-,
anyjának pont most kell kijönnie klozetra.
Mi persze nem tudjuk, ki jön, csak a konyhaajtó csapódását, meg a közeledő csoszogást halljuk, de a vállalkozásra mindig kész Potykánynak. ez untig elég: kimarkolja Gépes Kiss kezéből a lámpát, és kiugrik a disznóól mögül...
.
A többi pillanatok alatt játszódik le.
^
Gépes Kiss nagyanyja, mert persze, kit vet az ember útjába a sötétség, ha
nem egy szenteskedő öregasszonyt, Krisztust és Lucifert egyszerre rikolt bele
az éjszakába, mire a házból kiront Gépes Kiss anyja és apja.
Az anyja még hagyján, mert az jószerivel fel se fogja, mi történt, csak
az öregasszonyt b a b u s g a t j a . . . Hanem az apja azonnal kapcsol, és menten
cselekszik: mindhárman akkora pofont kapunk úgy visszakézből, hogy a disznóól adja a másikat.
Gépes Kiss már a pofon szelére bömbölni kezd.
Én előbb behunyt szemmel megnézem, milyen a csillagos ég, majd zúgó
fejjel a kapu felé sandítok, hogy a második adag elől időben meglépjek.
Egyedül Potykány tiltakozik.
— Engem csak az apám verhet — mondja kőkemény dacosan, és odacövekeli magát a nagydarab ember elé.
28

— Vedd úgy, hogy az apád vagyok. Udvaroltam eleget az anyádnak. —
Ezt mondja az öreg Gépes Kiss, és már kiabál. Nem Potykányra, hanem a
fiára. — Takarodj a szemem elől, mert szíjat hasítok a hátadból!
Eltakarodunk.
Gépes Kiss futva menekül a konyhába.
Potykány kihúzott derékkal, mint egy száműzött herceg, hazafelé veszi
az irányt.
Akkora benne a sértettség, hogy még engem se vár meg.
Pedig megyek én is, csak valahogy lassabban, mint ő. így aztán látom,
hogy amikor egyedül marad, az öreg Gépes Kiss felveszi a földről a töklámpást — még mindig ég benne a gyertya —, maga elé tartja, megnézi,
megforgatja, és bár még mindig zúg a fejem, esküdni mernék: döcögős nevetés szakad ki b e l ő l e . . .

PRÓBAROBBANTÁS
A legfőbb persze a halászat lett v o l n a . . .
Csakhogy nálunk nincs se folyó, se t ó . . . A Büge, az olyan semmi víz,
nincs abban hal, még béka se nagyon. Az első valamire való hely, ahol fürdeni lehet, meg ahol biztos, hogy hal is van, legalább öt kilométer. Oda nem
lehet csak úgy elszaladni.
Nekünk meg, ez az igazság, rettentően furdalja az oldalunkat a kíváncsiság: tényleg működik ez úgy, ahogy nagy hangon előadták, vagy humbug
az egész?
Kipróbáljuk.
Potykány szerzi az üveget, ő tudja, honnan, én meg balkézről, de hát az
ember úgy segít magán, ahogy tud, az oltatlan m e s z e t . . .
Dugót egyikünk se talált.
— Rá se ránts! — mondja Potykány, és már kapja is elő a gyöngyház
nyelű bicskáját.
Megnézi az üveg száját, keres egy hozzá illő csutkaszárat, levágja.
— Na?
— Ez jó — mondom olyan hittel, mintha a szakértelemnek nálam lenne
esti szállása.
Munkához látunk.
Kétharmadáig rakjuk az üveget oltatlan mésszel, majd teletöltjük vízzel,
bedugaszoljuk, feltesszük az üres disznóól tetejére, átfutunk az udvaron az
ugyancsak üres istállóhoz, és oldalt, a falhoz lapulva várjuk, most mi lesz.
Semmi.
Elteiik egy perc.
Eltelik két perc.
Semmi.
— Ezek átvertek minket, mint szart a palánkon — mondja Potykány, és
kilép az udvarra.
— Hátha rosszul csináltunk valamit.
— Rosszul? — Potykány értetlenül bámul rám. •— Mi a francot lehet ezen
rosszul csinálni?
— Háát...
29

Szó mi szó, én se tudom, mit lehet ezen rosszul csinálni, viszont nekem
ilyen a természetem: elsőként arra gondolok, hátha én csináltam valamit
rosszul...
— Na megálljatok — kezdi Potykány, de már nem fejezi be a mondatot.
Ugyanis a mi dugónk elkezd fütyülni.
Nem valami hetyke fütyülés ez, sőt tán nem is fütyülés, hanem inkább
nyöszörgő sírásféle, mintha pólyás lenne a közelben . . .
De azért jó hangos, az szent.
— Fedezékbe! — rikkantja el magát Potykány. — Ez mindjárt szétmegy!
A nyöszörgős sírásféle egyre hangosabb, egyre sistergőbb.
Anyám a konyhában főz, meghallja, kijön.
— Gyerekek, ti is halljátok ezt a micsodát?
— Menjen vissza, édesanyám, menjen vissza!
Anyám nézi, honnan kiabálok.
— Mi van, fiacskám?
Még kijjebb jön, mintha attól tartana, rosszul hallja, amit mondok.
— Menjen vissza! Mindjárt robban!
Anyámnak persze fogalma sincs a mi nagy kísérletünkről.
— Mi robban? Miről beszélsz? Nem értelek, fiacskám — mondja anyám,
és újból körülnéz. — Mi ez az istentelen nyivákolás?
Potykánnyal egyszerre fogjuk fel, itt magyarázkodásra nincs idő, mire
anyám megértené, miről van s z ó . . .
Egymásnak szorult vállal rohanunk ki az istálló mellől, hogy anyámat
visszatuszkoljuk a konyhába.
Épp odaérünk hozzá, amikor robban az üveg.
Ott állunk hárman az udvar közepén, pontosan szemben az üres disznóóllal, köröttünk a felrobbant üveg szilánkjainak záporesője.
Egy karcolás nem sok, annyi sincs rajtunk.
Anyám most kezd eszmélni, mibe is keveredhetett ő itt. Néz rám ijedten
is, szigorúan is.
— Jaj, fiacskám, mit csináltok ti itt?
Most már van időm bőven: elmondom.
Anyám a fejét csóválja.
— Szedjétek össze az üvegszilánkokat — mondja. — Gyorsan, mielőtt
belelép valaki.
Indul vissza a konyhába. Az ajtónál megáll, lehajol, majd felegyenesedve
mutatja, mit talált: az üveg nyakát, benne a mi fütyülős alkalmi dugónkkal.
— Két átok kölyke — mondja, és inkább féltés, mint szigorúság van a
hangjában. — Egyszer még az az okos fejetek is elrepül egy ilyen micsodával, aztán nézhetitek.
Legalább fél órán át gyűjtjük az udvarból, a kertből a szertefröccsent
üvegdarabokat.
Az istállónak azon a sarkán, ahol mi lapultunk, annyi az üvegcserép,
mintha ott egy külön üveg robbant volna.
— Mindent megnéztetek rendesen? — kérdi anyám, amikor bedugjuk a
fejünket a konyhába.
— Meg — mondjuk egyszerre. — Nyugodt lehet, egy darab se maradt.
Az udvart tényleg kipucoltuk, de hazafelé menet, a kapuban, Potykány
lábát csak széthasítja egy jókora szilánk.
30

— A franc egye meg — mondja csodálkozva. — Hát nem idáig ellőtte?
Kiszedi a lábából a szilánkot, bedobja az árokba, és fél lábon ugrál
hazafelé.
DISZNÓÖLÉS
Nekünk malacunk se volt soha, nemhogy hízónk.
Így a magamfajta a disznóölést legfeljebb hírből ismerhetné.
Azért ez sem ilyen egyszerű, elvégre nem azért van az embernek barátja,
hogy ha náluk disznóölés van, akkor otthon üljön.
Kora reggel ott ődöngök Potykányék háza körül és lesem, felkeltek-e már.
Fölösleges óvatosság. Potykányék egyébként is rám szoktak várni a reggeli felkeléssel, ma disznóöléskor meg v é g k é p p . . . Olyan nevetséges vagyok a
fene nagy aggodalmammal, hogy még én is elröhintem magam: az, ahogy
minden elő van készítve, mutatja, órák óta szorgoskodnak...
Köszönök, ahogy illik, és kérdem, kell-e valamit segíteni.
— Kell hát — mondja Potykány apja. Nagydarab, víg kedélyű ember.
Mesélik, legénykorában könnyen kinyílt a zsebében a bicska, meg hogy végigverte a fél falu legényét. Egyszóval: Potykánynak volt kitől örökölni az izgága természetét. — Ott az a kés, szúrd le a disznót. Amíg azon túl nem
esünk, az égvilágon semmi dolgunk.
— Nem gyerekdolog az — mondom, és kellő tisztelettel nézem a disznóölő alkalmatosságot.
— Nem — bólint ő. — Tényleg nem az, de én képtelen vagyok rá. Tudod, úgy a kezemhez szokott ez a jószág, hogy nem bírom megtenni. A Feri
meg, aki böllérnek ígérkezett, megbetegedett. Ha nem szúrod le, nem lesz
disznóölés.
Ez már komolyan hangzik, majdnem elhiszem. Tavaly a Tábi is így járt:
aki ígérte, nem jött, ő meg képtelen volt leszúrni a saját disznaját.
— Na, beszélj, gyerek, megsegíted a szegény embert, vagy nem segíted
meg?
Szerencsém van; Potykány túl lassan kapja el a fejét, így meglátom a
képén a sunyi vigyort, és ettől minden helyrebillen bennem.
— Hát — mondom —, ha már ilyen kezes jószágot nevelt, azt meg kéne
hagyni.
Potykány apja a válaszból világosan tudja: lelepleződött a turpisság.
— Mars szalmáért, semmirekellők — förmed ránk. — Szép szálas, száraz
szalmát hozzatok, hogy égjen, mint a parancsolat. A törek a füstöléshez, nem
a pörköléshez kell, megértettétek?
Megértettük.
Ma reggel nem kell biztatni minket.
Futva megyünk a szalmakazalhoz, kapkodva válogatjuk a legszebb szálakat, futva hozzuk a kétölnyi zsákmányt.
— Ennyi elég?
— Ha nem, majd hoztok még.
Ezt már nem Potykány apja mondja, hanem Vályogos Feri. A verandán
állnak Potykány apjával, a kezükben pohár, benne pálinka. Koccintanak,
isznak.
31

— Na, akkor lássunk neki — mondja Vályogos Feri, a fontosabb ember
méltóságával a hangjában. — Te, gyerek, bezártad a kertajtót? Rá a reteszt,
mert amekkora dög ez, még kitör, aztán hajkurászhatjuk a fák közt. Nem szeretném, ha rajtunk röhögne a fél falu. Te, Rózsika — ez Potykány anyja —,
te meg állj készenlétben a vájdlinggal.
Feláll a hadrend.
A verandalépcsőn Potykány anyja áll, kezében a vájdlinggal, hogy azonnal odafusson vele, ahová kell. Mellette a húga. Neki most még semmi dolga.
Potykány meg én két szélről vigyázzuk az udvart: ha mégis kitörne a
disznó, mi kerítjük közép felé.
Potykány apja nyitja majd az ólajtót, tereli, ha kell, noszogatja ki a
disznót.
Vályogos Feri is az ólajtónál áll, de úgy, hogy azonnal elkapja, az udvar
közepére vonszolja, ahol jól hozzá lehet férni, és ott a torkába döfi a kést.
Még semmi nem történt, de a disznó már érzi a bajt. Visítva rohangál
fel-alá az ólban.
Vályogos Feri nevet.
— Melyikőtök mondta meg neki, hogy mire készülünk?
Válasz nincs, nem is kell.
Potykány apja kinyitja az ólajtót.
A jó két és fél mázsás hízót nem kell biztatni a kijövetelre: úgy rúgja ki
magát a résen, mintha egyenest a szabadságba vezetne az út.
Vályogos Feri előbb a fülét kapja el, és úgy kormányozza az udvar közepe felé, aztán térdre hullva, bal karjával a nyakát karolja át.
Potykány apja a hátsó lábát markolássza, mi meg ahol érjük: Potykány
a farkát, én a másik lábát keresem.
Hatalmas test ez, és erő is van benne bőven. Visít istentelenül, és négyünket rángat ide-oda a porban.
De már nem sokáig.
Vályogos Feri tapintja a torkát, döfi bele a k é s t . . .
A visítás elvékonyodik, felcsap, majd hörgésbe vált: a disznó rázkódik, és
érzem, még mindig menne tovább . . .
— A vájdlingot! Ide, asszonyok, a vájdlingot!
Rózsika szalad, adja a vájdlingot.
A disznó torkából vastag sugárban ömlik a vér.
Vályogos Feri egyszer-kétszer még megforgatja a kést, akárha kényelmesebb utat akarna szabni a kifolyó vérnek, aztán már nevet.
— Na, ez se szalad többet a konda után.
Ez bizony nem. Fekszik engedelmesen ott, ahol Vályogos Feri kijelölte a
helyét, és már a vér se jön belőle.
— Készülhet a reggeli — adja Vályogos Feri az asszonyoknak a v á j d lingot. — A paprikát, meg a hagymát ne sajnáljátok belőle. Na, gyerekek, ide
a szalmát. Jól dolgoztatok, füle, farka a tiétek.
A jókora testet körberakjuk szalmával.
Már csak meg kell gyújtani, és kezdődhet a pörkölés.
Erre azonban egy kicsit várni kell. Potykány apja és Vályogos Feri
ugyanis megtérnek a pálinkás üveghez. Töltenek, koccintanak, isznak.
Van mire. Még mi, gyerekek is tudjuk: ami eddig történt, mestermunka
32

volt a javából. Ekkora disznót így leszúrni, ebben a legakadékoskodóbb böllér se találna kivetnivalót.
Hát ezt ünneplik szó nélkül, de sugárzó méltósággal.
Aztán már valóban jön a pörkölés.
Látszatra semmi munka ez, de mint mindenhez, érteni kell ehhez is.
Ha nem figyelsz, vagy a szőrt nem égeted le rendesen — úgy aztán finom
lesz a szalonnád! —, vagy a szőrrel együtt megégeted a bőrt is, ami tán még
rosszabb.
Vályogos Feri azonban érti a szakmáját. Meg se kaparja a tüzet, csak úgy
szemre mondja:
— Na, ennek ennyi elég, jöhet a másik oldala.
Mikor lekaparjuk a hamut, a hamuvá zsugorodott szőrt — forró víz, gyökérkefe is segíti a dolgot —, akkor látni igazán, mennyire jól mondta, amit
mondott: szép tiszta, sima a bőr.
— Na, komám, most megmérjük a disznódat — nevet Vályogos Feri. —
Vagy ő fog ki mirajtunk, vagy mi őrajta. Gyertek.
Hátán fekszik a hatalmas test, négy lába az égre meredezik.
Körbeálljuk. A két férfi egy-egy lábat markol meg, a két asszony, a két
gyerek szintén egyet-egyet.
Mi se vagyunk többen, disznóláb sincs több . . .
— Jézus segíts, Mária taszíts, apró szentek lökdössetek — rikkant Vályogos Feri, és úgy tűnik, egymaga megemeli az egész disznót.
Apró lépésekkel menetelünk a konyha felé.
— Nem mondtad, komám, hogy repülő disznód van.
Szó mi szó, a repüléstől egy kicsit távol van a dolog, de azért fölaraszolunk a lépcsőn, és némi fohászkodással még az asztalra is fölrakjuk.
— Hát ez megvóna — mondja Vályogos. — Van abból a pálinkából még?
Hogyne volna! Koccintanak, isznak.
Aztán Vályogos Feri — ez már ünnepélyes pillanat! — kiszabja a
sonkákat.
Ez az átváltozás kezdete. Eddig lába volt a disznónak, eztán sonkája, eddig zsírja, meg hája, mostantól szalonnája... És egyébként is, most válik el
a lép a májtól, mert amit kívülről lehet látni, az csak látvány, ami meg a
végigfutó kés után kibomlik, az már a valóság.
— Na? — Vályogos magasba emeli az első sonkát.
Mondaná, mondhatná maga, hogy milyen — látni, gyönyörű egy darab! —, de a szót a gazdára hagyja.
— Tehetős — mondja Potykány apja, és csak most érződik, milyen feszültség volt benne eddig.
— Ez kitart aratásig — bólint Vályogos. — Nézd meg a szalonnáját, ez
se kutya.
Jó háromujjnyi zsírréteg mutatja magát: fehér, hibátlan, egészséges.
Most már beindul a nagyüzem.
Vályogos sorba szeli le a sonkákat — Potykány apja pedig rakja a jó
előre odakészített teknőbe —, fejti a vastag zsírréteget, és végül bontja ki a
disznót, pucolja ki a belső részeket.
Az asszonyok minket is befognak.
Potykánnyal hátul a fák közt mossuk a belet. Hát arra nem lehet azt
mondani, hogy úri munka. Tudjuk, csak a nagyja piszok kiszedését bízzák
33

ránk, a finomabbját, a bél tisztára mosását majd ők csinálják, de nekünk
elég ez is.
Fintorgunk, káromkodunk, meg ugrálunk is, nehogy a ruhánkra freccsenjen a szar.
Ez azonban egy kicsit hátrább van.
Előbb jöhet az újabb megállás.
Most nemcsak a pálinka miatt, hanem azért is, mert a böllér végzett a
darabolással, és kész a disznóölés első étele, a pirospaprikával, hagymával kisütött vér. Nem étel ez még, csak kóstoló, darab kenyérrel, le se ülve, de mert
az első, és mert ilyet egyedül disznóöléskor ehet az ember, ünnepélyes is.
— Emlékszel a Gazda Nagy disznóölésére? — Vályogos pohár pálinkával
a kezében áll és nevet. — Na, az szép volt. A gyerek nyitva hagyta az utcai
kaput, a disznó meg, usgyi, ki. A falu másik végén érték utol. Késő este lett,
mire ott tartottak, ahol mi most.
Iszik, leteszi a poharat.
— Persze, a hízó se egyfajta. Volt nekem olyan is, amelyik meg se nyikkant. Hang nélkül sétált ki az ólból, magától ment az udvar közepére, még
meg is állt, mintha azt mondta volna, most már jöhetsz. Hanem, amikor kitapogattam a tokáját, mert nem mindegy, hogy hol szúrja meg az ember, akkor egyszerre úgy elrúgta magát, hogy majd másfél métert repültünk. Azért
a kapu előtt csak elkaptam a grabancát.
Ahányan vagyunk, mind kellő áhítattal hallgatjuk a böllért. Már mi, gyerekek is ismerjük a történetet, ám ez nem számít: ma itt ő a legfontosabb
ember, rá kell figyelni, nem is arra, amit mond.
— Dolgozzunk — mondja Vályogos.
A szó egyszerre jelenti azt, amit jelent, hogy mindenki tegye a dolgát, és
azt is: elégedett a hallgatóságával.
Dolgozunk.
Mi a belet mossuk a kertben, a fák között. A vékonyabbja a kolbászhoz,
a vastagabbja a hurkához kell majd. Az asszonyok a kondérban főzik a disznósajthoz a belsőségeket, meg az abált szalonnát...
A disznóölés úgy ünnep, hogy közben több ember egész napi megfeszített
munkája is.
— ígért nekünk valamit — mondjuk a kert végéből előkerülve, s bár nem
is beszéltünk össze, szinte egyszerre Potykánnyal.
. Vályogos érti a szót, és hamiskásan néz ránk.
— Ha ígértem, komolyan gondoltam — mondja, és mintha csak erre várt
volna, az egyik halom hús mögül darab fület, meg á disznó farkát varázsolja
elénk. — Ez a tiétek, éhenkórászok.
Potykány zsebre vágja a disznó farkát, és lelkesen rágjuk a fül csupa
porcogó darabját. Érezzük, nem jó, de disznóöléskor ez a gyerekek járandósága, és nem volt még a faluban gyerek, aki ehhez ne ragaszkodott volna, és
olyan se, aki azt mondta, nem jő . . .
Míg mi a rágcsálással, meg az újabb adag tűzifa előkerítésével vagyunk
elfoglalva, kezdetét veszi a disznó újabb színeváltozása. Eddig a reggel még
elégedetten röfögő nagy test szétdarabolása jelentette a munka dandárját,
most megint lódul egyet a dolog: kezdődik a kolbász, a hurka gyártása. Előkerül a daráló, az asszonyok hozzák a fűszereket, Vályogos ellenőrzi a hurkatöltőt . . . •
34

Van itt munka bőven . . .
Potykányt a darálóhoz osztja be az apja, nekem a zsírszalonna jut: borotvapenge-éles a kés, azzal fejtem le a zsírnakvalóról a bőrt.
Csak egy pillanatra hagy ki a figyelem, és már félig átvágott, vértől lucskos ujjal állok az asztal előtt.
— Mi van, gyerek, húst is teszel bele?
Vályogos rongyot rendel az asszonyoktól és nevet.
— Elég nagy ez a disznó, nem kell kipótolni verébhússal.
Mindenki nevet.
Potykány apja korty pálinkát önt, hogy azzal oszlassam az ijedelmet, és
dolgozunk tovább.
Most már egyre jobb szagok terjengnek a levegőben.
Fogy a disznó, szaporodik a kolbász, a véres, a májas hurka, és fogy a
pálinka is . . .
— Te, Sanyi, nem loptál te ide még egy disznót? Mennél inkább töröm
magam, annál több lesz.
Vályogos megnyomja a hurkatöltőt, amelyről vékony, hosszú szálban f u t
le a kolbász.
Ezt tudom, Potykány mosta, nagy szentségelések közepette. Valamit el is
szúrhatott, mert három-négy helyen is türemkedik ki a szakadáson a töltelék.
Vályogos rosszallóan csóválja a fejét. Levágja a hibás részt, félredobja,
és újra indítja a töltőt.
— Ezt süthetitek, asszonyok. Ezt valaki üres bél korában akarta megenni.
Potykány apja pálinkát tölt a pohárba, nyújtja Vályogosnak.
— A szakadásra.
— Arra nem — mondja nagy komolyan Vályogos —, csak a szép asszonyokra.
\
Késő este van, mire asztalhoz ülünk.
Igaz, addigra rend is van mindenütt. Egy teknőben a sonka, az oldalas,
egy másikban besózva a szalonna, rúdra akasztva a kolbász, a disznósajt várja
a füstöt, az ajtó mellett három bödön zsír sorakozik, és hurka is van bőven.
Sült hús, sült kolbász, kétféle hurka a vacsora. Kenyér, savanyú káposzta
a hozzávaló, meg főtt krumpli, akinek kell.
A pálinka most kerül le az asztalról, és jön helyette a vacsorához való
bor, Potykányék saját termése.
— Jövőre pörkölöm lesz — mondja Vályogos —, nem kell többet a szalmával bajmolódni. Majd meglátod, úgy viszi le a szőrt a disznóról, mint a
parancsolat.
Megemeli a poharát, és Potykány apját nézi.
Az kicsit kivár, aztán bólint, koccintanak, isznak.
Azt, hogy ajánlkozás a jövő évi disznóvágásra a mondat, azt mindenki
tudja az asztal körül. Azt, hogy a böllér, befejezve a dolgát, most adta vissza
az uralmat a gazdának, tán csak ők ketten.
Az asszonyok illatos finomságokkal rakják meg az asztalt.
Én a szaggal jóllaktam, hiába invitálnak, nem bírok enni. Egy kis töpörtyűt gyömöszölök magamba, és indulok haza.
Potykány anyja vödör abált lét küld anyámnak, meg némi kolbászt, hurkát, hogy a másik kezem se legyen üres.
— Jól van, gyerek, jól dolgoztál — mondja búcsúzóul Vályogos. — Ha
megéred, ember lesz belőled.
35

Ballagok haza a sötét úton, vigyázva, ki ne loccsanjon a sűrű, zsíros lé.
Kincs ez a javából, belefőtt az egész disznó. Lesz ebből nekünk ebédünk is,
vacsoránk is nem egyszer.
Mire befordulok a kapun, meghallom Potykány apjának a hangját: most
indítja a kedvenc nótáját.
• „Gólya, gólya, hosszú lábú gólya

..."

Erős, érces hangja van a Potykány apjának, nem is zabolázza magát.
Mostantól a fél falu tudhatja: Potykányéknál eddig tartott a disznóölés, most
kezdődik a disznótor.

OLÁH JÁNOS

Más ország
Egy másik
egy más.k
egy másik
más
más
más
más
és más
más

más

36

Duna-part
kavicsos tocsogói közt,
szigeten
szél
lidércnyomásával
a mellemen
halszag
mákonyát
lélegeztem be
ország
kietlenségét
éltem át,
aljasságot
közönyt
jóságot
viseltem el
nem azt, mely átkarolt,
minden
volt,
idegen,
újszerű
a kátrányos
ladik
bársonyos
kotyogása,
a láncon
a rozsdás lakat

ahogy a korhadt
cölöphöz
verődött,
és a vérszag,
a nádas,
melyben a gyilkosok
kiugrálva a tankjaikból
élve lobbantak el.
Egy másik
jajgatás
sajgott az őszi szélben,
nem az,
mely
hallhatóan
a tudás
felszínén
gyűrűt se vetve
mögöttük
elmerült.

HUSZÁR SÁNDOR

Kitépett naplólapok
VALLOMÁS A VALLOMÁSRÓL
Ugyanis a naplót nem kell összetéveszteni az eseménynaptárral. A napló
vallomás. Arról, hogy akaratunk ellenére mi történt velünk. Arról, hogy elhatározásunk ellenére, tehetetlenségünkben miként válaszoltunk az élet kihívásaira. És legtöbbször sután-bután válaszolunk. Az már istenes, ha ösztönösen életmentően cselekszünk.
Persze van tudatos válasz is a mindennapok kihívásaira, de az efféle tudatosok cselekszenek, nem vezetnek naplót. Aki cselekszik, pontosabban, aki
indulatait cselekvésben éli ki, az nem pepecsel holmi naplókkal. Az beinkaszszálja az elégtételt, esetleg a dicsőséget és kész. Mi, vesztesek próbáljuk megmagyarázni utólag a bizonyítványunkat. Mi, akiknek az élet túl magasra állította a mércét. Vagy akik magunk tettük ugyanezt magunknak. Ami m a j d nem azonos ügy, hisz a bajjal, a megaláztatással ki is lehet alkudni. Becsületünk árán győzelmet vásárolni, vagy a legsúlyosabb vereség közepette azt hazudni magunknak, hogy győztünk, ma már rutinfeladat.
De mindez csak a képlet. Hadd lám, hogy néz ki az ebbe behelyettesítendő életút.
Romániában születtem, az idén bizony már hatvanegyedik esztendeje.
A háború alatt gyerek voltam. Tehát nem hős, csupán áldozat. Ez volt a helyzet a szocializmussal is. Nem mi, háború utáni tizenévesek fedeztük fel ezt a
mindennél tökéletesebb társadalmi rendet, a szocializmus fedezte fel a mi hitünket, tapasztalatlanságunkat. Bűntelen nemzedéknek mondanak éppen ezért
némely szociológusok, bár ahhoz képest, hogy' bűntelenek vagyunk, voltunk,
elég sokat vertek bennünket.
Persze a verésből is lehet tanulni. Én Kolozsvár egyik munkásnegyedében
gyerekeskedtem, mégpedig tökéletes kétnyelvűség közepette. Román gyerek,
magyar gyerek játék közben észre se vette, hogy mikor milyen nyelven beszél. Mikor hogy hozta a helyzet. Még nem voltunk ugyanis elég műveltek
ahhoz, hogy nemzetiségünk miatt gyűlöljük egymást. Történt pedig 1940 őszén,
hogy hirtelen felfordult a világ. A második bécsi döntés időszaka volt ez,
amikor román és magyar hirtelen nagyon dühös lett egymásra. Ügy értem,
hogy a román és magyar dolgozó ember, aki eddig jól, rosszul, de megfért
egymással. Mi — tíz esztendő körüliek — hirtelen arra lettünk figyelmesek,
hogy játék, tehát kiabálás közben valaki — nyilván egy-egy felnőtt — mindegyre pofon ver. Sose tudtuk azonban, hogy miért: azért-e, mert magyaron:
vagyunk, vagy éppen ellenkezőleg, alkalmilag románul szólván románnak
hisznek. Nos, nagy tanulsága ez az életemnek. Azóta sem tudom szétválasztani nemzetiség szerint az örömet meg a bánatot. Azóta tudom, hogy nincs
külön román, magyar, szász vagy zsidó öröm meg bánat. Pontosabban: nekem
az nem lehet öröm, ami a másiknak bánat. Mert nincs román, szerb vagy
zsidó, csak ember van. Aki örömét, bánatát anyanyelvén fejezi ki.
De — hisz tudjuk — végre vége lett a háborúnak, s az azt követő látszat38

béke látszat-szocializmusa azt ígérte, hogy „a Föld fog sarkából kidőlni", és
„a múltat végképp eltörölni" minden eddiginél magasztosabb háborúra szólított fel.
A háború, mely magasztos!
Halál, mely élet.
Isten! Hát vakok voltunk?
Nem voltunk vakok! Sem süketek, sem ostobák. Pontosan tudtuk, hogy
mit akarunk. Egyenlőtlenség helyett egyenlőséget. És ha valaki azt merte
mondani, hogy csak egyik egyenlőtlenséget helyettesítjük a másikkal, hát azt
eltapostuk. Szent hittel tapostuk el az emberiség ellenségét. A haladás gátlóját.
Nem, nem tudom megmondani, miből jöttünk rá, hogy zsákutcában rójuk
távgyalogló köreinket. Nem tudom, ki mikor jött rá .erre, mert ez egyéni. De
hogy egyszer döbbenten néztünk egymásra, az biztos.
Nos, hogy ebből a döbbent egymásra csodálkozásból mi lett, az ma már
közhely. Az nem ismert — gondolom — eléggé, hogy tulajdonképpen mi történt. Miért van az, hogy közel fél évszázaddal az úgynevezett felszabadulás
után szülőhazám állampolgárai nemre, fajra és felekezetre való tekintet nélkül nekiszaladnak az országhatároknak, fejveszetten menekülnek? Persze, a
kérdés szónokinak tűnik, hisz a publicisztika mai fejlettségi fokán mindenre
van magyarázat. E tárgyban is sűrűn mutogatnak egy diktátorra, ami tulajdonképpen csalás. Hiszen nem a fecske hozza a tavaszt, hanem épp ellenkezőleg; a tavasz hozza a fecskét. Nem a diktátor torzítja el a szocializmust, hanem a torz szocializmus lesz melegágya a diktatúráknak. Így esik meg, hogy
az emberiség évszázados álma, a szocializmus alighanem az emberiség legnagyobb csalódása lett.
Nem értem — mondhatja ezek után az olvasó —, miért kell megírni azt
a regényt, amelynek ismeretes a végkifejlete? Hát, ha a miértre nem,, a kellre
van válasz. Mégpedig a legilletékesebb fórum adta válasz, a román államvédelemé. Közel egy évtizedig lakásomon kívül rejtegettem ezt a naplót, mert
bizonyítékaim voltak rá, hogy távollétünkben a szekuritáté bent járt, és feljegyzéseimről rendszeres fényképfelvételeket készített. Mellesleg, ők ebből nem
is csináltak titkot. Sőt, gondoskodtak róla, hogy a tényről tudomást is szerezzek. Egy alkalommal ugyanis vékony gyapjúszálakat ragasztottam dolgozószobám ajtajára, hogy ha visszatérvén azokat elszakítva találom, biztos lehessek: újólag látogatók jártak nálam. Nos — nehogy félreértsem a dolgot — a
gyapjúszálakkal gondosan beragasztott ajtó ezúttal tárva-nyitva volt. Megértettem: így üzentek nekem, hogy térjek észhez. Az államrendőrség ugyanis
sokáig madárijesztő Romániában. Fő feladata a megfélemlítés. Így akarja elrettenteni az embereket a fennálló rend elleni legkisebb cselekvéstől is.
A szekuritáté sem akar összeesküvéseket leleplezni, mert maga az összeesküvés ténye veszteség a Kárpátok Géniusza, köznapi nevén N. Ceaujescu számára. A hivatalos tétel ugyanis az, hogy őt mindenki szereti, sőt áldja. Tehát
az ő személye, hallatlan tekintélye teremti meg az ország morális egységét,
ő a jövő záloga. Ezért kell tőle reszketni. Logikus, nem?
Nos, igazán csak magamra vethetek, hogy a naplóírást, a rendszer bűnügyeinek leltározását az állandó fenyegetettségek közepette sem hagytam abba. Olyan volt ez számomra, mint az erdő magányos vándorának a fütyülés.
Félelmemben így bizonygattam magamnak, hogy nem félek.
39

Egyszer azonban eljött az ideje annak is, hogy keményebben, d u r v á n
csapjanak le rám. 1987. december 14-én rendőrkülönítmény támadta meg a
nyílt országúton a kocsinkat, s abból minden magyar nyelvű újságot, könyvet,
kéziratot elkobozott. Köztük a naplóm egy 250 gépelt oldalas részletét, amelyben a brassói munkások lázadásáról is beszámoltam. De a letartóztatás sorsára jutott a Népszabadság számos példánya, és Petru Groza A börtön homályában című könyvének magyar kiadása is.
Be kell tehát látnom, hogy ha a naplót — amelyet immár 30 esztendeje
írok, és amely immár közel 12 ezer oldal — meg akarom menteni, menekülnöm kell. Olyan országba kell távoznom, ahol találkozhatom végre a papírlapokon rejtőzködő önmagammal.
Barátok serege, köztük sok román barát segítségének köszönhetően ma
már együtt lehetek életem tanújával, a naplómmal. Hónapok teltek el, és én
nem mozdulok mellőle. Forgatom, forgatom életem lapjait, nemzetiségi népem
szenvedésének krónikáját.
AZ ÉRTELEMRŐL, EGY ÉRTELMETLEN KORBAN
1969. jan. 23. — csütörtök. Pár nappal ezelőtt megkezdődtek az önégetések Csehszlovákiában. Jan Palach után, akit a szocialista táboron kívül a világon mindenütt gyászolnak, ú j önkéntes mártírok következtek, és mondják,
még következnek. Erről tárgyaltunk ma néhányan az Utunk szerkesztőségében. Arról, hogy miként reagálnak erre mondjuk a szovjet értelmiségiek.
Ekkor mondott el Marosi Péter egy nagyon jellemző történetet. Valamikor az
ötvenes évek elején egy szovjet újság főszerkesztője látogatott el Kolozsvárra,
mely alkalomból a pártbizottság Csehi Gyula professzort és Marosi Péter
kritikust rendelte ki, hogy vele ebédeljen. Csehi ugyan tudott oroszul, de úgy
emlékszem, az orosz beszélt németül, így a társalgásnak nem volt akadálya,
még tolmács képében sem. Lezajlott pedig akkor a következő párbeszéd:
— Mi az ön foglalkozása? — kérdezte az orosz Marositól.
— Irodalomkritikus vagyok — válaszolta az.
— Ezt értem — bólogatott az orosz —, de én azt kérdem, hogy civilben
mivel foglalkozik?
— Ez az én civil foglalkozásom — mondotta Marosi. — Máshoz riem értek.
— Magának nincs más mestersége? — csodálkozott az orosz.
— Hát ez nem elég mesterség? — kérdezett vissza Marosi.
— Na hallgasson rám — kezdte magyarázni a szovjet polgár. — Én átlagban három évig főszerkesztő vagyok. Utána egész biztos, hogy kirúgnak.
Ez évtizedek óta így van. Nos, ekkor beállok órásnak, mert kitanultam az órás
mesterséget. Eldolgozgatok így is három-négy évig, s az egész kezdődik elölről. Ezért érdekelt, hogy önnek van-e kiegészítő foglalkozása?
— Nekem efféle nincs — vonta meg a vállát Marosi.
A főszerkesztő akkor mélyen a kolléga szemébe nézett:
— Szóval maga akkor kiszolgál minden kurzust?!
Nos, ebből vontuk le a következtetést a szovjet értelmiségiek viselkedésére vonatkozóan. Mint a történetből is kitűnik, ez egy évtizedeken át megtaposott, megfélemlített társadalmi réteg, amelynek becsületesebbje efféle önfeladásokkal védekezik az önmaga és a népe kárára elkövetendő bűnözés
40

ellen. Biztos, hogy Moszkvában velünk sajnálják, sőt szégyenlik azt, ami
Csehszlovákiában történt, de ez csak a vodkafogyasztás emelkedő tendenciájában nyilvánul meg.
1969. jan. 29. — szerda. Tegnap olvastam el a Népszabadság kritikáját az
Utunk idei irodalmi évkönyvéről. Nagyon tanulságos kis cikk. A kritikus először is kijelenti, hogy — mint az évkönyv anyaga újólag igazolja — a romániai magyar irodalom erősen középszerű írói megnyilatkozások tárháza. Mellesleg, mindig is az volt, és ezt most már ideje be is vallani. Továbbá: a
romániai magyar közéletben felfejlődőben van a jobboldal, ami rendkívül
veszélyes helyzetnek lehet előidézője. Példaként említi Bánffy Miklós esetét,
akit mi úgymond vissza akarunk csempészni az irodalomba, ahol semmi keresnivalója, mert csupán egy rossz emlékű úri dilettáns.
Hát ez egy igazi internacionalista lépés volt. Csak az a kérdés, hogy kiknek a nemzetközi összefogása nyilvánult meg a fenti véleményben?! A romániai magyar irodalom nem mérhető azzal, hogy hány Nobel-díjast adott a világnak. Azt kell megnézni, hogy a trianoni szerződés után magára maradt
magyarság első és sokáig egyetlen összetartója. Miután tudományosság Erdélyben magyar nyelven nincs, az irodalom az egyetlen, amely a világ dolgait, a tudományos világét is az erdélyi emberhez anyanyelvén közvetíti. Ezt
a román nacionalizmus mindig tudta, éppen ezért a romániai magyar irodalom
egy állandó létért folyó küzdelem.
Sajnos, ezt Pesten nem tudják. Vagy nem érdekli őket. Feljelentenek a
román hatóságoknál, hogy jobboldaliak vagyunk, és támadási felületet nyújtunk. Sőt azt is írásba adják, hogy érdemtelen embereket támogat a román
állam, mert az, amit mi irodalom címen művelünk, egy kalap lótrágyát sem ér.
1969. jan. 30. — csütörtök. Ez még a. tegnapi bejegyzéshez tartozik.
Ma kezembe vettem elemista lányom olvasókönyvét, ahol döbbenten olvasom az egyik lecke címét: őseink, a dákok. Mármint a mi őseink! De nagyon felemelő a többi lecke is. Főleg arról szólnak, hogy mikor, hol és hogyan verték meg a románok a magyarokat. Én a fasizmus kellős közepén tanultam Romániában Hunor és Magor legendáját. Persze, nem a tankönyvből.
Bérezi József tanító úr — hivatalos lecke utáni — magyarázatából.
De ki mer ma itt ilyesmire vetemedni? Ki engedhet meg magának ma
olyasmit, amit a fasizmus éveiben némelyek megengedtek?
1969. március 27. — csütörtök. Az Utunk szerkesztősége és a kolozsvári
rádió magyar szerkesztősége nyilvános rádióadásra készül. Ma kimentek a
meghívók, és ki is tört a botrány. Ugyanis ez a két, úgymond magyar intézmény elkövette azt a súlyos politikai hibát, hogy néhány román csúcsértelmiséginek magyar nyelvű meghívót küldött. Román Moraru, a megyei pártbizottság titkára csúnyán letolta ezért Ratiu Ludovic rádióigazgatót, mondván,
hogy az efféle magatartás Romániában példátlan. Azt is elmondta, hogy a
meghívóval megtisztelt román értelmiségiek tettek nála panaszt a sértésért.
Micsoda aljasság! Ügy viselkednek velünk, mint földesúr a jobbággyal.
Hiszen a dolog abszolúte világos és tiszta. Ha a román értelmiségi kap egy
ilyen meghívót, és nem érti, azt mondhatná: engem lám megtiszteltek, meghívtak egy műsorra, de mivel nem tudok magyarul, nem mehetek el, ám így
.41-

is szép tőlük, hogy megtiszteltek. De nem! Vele közöljék románul azt a műsort, amit — mert magyarul van — nem akar megnézni!
Hát ezek tökéletesen elfelejtették, hogy milyen súlyos történelmi tapasztalatokban volt részük?
Ellenkezőleg. Nem felejtenek. Mint megtudtam, a feljelentő Daicoviciu
Constantin, a Babes—Bolyai egyetem rektora s a román kontinuitás elméletének bajnoka. Nemrég mutatott valaki egy folyóiratot, ahol arról írnak, hogy
milyen külföldi tudósok végeztek az első háború előtt pesti egyetemeken.
Ott volt Dajkovics Szilárd neve is. Tökéletes magyar ortográfiával írva.
1969. május 30. — péntek. Végre valami jóról is be tudok számolni!
Valamiről, ami bennünk, emberekben terem, s ami — meg vagyok győződve — alapja lehetne egy tartós román—magyar együttélésnek.
Tegnap megalakult az írók Kolozsvári Egyesülete, vezetőséget választottunk, titkárt, ahogy kell. Lévén, hogy az egyesületben 60:40 százalékarányban
mi magyar írók vagyunk többségbén, a vezetőség összetétele is ezt az arányt
kellett hogy tükrözze. Igen ám, de Laurentiu Fulga, az írószövetség alelnöke
és a helyi pártszervezet képviselője erőltette, hogy fordítva legyen. Tehát 6:5
arányban a románok legyenek többségben, és természetesen a titkár is kötelezően román legyen. Több román író felszólalt, és magyarázta a hivatalos
szempont képviselőinek, hogy fordítva igazságos. Ezek azonban hallani sem
akartak róla. A jelöltek listájára pedig egyenesen 13 név került fel. Fulga
ordított, hogy kötelező egy román és egy magyar név kihúzása. Végül a szavazáson minden eldőlt: a román írókkal egyetértésben hat magyar és öt román író került a vezetőségbe. Ekkor jött azonban az igazi izgalom: a magyar
többségű vezetőség most már magyar titkárt is választ? Felesleges volt izgulni: Lászlóffy Aladár kért elsőnek szót, és javasolta titkárnak D. R. Popescut — akit egyhangúlag megszavaztunk.
Na így kellene. Az értelem s a közös béke érdeke kellene összekapcsoljon
bennünket, románokat, magyarokat, mindenkit.
JELENTÉS A SZÖVETSÉG ÁLLÁSÁRÓL
1969. június 2. — hétfő. A múlt héten, némely események kapcsán töprengve azt mondtam: ha Erdélyben mi, romániai magyar értelmiségiek sikeresen tudnánk együttműködni a román és más nemzetiségű szellemi emberekkel, sok minden másképpen történne Romániában. De vajon kik azok a
románok, akik hajlandóak velünk szövetkezni? És, habár időlegesen is mellénk állnak, ezt milyen meggondolásból teszik?
Nos, tegnap a Szamos-parton találkoztam Aurél Ciupe festőművésszel.
Tisztelettel köszöntöttem, nem is csak azért, mert ő a századdal egyidős lévén, nálam jóval korosabb, de mert az évek során valahogy megtanultam őt
becsülni. Most is én románul köszöntöttem, s ő azonnal magyarra váltott.
Belém karolt, és együtt mentünk tovább.
Persze, az efféle belülről jövő kedvességet csak egy kisebbségi t u d j a igazán értékelni. Biztonságot ad az embernek. Megerősödik abban a hitében: van
lehetőség arra, hogy otthon érezze magát a szülőhazájában.
42

De kicsoda ez a Ciupe? Mondtam, hogy festőművész, a Képzőművészeti
Szövetség kolozsvári fiókjának elnöke. Sok magyar művésztől hallottam, hogy
ha nem is segít mindig, de irányukban sohasem ellenséges. Tehát egy ilyen
hithű, netán romantikus demokrata volna? Azt kell mondanom, hogy több
annál. Az a fajtája a közéletben érdekelt román embernek, aki rájött, hogy
magyarbarátnak lenni nem rossz üzlet. Hiszen egy vezető munkakörbe való
választáskor, díjazás esetén vagy egyéb olyan alkalommal, amikor a közvéleményt is figyelembe veszik, a szavazatok megoszlanak. Csakhogy — például
Kolozsváron — a képzőművészek között is többségben van a magyar nemzetiségű. És ez a kategória csak egy dologra érzékeny, hogy a megválasztandó
kolléga híve vagy nem híve az egyenlőségnek. Ha a magyar úgy érzi, hogy a
jelölt nacionalista, akkor lehet az illető Michelangelo, akkor sem adja rá
a szavazatát. És itt jön az a kvalitás, amit én Ciupéval kapcsolatban is felismertem: ezek rájöttek, hiába oszlik meg a román nemzetiségűek szavazata,
mert ha ők a magyarokhoz becsületesen viszonyulnak, akkor a magyarok őket
beviszik a vezető testületbe, akárhány irigy román kolléga acsarkodik is ellenük.
Nos, ez a fajta román ember igen gyakori. Ilyen szabású káder például
Dumitru Radu Popescu, akit nemrégen magyar szavazatok tettek a kolozsvári
írószövetségi fiók titkárává. Ilyen Gelu Páteanu, a magyar irodalom román
fordítója, aki zavaros politikai múltja miatt nem kap a sajtóban állást, s aki
nyíltan hangoztatja, hogy a magyarok segítsége nélkül rég éhen halt volna.
Van egy sajátos értelmiségi kötődés bennünk, romániai magyarokban az
effajta román ember iránt, amit én kölcsönös bizalomnak merek nevezni.
Tudom, hogy az ilyen román ember nem ad el, mert a támogatásom számára
létérdek.
És ez a vasárnapi séta is a fent elmondottak jegyében zajlott. Alig tettünk meg pár métert, Ciupe mester panaszkodni kezdett:
— Maguk nem is tudják, drága szerkesztő úr, hogy én milyen harcokat
vívok itt a sovinizmussal. Itt van például ez a Romulus Ladea, ez a sovén
gazember. Képzelje el: feljelentett, hogy én a magyarokkal tartok, s elfogult
vagyok velük minden tekintetben. Persze nem ez az igazi ok. Ezt azért
mondja, mert tudja, hogy az efféle beszéd tetszik a hatalomnak. Alapjában
véve irigy a sikereimre, féltékeny. Hátam mögött a kollégáknál anyagiasnak
mond. Azt hirdeti, hogy én minden művészettel megkereshető pénzt zsebre
vágok. Ezt 5 mondja rólam, aki a múlt évben is 700 ezer lejt keresett. Eladta
Lucián Blagát derékig háromszor, Horeát állva kétszer, Vitéz Mihályt lovon
ki tudja hányszor! Én pedig ezalatt írom a memóriumokat. Most is a szebeni
Bruckenthal múzeum ügyében tiltakoztam a kormánynál. Meg akarják változtatni a múzeum összetételét. Ki akarják venni a német anyagot. Azt
mondtam: ezt már azért sem szabad megtenni, mert ezt a múzeumot Erdélynek egy német ember adta.
Persze önkéntelenül merül a fel a kérdés, hogy ebből mennyi az igazság?
Ezt leellenőrizni nem tudom. Mentségére csak annyit tudok mondani, hogy
a magatartás nem idegen Aurél Ciupe életétől; Felesége magyar származású,
leánya egy zsidó fiúhoz ment feleségül. Tehát a magyarokkal való szövetsége
sem lehet véletlen. Mint ahogy a D. R. Popescué sem, hisz neki is magyar
a felesége.
Érdekességként jegyzem meg, hogy ezek a magyar feleségek nem tüntet43

nek a magyarságukkal. Általában én a férjeken keresztül jutottam el odáig,
hogy a nemzetiségüket bevallják. Itt van például Petru Sálcudeanu, a kitűnő
román író esete is, akivel már évek óta jó barátok vagyunk, a feleségét azonban Heanának szólítottam, és vele is románul beszéltem, amikor kiderült,
hogy Ileana anyukája nem tud románul, annyira székely. Persze ezt Ileana
nem tagadta, csak nem dicsekedett vele. Sálcudeanuért viszont még ezt is
megbocsátom neki.
1990. január. Különben Ciupe Aurél személyéhez kapcsolódik életem egyik
legizgalmasabb epizódja.
Feleségem, Huszár Irma, a bukaresti televízió magyar szerkesztőségének
valamikori munkatársa, a nyolcvanas évek elején ötvenperces tévéfilmet készített Aurél Ciupéval annak kolozsvári lakásán. A filmben — amely mai
szemmel is szenzáció — a nagy román festő magyarul beszél, szép, pallérozott
magyar nyelven, mégpedig arról, hogyan tanult ő piktúrát a századelő nagybányai mestereitől, Rétitől, Thormától, Ferenczytől. A Ciupe-vallomás csodálatos példája a sajátos felépítésű erdélyi léleknek és tudatvilágnak.
Nagyon szerettük tehát feleségemmel ezt a filmet, amely — a többi munkatárs számos alkotásával együtt a magyar adás megszűnte után 1984-ben
szemétbe került. Onnan halászta ki feleségem egyik barátnője és vágónő kollégája, Zseni Silisteanu. ő is lopta ki — mégpedig állása kockáztatásával —
a tévé épületéből. Férjével, Vasile Silisteanuval együtt ők hozták haza, 1988
őszén, az Unirii rakparton lévő lakásunkba. Ott porosodott a film feltámadásra várva egy ideig, míg aztán a történelem ú j r a bele nem szólt a sorsába.
Akkoriban utasították ki a magyar kereskedelmi attasét Bukarestből. Az akció a romániai magyarság megfélemlítését is célul tűzte ki. Ezt el is érte.
Az emberek — románok is — még jobban visszahúzódtak. Még kevésbé mertek nyilatkozni. Félő volt, hogy magyar összeesküvéssé szélesül a kiutasítás
ügye. És én akkor döbbentem rá, hogy nálam egy lopott film van, ami nagyon alkalmas arra, hogy közjogi bűnözőként indítsanak ellenem eljárást.
Állati félelem vett erőt rajtam. Rövid tépelődés után felnyaláboltam a táskát,
amiben a tekercsek voltak, és bekopogtam egy román szomszédhoz. Elmondtam neki mindent őszintén, s azt kérdeztem: nem hagyhatnám nála a filmet
pár napig, míg a hisztériahullám elvonul? Ha valaki megtalálja, mondja azt,
hogy pár perce hoztam, és nem tudja, mért nem jöttem még utána. A román
szomszéd leintett: ugyan uram! Tegye oda be a szekrénybe. Én találtam az
utcán, a szemétben.
Ez is a román—magyar szövetség része. Szép része.
Marad még egy kérdés: mi van most az említett Ciupe-filmmel? Nos, jó
barátok kilopták Romániából. Mindjárt egy éve hányódik Pesten valahol, a
televízió Szabadság téri stúdiójának valamelyik polcán. Még nem volt idejük
megnézni.
KÉNYSZERPÁLYÁN
1990. február 1. — csütörtök. Vezető romániai magyar értelmiséginek a
leggyakrabban ezt a kérdést tették fel az utóbbi negyven évben: Hogy hagytátok? Értjük, hogy jóhiszeműek voltatok, hogy együtt kellett működni a
hatalommal, hisz Romániában a magyarságnak nem volt politikai pártja, de
miért fogadtatok el hátrányos, megalázó helyzeteket?
44

Nos, azt hiszem, némi fényt tudok deríteni arra, hogy bizonyos esetekben
mint kerültünk szinte kötelezően kényszerpályára. Az 1969-es naplóban megtaláltam azokat a feljegyzéseket, amelyek a romániai magyar televíziózás
megindításával kapcsolatosak. Ugyanis a magyar szerkesztőség megszervezésére eredetileg engem jelöltek ki.
1969. szeptember 24-én jelentkezik először a naplómban-a magyar televíziózás ügye. „Domokos Géza írja a vasárnapi Előrében, hogy állítólag október
elsején megindul a magyar tévéadás, most keresik az intézmény vezetésére
alkalmas személyt." Ennyi. És jön egy hosszú szünet.
Október 9-én bukkan fel újra a téma. Ma egy hete hívattak a kolozsvári
megyei pártbizottsághoz. Rácz Győző fogadott, a sajtóosztály aktivistája. Titokzatos volt és halk: itt valamit neked felajánlanak, de nem muszáj elfogadnod — mondotta. A belső szobában hárman voltak: Bányai József, a párt
központi bizottsága sajtóosztályának küldötte, különben régi ismerősöm, együtt
dolgoztunk a negyvenes évek végén a cipőgyárban. A másik két tag osztályvezető: Liviu Vácaru és Szabó Sándor, utóbbi a Bolyain évfolyamtársam
volt. Rövid kedélyeskedés után mindahányan — Rácz Győző a leghangosabban — arról próbálnak meggyőzni, hogy vállaljam el a tévé magyar szerkesztőségének vezetését. Nem Rácz színeváltozása lep meg, hanem a tény maga.
Hirtelen az jut eszembe, hogy el kellene hagynom a szülővárosomat. Tudom
persze, hogy a pártelvtársék nem szeretik, ha valaki valamilyen pártfeladatot
visszautasít, mert abban a pillanatban, ahogy felajánlanak valamit, az rögtön
kötelezővé is válik, éppen ezért megpróbálom néhány sasszélépéssel kitolni a
döntés idejét. Mondom Bányainak — akivel utoljára a Vasas otthon táncdélutánjain sasszéztam együtt —, hogy beszéljen valamit a tévéadásról, hisz
felelőtlenség lenne valamit elvállalni anélkül, hogy ismerném az elvárásokat.
Meglepetésemre Bányai sem tud többet. Az intézménynek nagy távlatai vannak — mondja — és koncepciózus vezetőt keresnek. Azért gondoltak rám,
mert én már vezettem színházat, és mert az elvtársak bíznak bennem. Nahát
— mondom —, ez a bizalom az én erkölcsi tőkém, éppen ezért kérek 24 órai
gondolkozási időt. Megadják, de a halasztással egy időben — vagy már előtte — a vertifikálásom is megkezdődik. Nyilatkozatokat kérnek, összehívják
az Utunk szerkesztőség pártcsoportját, hogy mondjon rólam véleményt, és azt
gondosan jegyzőkönyvelik. Pedig én még nem mondtam se bűt, se bát. Másnap
délben végül ismét találkozom Bányaival, és bejelentem neki: választ csak
azután adok, ahogy megismertem a feladat lényegét, ezért felutazom Bukarestbe, s ott tárgyalunk.
Persze Bukarestben elsősorban a kollégákkal beszélek. És kifejtem nekik
azt, ami bennem azóta kialakult: úgy hallom, két órát szánnak a magyar
adásra, azt is két részletben. Ilyen körülmények között nem lehet komoly
dolgot művelni. Meg kell mondanom a pártmókusoknak nyíltan, hogy ez
kirakatpolitika. Ez arra való, hogy formálissá tegyék ezt is, mint ahogy hatástalanná lett az immár 16 éves magyar rádiózás. Azt is megmondom, hogy
ez a romániai magyar ételmiségiek egy csoportjának a véleménye. Legalább
egyszer hallják a véleményünket. Majtényi Erik hümmög, Földes László, Szász
János egyetért, Bodor Pali is, bár ő hangsúlyozza, hogy nekem mindenképpen
le kell költöznöm Bukarestbe, most itt lehet a magyar kultúrát szolgálni.
Domokos Géza aggódik: nem ilyen egyszerű a kérdés. Kér, hogy feltétlenül
45

menjek el Fazekas Jánoshoz, aki ugye miniszterelnök-helyettes, s aki két
órakor vár a lakásán. Átmegyek. Nem a lakásban vár, hanem a kertben. Ök
akkor még jobban féltek a lehallgatástól, mint mi. Kezdetét veszi egy kétórás
séta a gruppok között. Elmondja, hogy a magyar televíziózás elindítását már
egy évvel ezelőtt elhatározták, amikor Ceaujescunak a csehszlovákiai ügy idején nagy szüksége volt a magyarság támogatására. A pártapparátus azonban
fázik tőle, és minden eszközzel szabotálja. A napokban Fazekas felment Ceaujescuhoz, elmondta neki mindezt, aki szörnyen lemarta az ügyintézőket, ezért
ez a mostani sietség. Azt mondták volt Ceaujescunak az aparátcsikok, hogy
nem találtak főszerkesztőt, azért késnek.
— Most ha te akadékoskodsz — mondotta Fazekas —, akkor lehetőséget
teremtesz számukra, hogy tovább halogassák a tévé ügyét.
Magyaráztam neki, hogy a fenntartásaimmal további engedményeket akarok kicsikarni.
— Rossz a logikád — felelte Fazekas. — Itt tenni csak akkor lehet valamit, ha már benn vagy. Foglald el az állást, indítsd el a műsort, s aztán m a j d
megszervezzük a visszhangot. Légy nyugodt: a nép tiltakozni fog a szűk műsoridő ellen.
Másnap, vasárnap tovább folytatom a konzultációt. A Palotatér egyik
vendéglőjében találkozom a bukaresti kollégákkal, akikhez Bálint Tibor is
csatlakozik. Addigra megvadulok, és bejelentem, hogy nem vállalom. Ők is
megvadulnak, és kijelentik, hogy akkor ezzel kompromittálom a televíziózás
ügyét, és lehetetlen helyzetet teremtek egy lehetséges utód számára. Ugyanis
a hatalom logikája szerint az, íme, csak olyan semmi ember lehet, aki mindenbe beleegyezik. Később átmegyünk Méliusz Józsefhez, aki úgy tudom,
egyik javasolom volt erre a munkakörre. Van egy nagyon bölcs javaslata:
vállaljam el ideiglenes jelleggel, egy évre, ne adjam fel a kolozsvári lakásomat, így nagyobb manőverezési lehetőségem lesz. Ha úgy látom, hogy nem
tudok megfelelő műsort előállítani, demonstratíve lemondhatok, s az ilyen
lemondás esetleg jó irányba befolyásolhatja a további fejleményeket. Ezt
aztán el is fogadom, és másnap, hétfőn felkeresem leendő hivatali főnökömet,
Traian Pu?ca$u központi bizottsági szektorfőnököt.
Kérem — mondom neki —, fejtse ki, hogyan képzelik el a magyar
tévézést.
Azt mondja: erről ő sem tud sokat, mert a koncepciót még nem alakították ki. Annyit tud, hogy a műsoridő két óra, egy óra vasárnap és egy hétköznap.
Ha már csak ennyi, legalább legyen egy tömbben — mondom.
Erről ő nem nyilatkozik, ezt majd idejében megvitatjuk.
És milyen lesz az adás profilja? — kérdem.
Ugyanaz, mint a románnak.
Ezzel sem érthetek egyet, sőt politikailag tartom elhibázottnak. A romániai magyar ember annyira tud románul, hogy a mezőgazdasági adást vagy
az ipari tudósításokat meghallgassa. Ez a két óra legyen a romániai magyar
kultúráé. A válasz ezúttal sem határozottabb: majd ha leülünk a tévésekkel,
mindent formába öntünk. Ekkor már két évtizede ismertem ezt a halogató
taktikát. Tudtam: előbb becsalnak a labirintusba, s csak akkor jövök rá,
hogy eszközük lettem. Bejelentem tehát: ha ők nem tudtak még dönteni, én
sem tudok. így válunk el. Látom rajtuk, hogy csalódottak.
46

1969. október 22. — szerda. Meghirdették a tévé magyar műsorát november másodikára. Itt van egy forgatócsoport Kolozsváron, hazafias verseket
kérnek költőktől, és cigányzenét vesznek fel a helyi rádióstúdióban.
1969. október 31. — péntek. Telefonáltak, hogy azonnal utazzak Bukarestbe, mert küldenek az NDK-ba.
1969. november 28. — péntek. Mikor az NDK-ból visszatértem, akkor
tudtam meg, hogy november 21-én a tévé magyar adása megindult. Vezetője
a rádió magyar osztályának szerkesztőségi főtitkára, Molnár Vilhelm, aki különben románnak tartja magát. Attila nevű fia nem tud magyarul. Az adás
kritikán aluli. Fazekas János a fogát csikorgatja. Azt mondja, hogy ezt nem
hagyja annyiban.
SORSUNK: A LELKIISMERET-FURDALÁS
1970. január 5. — hétfő. Nemrégen a bukaresti televízió magyar szerkesztőségének szervezése kapcsán próbáltam érzékeltetni, hogy a magukra maradt magyar értelmiségiek milyen kényszerhelyzetekbe kerülnek. Most arról
szólnék, hogy akár elfogadják a hatalom által felkínált működési kereteket,
akár nem, az egyéni döntést szinte kötelezően követi a lelkiismeret-furdalás.
Engem most éppen az gyötör, hogy a tévé katasztrofális állapotának én vagyok az okozója. Ha elvállalom, minden bizonnyal többet tudok tenni, mint
ez az analfabéta, talpnyaló Molnár Vilmos.
Az emberek leszólítanak az utcán, és szinte-szinte felelősségre vonóan
kérdik, hogy miért olyan rossz a tévé magyar műsora. Mi talán nem vagyunk
képesek egy emberi hangú produkcióra? És nincs mit tennem, hallgatok. Nem
védekezhetek, hiszen nem vádolnak, csak én érzek ki — úgy lehet — a szövegek s a felháborodás mögött vádakat. De a bírálathoz sem csatlakozhatom,
mert — úgy érzem — egyszer csak megkérdik: ha így tudja, milyen a jó
műsor, mért nem vállalta el a szerkesztését?
Ma aztán az eddiginél is kínosabb helyzetbe kerültem. Ion Manitiu irodalomkritikus, a Tribuna című kolozsvári művelődési hetilap munkatársa, különben szomszédom, megfogott, és valósággal leszidott.
— Fel vagyok háborodva — mondta. — Miféle dolog az, hogy a tévé magyar adásában rendszeresen románul is beszélnek, sőt románul énekelnek is.
Hiszen az a legjobb adu a nacionalizmus kezébe. Azt mondják: lám, ezek nem
tudnak meglenni a román kultúra nélkül. Ezek nem is önállóak. Ezek vadhajtások. Miért kell ezért elvenni a román embertől kétórai műsoridőt, amikor a magyarok nagyon elégedettek a román kultúrtermékekkel?!
Pirultam. Pedig én hibás nem vagyok. Hiszen végül is nem én utasítottam vissza a tévévezetést, hanem ők mondtak le a szolgálataimról. Nekik én
túl igényes voltam, hisz — lám — olcsóbban is meg tudták oldani a kapott
feladatot. És főleg kifizetődőbben.
1970. március 15. Ez az ügy aztán annyira megnyomja a lelkületemet,
hogy teljesen kivonulok a közéletből. A naplóban rendszeresen beszámolok
arról, hogy naponta hány oldalt írok a regényből, de az nem tűnik ki, hogy
47

az öt megkezdett opuszból épp melyiket gyötröm. Hiszen itt nem a regény a
fontos, hanem az, hogy eltereljem a figyelmemet a közéleti felelősségről. Pedig közben nagyon fontos események zajlanak, amelyekre alig figyelek.
Február 28-án például ennyi van a naplóban: „Folyik egy álvita a közélet irodalomközpontúságáról." Semmi egyéb. Pedig ez a vita utólag nagy
változásokat okozott a romániai magyar kultúrában. Erre azonban csak egy
március 7-i feljegyzésben figyelek fel:
A Korunkban folyó vitának, melyben jobbára a Korunk-kör tudományos
érdeklődésű munkatársai vesznek részt, igen nagy a jelentősége — mondotta
ma Földes. Tulajdonképpen a romániai magyar közgondolkozás torzságára
mutat rá. Azt a történelmileg kialakult helyzetet tárja fel, hogy a demokrácia hiánya miatt a tudatformák közül Romániában csak az irodalomnak van
anyanyelvi kötődése. A tudományos és más tudatformák román nyelven élnek. Azt is kifejtik ezek a filozófusok, szociológusok, meg egyéb területeken
dolgozó szakírók, hogy ezen a helyzeten sürgősen változtatni kell. Meg kell
mondjam, hogy én nem látom a vita értelmét, örvendjünk, hogy legalább az
irodalom kommunikál az emberekkel. Most már annak a sanszait is le akarjuk rontani?
Elmesélte Földes a vita kialakulásának háttértörténetét is. A Korunk
egyik számában Gáli Ernő, a főszerkesztő cikket írt a nemzetiségi önismeretről, aminek azonban egyáltalán nem volt visszhangja. Balogh Edgár, mint
helyettes szerkesztő erre akcióba lép, összehív néhány dühös fiatalt, elmondja
nekik, hogy ezen a bolton keresni lehet, és biztatja őket, hogy csatlakozzanak
Gálihoz. Csatlakoznak. Kimutatják, hogy intézmények hiányában a nemzetiségi
önismeret egyoldalú és hiányos. Nincs anyanyelvi tudományos élet és publikáció, a Román Akadémiának nincs magyar irodalmi osztálya, nincsenek tudományos profilú lapok, a tudományos könyvkiadás kizárólag románul létezik. Szóval szemmel látható, hogy a cikkeket a cenzúra azonnal kiveszi, és
vizsgálat indul a lap ellen. Persze nem volnánk romániai magyarok, ha ez simán, a dolgok természetéből következően menne le. Nekünk szükségünk van
egy kis mártíriumra is, arra — például —, hogy kijelentsük: e hősi tevékenységünkért bennünket feljelentettek. No nem a cenzúra vagy a szekuritáté,
hanem magyar politikai ellenfelünk. Ezért egyesek azt terjesztik, hogy ebben
az esetben Méliusz József jelentette fel a Korunkat, ami — nyilvánvalóan —
inszinuáció. Pedig nagyon komoly emberek terjesztik! Nos, a párt vizsgálóbizottsága megállapítja, hogy a Korunk-írások jellege revendikatív. Ezért aztán kihúzzák a cikkekből a revendikációt, és marad társadalmi bajként az
irodalomcentrizmus.
Tehát — mondom Földesnek — olyan gyorsan szaladtunk az asztal körül, hogy fenékbe rúgtuk saját magunkat. Hozzásegítettük a hatalmat ahhoz,
hogy újólag alkotóan beavatkozzon az irodalom életébe, és megkövetelje,
most már úgymond a közvélemény nyomására, hogy a lapban több legyen az
üzemi riport.
Földes ellenkezik. A vita pozitív — állítja. — Bukarestben új magyar lapot terveznek immár jó két éve. Ez a vita meggyorsítja majd a lap születését.
Nem hiszek neki, de hallgatok.
1970. április 1. — szerda. Délben telefonált Aurelia Mihalcea, a megyei
48

tanács alelnöknője, hogy azonnal utazzam fel Bukarestbe. Sión Bujor elvtárs,
a központi bizottság sajtófőnöke hivat.
Megint kezdik? Rövid tépelődés után elhatározom: felmegyek, de most
már tévéügyben még határozottabb leszek. Az adás két óra egy tömbben, és
megfelelő lehetőséget kérek arra, hogy ú j munkatársi gárdát hozzak Erdélyből.
1970. április 5. — csütörtök. Bukarestben számos ú j hír fogad: Fazekas
János Gálfalvi Zsolton keresztül üzeni, hogy feltétlenül fogadjam el a tévét.
Méliusz József Domokos Gézán keresztül azt üzeni, hogy ne fogadjam el, mert
nekem a most alapítandó ú j művelődési hetilapot kell szerkesztenem. Meg
vagyok kavarodva. Bodor Palinál alszom, s mikor elindulok reggel, egy kicsit
viccesen, lényegében dicsekvésből elmondom, hogy eddig a párt kapusa sem
köszönt nekem vissza, de lám, most két fontos megbízatás között kell választanom. Döbbenetemre az ajtóban így szól Bodor:
— Tudnod kell, hogy a tévé főszerkesztésére sok jelölt van. Még több az
önjelölt. Az egyik például én vagyok. Ugyanis én számos embert ajánlottam
vezető munkakörbe, többek között téged is. Engem azonban senki sem javasolt. Ha te nem vállalod el, akkor tudd, hogy én szívesen csinálnám.
— Pali — mondtam —, vedd úgy, hogy te vagy a tévé főszerkesztője!
Ugyanis arra már Pu$ca?u telefonon felhívta a figyelmemet, hogy ha a
lapot választom, akkor kötelességem a tévéhez főszerkesztőt javasolni, annál
inkább, mert őt kinevezték oda alelnöknek. Bodor hitetlen. Hogy őt Sión
Bujor sajtófőnök utálja, mert ő mindig kritikailag viszonyult a sajtókérdésekhez stb. Bízd csak rám, mondtam.
A kábénál percek alatt eldőlt, hogy én a lapalapítást választom. És azt is
bejelentettem, hogy mi, romániai magyar irodalmárok, akkor éreznénk biztosítottnak a magyar televíziózás sorsát, ha Bodor Pál lenne a főszerkesztő.
Bujor — ahogy elvártam — azonnal tiltakozott.
Én azonnal közbevágtam:
— Nem értem önt, épp mondtam a Bodor sógorának...
— Ki az? — kérdezte Bujor sötéten.
Bujor a végrehajtó bizottság tagja nevének hallatán elsápadt. Egész halkan szólalt meg: Bodor elvtársnak mi a telefonja?
Hát így labdázott velünk a Ceaujescu igazgatta történelem.

49

'

MEZEY KATALIN

Titkos szolgálat
Titkos szolgálatok
sakkjátszmája az élet.
Titkos szolgálat.
Uram, hadd legyek én
a Te ügynököd,
ha már itt senki
csupán a maga ura
nem lehet.
Nyújtsd ki felém
parolára
végzetes kezed:
legyen a Tiéd
az a konspirációs szervezet,
amelybe magam is felcsapok,
Élet-halál véletlene —
legyen tied a tét.

Anno
Hogy lelkem lelked megremegteté,
bár hosszan, hosszú hullámokat
futtatva ért el hozzád a gondolat —
nem érdemem. Ideg-hangszered
érzékenyebb az eolhárfa-húrnál,
mi messzi szellő érintésétől dalol.
Az idő és a tér, történeted és emlékezeted
nem vonhatott közénk áthathatatlan felleget,
vakká-süketté nem rombolt a sors,
de látóvá-hállóvá élesíté szellemed:
néhány erőtlen mondatomból
valósággá képzeltél engemet.

50

Üldözési mánia
Honvédség, rendőrség.
Akárhová megyünk,
belénk botolnak.
Legjobb, nem megyünk
sehová.
Nem keresem
társaságukat,
egyoldalú
ez a ragaszkodás.
A jobb fejek
akváriumban ülnek,
isznak.
A rosszak
kígyóznak
az asztalok között.
„Attraktív terror" —
mondta békémet
leleplezni vágyva
egy megbízott lány.
tJgy látszik,
sikerült nekik
a dolgot
nyélbe ütni.
Rólam kiderül majd,
hogy üldözési
mániában szenvedek.
Hogy róluk
mi derül ki —
elképzelni is
rettegek.
(1974.)

TAMÁSI ÁRON

Szülőföldem
VIII.
ITT ÉLNED ÉS HALNOD KELL
2.

így folyik megdagadva jókedvünk folyója, amikor ú j patak ömlik belé.
öreg már ez a patak, sok időt látott itt a havasok alatt.
János bácsi, a szomszédból.
Nem kell sok biztatás neki sem: füstre kap hamar. Aztán nagy ünnepélyességgel jelenti ki, hogy micsoda évfordulót ünnepel a mai napon, ö t v e n
esztendeje éppen, hogy a szuszt ki akarták venni belőle a farkaslakiak. A dolog
úgy volt ugyanis, beszéli a maga történelmét, hogy ő árva fiú volt, itt a
szomszéd faluban. Isten úgy akarta azonban, hogy szolga-legénynek ide kerüljön Farkaslakára, egy nagy gazdához. Megszerették s olyanformán tartották, mint családból valót. Ö is azt gondolta, hogy itt nem volna helytelen
megfogantozni, mivel egy ügyes leány is van s nagy gazdaság. Addig s addig,
hogy kiszolgálta a katonaságot s a leányt is megígérték neki. Igende erre úgy
megbolydultak az idevaló legények, hogy nagypénteken éjjel fejszével reámentek. Ott folyt le a csata a tornácban; s az volt a szerencse, hogy az egyik
kezével a legalsó ruháját kellett tartania, mivel az ágyból szöktették fel. Ha
az a keze is szabad lett volna, ott a hajnal valakit halva kapott volna. így
csak a tornácot vágták össze, azután pedig elfutottak.
— S többet nem jöttek vissza? — kérdem.
— Nem — feleli János bácsi —, mert én megmondtam, hogy aki ide még
egyszer béjő, az élve a gombot nem viszi ki.
Rebbenve nézi a füstöt, mintha egy-egy fa volna minden elmúlott esztendő s ő egymásután azokra szállana. Aztán az igazságot, tömörítve, így
mondja:
— Megszolgáltam a birtokot. Mert mindenért meg kell fizetni: pénzzel,
vagy türelemmel.
Ezt sógor és Gáspár is fenszóval osztja; s úgy osztanám én is, ha némaságba nem húznának a gondolataim. De a történet, amelyet elbeszélt János
bácsi, újult erővel a sebeket juttatja eszembe, miket a nemzetem manapság
lázasan hordoz. Utána azonban hálával és bizakodással gondolok a népre,
amely ezer esztendőn keresztül védte földjét és őrizte lányait. Együttesen és
faluk szerint is, külön. Csak az a réteg, amely a nép felett áll és állítólag
vezérli őt: csak az nem védte gazdaságát és az nem őrizte lányát. Bizony két
útat járt a kétféle magyarság, s akik most ennek az eredményét látjuk, félelem és kétség kínoz minket, hogy mit hoz a jövendő. Sokan keressük, nyíltan
és titokban, a megtisztulás útját: s annyit máris biztosan tudunk, hogy a kétféle magyarság közül helyesebben a nép cselekedett. Pedig őt nem tanították
történetírók, mint az úri magyarokat; sem filozófusok és más tudósok.
Mit csináljunk tehát?
52

Gondolom, forduljunk vissza a néphez és tanuljuk meg tőle, ami jó. S ami
jót tanulunk, tömjük bé azzal a szakadékot, amely sötéten tátong a két 'magyar közt. Jobb, ha ezenmódulag mi csináljuk ezt, minthogy álorcás idegenek
mérges jelszavakat ültessenek a szakadékba. Pedig ma ez történik. S holnap
talán már holttestek hullanak a két magyar közé s akkor temető fogja elválasztani azokat, akiknek jó és közös sors szerint egymáshoz kéne tartozniok.
A bölcs és igaz nemzetet áhítjuk, amelynek címere a nép. S lehetetlen,
hogy oly sokan hiába áhítanók, gondolom magamban; és akkor egyszerre
eszembe jut, hogy holnap a feltámadás ünnepe lesz.
— Űgy-e Gáspár, holnap elmegyünk a templomba? — kérdem..
— Oda eccer el! — mondja Gáspár.
. . . . . . .
János bácsi is csatlakozik a szándékával, pedig az ő számára megnyúlt
erősen a templomig az. út. Dehát mégis odamegyen el inkább, mint a temetésre, ámbár azt is érdemes volna megtekinteni. Amint mondja, akkor jut
eszembe: csakugyan, holnap temetik Zsuzsi nénit! Három pap ereszti útra. s
kijön.a nagy gyászkocsi is a városból. Mindenki ajza már magát, olyan nagy
lesz a látvány.
Csak én vagyok egyedül, aki most sem a három papon s a gyászkocsin
ámulok, hanem a hozzátartozóknak s másoknak nyugalmán, amely halottkém
vagy orvosi vizsgálat nélkül is rendületlen. Bezzeg az senkinek sem jutott
eszébe, hogy jó volna megnézetni a holtat, csupán a fenyőfa-koporsó helyett
kívánt módosabbat a nép. Ezt nem tudom elhallgatni, hanem szóváteszem,
ebben a mostani összemelegedésben. De kicsibe veszik, amit mondok.
— Kerülgetni lehetne a holtat — szólt az öreg. — Nem árt s nem is
használ.
Gáspár nevetve újságolja, hogy jó-jó, de azért ma hajnalban nagy ijedtség színtere volt a bíró háza. Vagyis az történt, hogy amikor elszéledtek a
virrasztók, egy kicsi szenderedésre megbújtak a háziak is meg az a néhány
rokon is, aki ott maradt. Két hosszú pad van a ravatal mellett s arra a kettőre egy-egy öreg asszony jutott. Hát oda lefeküdt a kettő. Az úr pedig,
vagyis a halottas huszár, csak úgy ültében szunnyadozott a pad végén. Egyszer azonban arra riadt fel, hogy valaki leszökött a ravatalról s a földön nagyot suppant. No erre megszökte magát az úr, mint. a nyúl,, s padokon s székeken keresztül menekülni kezdett kifelé: A külső szobában ledöntött két
embert is, úgy került ki a tornácba, s még ott is futott.
— Hát mi történt? — kérdem.
. — Az egyik vénasszony leesett a padról — feleli Gáspár.
Sógor is tud egy esetet, amikor Malomfalván a halott felült a ravatalon.
De úgy meg volt szeppenve, hogy azt sem tudta, mit kérdezzen hamarjában
a gyászolóktól.
:— Én se tudnám, azt az egyet — mondja János bácsi.
így telik estefeléig az idő s akkor Gáspár készülődni kezd haza, hogy a
teheneket megitassa. Mivel János bácsinak is efféle gondjai vannak, magam
is Gáspár mellé csatlakozom. Megyek Véle át a szülői házba, hátha a nyugalmamat ott ismét megtalálnám. Mert furcsa nyugtalanság bizserget, néha meg
is mar. Pedig nevettem is sokat, amióta itt ülünk négyen, csak éppen a nemzeti gondot és a szakadékot nem tudom felejteni. Mint vergődő gyermek,
anyámat kívánom látni, hiszen ő olyan bölcsen és megnyugtatólag tud szólni,
hogy lelki és szívbéli vihar egyaránt lecsendesedik szavára..
Indulunk is Gáspárral ketten.
53

Kimegyünk a kapun és szótlanul állunk az útba. öcsém ünnepi tisztelettel egyengeti lépteinket s tőlem várja a szót, hogy bármiben eligazíthasson,
amiben lehetséges. Az erdei munkások sorsa gomolyog az eszemben s hirtelen
azt gondolom, hogy valami ügyvédet kéne szerezni, aki megcsinálná az engedély-írásokat s eljárná a hivatalokat. Akkor talán csoportokba állhatnának,
mint vállalkozók.
Mondom is ezt Gáspárnak, de ő hiábavalónak tartja.
— Az élet nem engedi meg — magyarázza —, hogy úgy lehessen, ahogy
lenni kéne. Hanem kétfelé küszködünk: az urak egyfelé s mi falusiak másfelé.
A nép jórésze már nem is jár magyar ügyvédekhez, hanem inkább románhoz
megyen, aki mégis sikeresebben tudja forgatni a dolgot. S nem drágábban,
egy szikrával sem!
Nem tudom, mit mondjak neki, mert küszködnek csakugyan a magyar
ügyvédek is. S nem volna helyénvaló, ha éppen Gáspár előtt fejtegetném,
hogy a vezető réteg azért küszködik ilyen nagyon, mert elszakadt a néptől.
A felfogást kéne megváltoztatni, hogy javulhasson mind a kettőnek a sorsa.
— Már jövögetnek — mondom — az ügyvédekben is a fiatalabbak s akkor másképpen lesz.
Éppen akkor béköszön öcsém egy kapun s ahogy arra tekintek, hát fent
a tornácban egy sárgabőrű vénember áll, botra támaszkodva. De nagyon bugyután áll, s nem is köszön vissza nekünk.
— Ismeri-e bátyám? — kérdi Gáspár.
— Hogyne! — mondom. — Apámnak nagy vetélytársa volt.
S megtudakolom, ha már olyan sárgán és bugyután állott, hogy mi baja
van az öregnek. Ügy mondja Gáspár, hogy a rosszasság győzte le: nem tud
semmit felfogni, sem cselekedni magától. Ha nem ügyelnek, önmagát is összegazolja, mint a kicsi gyermek. De van egy pálcája s azzal jókat szokott a feleségére sújtani, ha elérheti. Ezt az egyet tudja.
— Vénkori hülyeség az ilyen — oktatom Gáspárt.
De arra gondolok rögtön, hogy ennyire megöregedtem s falusi emberben
efféle beteget még nem láttam soha. Mondom is öcsémnek, hogy az úriembereknél elég rendes betegség ez a vénkori hülyeség, de falusiban csodálom.
— Van még egy! — szaporítja Gáspár.
— S mitől kapják? — tudakolom.
— Az a másik a szerelemből kapta.
— Ühüm, fajtalan volt.
öcsém nevetve billenti helyre, hogy éppen ellenkezőleg. Nem volt az f a j talan, szegény. Csak szerelmes volt, de elválasztották tőle az asszonyt s b ú j á ban kapta a csendes megzavarodást. Látom, ez nem igazi; azért a másikra
térek vissza. így derül ki, hogy a forrást, melyben az öreg bugyutasága rák
módjára lappang, valahol a csíki határszélen kell keresni, Békás tájékán, a
kalugyer-barátoknál. Ott járt ugyanis esztendőkkel ezelőtt, a kalugyer-barátoknál, s valami ügyében imádkoztatott vélök. Ügy látszik azonban, hogy
abban az ügyben nem az öregnek volt igaza, mert az átok őt fogta meg.
Csodálkozva kérdem:
— S az ilyenben hisznek az emberek?
— A többség igen — mondja Gáspár.
Ha valakinek ádáz haragosa van, vagy nagy kárt teszen neki egy ismeretlen, akkor már fut a kalugyerekhez s átkoztat azokkal. Hol az egyiket, hol a
54

másikat meg is fogja az átok. Emiatt aztán fél a nép s aki kárt csinált, hamar jóváteszi, nehogy utolérje a büntetés.
Azt szeretném tudni, hogy ő hitelt ad-e ezeknek, mire azt mondja:
— Én se hitelt, se pénzt.
Az ú j nemzedékbe tartozik Gáspár: tárgyilagos, józan; sőt kimért. S mégsem színtelen, vagy éppen hűvös. A nemes előzékenység és a szigorú forma,
melyet érintkezésben és mozdulatokban ösztönösen használ, valami elszegényedett kínai herceget juttat eszembe folyton. Pedig ilyent nem is láttam
soha. S ha apámmal vetem össze, a természet rejtelmein ámulok, mert az
apám zord havasi természetéből és forró záporából semmi sincs benne s mégis ugyanaz, hiába. Vagy itt vagyok én: hallgatag és kényuraságra hajlamos
mint apám; s másrészt mezei virágok módjára tarkít az anyám derűje és
játékos képzelete. A kettő együtt egészen más embert ad, mint az öcsém; s
mégis ugyanaz.
Tudósnak való, mint mókusnak a mogyoró.
Félig-meddig szóba is buggyan ez a gondolatom, mert Gáspár rámnéz,
hogy mondtam-e valamit. Könnyű elütni azonban a dolgot, mert éppen megérkezünk a szülői ház udvarára, öcsém a csűr felé megy, én pedig anyámhoz,
bé a házba. Javában süt-főz kicsi birodalmában, bár a gyermekei vetekednek
érte, hogy az ünnepek alatt melyikhez menjen ebédre s vacsorára. Nem tudja,
hova ültessen, hogy jobb legyen. Oda ülök a kongregációs okmány árnyékába,
ahova rendesen szoktam. S ahogy nézem őt szerető-munkájában s a tűznél
meg is fiatalodva, nemzeti gondjaim lassú mozdulatokkal és lustán a mélybe
úsznak, mint tengerben a nagy halak. S felettük nyugalom terjed el. Egyenesen oktalannak tűnik, hogy bármit is. szóljak anyámnak, ami gondot foganhatna benne.
Így szerzek örömet magamnak s tartom meg az övét.
De este, amikor ágyba kerülök, elég későn: alig hallható nesszel a sötétből sompolyogni kezdenek felém a kérdések ismét. Először apró kicsikék jönnek s azok is puhán, szörnyű ártatlanul. Aztán nagyobbak s egy-egy nagy is,
míg végre odáig jutok, hogy a délután még jobb volt.
Csak repdes az álom, szememet fészek gyanánt hiába kínálom neki.
Már közel járhat az éjfél is, amikor éneket hallok messziről. Éppen az
ablak alatt viszen el az út s azon közeledik lassan az énekes. Nem tejjel él
már, hangján és énekhordozásán egyaránt érzik. De igen a szövegen is, mert
azt fújja, hogy „Bánat, bánat: csokros bánat! Mért raktál szüvemre várat?
Mért nem raktad olyan helyre, honnét madár sem jön erre?!"
Egyszerre felkapom a fejemet s úgy mondom magamnak:
— Az apám nótája volt!
De ő nem ilyen megadással énekelte, hanem ingerkedve, mintha a lába
előtt kutya helyett sárkány heverészett volna.
Milyen borzasztó, hogy meghalt!
Ilyen mértéktelenül sohasem kívántam, hogy éljen, mint most. S már tizenegy esztendeje, hogy meghalt: mindegyik esztendőre egy kőműves jut az
épülő várból, mit szívemre rak ez a n ó t a . . .
Ügy érzem, mintha ezekkel a kőművesekkel zálogot adtam volna, vagy
vámot fizettem volna, hogy utána átmehessek a sorompón. S ott túl ne tudjak önmagamról semmit, csak ráébredjek egyszer a reggeli fényre.
55

Ma különösen ragyog a nap. Ilyen szép húsvétra nemigen emlékszem, de
különben az úgy szokott lenni, hogy húsvétban is mindig az élő a legszebb.
S hát még, amikor megesszük reggelire a báránytokányt!
Mindenki, bent a házakban s künn az úton, a lelki ünnepnek s a testi
jólétnek az igézetében várja a harangszót és a szentmise közeledtét. Még
Ágnes is félretette a rendszabályokat, melyekkel máskor sűrűn szegélyezi
sógornak az útját. Még azt sem tudjuk róla ebben a percben, hogy hol j á r ;
hamar kiderül azonban, hogy a szolgálatot teljesíti, amelyet oldalom mellett
vállalt a puskamentes háborúban. Vagyis az élet folyását figyeli künn az
emberek között s az eseményeket gyűjti.
Amikor megjön, azt mondja:
— Az asszonyok erősen háborúznak.
Ez azt jelenti, hogy tegnap sokan jártak a városba s onnét az urak közül
félős híreket hoztak a világ állapota felől. Ezek a hírek bolygatták meg az
asszonyi népet, amelyik nem nyughatik, hanem ijedtében festegeti az ördögöt.
— Hagyni kell őket — mondom. — Ügysem az asszonyokon múlik a
háború.
Sógor azonban nem veszi kicsibe az asszonyi népet, mert azt mondja,
hogy a háború óta már senki sem bír vélök, különösen a városokban. Már
ott nyüzsögnek, ahol a férfiak, s hogy egyebet ne mondjon, most is hallott
egy olyan hírt, amelyiken el kell gondolkozni.
— No! — mondom.
— Igaz lehet-e — folytatja sógor —, hogy az amerikai elnök helyett a
felesége kormányoz?
— Ezt ki mondta? — kérdem.
— Azt beszélik.
Bár nem egészen a mi ügyünk az amerikai, nekem egy kicsit mégis szakmámba vág, mert három esztendőt töltöttem volt ott. De egy kicsi nem sok,
annyit sem tudok erről a dologról. Mégis élénken rázom a fejemet, mert nem
szeretném, hogy igaz legyen.
— Lehetetlen! — mondom.
Sógor helyesel s így szól:
— Az hát..
Miután így egyértelműleg. eldöntöttük á kérdést, ő kimegy a tornácba,
mintha az eredményt ki akarná hirdetni a "népnek. De egy kicsi idő múlva
visszajön s azt mondja nekem, hogy menjek. Nem kérdem, hova, hanem indulok utána. Elvezet, egészen a tornác végibe, honnét a völgy felett pompásan
lehet látni az egész keleti határt. Most búza van ezen a határon s a föld,
mindenütt végig, üdén tündöklik a zöld-szín árnyalataiban. Néhol csak lehellet a zöld, de más kövérebb helyen sötét és sűrű. A levegő pedig csillámlik
a föld felett.
Sógor kinyújtja a jobb karját s úgy mutat a határnak egy pontjára. S
közben azt kérdi, hogy van-e jó szemem. Erre összefut a szemöldököm s
olyan lesz a két szémem is, mint a tengerészeké: kicsi és biztos, amire mindig gyermekesen vágytam.
— Van! — mondom.
Messze, egészen a határ tetejében, kicsi sereget látok. Zászló lobog a kicsi
sereg élén: akkorácska innét, mint a madár szárnya csupán.
— A határkerülők! — szólok örömmel.
56

— Azok — mondja sógor.
Ha olyan fülem volna, mint a lónak, most. az ájtatos sereg énekét is hallanám bizonyosan. De mivel nem hallom, magam kezdem fújni, itt a tornácban, ahogy tudom: „Hogy a földnek bő gyümölcsét adjad, áldjad és megtartsad: kérünk Téged, hallgass meg m i n k e t ! . . . "
— Ezt fúják, úgy-e? — kérdem.
— Ezt, a nyulaknak — mondja.
S ahogy ott állok, egy régi húsvét jut eszembe, a háború első húsvétja,
tizenötben. Az ötödik gimnáziumba jártam éppen s a székely harisnya-viseletet akkor tettem le, húsvét napján reggel. Szép barna öltönyt kaptam a helyébe, zöld pontokkal volt teli hintve. Nagy napom volt egyébként is az a
húsvét, mert a hátárkerülőknek én voltam a vezére. Amikor kerülés közben
a szomszéd falu csapatával találkoztunk s meghajtottuk egymás előtt a zászlóinkat, én feleltem meg a másik falu szónokának. S amikor visszaérkeztünk a
faluba s a pap előnkbe jött az otthonmaradt emberekkel, akkor is én mondtam a beszédet. Ott állottunk az országúton, egy úti kereszt mellett, s az
egész falu színe előtt kellett bébizonyítanom, hogy nemhiába vesztegettem
könyvekre és tandíjra a pénzt. De tudtam én jól, mibe fogtam belé: s már
azelőtt egy héttel megírtam a beszédet. Négy hosszú oldalra terjedt, árkuspapíroson. S öt napig tanultam otthon á kertben, a zsenge füvön sétálgatva,
a szilvafák alatt. Főleg a háborús hősökről írtam, akik védték a határt és a
búzavetést, s akiknek vére megszentelte mind a kettőt. Egy szót se vétettem
el, olyan jól elmondtam a beszédet. Csak éppen azt számítottam ki rosszul,
hogy mikor sírjanak az emberek, mert a csitítástól még messze voltam, az
írás szerint, amikor egyre-másra bőgni kezdtek az asszonyok.
A retorika tudománya, mit az ötödikben tanultunk, a gyakorlatban nem
ütött bé.
Többet nem is folyamodtam hozzá soha.
Kérdés azonban, hogy a jövőben nem fogok-e mégis, hiszen ha efféle
iskolás szabályok szerint valaha bőgetni tudtam a népet, egyszer talán megpróbálhatom, hogy meg is örvendeztessem őt.
Lám, már fogalmazom is az ú j szónoklatot, de mielőtt eljutnék a velejéig,
megérkezik Gáspár öcsém, hogy a megállapodás szerint együtt menjünk az
ünnepi misére. Szép és gondos öltözetében olyan, mint egy vőlegény. Igaz,
elég fiatal is hozzá. Bémegyünk ketten á szóbába, hol körben a falákon áz
Ágnes zöld ágacskái pajkosan örvendenek nekünk. Gáspár leteszi a kalapját,
de csak akkor ül le, amikor én is leereszkedem az egyik kicsi barna székre.
Nagyon szeretem ezeket a kicsi barna székeket, mert nemcsak alkalmasak a
célra, hanem amellett vidámak és játékosak is, mint általában a házak és az
idevaló táj. Különös dolog, de ebben a percben ők ébresztik bennem az első
fájó érzést, a holnapi búcsú és elválás miatt. Aztán az öcsém komoly arcát
nézem, amelyen a természet nyugalma ül a tatáros bajusz körül. Ügy érzem,
ebben a meghitt együttlétben neki is meg kéne mondanom, hogy holnap
visszamegyek Kolozsvár városába. Nehéz szívvel teszem, de ha valaki, úgy
mégis ő fogja legjobban megérteni, hogy a katonának őrhelyére vissza kell
menni.
Gáspár komolyan tekint szemembe s arcának nyugalma néhány pillanatra megkomorul. Aztán így szól:
— Bátyám tudja, mi a. teendő.
57

Ahogy mondja, olyan íze van annak, hogy régi székely harcosok jutnak
eszembe, akik tábortűznél ülnek. Ritkán esik a szó, de akkor sors épül vagy
dől el benne.
— Anyámnak ne mondd meg — szólok.
— Jobb is — válaszol.
Néhány mondatban azt a kívánságomat közlöm véle, hogy legyen őrizője
az anyám életének, védője és gondozója neki, hadd tölthesse csendes nyugalomban hátralévő éltét. Aztán a gazdaságról ejtünk szavakat, majd annak a
gondolatnak kedveskedünk, hogy jó volna, ha én is valami házacskát akasztanék magamnak itthon.
— Bizony jó v o l n a . . . — mondom.
S a beszéd jut eszembe, amit Ágnessel folytattam a szép könyvekről és a
boltról. Akaratos ujjakkal végigsimítom a homlokomat s éppen akkor béjön
sógor is a szobába. Azt mondja, hogy indulhatnánk is szép lassan a templom
felé, ha ott akarunk lenni, amikor a határkerülőket fogadja a pap.
Hogyne akarnánk!
Kicsi idő múlva már megyünk is hárman, lassan és tartós vidámsággal,
szigorúan asszonyok nélkül. Künn az úton sem ereszkedhetik hozzánK asszonyi nép, hanem amelyik jön, illően köszön és kikerülve előz meg minket.
Lent a híd mellett egy közepes korú férfiú áll a kapuban. Vár valakit. Sógor
odaszól neki, hogy a tartozásból nem tudna-e megadni száz lejt. Annyit nem,
de húsz lejt odanyújt. Sóváran vet még egy pilantást a pénzre s azt mondja
sógornak:
— Osztán ne gyűjtsd meg a pénzt, mert bézárnak!
— Nem vagyok korondi! — nevet sógor.
Megkérdezem, hogy ez miféle rejtelmes beszéd, mire sógor elteszi a pénzt
és azt mondja:
— Lakott fenn a korondi hegyben egy öreg ember s neki a felesége.
Mind a ketten bolondultak a pénz után, kivált ha aranyból volt. Valahogy
gyűjtöttek is egy fazékkel, még a béke-világban. S eltették a pincébe, mint
a murkot. Volt nekik egy növendék szolgájuk, aki meggyanította a fazakat s
el is beszélte két embernek. Nem sok idő múlva gondolja a korondi ember,
hogy ő megnézi az aranyakat, de nem kapja a fazakat. Hijj, a kutyamindenit: el hamar a csendőrökhöz! Elé a kicsi szolgát s az szegény úgy megijedett,
hogy megmondta a két aranyos embert.
Itt sógor megáll, átalnéz Gáspárra s ketten kacagni kezdenek.
— Ebben nem látok semmit — mondom.
— Nem, n e m . . . — helytelenkedik sógor. — De a vége! Mert a két
tolvajt már eleresztették, ellenben a pénztulajdonos most is a börtönben ül.
— Ugyanbiza mért? — kérdem.
— Azért — mondja sógor —, mert a pénzt összegyűjtötte fazékba s kivonta a forgalomból.
Most már nincs különbség közöttünk, mert én is mulatok a dolgon. Pedig nem is olyan mulatságos, különösen a szegény korondi embernek. Dehát
mit tegyünk? Valóban csak nevetni tudunk, mert ha például oktatni akarnók
ennek alapján a népet, akkor mit mondhatnánk? Ugy-e csak azt, hogy senki
ne gyűjtse fazékba az aranyat s ne vonja ki a forgalomból a pénzt, mert lesújtanak az olyanra! Ha valaki bolondnak akar látszani, akkor manapság ennél jobbat nem is hirdethetne! Hiszen az egész székely nép között csak ez az
58

egyetlen korondi volt, aki kivonhatta pénzét a forgalomból. A többinek éppen
az a baja, hogy egy-egy kicsit szeretne kifogni a forgatagból, mint valami
örvényből a halat.
S gyengén ereszt a halászat.
Így tusakodtam az arannyal s az árnyékával, miközben Gáspár észreveszi,
hogy messze a hátunk mögött ereszkednek a határkerülők. Tudjuk, hogy melyik úti keresztnél lesz a fogadásuk s arrafelé vesszük az irányt. Amikor
megérkeztünk oda, a kereszt tövében meghúzódunk. Rajtunk kívül is már
vannak számosan. Nagy köszönések esnek s egyik-másikat én is megkérdezem az egészsége felől. Rokon is akad közöttük s úgyszintén olyanok, akik
apámnak voltak barátai. S igen sokan nekem, gyermek-koromban. Ennyi öszszefűződés mellett beszéd dolgában nemigen szorulunk meg, de ahogy javában
repdesnek közöttünk a szavak, egyszerre megszólalnak a harangok. Az ének
pedig kétfelől hallatszik fel: tova a kerülők ereszkednek örvendezve, itt előttünk pedig templomi ruhában a pap vezeti a fogadó sereget.
össze is érnek nemsokára.
Már jól lehet látni, hogy a kerülők élén nagy feszületet emel egy ember.
Búzakoszorú és óriási fonott perec csüng a kereszt tetejéből, leér a Krisztus
lábáig is mind a kettő. A három zászlót is zöldbe borították a sok búzakoszorúval, s két leány még a kezében is lógat néhányat.
A két sereg találkozik és a lobogókat földig hajtják egymás előtt. Ezt az
alkalmat hamar a lányok is megragadják s a gazdátlan koszorúkat a zászlók
rúdjának tetejébe akasztják, hogy ne dísztelenkedjenek az itthoniak se.
Jól sikerült.
A lobogók magosba emelkednek és előlép a madárlátta szónok, hogy elmondja: hol jártak, mit láttak s milyen a vetés. Nekihuzakodik s úgy kezdi
a beszédet. Hallgatjuk mind, s hallgatja a pap is. Az emberek arca enyhe,
mint a meleg kenyér; a papé pedig komoly, mint a hivatal-főnöké. S mellette
már nemcsak komoly a magos, öreg kántor, hanem egyenesen zord. Sok gyermeke van, nem rossz ember maga sem: jobb sorsot érdemelne tehát. Mert
ahogy itt áll, hosszú sovány testével és kicsi arcával, csizmában és szegényesen, hajítófának tűnik egészen, amely itt akadt meg, ebben a faluban.
A szószóló kimondja az áment és megcsókolja a kicsi feszületet, amelyet,
odatart neki a pap. Erre a figyelem feljebb emelkedik egy fokkal s egészen a
pap felé fordul. Magam is, mint a készséges termőföld, odaadással hallgatom
a szavait. Mingyárt a határkerüléssel kezdi s dicséri ezt a szokást, melyet őseinktől örököltünk. Majd határozottan jelenti ki a határról visszatért népnek:
— Jól tettétek, amit most tettetek!
Egy gazda, aki mellettem áll, odasúgja nekem:
— Csak azt nem tettük jól, amit az iskola ügyében tettünk.
Nem szólok semmit erre, de a tekintetem rögtön az iskolára tapad, amely
nem messze van innét s szemben majdnem. Három emeletes, nagy veres épület. Béillenék gimnáziumnak is, nemcsak állami elemi iskolának. Eszméje az
ádáz harcból született, mely a pap és a bíró között dúl. Felekezetit kellett
volna építeni, de amikor erről tanakodtak, ők ketten összevesztek. A bíró
nem jár templomba azóta, elhagyta vallásunkat és erejét a barátságra építette, melyet a román urakkal mértéktelenül kezdett szőni. Így épült négy esztendeig az állami iskola, kevés állami segítséggel, de sok pótadóval és erőszakos közmunkával.
59

Ki tudja: talán az Isten próbálta meg véle a f a l u t . . .
Mert igaz, hogy most románul tanítják benne a farkaslaki gyermekeket,
akik a nevüket sem tudják jól leírni magyarul: de bennem erős a hit, hogy
rövidesen és közös békével magyarra fordul itt is a szó.
Éppen ezen a mai napon ne hinne az ember?!
Lám, hitben és örvendezésben hömpölyög a nép is a templom felé; s ott
mise végén arról beszél a pap is, hogy hinni kell! Nem úgy, mint Mária és
Mária Magdolna, akik arról beszéltek, hogy ki fogja elhengeríteni a sírról a
követ, mivel ők bé akarják balzsammal kenni a Jézus testét?! S nem is úgy,
mint az apostolok, kiknek az ajtón keresztül, nyitás nélkül, megjelent a feltámadt Krisztus; s ők mégsem hittek benne, csak amikor kenyeret és mézet
evett előttük!
Azóta hinni kell, mert lehet.
Látom, a nép tud is hinni, mert ahogy templomból jövet özönlik széjjel
az utakon, csak derűt, jobbulást és jót beszél. S azt beszélünk mi is, ahogy
rokonokkal megbővülve mendegélünk hazafelé.
Vidámabban ebédet sem ettünk soha.
S utána úgy eltelik az idő, hogy mind csodálkozva emeljük fel a fejünket,
amikor temetésre harangoznak.
— Bátyám eljön-e? — kérdi Gáspár.
— Hogyne! — mondom.
Éppen akkor érkezünk a bíró háza elé, amikor az óriási halottas kocsi is
jön a város felől. Düledezik a rossz falusi úton s a nyomában omlik a nép,
mert mindenki látni akarja, hogy mit rendezett a bíró. Hamarosan megjön a
három pap is, ahogy az üzenet szólott volt; s mind a hárman béöltöznek a temetésre, ami húzza sokáig az időt.
Ott állok künn a tornác mellett, öcsémmel és egy-két rokonnal. S amikor
hallom, hogy végre szegezik bent a koporsót, mondom magamban; no, mingyárt látni fogom én is a bírót, aki olyan volt mindig, mint egy vadkirály.
Nem tagadhatom, tetszik nekem, hogy valaki ennyire erős legyen s ne t u d j a
megtörni semmi. De ahogy lehozzák a koporsót az udvarra s ott mögötte megpillantom a bírót, döbbenve húzódom magamba.
Mert felére fonnyadva és nyomorultul áll a dölyfös ember.
Űgy érzem, rögtön sírni kezdek.
De ő még nálamnál is többet és emberibbet érezhet, mert ahogy megmozdul a koporsóval a halottas kocsi, gyámoltalanul lendül a két k a r j a előre
és elcsukló hangon, mélyen a porból nyög fel mindenki előtt.
Az édesanyját szólítja, aki utolsó útjára már elindult.
Elfordulok és a nagy székely kaput nézem, amely gyászleplekbe öltözve
feketén meredezik.
— A temetőbe kimenjünk-e? — kérdi öcsém.
Halkan csak annyit mondok neki, hogy ő menjen. Aztán megfordulok és
egyedül felfelé indulok az úton. De hazamenni sincsen kedvem. Talán a mezőre, ahol egyedül lehetek; a rügyező fák és madarak között.
Ez jó.
Már le is ereszkedett az este, ámikor haza vetődöm. Sógor nincsen itthon,
valahol a korcsmában ünnepel, a többi erdei, munkásokkal, húsz lejjel a zsebében. Ágnes is nyájba készül. Egyedül anyám üldögél mellettem, de amikor
60

hazakísérem a buvákoló holdvilágon, akkor sem merem megmondani neki,
hogy útra indulok holnap délben.
,— Hol van sógor? — kérdem Ágnestől reggel.
..
Azt mondja, már egy órája is van, hogy elment. Mit akarnék véle?
— Szekeret kéne fogadni — szólok csendesen.
Ágnes csodálkozva tekint rám, majd elfordul és nehezen csak ennyit felel:
— Azt lehet kapni.
S ahogy ott állunk beszéd nélkül, hirtelen az anyám arca jelenik meg
előttem, majd a Gáspáré utána. Aztán a többi testvérek jönnek csillanással
és a sor végén a föld s az örökbéke nyugalmával megjelenik apám.
Rögtön hátamra vetem a kabátomat, hogy induljak a temetőbe. Sógor akkor érkezik éppen. Nagy bokorvirágot tart az ölében, fái és földi virágokat
vegyesen. Mosolyogva felém nyújtja és így szól:
— Sógor urat üdvözli a tavasz!
ölembe veszem a virágokat és úgy viszem a temetőbe. Messze bent van
az apám sírja, együtt a nemzetség régi halottaival, kiknek elejét még akkor
temették ide, amikor felütötték a temetőt. Nagy kereszt van az apám sírja
felett, barnul már erősen a cserefája s igen a bádog is felette. Magán a hompon kizöldült már a fű, egy-egy kövér ibolya is duzzad rajta. Mellette a testvéreim feküsznek, haton. Majd nagyapám és az ő fiai. Tovább dédapám
nyugszik és az ősök számosan.
ölemből odateszem a virágokat az apám. sírjára, hadd üdvözölje őt is a
tavasz, amelyet annyit és oly nehezen várt örökké. Aztán mozdulatlanul nézem a földet és az jut eszembe, hogy valamikor én is itt fogok feküdni.
Most csend van és heven süt a nap. Fénye zuhog a hatalmas temetőre és
a bádog, a sok kereszt tetején, ezer csillámban veri vissza. S e káprázatban,
az apám és az ősök sírjánál, vájjon feltehetem-e a kérdést:
— A miénk ez?
Nem tehetem fel, mert ez kérdés nélkül a miénk. Miénk a fény, amit
lelkünkbe fogadunk; s a föld, amelyen élünk és meghalunk.
(1938)
(Vége.)

í
61

V

ÁRPÁS KÁROLY

Baka István: Vörösmarty-töredékek
i

A koporsóra föld zuhog
A földre októberi zápor
Kocsmájából kitántorog
Az Űr a részeges sírásó
5

Vak gödrünk mint pezsgőskehely
Már megtelt habzó szennyes árral
S a sírt hol nemzet süllyed el
Köszönti Isten a világra
2

Beh mélyre süllyedtem beh mélyre
10 Sár mindenem minden tagom
Oh Isten megtalálsz-e végre
E szortyogó vak csillagon
A hüllőbőrű réteken
A dülledt hüllőszem tavak
15 Merednek rám oh Istenem
Vakíts meg engem Égi Vak
Nincsen remény nincsen remény
Az emberfaj tudom tudom
Tudom sárkányfogvetemény
20 E hüllőbőrű csillagon
Minden napom sár mindenem
Oh sárga hüllőszem tavak
Meglelsz-e engem Istenem
Fehér bot fénnyel Égi Vak
62

3
25

És bár szemében gyászköny ül
30 A nagyvilág megkönnyebbül
S a sírt hol nemzet süllyed el
Körültáncolja ünnepel
A vers először az Alföld 1987/2. számában jelent meg a 6. lapon, a szöveg
egyezik a kézirattal. A második közlés a Délsziget 9/1987. 3. oldalán található,
kéthasábos tördelésben. A két közlés között számos eltérés tapasztalható,
amely szövegromlásnak minősül: 14. sor: hüllőszem-tavak, 22. sor: hüllőszemtavak, 23. sor egy betűvel beljebb kezd, 25. és 27. sor egy-egy ponttal hoszszabb, 29. sor: gyászkönny található.
GONDOLATOK A ClM KAPCSÁN
A költőnek nem ez az egyetlen Vörösmartyhoz kapcsolódó műve. Az első
még 1972-ben, Leningrádban keletkezett, A tűzbe vetett evangélium kötet
azonos című ciklusában található Vörösmarty I. címen. A második az 1973-ban
született Vörösmarty, 1850., a Magdolna-zápor Prédikátor-ének ciklusában található. A harmadik ugyanitt: Vázlat A vén cigányhoz — 1974-ben írta. A következő a Fegyverletétel című verse 1975-ből, amely A tűzbe vetett evangélium című kötetében Vörösmarty II. címen szerepel. Jó oka lehet a szerzőnek
éppen Vörösmarty Mihályt idézni, emlékének utoljára a Nyugat első nemzedéke hódolt ilyen sok alkotással.
A szerzőnek e versében is az evokáció a meghatározó eszköze. Könnyen
azonosíthatjuk az ismerős sorokat: 7., 29., 31. — Szózat; 12. — A vén cigány:
10., 17., 18., 19. — Az emberek. Némi bizonytalansággal az Égi Vak kapcsolatba
hozható az Előszóval, de a hangulat, a kifejezések, az eszmék még a következő Vörösmarty-verseket is idevonják: Az élő szobor, (Ha gondolok
rád...),
Gondolatok a könyvtárban, (Setét eszmék borítják...), Mint a földmivelő és
a (Fogytán van a' napod...). Ezek a versek a kételkedő, a bíráló Vörösmarty
alkotásai, aki esetenként a pesszimizmusig sodródva, de mindig a realitásokra
figyelve, vizsgálja a magyarság és az emberiség viszonyát — e keretben kutatva a nemzet sorsának lehetőségeit. Ne feledjük, Baka 1972-ben, 24 évesen
írja első Vörösmarty-versét, 38 évesen az eddigi utolsót, ám a korkülönbség
nem játszik szerepet: ráhangolódott a nagy előd korára, művészi szemléletére.
A korélményhez Petőfi Sándor, Liszt Ferenc és Széchenyi István életműve segítette, így nem véletlen a megidézésük: Petőfi; Liszt Ferenc éjszakája
a Hal téri házban, Bálcsillagzat, Szekszárdi mise; Döbling. A mű hangulatát
idézik még a következő művek: Jövendölés egy télről, Körvadászat, November, ősz, Szürkület, Tavaszdal, Trauermarsch, Végvári dal (Balassi-ének címen) és a Háborús téli éjszaka. Ezekben az alkotásokban találkozhatunk ro63

kon gondolatokkal, kifejezésekkel, szavakkal és rímpárokkal. Mindezek hálójába fogva közelítünk majd a Vörösmarty-élményhez.
Ejtsünk néhány szót a cím második tagjáról. Klasszicista hagyományt
követne költőnk, amikor minősíti a versét, vagy a romantikához nyúl vissza
— ott adtak először „polgárjogot" a szabálytalanságnak? A kérdést nem tudjuk megválaszolni. Gondoljunk azonban a két nagy „töredékes" költőre:
Arany Jánosra és József Attilára! Véleményünk szerint a töredék nem a befejezetlenség, hanem a befejezhetetlenség dokumentuma; mondhatnánk: ennek bátor bevallása, őszinte elfogadása. Nem az elgondolhatatlan, hanem a
megfogalmazhatatlan szüli. Megírását, befejezését az a felelősségérzet tiltja,
amely tisztában van a nyelvi rögzítés korlátaival. A töredék az elhallgatás és
az elhallgattatás határmezsgyéjén áll — ebben azonosítható a kiábrándult,
kifosztott Vörösmarty politikai jövőképével. A töredékesség nem műfaj, nem
verstípus, hanem állapot: a tanácstalanság, a kiszolgáltatott tehetetlenség
nyelvi megjelenítése.
DE IMITATIONE VÖRÖSMARTY?
Nem véletlenül idézzük Kempis Tamás nevezetes művének a címét, óhatatlanul fölmerül a kérdés: valóban csak Vörösmarty követéséről lenne szó?
Ha a sor- és kifejezésátvételek elfogadásával olvassuk a művet, akkor sok,
reformkorra és a bukásra utaló szóval és képpel találkozunk, nem egyet
Vörösmartytól ismerünk, például sár, köszönti Isten, nagyvilág, zuhog. Vannak viszont olyanok, amelyek — bár a dunántúli Mestert idézik — Bakaszavak: szortyogó, hüllőbőrű, hüllőszem. A legkevésbé érhető tetten a 24.
sor — mégis Vörösmarty érződik belőle.
A ritmus alapvetően jambikus, de bimetrikusként is értelmezhető: a 2—
3—4 ütemű hangsúlyos tagolás (különösen a 8-as sorokban) sajátos zenei hatást kelt. Keresztrímmel kombinált párrímei ismerősek, például A vén cigány,
Az emberek rímszerkezetéből. Rímfajtái is a példaadót idézik, többnyire aszszonáncok, két szótagúak, jobbára hímrímek. Nem alkalmaz refrént, ám a soregyezések, a párhuzamos szerkezetű sorok hasonlóan emelik ki a fontosabb
gondolatokat.
A helyzet-vershelyzet összevetéséhez szükséges megismerkednünk a vers
keletkezési körülményeivel. A költemény első strófáit 1986 februárjában szülőföldjén, Szekszárdon írta. Ekkor keletkezett a Balcsillagzat című Liszt-verse,
ekkor fordította Tarkovszkij kötetét. A vers ekkor 3 versszakból állt, Liszt
Funerailles című darabja ihlette, s a költő egy készülő Liszt-ciklusba vélte beilleszteni. Az elkészült mű azonban kirítt volna a ciklusból, túl erős volt benne
az indulat, a szenvedély — így félretette. Az esztendő június—júliusának irodalmi, irodalompolitikai, politikai eseménye, a Tiszatáj-ügy váltotta ki benne
azt az igényt, adta azt az ihletet, amit versbe kívánt rendezni. (Volt már erre
példa Baka életművében: a Fegyverletétel című verse az 1975-ös Tiszatájügyhöz kapcsolódott — Hia Mihály távozása a szerkesztőségből.) A 3. versszakot a költő megsemmisítette, s az 1—2. versszak lett a későbbi mű első
része. Ehhez készült a második és a harmadik rész, a verset az év októberében fejezte be. A versnek nincs évfordulós aktualitása.
Noha a helyzet hasonlítható az öreg Vörösmarty korához, s bár felfedez64

hetünk kapcsolatot a két létélmény között, de a keletkezés körülményei érzékeltetik: önálló alkotásról beszélhetünk. Szó sincs a latin szó „követés" értelméről. Ám az imitáció kifejezés mégis helyénvaló. Korunkban a meg-megújuló neoavantgárd és az újnépies kísérletek mellett egyre nagyobb tért hódít egy sajátos világértelmezés, amelynek műalkotásait talán a klasszicizmus
fogalmaival írhatjuk le megközelítő pontossággal. Az alapélmény az értékszegény, értékhiányos vagy éppen az értékvesztő világ jelensége: a különböző
etikai rendszerek nemcsak tudati szinten mondanak csődöt. Az ember alkotta
társadalomból, a civilizált világból kirekesztődik az ember. Az írástudók
többsége egy korábbi, konvencionálisan értéktelített állapotot emelne példának a romantikus és a klasszikus világszemlélet összefonódásának eredményeként. így válik a példateremtéshez elengedhetetlen eszközzé az evokáció, a beleérzés, az imitáció, a reminiszcencia. Az eredetiség nem a tartalomban jelentkezik követelményként, hanem a minél gazdagabb utalási rendszerek létrehozásában. Ez vezethet el az illúzió elvetésével a pozitív világegész ideájához,
az ezt megvalósítani kívánó, az ehhez hasonulni akaró törekvés felkeltéséhez.
A műalkotás értékét az Örökség művészi megtartása adja. Ez azonban nem
jelent elzárkózást, művészi belterjességet. Éppen az alkotó-befogadó viszonyát
újítja meg, hiszen az utóbbi aktív közreműködésére számít a „kód" megfejtésekor, s ez az aktív közreműködés a meggyőzéshez vezet az alkotás filozófiai jelentésének elfogadásával. Az olvasói többletmunka, a műveltségi háttérré vált elemi élmények megmozgatása/megmozdulása kelti fel a talán elnyomott, talán elfelejtett igényt: nem így kell élni.
A klasszicizáláshoz, az értékőrzéshez az univerzalitás jelzője is hozzátartozik. Ne zavarjon (és ne tévesszen meg) bennünket a nemzet szó jelenléte, nem
a politikai aktualitás szerepelteti. A klasszicista eszközökkel építkező mű nem
allegória, nem „a magyar nép zivataros századaiból..." burkát hordozza,
kénytelen-kelletlen. Baka István úgy gondolkodik a jelenben, hogy elkerüli a
beszűkülés: a divatos nacionalista érzékenység vagy a hivatalos kormánypolitika propagandistájává válás zsákutcáját. A műfordítások igényességén
nevelődött költő kivételes beleérző képességével és a merész evokációkat megalapozó kiterjedt műveltségének a felhasználásával nyit ú j szakaszt a költészetében. (Vegyük példának csak egy versét, az Aeneas és Dido címűt!) Nem
szerepeket játszik, hanem segítségül hívja azokat, akiknek szavát nem lehet
nem meghallgatni: Ady Endrét, József Attilát, Liszt Ferencet, Széchenyi Istvánt, Vörösmarty Mihályt és Zrínyi Miklóst.
Lehetne-e másként magyarságunknak az emberiséghez és az emberséghez
kapcsolódó értékeire figyelmeztetni? Bizonyára igen. Ez a másik út azonban
eltávolítaná őt attól a feltételezett költőhivatástól, amelyet mi is költőinek
tartunk. Baka elsősorban k ö l t ő nek tartja magát, a magyar nyelv művész-mérnökének, nem politikusnak.
A Vörösmarty-töredékek
azt a Vörösmartyt idézik, aki 1849 után is tudott
(és mert!) Európa-emberiség keretében gondolkodni:
„... lesz még egyszer ünnep a világon".
Ugyanez a Vörösmarty-kép jelenik meg Arany János
Rendületlenül,
Magányban, és Babits Mihály — A könnytelenek könnyei — verseiben is.
65

A VERS MEGKÖZELÍTÉSE
Már a nyomdai tükör fölvet egy kérdést: minek vegyük a 3. rész 1. versszakát? Ez ugyanis bizonytalanná teszi a hármas szimmetriát: 2—4—2. Semminek mégsem tekinthetjük, hiszen akkor a költő nem jelölte volna. Ragaszkodva a költői szándékhoz, értelmezésünk során ezt a négy sort is adottnak
vesszük, ezért számoztuk be a többivel egyenrangúan.
A ritmus és a rimelés diszharmóniája Liszt és Vörösmarty rapszódiáira
emlékeztet. A hangtani kutatás nem vezetett egyértelmű eredményre. A névszók többsége statikus képet idéz, amit csak erősít, hogy az igealakok zöme
kijelentő módú, jelen idejű. Sajátos hangulatra következtet, hogy a létige
csak tagadó alakjában fordul elő. Baka nemcsak nem él a képi megformálás
eszközeivel és lehetőségével, de választott jelzői is egy taszító, ellenszenves
világot tárnak elénk. A vers szókincse puritánul egyszerű: a jól választott,
többször ismétlődő, illetve az evokatív (felidéző) szavak jelentésudvara hordozza az üzenetet. A mondattani megközelítés csak hipotetikus lehet az írásjelek hiánya miatt (ez a hiány az alkotó lélek állapotára is utalhat).
Két motívumra hívnám fel a figyelmet: a vak és az Isten előfordulására.
A 3/2. és a 2/3. versszakokból mindkettő hiányzik, s mert e versszakokban a
legerősebb a Vörösmarty-hatás és jelenünk rajza — így a két szakasz között
átívelő eszmei kapcsolat fényében a nietzschei mondat olvasható: Az Isten
meghalt. A vak szóhoz a sötétség képzete társul, az Istenhez pedig a világosság és a mindentudás. Előfordulásuk sorrendjében módosulás történik: az Isten
jelentése a visszájára fordul, így jön létre Baka István egyik legfélelmetesebb
leleménye, az Égi Vak megnevezés. Van ugyan a kifejezésnek rokon párja, de
egyik sem ragadja meg ilyen pontos és ugyanakkor sokértelmű körülhatárolással napjaink emberének Isten-fogalmát.
A VERS ÉRTELMEZÉSE
Az első sor temetést idéz. Ritka alakzattal él a költő, a zeugmával: az
első sor állítmánya, a zuhog (amely itt metafora is egyben) a második sorra
is vonatkozik. Az eső képe adja meg alaphangulatát az ösz és a Szürkület
című versének is. A két tagmondatot összekapcsolja a halmozás is. A föld és
az eső azonosítása gondolatunkat az antik őselemekig íveltetné, ha az életről
lenne szó — ám itt a halál van jelen. A versindító szituációt behatárolja az
októberi zápor. Nem kell az ihlető Liszt-darabig visszanyúlni (amelynek alcíme 1849 októbere), hogy Vörösmartyról és októberről, temetésről eszünkbe
jusson: mi is kapcsolódik történelmünkben ehhez a hónaphoz. Bár a gyászoló
gyülekezet megnevezése, leírása hiányzik, ez a temetés/temetkezés a Szózat
sorait idézi:
„... a temetkezés fölött
Egy ország vérben áll."
t A következő sor alliterációja a hangsúlyozott helyzetben távoli emlékképet idéz: „Én túllépek e mai kocsmán". Ez a kocsma egyaránt jelentheti
a világot és a mennyországot, de ez a metaforikus kapcsolat csak a 4. sor felől igaz. A 4. sorban találkozunk az első merész metaforával: Az Űr...
sír-

66

ásó. Baka a versben sajátos antonomáziát alkalmaz a Teremtő jelölesére:
Ű r — Isten(em) — Égi Vak. Ehhez a szinonímasorhoz az első lépcső a megbotránkoztató azonosító minősítés: részeges. A részeges sírásóban önmagában
nem lenne semmi rendkívüli: megértjük, elnézzük, hogy alkohollal tompítja
érzékeit. De ez a metafora istenkáromlás! A sírásótól azt v á r j u k el, hogy sírt
ásson, halottat temessen. De az Űrtól? S mit még, ha részeges?
A zuhog és a kitántorog rímhelyzetben található igék jelentésudvara sem
áll távol egymástól, a zápor és a sírásó pár pedig amellett, hogy a víz—
könny—halál azonosító asszociálását váltja ki, a zuhoghoz és a kitántoroghoz
is kapcsolódik.
A második versszak ú j r a konkrét képpel indul, mégis nehéz az értelmezése. Korántsem az egyszerű hasonlattal van gondunk, hanem a vak gödrünk
szintagmával. Korábbi versei egyikében már előfordult hasonló szókapcsolat:
„Bánatunk

üres

szemgödör"
(Vörösmarty, 1850)

Ez még nem könnyíti meg a dolgunk. Az kétségtelen, hogy hozzánk közelállót temetnek, sőt az is lehet, hogy a gödör nekünk készült, magunknak ástuk. De az oximoron metaforikus jelentése még mindig nem tárul fel előttünk. Az asszociáció a szimbólum felé vezetne, ha ennek nem mondana ellent
a következő sorokig terjedő egyszerű hasonlat.
Meggyőző a pezsgőskehely-kép.
A pohár formája fölidézi a tartójára erősített, félbe vágott földgömböt. Félreérthetetlenül kapcsolódik ide a 8. sor állítmánya. A habzó ... árral metaforája eredetileg a pezsgőhöz kapcsolódott,
de valójában a 2. sor októberi záporához. Így válik ú j r a konkréttá az elvont
jelentéssor, ezt erősíti a láttató jelző, a szennyes is. Hasonló képet mutat be
a
Szürkület:
„A menny kilép medréből, szennyes árján
felhők — felpuffadt angyaltetemek
—
sodródnak és keringenek,
a süllyedő nap örvényébe
bukva."
Amivel gondunk van, az a világra szó. Ha a sír/föld a kehely, akkor a
szó az univerzumot jelenti. Ám ne feledjük, hogy előtte a nemzet szó is szerepel, evokatív helyzetben! Ehhez viszonyítva a világ a Föld lakosai, az emberiség. Akármelyik metonimikus értelmezést választjuk, a megidézett Vörösmarty az, aki „az újkori magyar költészet történetében a felekezeti harcok
megszűnte után először alakított ki olyan képet, amely bekapcsolja a magyar
nemzeti gondolatot az európai szolidaritás eszmekörébe.". (Szabó G. Z.—Szörényi L.: Kis magyar retorika, Bp. 1988. 91. old.) Az idézetben található sír
az 1. és az 5. sorhoz kapcsolva összezárja a verset. Ezt a zártságot a rímhelyzetben található szavak kapcsolata is megerősíti: a pezsgőskehely
árral
telik, amely ár a világ szóhoz is kapcsolódik. A rímek helyett/mellett a tiszta
felező nyolcas a 3. és az 5. sorokat emeli ki. A személytelenség és a személyesség ellentéte szétfeszíti az első részt, az Isten jelenléte: részeges — sírt —
pezsgőskehely köszönti, összekapcsolja. Szeretném arra is fölhívni a figyelmet, hogy Baka a szállóigévé vált sor közbevetését mai jelentéssel szerepelteti versében, nem az eredeti országos pusztulás értelemben.
67

A 2. részre végig a személyesség a jellemző. Ám ez az egyes szám első
személy nem a költő vallomása, amely legfeljebb együttérzésünket, részvétünket kelti föl. Baka már a címben jelezte, hogy Vörösmartyt idézi meg, nem
ő fog megszólalni. Ez a beleérzés, ez a művészi alakoskodás a népköltészetből
ismerős lírai én helyzetét teremti meg (vagy egy karneváli álcát nyújt felénk). Könnyen azonosulhatunk a költői énnel, önvizsgálatunk kényszerít is
rá. Jelentős érzelmit hatása van a szóismétlésnek, de az archaizáló jelzés arra
is utal, hogy nem kívánja olcsóvá tenni ezt az eszközt. Hasonló szerepe van a
süllyed ige módosított megismétlésének, de az igekötő elmarad, a jelen idő
helyett múlt idő szerepel, s míg az előző helyen a nemzetre vonatkozott, itt
az egyénre, és bakai befogadói. A verssorról József Attila kései verse is
eszünkbe jut:
„Nem emel föl már senki
belenehezültem a sárba"

sem,

Szomorúan ismerős a kép: a földbe vájt sírgödörbe esővíz folyik, sárrá
válik minden — itt a válasz a gödrünk kételyeire: a mi sírunkról, az én síromról van szó. Az elevenen eltemetkezés Dante poklát is idézi. (Figyeljünk:
ez a temetés mise nélküli, szertartás nélküli, harang és ima nélküli!) Eszünkbe juttatja a Fegyverletétel másfél sorát:
„Gyászunk sötétlik, mint a vérben
megalvadt rög feketesége"
S ezt még mindig lehet tovább fokozni: a 10. sor, a halmozás (mindenem— tagom) érzelmi erősítését növeli a metafora és a metonimia képi aszszociációja, valamint, hogy a mondatrendezés a nyitó két sor zeugmáját is
idézi (így kapcsolja a részt az egészbe). A sár ... tagom a Biblia teremtésmítosza mellett a hiányzó katolikus temetkezési liturgiára is utal. A tagom
szinekdochéja is a biblikus hangulatot erősíti. Az említett kifejezések hasonló
értelemben két Vörösmarty-versben ismegjelennek: Az emberek, Az élő szobor.
A 11. sor kétségbeesett felkiáltással indít, az Isten azonban itt még
ugyanolyan kívül-/felülálló, mint a 4. és a 8. sorokban. Megtalálsz-e
végre,
kérdezi a költő — mi is bizonytalanok vagyunk. Ha a hagyományos Istenképet nézzük (legyen példánk Ady Endre A Sion-hegy alatt című verse),
akkor ez metatézis, hiszen mi nem találjuk az elvesztett Istent, nem pedig
fordítva. Nekünk van nagyobb szükségünk Reá — de itt nem egyértelmű a
hagyományos jelentés. Igaz, a hagyományban is előfordul, hogy az Isten keres
(Móz. I. 3., 9., 10.), de akit keres, az a bűnös ember. Ady ezt így fogalmazza
meg az „Ádám, hol vagy?" című versében:
Nagy, fehér fényben jön az Isten,
... Nap-szemét nagy szánalommal
Most már sokszor rajtam
felejti...
Azonban ne feledjük, ez az Isten részeges, sírásó! Kinek kire van szüksége
— a kérdést nem tudjuk megválaszolni.
88

Ezután kapjuk az igazi, evokációra épülő helymeghatározást, melyhez két
megszemélyesített jellemző társul: szortyogó vak csillagon. Ne keressünk
kozmológiai ellentmondást, Vörösmarty szóhasználatában még nem különül el
a bolygó és a csillag szó jelentése. Sajátos ellentét feszül a 9. és 12., valamint
a 10. és 12. sorok rímszavai között: mélység és magasság, kicsinség és nagyság rendelődik egymáshoz. Nemcsak szavaiban áll előttünk Vörösmarty, hanem gondolataiban is. A 13. sor nyitóképe már korábban körüljárt tájat idéz
(November, Jövendölés egy télről, Trauermarsch), azonban e metafora értelmezéséhez kevés segítséget kapunk a költőtől. (Legközelebb talán a Vázlat
A vén cigányhoz következő sorai állnak hozzá:
„Csillogjatok keserű nyáltól
virág-kinlódású
szavak!"
A síkos tapintásképzet, a rozsdás nedvesség élőreutal: hüllőszem
tavak
— az egész kép a sárkányfogvetemény
kikövetkeztetett visszasugárzása. Egy
világot teremt a költő, egy szóból! A 14. sor metaforájához már nagyobb háttérrel dolgozhatunk:
„E tó — az ég kifolyt szeme
vagy Istené"
(Vörösmarty, 1850)
A hüllő-előtag mint közös colon összefűzi a réteken és a tavak szavakat.
Föld és víz kapcsolódik egymáshoz, akár az 1. és a 2. sorban: föld, víz és fű
— emlékezzünk a Zalán-mondára: az ország jelképe is ez!
A merednek megszemélyesítéssel ez a hüllőszerű lény velünk lépAéphet
kapcsolatba. E képnek is van párja, bár a Körvadászat nem Vörösmartyvers:
„A tó partján döglött halak
hevernek, mint kivájt szemek, — a vizék
megvakultak."
A félelem, az iszonyat, a rettegés szakítja fel,a kiáltást: oh Istenem. Nagyon
fontos, hogy most történik a váltás, a személyes Isten jelenik meg: Té az én
Istenem vagy. Van ebben valami mélységesen gyermeki: ha veszély közelít,
akkor védjetek meg tőle: ha nem látom a szörnyűséget, akkor nem létezik.
Az igazán félelmetes kép azonban az azonosulásra, a védelemre választott
Isten körülírása: Égi Vak. Korábban már beszéltünk a lehetséges értelmezésről, most már látjuk, hogy a felszólítás paradox igazsága való. S most szólnunk kell egy mellékjelentésről is. Égi — mi vakít? A nap. Ábrázolása szemhez is, cselekvő lényhez is hasonlít, gondoljunk csak a pogány hitvilág, az
Aton-vallás, a hellenista Napisten vagy a Szentháromság jelképeire! Hogyan
lesz belőle vak? A metatézis segítségével. A hártyásodó, kásásodó vízen nem
tükröződik, más időben sárga. Az Égi Vak Naptól történő eredéztetését támasztja alá a rímhívó szó is, mindkét esetben tavak. Baka Isten-képéhez a
Vörösmarty, 1850. mellett adalék lehet a Tavaszdal Istene vagy a Háborús
téli éjszakáé.
A 17—19. sorokban Az emberek című Vörösmarty-vers befejező két sorát
nafc megfordított idézését toldja meg az áthajlás közbevetésével. A három69

szoros tudom állítás, amellett, hogy reduplicatio, a Gondolatok a
könyvtárban
rezignált világszemléletét képviseli, mégsem minősül evokációnak. Ez a háromszoros tudom az 1986-os Vörösmarty szava, nem az 1846-osé. A versszak
zárósorában összevonja a 12. és 13. sor állításait, s a mutató névmással hangsúlyosan is kijelöli a helyzet: a Földről van szó, itt él, itt
sárkányfogvetemény
az ember. A remény lehetetlenségét nemcsak a hozzákapcsolódó állítmány biztosítja, hanem a rímválasz jelentése is. S a tudom arra is vonatkozik, hogy
a költő előtt nincs ismeretlen, pontosabban nincs lehetséges reménykeltő ezen
a csillagon. A csillag és a remény szavak, bár nem rímelnek, összetartoznak,
de a toposz kapcsolata itt igen halvány, a sárkányfogvetemény
mindent elhomályosít.
A következő versszak alapvetően a kontaminációra épül. A 21. sor némi
jóindulattal epanodosznak is felfogható, az egyetlen kifogás, hogy a tagom
helyett a napom szerepel. Azonban — a napom ugyanolyan metonimia, mint
a tagom, s a tér-idő azonosságát nemcsak a nyelvtani elem erősíti, hanem a
jelentés is: lényegében az életemről van szó. A pejoratív állítást/ítéletet követő 23. sor csak a felkiáltással és jelzőjével különbözik a 14.-től. Elképzelhető, hogy a sárga szin az évszakok váltására is utal, s így a helyzet változatlanságára, változhatatlanságára. A 23. sor igen távolról, csak jelentésében
ugyancsak epanodosz (a 11.-hez kapcsolódik). Ám pont a jelentésében van
a különbség is. A megtalálsz-e keresést tételez fel, céltudatos kutatást. A meglelsz-e az Égi Vak lehetőségeit. Ez a félelmetes Isten, az én Istenem csak
véletlenül találkozhat velem, s még az sem biztos, hogy nekem jót hoz ez a
találkozás. Ugyanezt húzza alá a rímhívó mindenem — Istenem kapcsolata is.
S itt lép ki a versből az Isten, itt lép ki a költő (vágyott Istenéhez hasonulván), itt válunk ki mi is. Immár kívülről tekintjük ezt a részt, s látjuk, mit
emel ki a felező nyolcas ősi, harmonikus üteme: a 10., a 15., a 17. és a 21.
sorokat. Jelentésük kulcs a második részhez, megoldása az egész versnek, bevezetés abba a pesszimista gondolkodásba, amely immár uralja a művet.
A vakság is itt tűnik el — te most már láss! —, de a költő előtte még
határozott és éles képet éget retinánkba és emlékezetünkbe: Fehér bot fénynyel. A kifejezésben egyszerre ér össze a vakot jelző segédeszköz színe és
érintése, valamint a vakító ívfény képe. Ez a „megvilágítás" azonban m á r
nem visszafelé mutat, hanem előre.
q
Sokat töprengtem a harmadik rész 25—28. sorain. Véleményem szerint
ennek a kipontozásnak a korábban már említett hallgatáson kívül szerkezeti
jelentősége van. Feltételezésem alapja Baka néhány misztikus és kabalisztikus
hangulatú műve, például Vasárnap délután, Transzcendens etűd, A kisfiú és
a vámpírok, Margit, A korinthoszi menyasszony, Hurok-szonett, Mágikus szonettek. Álláspontunk szerint itt nem a 7:4, 4:3 látható arányáról van szó.
Baka szerkezetrendező elve a harmónia. S találhatunk ilyen harmonikus
arányra! A Fibonacci-sor 1:2, 3:5, 5:8 aránypárjaira gondolok; a megcsorbított teljesség hibájával és hiányával is a romantikus művészek által kedvelt
nevezetes aranymetszésre. Kövessük nyomon a szerző megoldását:
1:2 az arány, mert három részből áll, és a második terjedelme megegyezik az első és harmadik rész terjedelmével. Ezt az arányt más összefüggésben
is kimutattuk — ugyanakkor éppen ennek megtervezett módosulása visszanyúlhat a maniorista esztétikáig is.
3:5 az arány, mert az első és harmadik rész létező versszakai nem egyes
70

szám első személyben íródtak. Ezt támasztja alá a sorhosszúság is: az 1—3.
versszakokban 8/9-es sorok váltakoznak (az 1:2 arányt erősíti, hogy a 3. versszakban 9/8-as a váltakozás — a szembefordítás itt belső cezúra is egyben),
a 4—8. versszakok pedig 8 szótagosak.
Az 5:8 aránypárt már az Isten-motívum vizsgálatánál fölfedezhettük: a
hiány az 5. és 8. versszakot emelte ki. Ehhez az arányhoz vezetnek az evokáció-előfordulások is: 1., 2., 3., 5., 8. — a versszakok számozása is a Fibonaccisor elemeit adja. ö t alkalommal fordul elő az Isten valamelyik szinonimája.
A vers egyik gyújtópontja az 5. versszak, a 8.-ban pedig a Szózat-idézet ismétlődik. A két kiemelt versszak szerkezetében is azonos: idézetrész—idézetrész—idézetrész—saját gondolat. Tisztában vagyunk azzal, hogy ez nem a tudatos komponálás eredménye, de éppen az elmélyült kor- és Vörösmartyélmény, a zenei hatással párosulva teremthette meg azt a belső harmóniát,
amely a versben megtestesült. A disszonancia, a csorbaság, a hiány utal a
nevezetes Ady-sorra:
„Minden Egész

eltörött"

s nem tévedünk, ha állítjuk: Vörösmarty megélte ezt az élményt!
A 29. sor módosított Vörösmarty-sorral indul. A két mellérendelő kötőszó
szerepeltetésével a záró versszak egyaránt kötődik a létező 1—24. és a kipontozott 25—28. sorokhoz, hiszen a végkövetkeztetés — éppen mert ú j egységről van szó — az előzőekből következik. A gyászköny ül a Szózat magversének befejező két szava, utána már csak a némileg változtatott keretsorok
következnek. Baka István azonban nem így zárja a versét. A 30. sorban szereplő nagyvilág metonimia egyrészt a „népek hazája", másrészt, helyi előfordulása miatt az „ember millióinak" jelentésében az emberiség szinonimája.
Ez a nagyvilág azonban nem úgy viszonyul a nemzethez, ahogy a Szózatban
tanultuk. A megszemélyesített nagyvilág megkönnyebbül.
Hol van
itt a szolidaritás, a keresztény felebaráti szeretet, a szocialista internacionalizmus? S ekkor még csak az ige egyik jelentését vizsgáltuk: ,örvend, hogy
gondja kevesebb, hogy egy probléma a közreműködése, áldozatvállalása nélkül
megszűnt — egy törléssel minden megoldódott'. Jelen van itt egy sajátos retorikai eszköz is, az úgynevezett ambiguitas. Vegyünk egy példát a megvilágításához Bereményi Géza dalszövegéből:
S trónjába nyugodt urak beültek
Székelvén béke és harc között"
(Dal a ravaszdi Shakespeare Williamről)
A székel ige egyaránt jelenti az uralkodást és az ürítést, s ez a kettősség
szatirikus, szarkasztikus, groteszk jelentést ad az egyébként választékos mondatnak. Ugyanez tapasztalható esetünkben is, a megkönnyebbül szónak is van
egy ilyen jelentése, bár nem konkrétan kapcsolódik a székeléshez, éppen úgy
lehet szó hányásról, vizelésről vagy szellentésről. A korábbiakban említett
karnevál vagy farsang képéhez kapcsolódik ez a durva asszociáció, eszünkbe
juttatja Bahtyin Rabelais-tanulmányát. A fenséges és az alantas téma, a tragikus és a szarkasztikus hangnem azért fonódhat össze a nemzethez kapcsolva, mert mi vagyunk ennek a megkönnyebbülésnek az okozói. Mindent elkövethetünk, lehet nálunk „annyi szív . . . onta vért", „annyi hű kebel . . .
71

Szakadt meg a honért", „buzgó imádság", „epedez Százezrek ajakán", vagy
akár a „Szabadság hosszú", „véres" harca —
A nagyvilág
Körültáncolja

megkönnyebbül...
ünnepel

Félelmetes koegzisztencia: gyászköny ül — megkönnyebbül!
Kire számíthatunk? S hiába a protestáns ének: Tebenned b í z t u n k . . . , ha a Te is csak Égi
Vak. Jusson eszünkbe, hogy párhuzamos helyen, az első rész végén az Űr,
a részeges sírásó, kelyhét köszönti a világra, azaz csatlakozik az ünneplőkhöz!
Hasonló pokoli képet Babits fest a trianoni béke évében:
egy örült nemzet eleven
megnyílt sírjában áll.
S a sírt népek veszik
öröklő
káröröm...

körül,

A költői világleírás mindig viszonylagos: a világ és az alkotó személyiség
kapcsolatát kell megragadnia úgy, hogy a mű örökké közvetítse ezt az emberi
léptékűvé formált élményt. Az értelmező/befogadónak más utat kell követnie, hiszen ő már egy másik világgal áll kapcsolatban, amelynek a m ű is
része: így a valóságismerethez hozzá kell kapcsolnia a költői személyiség ismeretét, és át kell fognia a költői világ kiterjedését is. S mert közben önmagától nem képes elszakadni, a szubjektív szemlélet elkerülése érdekében
egyezményes kategóriákkal próbálja megkönnyíteni a munkáját.
Az eddigiekben struktúráira, élemeire bontottuk a művet, így kíséreltük
meg értelmezni a hatásmechanizmusait. Hol kételyeinknek, hol meggyőződésünknek adva hangot, megpróbáltuk föltérképezni ezt a terra incognitát.
A következőkben az egész művet kívánjuk megítélni, hogy elhelyezhessük a
lírái alkotások között.
Ha összegezzük a szavak jelentéseit, a képek asszociációit, akkor láthatjuk, hogy vagy csupa negatív értéket említ: elveszettség, mélység, halál, reménytelenség, sár, sír, vakság; esetleg állít: nincsen remény, vagy látszólag
pozitív, de ténylegesen negatív leírással találkozunk: az Isten áldomása, a
nagyvilág örvendezése. Könnyű megállapítani, hogy a vers az
értékszembesítő
verstípushoz sorolható, azzal a megszorítással, hogy az értékvesztésnek, az
értékvesztettségnek nem egy korábbi állapot az ellenpólusa, hanem a befogadó
magyarságtudatának, magyar kultúrájának az értékei. Az erre való utalás,
hivatkozás rendkívül erős érzelmeket vált ki és mozgat. Bár Baka klasszicizáló eszközökkel él, s a mű tragikus szemlélete megengedné, mégis merész
lenne alkotását az elégia műfajához sorolni. A romantikus költőt idéző víziók,
a felkorbácsolt szenvedélyek, a látszólagos korláttalanság a rapszódia felé
mutatna, de bizonyosan nem állíthatjuk: a mű rapszódia. Nem feltétlenül
szükséges a romantikát példának állítani a műfaji szabályok megsértéséhez,
noha kétségtelen, hogy ez a szabadság, nemcsak a vers témája miatt, onnan
eredeztethető. Napjaink költészetére is igaz a műfaji, műnemi, művészeti ágra
vonatkozó szabályok el nem ismerése. Baka verse az elégia és a rapszódia
sajátos ötvözése, amelynek egységét éppen a két költői életmű hasonlósága és
12

különbözősége adja. E „műfajban" töredéket írni igazi kihívás, hiszen a költő
által tudatosan csorbán, hiányosan maradt műben könnyen megjelenhetnének
az ötvözet gyengeségére utaló hajszálrepedések. A töredékességében is tökéletessé komponált mű mutatja meg: mit tud, mit mert, mit tehet és mit valósít
meg a költő. A Vörösmarty-töredékek
éppen hiányosságával, megszerkesztett
diszharmóniájával kényszeríti arra a befogadót, hogy mélyedjen el a műben,
találja meg/ki: mi a hiány, miért a hiány, mit tehet azért, hogy ez megszűnjék. Nem a vers befejező részének átértelmezését értem a fentieken, hanem
a Baka kedvelte költő gondolatát:
„... Változtasd meg élted!"
Ezért a kategorikus imperatívuszért született meg a mű. Kant és Vörösmarty,
Baka és Vörösmarty — nem ezoterikus vizsgálódás viszonyuk feltárása. Akár
innen, akár onnan indulunk el, jelen valóságunk végiggondolásához jutunk.
A temetés, a válás szeretteinktől mindig arra is késztet minket, hogy az életről, a mi életünkről gondolkodjunk. Baka István verse sem kíván többet.
A VERS HELYE
Vizsgálódásunk befejezése nem a szokásos tiszteletkör, hanem az utolsó
megközelítési szempont. Munkánkat megkönnyíti Baán Tibor kísérlete — „Milyen üzenet bízatott reá" (Forrás 1988/3. 18—23.) —, de nem helyettesíti azt.
A pályakezdő költő akkor a 70-es évek nemzedékének líráját színesíti. Allegorikus politizáló versei nem többek, mint a legjobb kortárs alkotások. Az
évtizedfordulón érhető tetten az a lassú változás, amelynek egyik lehetséges
okát Zalán esszéje tárja fel. A magányosság és a kiteljesedő antropomorfizáló
természetszemlélet fordítja figyelmét az alkotáslélektan felé. Ahhoz, hogy a
szerepvállalás, az álarcöltés több legyen a költői játéknál, az egyre jelentékenyebb műfordítói gyakorlat is segített. A nyolcvanas évek közepére a Szegeden élő költő az ország, a nemzeti kultúra jelentős alakjává nő: 1985. Róbert
Graves-díj, 1986. (az amerikai) József Attila-díj, 1987. Radnóti Miklós-díj,
1989. József Attila-díj. Az imitációra és az evokációra épülő, de a sematizmus
és a. modorosság veszélyeit kikerülő életmű egyre inkább meghatározó része
lesz jelenünknek. A Vörösmarty-töredékek
nem csupán az esztendő legjobb
verseinek egyike. Világfelfogása, versépítkezése, poétikai és stilisztikai megoldásai az évtized egyik legjobb alkotásává teszik, maradandó nevet szerezve
szerzőjének. Mint múlt századi mestere, magányába rejtezvén szemléli korát,
a magyarság sorsán gondolkodván:
Mire virradsz te még,
Szegény magyar költő,
Van-e még reménység
Lesz-e még hajnalod?

73

KISS GY. CSABA

Magyarság — határokon kívül és belül
NÉHÁNY SZEMPONT Á HATÁRON TÚLI MAGYARSÁG
KUTATÁSÁHOZ
A kelet-közép-európai nemzetté válás sajátosságai következtében a XX.
század végére sem egyértelmű, mit jelent nemzet vagy haza fogalma. Kiindulópontként ezt a tisztázatlanságot kell elfogadni, az alapvető kategóriák
többértelműségét, amiből az következik, hogy a nemzeti-nemzetiségi kérdéskör
kulcsfogalmait a fogalmak használói gyakran önkényesen értelmezik, gyakran
többé-kevésbé tudatos manipulációra szolgál a pontos jelentés homályban
hagyása.
Nem kevés gondot okozhat, honnan kezdjük meg a határon túli kisebbségek és szórványok helyzetének tárgyalását: a kisebbségi kérdés felől vagy
az államközi kapcsolatokból kiindulva, esetleg a magyarországi társadalom
kapcsolatai-igényei felől. A határon túli magyarsággal kapcsolatos kérdések
körét nem lehet elválasztani attól, hogy mit tekintünk magyar nemzetnek,
kik és milyen alapon tartoznak ebbe a közösségbe. A dilemma "legalább kétszáz éves, és nem csupán magyar probléma. Mindenesetre érdemes leszögezni:
a nemzet = az állampolgárok összessége fölfogás eredendően alkalmatlan a
probléma megközelítésére. Az egy nemzet — egy állam elképzelés a XIX.
századi államnacionalizmus jellegzetes terméke, s mélyen beleivpdott a magyar és az európai gondolkodásba. Vegyük példának okáért a „nemzeti egység" kifejezést. Korántsem egyértelmű, hiszen ha Magyarország lakosait értjük rajta, a néhány százaléknyi nem magyar anyanyelvű, etnikumú, illetőleg
identitású (a nemzeti kisebbségek, a cigányság és a zsidóság egyes csoportjai)
lakosság csak akkor lehet része ennek a „nemzeti" keretnek, ha államnemzeti
értelemben használjuk a fogalmat.
Közösség-e akkor, és milyen közösség a magyar anyanyelvűek, a magyar
történelmi hagyomány, mentalitás azonossága alapján összetartozó különböző
állampolgárságú emberek csoportja? Bármennyire triviális ez a kérdés, innen
kell elkezdeni a kérdéskör végiggondolását. A legtágabb kör mindenképpen
a magyar etnikum, másszóval a magyarság lehet. Ez a fogalom mindenekelőtt nyelvi-kulturális (semmiképpen nem származás alapján elkülöníthető)
közösséget jelent, melynek jellemzésében nagy jelentőséget kell tulajdonítanunk a történelmi tényezőnek. Annak, hogy a modern nemzetté válás döntő,
XIX. századi szakaszában ez az etnikum (viszonylag csekély számú szórványoktól — moldvai csángók, kivándoroltak
eltekintve) az akkori Magyarországon élt, erős összetartozástudattal, sajátos és egységes nemzeti kultúrával
és anyanyelvvel. A magyar etnikum helyzete 1918 után alapvetően megválto74

zott. A magyarság jelentős része nemzeti kisebbségként a szomszédos országokhoz került. Ettől kezdve a magyarság esetében a politikai-állami nemzet
kiterjedése (térbelileg, mennyiségben) alapvetően különbözik a nyelvi-kultu, rális nemzetétől. Megjegyzendő, hogy ez a felemás helyzet meglehetősen gyakori volt Közép-Európa keleti felén. Ma is találunk rá példákat, ha a különbség mértéke kisebb is, mint a mi esetünkben (szlovákok, szlovénok).
A magyarság fogalma magába foglalja tehát mindazokat, akik magyar
anyanyelvűek, a széles (szociológiai) értelemben vett magyar kultúra használói és újratermelői, akikben megvan a közös származás, az összetartozás, a
közös sors tudata. A magyarságnak, a magyar etnikumnak a közösségét mindenképpen el kell különíteni a politikai-állami egység fogalmi dimenziójától.
Abban az értelemben, hogy természetesen ehhez az etnikai közösséghez magyarországi, csehszlovákiai, jugoszláviai, romániai, szovjetunióbeli, ausztriai
és nyugati magyarok tartoznak, akiknek különböző az állampolgársága, akik
többségként, kisebbségként vagy szórványban élnek; de abban az értelemben
is, hogy ez a tág keret nem rendelkezik valaminő politikai centrummal, vagyis: a magyar államnak nincs olyan igénye, hogy a magyarság különböző lakóhelyű és állampolgárságú csoportjait politikailag egyesítse, fölöttük bármilyen
értelemben rendelkezzék. A magyar etnikumért mint nyelvi-kulturális egységért természetesen az egész magyarság felelős, mindegyik résznek lehetnek és
vannak külön érdekei, mindegyik rész vállalhat feladatot a magyar nyelv és
kultúra megtartásának, állandó újjáteremtésének munkájából; a kölcsönös
felelősség mindenekelőtt a nyelvi és kulturális jogok, a magyar etnikum részei
közötti kapcsolatok szabad ápolásának garantálására terjed ki.
Meggyőződésem szerint, következetesebben el kell különíteni (fogalmilag
körülhatárolva) a nemzet kulturális dimenzióját a politikaitól. Nem szabad
szem elől téveszteni: csakis a XIX. századi államnacionalista gondolkodásmód túlhaladása jelenthet megoldást a nemzeti kisebbségek kérdésében, annál
inkább, mert az államnacionalista reflexek Magyarországon is mélyen belegyökereztek a gondolkodásba.
Tudatosan szembe kell nézni azzal a helyzettel, hogy a XX. században
— némi egyszerűsítéssel — a magyarok számára különbözik egymástól ország
és haza. Magyarország egy politikai országkeret, és mint ilyen lehet az állampolgári azonosulás tárgya. Létezik azonban a különböző állampolgárságú és
lakóhelyű magyarok számára is egy identifikációs keret, ha úgy tetszik, egy
nyelvi-kulturális-etnikai haza, melynek határai függetlenek a politikai határoktól, és jelen van minden magyar közösségben. A hungarológiai tudományágak, az anyanyelvvel szoros kapcsolatban levő művészetek, a kultúra magától értetődően ezt a keretet tölti ki. Így égetően szükséges az egész magyar
etnikum összetartozásának a következményeit ezeken a területeken módszeresen végiggondolni.
Nyilvánvalóan politikai kérdés is, hogy az egyes magyar népcsoportok
miképpen difiniálják, definiálhatják közösségüket. Hogy nemzetiségnek, nemzeti kisebbségnek, népcsoportnak nevezik-e magukat. Az ENSZ illetékes albizottságának megnevezése szerint léteznek „nemzeti, faji és vallási kisebbségek". Mindenképpen pontosabb nyelvhasználat, ha a szomszédos országokban élő magyar népcsoportokat nemzeti kisebbségnek nevezzük. Mivel hazájukban nemzeti tekintetben alkotnak kisebbséget, továbbá azért, mert közvetlen szomszédságukban van az a Magyarország, ahol a magyar etnikum leg75

nagyobb csoportja él (politikai) nemzeti államban. Ugyanakkor a nemzeti kisebbségek sajátos típusáról van szó, esetenként külön-külön is jellemezni kell
az egyes magyar népcsoportokat, hiszen a különféle szempontok más-más
jellegzetes vonásokat világítanak meg, s csakis e vonások együttese mutatja
meg az egész népcsoport sajátosságait.
A magyar népcsoportok keletkezésük tekintetében alapvetően két részre
oszthatók: kárpát-medencei magyarság, illetőleg a Kárpát-medencén hosszabb
vagy rövidebb ideje kívül került magyarság. Az első, létszámát tekintve jóval
nagyobb rész az 1918 előtti Magyarország területén élő magyarok: Romániában, Csehszlovákiában, Jugoszláviában, Szovjetunióban és Ausztriában. Politikai döntés, nemzetközi szerződések értelmében kerültek ezekbe az országokba. Szülőföldjükön élnek, lényegében a magyar honfoglalás óta, megkérdezésük nélkül lettek más országok állampolgárai. Nemzeti identitástudatuk
erős. A másik, számszerint jóval kisebb rész az ősi településterületről, a Kárpát-medencéből élkerült magyarok csoportja. A történelem évszázadai során
többször előfordult, hogy kisebb-nagyobb csoportok politikai vagy gazdasági
okokból kivándoroltak az országból. Részben máig homály fedi az egyik legrégibb Kárpát-medencén kívüli magyar népcsoport, a moldvai csángók eredetét. A középkor századai óta élnek Moldvában, s ha arányuk jelentősen csökkent is a tartomány román lakosságához képest, fönnmaradtak a XX. század
utolsó negyedéig. Magyar szórványok, politikai emigránsok csoportjai éltek a
korábbi századokban számos európai országban, kisebb föl-fölolvadó kolóniák.
Például a kuruc bujdosók csoportjai Lengyelországban, Franciaországban és
Törökországban, vagy az 1848—49-es szabadságharc után külföldre menekültek — Európa és a tengerentúl számos országában. Jelentősebb számú magyar
népcsoportok kerültek a múlt század végétől Amerikába, a román Ókirályságba. 1918, majd 1945 után a magyarság újabb hullámai kerültek szórványhelyzetbe: politikai emigránsok 1919 után, kivándorlók a gazdasági válság
idején, nyugatra menekülők a II. világháború előtt és után, az 1948-as politikai fordulat éve idején, majd különösen nagy számban 1956-ban. Néhány tízezres szórvány keletkezett 1945 után azzal, hogy a szlovákiai magyarság egy
részét kényszerrel áttelepítették Nyugat-Csehországba.
Helytelen volna élesen szembeállítani a magyarság autochton és nem
autochton csoportjait egymással. Nem jelenthet semmiféle értékkülönbséget az
a tény, hogy egy szórványközösség néhány évszázados vagy csak évtizedes
létre tekinthet vissza. A nemzeti kisebbségek nagyobbik része többé-kevésbé
kompakt, viszonylag összefüggő magyar többségű területen lakik. Magyar
többségű helységekben, viszonylag jól elhatárolható földrajzi területen él a
szlovákiai magyarság többsége a dél-szlovákiai járásokban; a jugoszláviai
magyarság egy része a Vajdaság északi—északkeleti részén, a romániai magyarság számottevő csoportja a Székelyföldön. Vegyes lakosságú városok és
területek nagy számban Erdélyben és a jugoszláviai Vajdaságban találhatók.
Vegyes lakosságúvá lettek a XX. század politikai változásai (kitelepítés) és
asszimilációs folyamata miatt azok a szlovák—magyar nyelvhatáron levő kis
és közepes városok, amelyek 1945 előtt 60—80 százalékban magyar többségűek voltak (Érsekújvár, Léva, Ipolyság, Losonc, Rimaszombat, Rozsnyó).
A magyar nemzeti kisebbségek mintegy hét évtizedes történetében az
egyik legjellemzőbb folyamat a szórványosodás. Tapasztalható volt ez a tendencia már a XIX. században is Dél-Erdélyben. A század második felében ez
76

fölgyorsult, a kitelepítések, a gazdasági nyomás, az államilag irányított iparosítás és urbanizációs politika következtében. Magyar többségű vagy jelentős
magyar lakosságú városok nemzetiségi összetétele döntően megváltozott az
utóbbi három évtizedben (Pozsony, Kassa, Kolozsvár, Nagyvárad, Marosvásárhely stb.). A szórványosodás velejárója a nagyobb mérvű asszimiláció, a nemzeti tudat gyengülése.
A szórványok külön típusát jelenti a nyugat-európai és tengerentúli magyarság, mely viszonylag a legnagyobb távolságban él a kárpát-medencei
magyar etnikai tömbtől.
A magyar nemzeti kisebbségek számottevő része jellegzetes határ menti
nemzetiség. Ilyen mindenekelőtt az államhatár északi oldalán hosszú szalagban húzódó területen élő szlovákiai magyarság és részben a jugoszláviai magyarság (két kis csoportja Szlovéniában és Horvátországban, továbbá a vajdaságiak északi tömbje), a romániai magyar kisebbség egy része — főleg Biharban és Szatmárban —, a kárpát-ukrajnai magyarság és az ausztriai Felsőörség szórványa.
A határon túli magyarok igen gyakran jellegzetes többnemzetiségű középeurópai tájak lakói, ahol németek, románok, szerbek, szlovákok stb. együttélésének hosszú történelmi hagyományai vannak (Bánság, Erdély, Vajdaság).
Némi különbséget jelent a nemzeti kisebbségek helyzetében az, hogy államuk többnemzetű, szövetségi állam, illetőleg túlnyomórészt egynyelvű-e.
Szomszédaink közül Csehszlovákia, Jugoszlávia és a Szovjetunió jellegzetes
szövetségi állam. Romániában jelentős a nem románok száma, Ausztria lakosságának viszont csak kis százaléka nem német anyanyelvű. Államhatárok és
etnikai viszonyok szempontjából megjegyzendő, hogy Magyarország államhatárainak csak kisebbik része egyezik meg vagy majdnem azonos az etnikai
határral: a magyar—osztrák határ, valamint a jugoszláv határ szlovéniai és
horvátországi szakaszának nagyobb része.
A magyar nemzeti kisebbségek társadalmi szerkezete általában konzervatívabb, mint a többségi lakosságé a szomszédos országokban. Csehszlovákiában, Jugoszláviában, Romániában és a Szovjetunióban a magyarság körében
nagyobb mindmáig a parasztság aránya, mint a velük együtt élő más nemzetiségűeké. Az utóbbi évtizedekben jelentős mértékben csökkent mindenütt
a városi magyar lakosság aránya, és meglehetősen megcsappant — vagy alig
növekedett — a magyar középrétegek (alkalmazottak, tisztviselők, technikusok, szakmunkások stb.) száma.
Annak ellenére, hogy a második világháború után a nemzeti kisebbségek
helyzetének nemzetközijog-szabályozásában lényegében visszalépés történt a
két világháború közötti időszakhoz képest, az utóbbi 10—12 évben olyan folyamatok látszanak fölerősödni, melyek a kisebbségi kérdés jelentőségének
növekedését mutatják. (Mind a nemzetközi közvéleményben, mind a politikában, mind a tudományos kutatásokban vannak ennek jelei.) Egyre több helyi,
regionális nemzetiségi probléma kerül nemzetközi fórumok elé. Lassan terjed
csak az a felismerés, hogy a nemzeti kisebbségek kollektív jogait szükséges
volna nemzetközileg garantálni. A nemzetiségi kérdés mindazonáltal internacionalizálódni látszik, a nemzetiségi jogok védelme nemegyszer az emberi
jogokéval kapcsolódik össze.
A nemzeti kisebbségek kérdése jelentkezik nagyobb regionális politikai
és gazdasági integrációkban, továbbá államok bilaterális kapcsolataiban is.
77

Általában elmondható, hogy az etnikai reneszánsznak nevezett bonyolult folyamat mindenütt jobban fölhívta a figyelmet a nemzeti kisebbségek helyzetére. Csökkent annak az érvnek a súlya, hogy a nemzetiségi kisebbségi kérdés
csakis az illető államnak a belügye. Nemzetközi szervezetek állásfoglalásaiban,
nyilatkozataiban egyre gyakrabban lehet találkozni a kisebbségek kollektív
jogait hangsúlyozó megállapítással, a nemzetiségi jogok megsértésének bírálatával.
Nem egy regionális integráció megszervezésében kiemelten fontos szerepet tulajdonítanak a vegyes nemzetiségű területeknek, a nemzeti kisebbségeknek. A regionális együttműködések teoretikusai a nemzetállamnak mint együttműködő egységnek a jelentőségét gyakran kifejezetten kisebbítik, és fölhívják
a figyelmet az elhanyagolt határterületek fejlesztésének fontosságára. A helsinki Záróokmányt követő utóértekezleteken mindenütt fölvetődött a nemzeti
kisebbségek jogvédelme, általános és konkrét problémák formájában is. Több
helyen születtek olyan államközi egyezmények, amelyek a nemzeti kisebbségek pozitív összekötő szerepét hangsúlyozzák az országok közötti kapcsolatokban.
Két területen volna fontos részletesen kidolgozni a nemzeti kisebbségek
problémakörének nemzetközi vonatkozásait. Az egyik a regionális gazdaságikulturális és tudományos együttműködés területe, a másik az országok közötti
bilaterális kapcsolatoké. Térségünkben nemzetközi szempontból egyelőre
egyetlen olyan regionális együttműködési forma létezik (különböző interpretációban), ahol termékeny tudományos és kulturális kooperációra van mód, ez
pedig az Alpok—Adria térség. Itt új együttműködési formák bontakoznak ki
Ausztria, Szlovénia és Horvátország, Észak-Olaszország és Nyugat-Magyarország között.
A kétoldali nemzetközi kapcsolatokban a nemzeti kisebbségek problémaköre országonként más és más összefüggésrendszerben jelenik meg. Csehszlovákiában a magyarság — egy csekély töredék kivételével — Szlovákiában
lakik. A jelenlegi állam- és pártvezetésben a meghatározó pozíciókat jelentős
részben szlovákok töltik be. A magyar nemzetiség ügye tehát nem független
a cseh—szlovák viszonytól sem. Csehszlovákiában a hetvenes évek végétől
kezdve az államnemzeti fölfogás megerősödött, ez a kisebbségi kultúra visszaszorításával járt.
Megjegyzendő, hogy szomszédaink közül a nemzetiségi reciprocitásnak
csak szlovák—magyar, szlovén—magyar és horvát—magyar viszonylatban van
némi jelentősége. Annak ellenére, hogy a nyolcvanas évek közepére a magyar—csehszlovák állami kapcsolatok nemzetiségi vonatkozásai szűkültek — a
szlovákiai magyarság helyzete az utóbbi évtizedben jelentős mértékben romlott —, e viszonyt nem lehet a román—magyar kapcsolatokkal párhuzamba
állítani.
A magyar—román bilaterális kapcsolatok a közeli jövőt tekintve szinte
semmi pozitívummal nem kecsegtetnek. A legfontosabb itt a hosszabb távra
történő szemlélet kialakítása és a fölkészülés az újabb feszültségekre.
Mindenképpen alapvető jelentőségű volna legalább valamelyik szomszédunkkal a nemzeti kisebbségekért vállalandó közös felelősség elvének és gyakorlatának nemzetközi jogi formában történő kodifikálása. Erre talán Jugoszláviával volna esély. Egy ilyen jogi aktusnak föltétlenül normaképző jelentősége volna.
78

Soha sehol nem lehet a nemzetiségi kérdést egyszer s mindenkorra megoldottnak tekinteni. Ez elméletileg lehetetlen, a gyakorlatban pedig általában
valamiféle nemzeti elnyomást leplez. Az etnikumok kapcsolata mindig változó
jellegű. A nemzeti kisebbségek aktív védelmet igényelnek: biztosítani kell
sajátosságuk megtartásának lehetőségét, jogi s egyéb garanciáit.
Egy másik fontos alapelv, amiről nem szabad megfeledkezni: a nemzeti
kisebbségek jogainak van nemzetközi vetülete is. Ugyanakkor a nemzeti kisebbségek semmiképpen nem tekinthetők az államközi viszonyok függvényének. Ha elfogadjuk, hogy kollektív nemzetiségi jogok illetik meg ezeket a
közösségeket, el kell azt is fogadni, hogy kollektív jogalanyok, tehát sorsukról
elsősorban ők maguk határozhatnak. A nemzeti önrendelkezés formái természetesen bizonyos fokig az illető népcsoport földrajzi elhelyezkedésétől és abszolút számától függenek, de az elv létezését kétségbe vonni, eltagadni, gyakorlati kivitelezésének lehetőségeit végig nem gondolni — hiba, és nacionalista
típusú gondolkozás terméke. A nemzetiségi önrendelkezés jelenti a területi
autonómiához való jogot, illetve a kulturális autonómia lehetőségét. Ez utóbbi
a többnemzetiségű környezetben biztosítja a nemzetiségi alapon történő politikai szerveződést, ott, ahol ez körülhatárolható nemzetiségi terület hiányában
nem lehetséges. (A magyar nemzeti kisebbségek jelenleg sehol nem rendelkeznek területi autonómiával.)
A XX. század urbanizációs'és modernizációs folyamatai között a nemzeti
kisebbségeknek aktív védelemre van szükségük. Ebbe beletartozhat egy-egy
terület sajátos jellegének tudatos megőrzése és annak garantálása (például
a beköltözés korlátozásával, a nemzetiségi területen az anyanyelv jogainak
érvényesítésével stb.), valamint a nemzetiségi oktatásügy és kultúra intézményeinek központi eszközökből történő kiegészítő támogatása.
A magyar nemzeti kisebbségek hozzátartoznak Közép-Európa valóságához, egy sajátos történelmi és kulturális hagyományokkal bíró régióhoz.
A magyar nemzetiségeket ebben a régióban kell szemlélni. Helyzetük kielégítő
rendezése az egész térség közös feladata. Problémáik nagymértékben hasonlítanak a térség más nemzeti kisebbségeinek gondjaihoz. A regionális gondolkodásnak ebben a történeti-kulturális értelemben nem szabad kimaradnia a
nemzetiségi kérdés megközelítéséből.
A nemzeti kisebbségek kérdése szoros kapcsolatban van a demokráciával.
Hogy miképpen törődnek a kisebbségekkel, hogy elfogadja-e a többség értékként a másságot — ez mindenkor a demokrácia jellegét és mértékét is mutatja. A kárpát-medencei magyarság elementáris érdeke a demokratikus folyamatok fölerősödése- térségünkben. A XIX. századi nemzetállam programja
uniformizálódást, homogenizálódást jelent: centralizált államot, egyirányú információáramlást, nagyipari koncentrációt. A kisebbségek egyenjogúságának
ezek a tendenciák nem kedveznek.
Az utóbbi másfél évtized igen kemény érvekkel bizonyította be annak a
gondolatmenetnek a csődjét, miszerint minden magyarországi beavatkozás
ártana a szomszédos országok magyar nemzeti kisebbségeinek. A romániai
magyar nemzetiség hét évtizedes történelmének a mélypontjára került, Csehszlovákiában is minőségileg romlott a magyarság helyzete a hetvenes évek
második felétől. Ez a megállapítás természetesen nem tagadja, hogy a magyar állam lehetőségei valóban meglehetősen korlátozottak. De az alternatíva
nem úgy jelentkezik, hogy mondjuk: vagy lépten-nyomon diplomáciai tiltako79

zásokat, sajtóhadjáratot folytassunk, vagy maradjon az, ami eddig történt.
Mindenesetre végig kell gondolni, hol vannak a diplomáciában, a kultúrpolitikában, a tömegtájékoztatásban, a tudományosságban azok a területek, ahol
a fenti hamis alternatívát meghaladva cselekedni lehet — és elengedhetetlenül szükséges.
(1987)

„Még nem adatott meg számomra
a szabadság ajándéka..
D U R A LÁSZLÓ I N T E R J Ú J A CS. G Y I M E S I É V Á V A L
Cs. Gyimesi Éva, a neves erdélyi nyelvész és irodalomtörténész Kolozsvárott szerzett diplomát, m a j d a Babes—Bolyai Egyetem tanára lett. A romániai ellenzék prominens alakjának könyvekben, folyóiratokban, különféle lapokban napvilágot látott írásait nemcsak a szűk szakma ismeri. Az elmúlt
időben sokan merítettek erőt erkölcsi tartásából. Rezisztenciájának etikai imperativusa minden időkben példaértékű lehet: „életszakaszom utolsó tíz esztendejében kezdtem tudatosan arra törekedni, hogy mindenkor azonos legyek
önmagammal." 1983-tól kezdődően látszik ennek az egyre kevésbé r e j t e t t törekvésnek a kifelé való megnyilatkozása. A lebukott Ellenpontok
szerkesztőivel vállalt szolidaritása után állandó megfigyelés alatt állt, a kihallgatások,
házkutatások és a házi őrizet megaláztatásait volt kénytelen elviselni. Ennek ellenére diákjaival együtt tiltakozik az ellen, hogy tanítványait évek
óta sorozatosan távoli vidékre helyezik, s így nincs lehetőségük m a g y a r nyelv- és irodalomtanárként működni. Hivatali felettese, Negucioiu (aki rektori székét a decemberi forradalom után is megőrizhette) rendszeresen nacionalizmussal, irredentizmussal, izgatással, hazaárulással, s az egyetemisták szellemi fertőzésével vádolja. Kapcsolatot tart Doina Cornea asszonnyal (üzeneteket közvetít tőle a világ felé, élelemmel segíti) abból a, megfontolásból, hogy
Erdélyben a románok—magyarok egymásra v a n n a k utalva. Cs. Gyimesi Éva
hívő ember. Ennek a hitnek az alapmotívumát Ézsaiással igazolja: „Igazság
által leszel erős, ne gondolj a nyomorra, mert nincsen mit félned, és a rettegéssel, mert nem közeleg hozzád.". Többször is elmondta, hogy ez a hit t a r totta életben szellemileg és erkölcsileg akkor, amikor a kétségbeesés küszöbére került.
1990. január elején Kántor Lajos kolozsvári házában kétszer is találkozhattam Cs. Gyimesi Évával. Második beszélgetésünk alkalmából — engedélyével — bekapcsoltam a magnómat, m a j d pedig lejegyeztem a szabadságról, a kommunista párttagságról, a segítségről s az autonómiáról vallott nézeteit.
80

A

szabadságról...

Győzött a forradalom, de úgy érzem, eddig még nem adatott meg számomra a szabadság ajándéka. Még nem adatott meg, hogy valóban fölszabadultnak érezzem magam. Végeredményben a hosszú évekig folytatott ellenzéki
tevékenységem összes terhei alól még most sem szabadultam fel. Az első perctől kezdve úgy éreztem: ezután kezdődik az igazi küzdelem. A forradalom
előtt pusztán a kockázatokra voltam berendezkedve — s a kockázattal együtt
járt —, nem vetettem számot mindig a következményekkel. Ez a kockázat
bele volt programozva az életembe. A szabadságot a forradalom előtt úgy éltem meg, mint a vállalásnak mindenféle kockázatát.
Amikor bekövetkezett a fordulat, abban a pillanatban rájöttem, hogy én
magam is bekerültem az események sodrásába. Azonnal rájöttem, hogy nem
engedhetem el magam. Sőt, ezután én már többé soha nem kockáztathatok.
Tehát a kockázat mámorát akkor élhettem át, amikor tudtam, hogy fenyegetett helyzetben vagyok, s ennek minden következményével számot vetettem:
engem bármikor elvihetnek, és a családomnak is baja eshet.
A kockázat mámora után viszont a szabadság mámorát sem élhettem át,
mert azt kellett átélnem, hogy ezután a felelősség a döntő, ami a szabadság
felhasználásának a módját illeti. Életem egyik értelme az volt, hogy szabad
legyek. Most viszont maga a szabadság kapott értelmet. Ez a szabadság rögtön értelemmel töltődött meg, olyan értelemmel, amely a folytonos éberség
és a folytonos küzdelem feladatát rótta rám.
Tulajdonképpen nekem most a győzelem mámorát kellene átélnem, tudom, nagyon boldognak kellene lennem. Ha a szívem még nem is szabadult
fel, de tiszta értelemmel belátom, ha kívülről nézem magunkat, hogy nagyon
felemelő dolog történt velünk. Mi most a csodálatos önazonosság pillanatát
éljük. Beteljesedett, amit akartunk. A beteljesülés viszont csak olyan harmóniát jelent, ahol nincsen meghasonlás. Hála a jó Istennek, el tudtuk kerülni,
hogy nem kellett teljesen meghasonulni.
Nagyon sok elkeseredett és szorongó ember van azonban körülöttünk,
akik nem tudnak igazán örülni. És ez érthető, hiszen valahol a szabadságra
való képességet is az embernek vagy el kell sajátítania, vagy fel kell ismernie, hogy eleve bennünk van. A szabadság feladat, amit vállalni kell. Nem
vagy ember, ha a szabádság feladatát nem vállalod. A szabadság kockázatos
dolog. A szabadság időnként félelmetes dolog. Konrád György mondja egy
helyen: „mihelyt nem tekintem szükségszerűnek az adottságaimat, fogvacogtató szabadság nyílik meg előttem". Sohasem tekintettem szükségszerűnek és
elfogadandó valóságnak azt, ami ránk nehezedett. Nem tekintettem érvényesnek. Egyszerűen ki tudtam űzni magamból azt a félelmet, ami arra kényszerített volna, hogy én ehhez a valósághoz idomuljak, s elfogadjam ezt normálisnak. Az itteni valóságot soha nem fogadtam el normálisnak. Vállaltam annak az ismeretlen, félelmetes szabadságnak a kockázatát, amely folyton egyegy ugrást jelentett. Ha pusztán normális akar maradni az ember, s a saját
fejével gondolkodik, akkor a semmibe vagy a kockázatba ugrik azáltal,
hogy vállalja önmagát egy ilyen képtelen helyzetben. Megérte ezt tenni. Megérte saját fejünkkel gondolkozni, vállalni a kockázatot. Lehet, hogy túl nagy
szavakat használtam eddig, ugyanakkor arról is szólnom kell, hogy a ránk
szakadt szabadság ezután rendkívül sok prózai feladatot is ró ránk. Mindent
81

tovább kell csinálni. Ez már szerepkényszer: benne vagyunk egy malomban,
és a szabadság szükségszerűség-dialektikáját éljük folyton. Ha már eddig
vállaltuk a szabadságért való áldozatot, akkor most vállalnunk kell a szabadsággal járó következményeket is. Egyszerre kell megtanulnunk és másokat is
megtanítani sáfárkodni a szabadsággal.
A kommunista

párt tagságáról

A sors óriási áldásának tartom, hogy engem nem kényszerítettek arra,
hogy a román kommunista párt tagja legyek. Én az Isten kezét látom ebben:
hogy megóvott ettől. Valószínűleg azonban, ha erre kényszerítettek volna valamilyen formában, akkor énnekem is be kellett volna lépnem. Tehát kívülmaradásom nemcsak tudatos választás volt, hanem szerencse is. Miután megúsztam, hogy belépjek, s ennek ellenére megkaptam a doktori címet (mert
általában csak párttagok kaphatták meg ezt a fokozatot), tisztában voltam
azzal is, hogy ennél magasabbra nem juthatok. Nálunk mindenféle előléptetést a párttagsághoz kötöttek. Ma is adjunktus vagyok, de ezt nem bántam
soha, elbúcsúztam minden előbbrejutástól, de mégsem léptem be a pártba.
Akik párttagok voltak, ezért szerintem mindannyiukat ma nem lehet elővenni. Mert végül is sokan voltak közülük olyan emberek, akik csak így lehettek vezetők. Ha például nem vállalták volna a párttagságot az erdélyi
újságírók, akkor előbb-utóbb magyar szó egyáltalán nem jelenhetett volna
meg nyomtatásban. Kellett tehát, hogy sokan vállalják ezt a kompromisszumot. Ez a párt amúgy is teljesen tartalmatlan, formális szervezet volt, tagsága nem kötődött semmiféle meggyőződéshez. Végeredményben a kisebbségi
párttagok még azokból az előnyökből sem részesültek, mint a románok. Privilégiumuk mindössze annyi volt, hogy őket kevésbé lehetett munkahelyükről
elmozdítani, a securitatéra citálni. A párttagokat inkább otthon keresték fel
vagy a munkahelyükön hallgatták ki, s nem vitték be őket olyan megalázó
módon a securitate épületébe, mint ahogyan például engem kísértek be időnként rendőrkocsival. Tehát a párttagság annyi előnnyel járt: kevésbé bántak
velük megalázóan, durván.
A segítségről
Mindenekelőtt — több évre visszamenőleg — köszönetet kell mondanom
sok-sok olyan barátunknak, akiknek folyamatosan éreztük segítő, együttérző
szolidaritását. Kezdem azokkal, akik nem is erdélyi származásúak, mint például Ernszt Árpád könyvtáros. Ö régi szurkolónk, s nagyon sokat tett, és
nem olyan, aki ezzel ágálna, tehát ha úgy tetszik, névtelenségben maradt.
Ezért mondtam el a nevét. De említhetném Pomogáts Béla vagy Ilia Mihály
nevét, akik kitiltásuk miatt nem is tudtak bejönni az országba, de lapjaikkal,
leveleikkel, üzeneteikkel, könyvekkel tudtak rajtunk nagyon nehéz pillanatokban segíteni. Ök jelentették életünk ünnepét, a szeretetet. Élt bennük a szolidaritás emberi hajlama, a mindennapi szenvedést is meg tudták osztani velünk (és nem csak ennek a forradalomnak az örömét, amit persze most könynyebb megosztani...). A szenvedésben való együttlétnek van egy olyan me82

lege, amit nem lehet leírni, amit nem lehet visszaadni szavakban. Persze túlzásnak tűnik az a szó, hogy szenvedés, de én azt hiszem, ha ez a szeretet nem
lett volna, akkor nagyon sokan beleroppantunk volna, én magam is. Tehát
nagyon sok szeretetet kaptunk.
A szolidaritást mindvégig éreztem volt tanítványaim részéről is. Közülük
azok nevét említem, akik elmentek, mert belekényszerültek az elmenésbe,
mint például Dénesi Éva, Farkas Ágnes, de számtalan olyan nevet is felsorolhatnék, akik már ismertté lettek, mint például Szőcs Géza. Ezeknek a szeretetét is köszönnöm kell. Az a segítség, amit effektíve Kovács Attila adott
— még azt is külön megköszönném, annak ellenére, hogy időnként „festett
vérzést" csinált a mi ügyeinkből, de talán ez is szükséges és hatásos volt.
Annak idején pedig nem mindig értettem ezzel egyet.
Azt hiszem, még nagyon sok segítségre lesz szükségünk. Nagyon szegények vagyunk anyagilag is, szellemileg is. Eddig el voltunk itt zárva Európától és félszegen mozogtunk Európában. Szakmai tájékozottságunk hiányos.
Annak ellenére, hogy az egyetemen tanítok, én legalábbis úgy érzem, le vagyok maradva, mert eddig nem jöhettek be ide szakkönyvek. Irodalomelméletről ugyan könyvet írtam, de nem tudom, hogy mi van az irodalomelméletben évek óta külföldön. Szakkönyvek kellenek. Nincsenek modern eszközeink.
Az újrainduló kolozsvári rádió- és televízióstúdiónak, azt hiszem, még szüksége lenne videokamerára, kiskazettás magnetofonokra a riporteri munkákhoz.
Szükségünk volna xeroxra, hiszen mi el voltunk tiltva a sokszorosítás eszközeitől. Az egyetemen egészen primitív körülmények között tanítunk, nincs
lehetőségük arra a tanítványoknak, hogy szemináriumdolgozatokat vagy egyebeket sokszorosítsanak.
A segítséget nagy körültekintéssel, okosan kell nyújtani. Mindenféle propagandát, lehetőleg taktikusan és a románság nemzeti tudatára való tekintettel szabad csak folytatni. Nekünk most az a fontos, hogy megőrizzük a románok megszerzett szimpátiáját. Félő azonban, hogy ez csupán a déli embertípusnak a felszínes szimpátiája, ö k valószínűleg a forradalom kezdeti lelkesedése után visszatérnek az előítéletekhez. Nem látom a garanciáját annak,
hogy a nacionalizmus nem támad föl. Ne felejtsük el, hogy a magyarországi
segélyszállítmányok nem jutottak el Moldovába. (Igaz ugyan, hogy a moldvai
emberek szelídek, türelmesek és nincs sok előítéletük, de az elmúlt években
kifejlesztettek bennük ellenünk olyan hangulatot, amely nem változik meg
magától.)
Segítséget jelenthetne az is, hogy ellássuk a román politológia szükségleteit. Elsősorban itt arra gondolok, amit például Svájcból Gyarmati György
ajánlott fel nekünk: ő megküldi az Európában élő kisebbségi kérdés megoldásának különböző modelljeit. Gondolt itt a finnek, a svédek helyzetére vagy a
dél-tiroli példára, de tanulmányoznunk kellene a svájci szisztémát is, hiszen
ott három egyenértékű nemzetiség él együtt. Mutassuk be az ő közigazgatási
és politikai elrendezésüket, lehessen ezeket az információkat a románság kezébe adni. Mert ők, azt hiszem, ilyen tekintetben nem eléggé nyitottak. Ezt
ne nekünk küldjék, mi tudjuk az érdekeinket. Nemzetközi konferenciát kellene szervezni Budapesten, amelyre a mostani rendkívüli tehetséges, nagyon
nagy súlyú bukaresti értelmiség képviselőit hívnák meg. A jó kvalitású értelmiségiek közül most hála' Istennek, sokan miniszterek lettek. Fontos lenne
például, hogy Constantin Noicanak, az európai rangú filozófusnak a köréhez
83

tartozó Mihail Sora és Andrei Plesu miniszterek jussanak hozzá a legfontosabb politológiai szakirodalomhoz, őket meg kellene hívni Budapestre konferenciákra, mert ők a legfogékonyabbak, ők a legnyitottabbak Európára. Érdekes véletlen talán az, hogy a forradalom előtti napokban én éppen az ő
gondolataikat olvastam. Ezeknek a filozófusoknak az iskoláját akartam megismerni, s a hallgatóimnak is ajánlottam Andrei Plesu memoárját, gyönyörű
könyvét, amit én érdemesnek tartanék magyarra is lefordítani. Be kellene azt
is mutatni, hogy micsoda koponyák, milyen impozáns szellemek vannak még
itt. Gábriel Liceanu neve is be kell hogy kerüljön a magyarság tudatába,
azért, hogy differenciált képet kapjunk a románokról, az igazi értékeket megismerjük.
Szerencsére ez a forradalom a felszínre hozta Aurél Dragos Munteanut
is aki tudtommal most vezető funkcióban van. Ezeket a volt ellenzékieket a
rendszer azért nem szerette, mert ők olyan magas szinten képviselték a szellemet, amely már minden primitív diktatúra szemében ellenségesnek számít.
Tehát jól csinálni valamit, majdnem hogy azt jelentette: ellenzékinek lenni.
Ebben a rendszerben, ha valaki megőrizte szellemi intenzitását, ha valaki
profi szinten csinált valamit: az potenciális ellensége volt a rendszernek.
Ezek az emberek most szerintem megnyerhetők a mi 'ügyünknek is. Vannak
olyan nyitottak, annyira európaiak, hogy fel tudják fogni: ez nem jelenti azt,
hogy elveszünk valamit Romániától, sőt beléphetnek az európai Házba, a közösségbe. Ez a nemzeti elfogultságokon való felülemelkedés tulajdonképpen
azt jelentené, hogy az európai körforgásba minden előítélet nélkül be tudnánk
illeszkedni.
Az

autonómiáról

Az autonómia fogalmát — amit mi is egy bizonyos körben szeretnénk
kivívni — sok román félreérti. Mindig a területi fenyegetettség, a határkiigazítás jut eszükbe, ha az autonómia szót hallják. Ezért például Szűrös Mátyás, amikor Szegeden az autonómiáról beszélt, nagyon nagy ellenérzést, megütközést váltott ki a románokból. Nagyon kell vigyázni arra, hogy mindig
pontosan körülhatárolt tartalommal beszéljünk bizonyos nyelven. A fegyelmezett fogalomhasználatra már csak azért is szükség lesz, mert nincs politikai
kultúrája még az értelmiségi elitnek sem, sok esetben. Az természetes, hogy
mi autonómiát akarunk, de azt hangsúlyozni kell, hogy ez szerintem a helyi
önkormányzatok kialakulását jelenti, amely tényleg természetes a demokráciában. Remélem, hogy itt egy alulról építkező civiltársadalom fog kialakulni.
Ez biztosítaná a lehetőséget teljes román viszonylatban a helyi önkormányzatok kialakulásának; községenként, városonként és megyénként.
A centrumtól való elszakadás, a teljes decentralizálás azt jelenti, hogy ne
egy központosított hegemónia irányítson, ne váljon el ismét az állam és a
civil társadalom, hanem a civil társadalom önigazgatása érvényesüljön. Ebben
az önigazgatási folyamatban a magyarok meg kell hogy találják a természetes beilleszkedési módot. Ha lesz egyszer egy ilyen keret, az önigazgatás kerete, akkor kialakulnak majd a magyar önkormányzatok minden színhelyen,
s természetessé válik az, hogy a község önmagát irányítva magyar vezetésre
törekszik.
84

Szilárd érdekképviseletre is szükség lesz. Többféle párt alakulhat, lehet
például magyar kisebbségi párt is. Hallottam olyan javaslatot nemrég, hogy
legyen magyar kereszténydemokrata párt. Véleményem szerint nekünk szükségünk lesz egy közös kisebbségi érdekképviseletre, egy olyan pártra vagy
közös frontra, amely a választásokon egységesen lép fel a nemzetiségi jogokkal kapcsolatban. Ezt a célunkat nagyon taktikusan, az érzékenységet figyelembe véve kell hogy meghirdessük. Ezt a harcot persze határozottan kell
megvívnunk, de nagyon kell vigyáznunk, hogy ne érintsünk olyan érzékenységét, ami eddig is beárnyékolta, megfertőzte kapcsolatainkat.

TABAJDI CSABA

Kulturális diplomáciánk jövőjéről
Van-e Magyarországnak kulturális diplomáciája? Vannak, akik tagadják
vagy lekicsinylik: tapasztalataik alapján hivatásos kultúrdiplomatáinknak
csak a fogyatékosságait, felkészültségük esetlegességét, hiányosságait vagy
időnként akár alkalmatlanságát érzékelik. Másokat riaszt a külföldön működő
kulturális intézményeink némelyikének időnként egyoldalú kiválasztási szempontja, ami alapvetően nem az ott dolgozók felelőssége, hanem csupán tükörképe az elmúlt évtizedek hazai művelődéspolitikai belterjességének, válogatási
torzulásainak, értékrendbeli egyoldalúságainak. Ezek a jelenségek kétségtelenül léteznek, és jelentős mértékben nehezítik, hogy a magyar kultúra arcképét pontosan, hitelesen, torzításmentesen mutassuk fel a külvilágnak.
A mérleg másik serpenyőjében viszont ott vannak eredményeink, némely
hivatásos kultúrdiplomatánk fölkészültsége, elkötelezettsége, áldozatvállalása.
Ezt tovább erősítik „nem hivatásos" képviselőink: a külföldre utazó társadalomtudósok, műszaki szakemberek, irodalmárok, lektorok, vagy más területeken tevékenykedők tudatos vagy ösztönös kultúraterjesztő tevékenységének
eredményei. Ebből is kitűnik, hogy kulturális diplomáciánknak szerves része
ez a nem kormányzati érintkezés, a „nem hivatásos diplomácia" is.
Fölmerül a kérdés: a magyar társadalom jelenlegi szorongató gondjai
közepette nincs jobb dolgunk, mint a kulturális diplomáciával bíbelődni?
Nagyon sok ember, sőt szakember, diplomata számára is a kulturális diplomácia máig valamiféle gyöngyös bokréta az ünnepi kalapon, valami emelkedett, valami felettünk lebegő, tőlünk elkülönülő, de semmiképpen sem mindennapjaink részét képező jelenség. Holott a valóság ennek éppen az ellenkezője. A nemzetközi kulturális érintkezés, a kulturális diplomácia rendkívül
fontos szerepet tölt be, ha ki akarunk lábalni jelenlegi válsághelyzetünkből,
de hosszú távon még inkább nő a jelentősége. Először is a nemzetközi kulturális együttműködés valamiféle szellemi-civilizációs iránytűt jelent országunk
számára, de ennél is többet ad: összegzően jelzi egy országnak más társadalmakkal kialakított, alapvetően adaptációs mozzanatokból összetevődő viszo87

nyának módját, más társadalmak fejlődéséhez való hozzájárulását, illetve más
társadalmak szerepét hazánk életében. Tükör, amely jelzi a magyar társadalom fejlődőképességét, más országokhoz, országcsoportokhoz viszonyított helyzetét. Erre a minőségi és összegző, integratív szerepre a nemzetközi kulturális
kapcsolatrendszer azért képes, mert a kultúra átszövi társadalmi életünk egészét, s a megszokott értelmezéstől eltérően nem önmagáért való terület, hanem
egyidejűleg jelöl termelési, politikai, viselkedési kultúrát, tudományt, oktatást,
művészetet, vallást, sportot, turizmust — és még hosszú a sor. A kultúra
értelmezésünkben — Markarjan nyomán — átfogó, univerzális emberi technológia, amelynek semmi mással nem pótolható, sajátos funkciója van a társadalom működésében, a makro- és mikroközösségek — a társadalom, a munkahely, család és az egyének — tevékenységében, hiszen jelentős mértékben
meghatározza a természeti és társadalmi közeghez való alkalmazkodás képességét és jellegét. A kulturális diplomácia ezért semmiképpen nem szűkíthető
művészeti diplomáciára.
A széles értelemben vett kulturális diplomáciára ma Magyarországon különösen nagy szükség van. Az indulatok eszkalációja, a politikai tagolódás,
sőt a különböző politikai erők egymástól távolodásának idején nagy hiány a
türelem, a másság elviselésének, sőt elfogadásának kultúrája. A befelé fordulás, a magánüdvösségek hajszolása, a megcsappant jóság idején nagy szükség van empátiára, gondoskodásra, együttérzésre, emberi és társadalmi szolidaritásra. A nemzetközi kulturális érintkezés pedig az empátia iskolája, fejlesztésének egyik lehetséges legfőbb eszköze és terepe: a másság megbecsülésének iskolája. Az értékek földrengéssel is fölérő csuszamlása, perifériára
sodródásunk idején, Európából való ismételt kiutasíttatásunk és kiszorulásunk
veszélyének közepette a nemzetközi kulturális érintkezés önbizalmat, tartást,
hasznosítható külső kulturális mintákat adhat. Más országok, más t á r s a d a l - \
mak modernizációs tapasztalatainak átvétele elengedhetetlenül fontos egy vajúdó, útkereső és programot ma még alig lelő Magyarország bajainak orvoslásához. Társadalmunknak ahhoz, hogy túljusson a jelenlegi válságszakaszon,
éppúgy szüksége van hasznosítható tudományos-műszaki tapasztalatokra, technikai vívmányokra, oktatási módszerekre, mint kulturális mintákra, viselkedésbeli, érintkezésbeli, politikai kultúrabeli pozitív külhoni tapasztalatokra.
Ebben az érintkezésben nemcsak az átvétel, hanem az átadás is fontos szerepet játszik. Ma, amikor a magyar társadalomban eluralkodott a letaglózottság
érzése, az önbizalomhiány, nemzeti teljesítményünk, kulturális termékeink
külső megmérettetése elengedhetetlen ahhoz, hogy kialakítsunk egy józan,
nemzetközi összehasonlításokon alapuló, szélsőségektől mentes, a magyarságot
önmagában is értékként kezelő, önkritikus-önbecsüléses nemzeti tudatot.
Mennyire vagyunk fölkészültek, milyen anyagi eszközök állnak rendelkezésünkre, milyen a személyi állományunk, mennyire ismerjük a fogadó országok belső igényeit, mennyire folytatunk „kulturális piackutatást"? E tényezők mind-mind befolyásolják kulturális diplomáciánk arculatát és eredményességét. Egy kultúrdiplomata számára ugyanis nem elégséges a magyar
kultúra, illetve egy-egy magyar művészeti ág vagy a magyar társadalomtudomány alapos ismerete, hanem legalább ugyanolyan pontos képpel kell rendelkeznie arról is, hogy a kultúránkat fogadó országban milyen tudományos,
művészeti jelenségek, stílusbeli divatok, áramlatok érvényesülnek. Ez alapján
kell mérlegelnünk kulturális kínálatunkat, mivel ettől függ, hogy hat-e egy
86

felkínált magyar műalkotás, magyar tudományos mű? Ezért a befogadó közeg értékrendjének ismerete, a magyar és a külföldi kulturális értékrendek
szinkron- vagy aszinkron jellegének, megfelelésének és meg nem felelésének
figyelembevétele egy eredményességre törő kulturális diplomácia számára a
legfontosabb követelmények egyike. A különböző szintek, társadalmi rétegek
értékrendje, értékpreferenciái, befogadási szokásai, érintkezési motivációi
történelmi fejlődésük, kultúrtörténeti hagyományaik, etnopszichológiai jellegzetességeik, a nemzeti jellem történelmileg formálódó vonásainak, aktuálpolitikai törekvéseiknek és más tényezőknek eredőjeként, bonyolult együtthatásaként alakulnak ki.
Az értékrendek illeszkedését, „összeillesztését" négy, illetve három síkon
kell figyelembe vennünk és érvényesítenünk: egyrészt a szakmai közegben,
a befogadó ország adott művészeti, tudományos ágainak alkotói, kritikusai,
menedzserei-terjesztői körében; másrészt a befogadói „piramis" csúcsán levő
véleményhordozó elitben (az előző közegtől való elhatárolódás természetesen
csupán viszonylagos lehet); harmadrészt a befogadó ország „szélesebb-széles"
közvéleményét megcélozva műveinkkel; negyedrészt az állami kultúrpolitikát
folytató — döntően közép- és kelet-európai — országok hivatalos preferenciáit figyelembe véve. E felsorolás is jelzi, hogy a kulturális piackutatás
sohasem lehet általános, mindenkor tisztáznia kell: milyen kört, milyen közeget céloz meg kínálatával. A magyar kulturális diplomácia legnagyobb hibája, hogy ezt az alapkérdést nem tisztázta.
A kulturális diplomácia — a közhiedelemmel ellentétben — nemcsak
külföldön diplomácia, hanem idehaza is az. Kultúrdiplomaták tehát nemcsak
külföldön tevékenykednek, hanem itthon is: azokban a hazai intézményekben, kiadókban, folyóiratokban, szerkesztőségekben, amelyek a külföldi kultúra magyarországi megismertetésével, átvételével, terjesztésével foglalkoznak. Ez a tevékenység biztosítja ugyanis, hogy Magyarország a kulturális
érintkezés segítségével szellemileg eligazodjon a külvilág termésében, s átvegye, meghonosítsa más kultúrák értékeit.
Mit kell szolgálnia egy megújuló magyar kulturális diplomáciának? Elsőként is kiegyensúlyozott kapcsolatépítésre kell törekednie, mind a Kelettel,
mind pedig a Nyugattal. Amikor az eddigi társadalmi rendszer kimerítette
valamennyi tartalékát, az új rendszer keresése egyidejűleg a kulturális, a
külpolitikai orientációváltás igényét is fölveti. Jó lenne, ha nem esnénk az
50-es évek első felének végletéből a másik végletbe. Ha ma a közép- és kelet-európai országokkal fenntartott kapcsolatok mégoly kevés gazdasági, társadalmi-politikai impulzust, ösztönzést is nyújtanak, súlyos hiba lenne, ha az
elmúlt évtizedek egyik legfőbb értékét, a „Kelet" jobb megismerését most
elvetnénk. Kelet felfedezése: Oroszország, Kína, a Szovjetunió népei kultúrájának megismerése gazdagította, teljesebbé tette az elmúlt évtizedekben a világról alkotott képünket. Erre már csak azért is óriási szükségünk van, mert
ugyanebben az időszakban sehol nem kínálkoztak olyan lehetőségek a magyar
kultúra önarcképének bemutatásához, mint amilyen fórumot a szovjet befogadó kulturális közeg jelentett számunkra. Ez még akkor is igaz, ha a szakmai közvélemény lényegesen többre becsül egy kis válogatást Párizs több
ezer kiállítótermének egyikében, mint egy reprezentatív magyar képzőművészeti kiállítást (pl. Derkovits, Kerényi) a moszkvai Puskin Múzeumban. Célszerűtlen lenne tehát, sőt öncsonkítást jelentene, nemzeti érdekeink ellen
87

hatna, ha a jelenlegi szakmai és közhangulat nyomására, nem arra törekednénk, hogy ú j és ú j értékeket fedezzünk fel keleti partnereinknél és közvetlen szomszédságunk, Közép-Európa és Kelet-Közép-Európa népeinek kultúrájában. A követelményként megjelölt kiegyensúlyozott kapcsolatépítésre jó lehetőséget teremt az a Magyarországon is kibontakozó szovjet-orosz reneszánsz,
amely nagyrészt a gorbacsovi reformokhoz, az átalakításhoz, a peresztrojka
és a glasznoszty fogalmához kötődik. E folyamatokat ugyan mindenütt a világon felfokozott érdeklődés kíséri, amely nem nélkülözi a divat múló elemeit sem. Mégis fontos, hogy olyan értékeket mutassunk be a magyar szellemi életnek, amelyekről az elmúlt évtizedekben alapvetően — nem a mi hibánkból — nem esett szó.
Az elmúlt évtizedek igazi bírálata e téren is az, hogy bár egy szövetségi
rendszerhez tartoztunk több közép- és kelet-európai országgal, kulturálisan
mégsem közeledtünk, s ő t . . . Sajnos, nem tanultunk meg nemcsak „szovjetunióiul", „csehszlovákiaiul", „romániaiul" stb. a „hivatalosság" nyelvein, de
szellemileg sem jutottunk lényegében közelebb. Köztünk állt e szövetségi
rendszer összetákoltsága, nem belülről vállaltsága, demokratizmusának hiánya, az álinternacionalizmus, s a legfőbb: a szőnyeg alá söpört történelmi
ellentétek, ellenségességek, a magyar nemzetiségek jogainak csorbítása, sőt
erőszakos beolvasztásukra való törekvés, az összetorlódott és ki nem beszélt
múlt. Ez utóbbi még a most bontakozó közép-európai kapcsolatépítésre, szellemi közeledésre is nagy, komor árnyékot v e t . . .
A kapcsolatépítés további kérdése az, hogy mennyire ismert meg bennünket a Nyugat, mennyire jelzi vissza értékeinket, teljesítményeinket, hiszen ez nemzeti önbecsülésünknek és önértékelésünknek mindenkor központi
eleme volt. Ez egyébként nem csak ránk érvényes: így van ezzel Közép- és
kelet-Európa szinte valamennyi népe. E térségben az jelent igazán kulturális
értéket, amelyet a „nagy Nyugat" visszajelzett. Ha az elmúlt éveket nézzük,
igaz, jelentős eredményeket értünk el, mégsem történt áttörés. Még mindig
illúziókat táplálunk, és még mindig nem tudjuk józanul megemészteni, hogy
a kelet—nyugati kulturális érintkezésben a történelmi örökség és más tényezők miatt változatlanul megmaradtak az aránytalanságok. A helsinki folyamat látványos eredményei az elmúlt 15 évben nagyon sok emberben azt az
illúziót ébresztették, hogy lényeges elmozdulás várható a Nyugattal fönntartott kulturális kapcsolatainkban, ezen belül a magyar kultúra nyugat-európai
ismertségében. Ha azonban ezt a 15 évet szigorú tárgyilagossággal vizsgáljuk, hamar szembe kell néznünk azzal a ténnyel, hogy vizsgált területünkön
lényeges előrelépés nem történt, és nem is várható. A magyarázathoz tudomásul kellene vennünk végre: a nemzetközi kulturális kapcsolatok lényegéhez tartozik, hogy egy kulturális termék nem a saját technikai, művészi, esztétikai stb. — tehát immanens értékei alapján, hanem egy többtényezős
mechanizmus révén válik a nemzetközi kulturális áramlás részévé.
E mechanizmusban döntő a világhatalmi súly, a tőkeerő, a tömegtájékoztatási és kultúraterjesztési eszközök birtoklása, az átadás-átvétel, az „áramlás" hagyományos irányultsága. Közismert tény, hogy az elmúlt évtizedekben
— éppen e tényezők következtében — egyre jobban megerősödött az Egyesült
Államok kulturális pozíciója a világban, s ezzel párhuzamosan a nemzetközi
kulturális érintkezésben egyre hátrébb szorultak az olyan régebbi vezető hatalmak, mint Franciaország, Nagy-Britannia vagy az NSZK. Mindezt jól érzé88

kelteti egyetlen adat is: a világ tv-film importjának 75%-a az Egyesült Államokból származik.
Az Európa középső, keleti és nyugati része közötti kulturális aszimmetria
tehát történelmi gyökerű, amelyet a majdnem egyirányú áramlás mellett a
kulturális kínálat szerkezeti különbsége is meghatároz. Hiába rendelkeznek a
közép- és kelet-európai országok bizonyos szellemi csúcsteljesítményekkel —
Eizenstein, Jancsó, Wajda, Menzel, Tarkovszkij filmjei, a lengyel, a szovjet
színházművészet, a mai cseh próza alkotásai —, az ún. elit kultúra termékei
nyugaton sem hódítják meg a széles tömegeket. .A nyugati tömegkultúra a
szórakoztatás széles sávját fogja át, sőt körmönfont módszerekkel elégíti ki
közönségét, ezzel szemben a közép- és kelet-európai országok szórakoztató
kultúrájában óriási hiányosságok vannak. Egyelőre még saját szórakoztatási
szükségletünket sem tudjuk kielégíteni, nemhogy nemzetközi téren versenyképesek lehetnénk!
Kelet és Nyugat aszimmetriájában a másik tényező az, hogy a Nyugat részéről a közép- és kelet-európai országok kulturális kínálatából döntően politikai szempontok alapján válogatnak, bár e szempont az elmúlt években némileg
veszített súlyából. A „szocialista" országokból gyakran nem a legjelentősebb
alkotókat, alkotásokat népszerűsítik, így pontatlanul tükrözik az adott nemzeti kultúrák tényleges értékrendjét. Általában igaz, hogy a nemzetközi kulturális érintkezésben rendkívül sok mesterséges, sőt manipulatív tényező
— összefonódások, lobbik, maffiák és egyéb — játszhat szerepet, ezért egyegy nemzeti kultúra, így a magyar kultúra nemzeti teljesítményének helyes
megítélésére, illetve a reális önértékelésre ma még igen korlátozottak a lehetőségek.
A magyar kulturális diplomácia számára nem elhanyagolható lehetőséget
jelent, hogy kultúránk — főképpen azért, mert a magyar változások iránt
Olyan fokú a nemzetközi érdeklődés — egyre inkább közvetítő szerepet játszik Kelet és Nyugat között. Hazánk része egy közvetítő zónának: a széttördelt, mára jórészt csak virtuálisan létező és „mégis szükséges" Közép-Európának. Közép-Európát nemcsak tömböket jelölő politikai határok szabják részekre. A megosztottságnak ennél is mélyebben rejlő gyökerei vannak az
államhatárok és az etnikai határok eltérése következtében, némely nemzettest egy-egy részének leválasztásában. Közép-Európa ezért ma inkább csak
álom, nagyrészt csupán a látomásokban létezik. Mégis szükség lenne az itt
élő népek összefogására, ha ennek esélyei — ma még — rendkívül kicsik is.
Az összefogást talán leginkább valamiféle szellemi építkezés indíthatná el,
Jászi, Bibó, Németh László, Kundéra műveinek, s Konrád György „Álom
Közép-Európáról" c. gondolatébresztő esszéjének, vagy Kari Schlögel könyvének szellemében.
Mi az, ami a magyar kulturális diplomácia legfőbb tartalékát jelenti?
Miből meríthetünk, miből építkezhetünk? Mit kell tennünk? Tételszerű felsorolásban:
1. Szakítanunk kell azzal a szemlélettel, hogy a nemzetközi kulturális
együttműködés valamiféle gyöngyös bokréta, a magyar külpolitika maradék
feladata, ha van — van, ha nincs, akkor sincs nagy baj. Égető szükség van
gazdasági-társadalomépítési külhoni minták feltárására, közvetítésére és szerves meghonosítására. A politikai kultúra, a viselkedéskultúra, a mindennapok
kultúrájának magyarországi formálása elképzelhetetlen bölcsen megszűrt
89

külső — főként, de nem kizárólagosan nyugati — tanulságok, tapasztalatok
nélkül. Itt a Külügyminisztérium és a Művelődési Minisztérium, de más tárcák igazi összjátékára van szükség! Ugyanakkor még egyszer aláhúzom: a
kulturális diplomácia nem külön „szektor", s nem tárcafeladat!
2. Ki kell építenünk a „kulturális piackutatás"-t, és meg kell szerveznünk
a befogadó kulturális közegről nyert valamennyi információ összegyűjtését
egy magyarországi külkulturális adatbank megteremtésével.
3. További alapteendő a felkészült szakemberek biztosítása. Elengedhetetlen a kultúrdiplomaták céltudatos kiválasztása — ne csak a külügyi állományból, hanem egy-egy ciklusra szerződve az értelmiség „szélesebb" köreiből, kulturális vénával rendelkező menedzsertípusú személyek közül. Amenynyiben a magyar külpolitika számára létszükséglet a hazai bázisú diplomataképzés megteremtése, akkor ennek szerves részeként a kulturális szakosodású
diplomaták, valamint egy-egy ciklusra — pályázat útján — nagykövetségekre,
illetve a magyar kulturális intézetekbe kiutazó szakemberek speciális szakmai
felkészítése és továbbképzése is az kell, hogy legyen. Megjegyzem, hogy ma
Magyarországon a hivatásos diplomaták posztgraduális képzése nem létezik!
A nyilvános pályázatoknál azonban figyelemmel kell lenni arra a tapasztalatra is: eddig is kijutottak kulturális intézeteinkbe írók, művészek — jobbára összeköttetéssel —, de tevékenységük messze nem volt egyértelmű: jobb
esetben szinte kizárólagosan a saját művészeti águkkal törődtek, rosszabb
esetben csak saját munkásságuk propagálásával. E megjegyzés nem elvi kifogás, hanem arra intés: a kultúrdiplomácia is szakma, mesterségbeli követelményekkel, tehát kell hozzá az intézményes felkészítés-felkészülés és folytonos továbbképzés.
4. Kulturális kínálatunkban a hazai alkotások külföldi bemutatásában és
megmérettetésében meg kell teremtenünk az esélyegyenlőséget. Meg kell
szüntetnünk az eddigi személyi összefonódásokat, hatalmi monopóliumokat.
A magánérvényesülést politikai mezbe öltöztető kiválasztási szempontokat is
fel kell számolnunk, véget vetve a bántó egyoldalúságoknak. Kulturális kivitelünkben az érték, a teljesítmény, az érdem legyen, a meghatározó. Ügyeljünk azonban: nehogy az eddigi egyoldalúságokat — még ha tartalmasabban,
jobb minőségben is — más irányú egyoldalúságok váltsák fel! Nehogy az
eddigi kiszorítottak — valamilyen okból, társadalmi, politikai, de leginkább
művészi érvényesülési revánsvágyból — most maguk is kiszorítókká váljanak.
5. Nemzetközi kulturális kapcsolatainknak egyik fontos funkciója a tizenöt milliós magyarság egybetartozásának, szellemi integritásának biztosítása,
a nemzettest különböző részei közötti kulturális-szellemi vérkeringés fönntartása és erősítése, a világon élő magyarajkúakkal, magukat magyarnak
vallókkal történő érdemi és folytonos kapcsolattartás. Egyidejűleg címzettjei
ők a kulturális együttműködésnek, de egyben hordozói, terjesztői is a magyar
kultúrának: vonatkozik ez a szomszédos országokban élő magyar nemzetiségekre és a nyugati magyarságra egyaránt. Kulturális diplomáciánk egészen
sajátos területe ez: nemzetközi is, mert országhatárokon átnyúló, de ugyanakkor nemzeti is, hiszen „nemzettestközi"
érintkezés.
Fontos számba venni a Magyarországon élő nemzetiségek kultúraterjesztő
szerepét is: e kérdéskört sem gondoltuk át súlyának és lehetőségeinek megfelelően. A német, a horvát, a szerb, a szlovén, a szlovák, a román nemzeti
90

kisebbség, a zsidó, a cigány kisebbség mind-mind fontos összekötő szál szomszédaink és a nagyvilág felé.
A szomszédos országokban élő magyar nemzettestek — ideális esetben —
kétnyelvűségük, kétkultúrájuk alapján összekötő, közvetítő kapocs lehetnek
sajátos küldetéssel. Sajnos, ma ez csak Szlovénia és Horvátország esetében
érvényesül maradéktalanul, Kárpátalja most ébredezik. Lehetségesnek tűnik
Csehszlovákiában a cseh és a szlovák értelmiség néhány képviselőjével együttműködve oldani az évszázados görcsöket, hozzájárulva a csehszlovákiai magyarság kollektív nemzetiségi jogainak maradéktalan és csorbítatlan szavatolásához. A Romániában élő magyarok magyarnak maradásuk és helybenmaradásuk elősegítése, szellemi-fizikai immunrendszerük erősítése külön stratégia
kidolgozását, a konkrét lépések folytatását és újak megtételét föltételezi. E
kérdések részletezése külön dolgozatot igényel.
A nyugati magyarsághoz fűződő viszonyunkban, a magyar—magyar párbeszédben ú j fejezet körvonalazódik. Elsőként is föl kell mérnünk azt a
— döntően áldozatos — tevékenységet, amelyet az emigrációban élők a magyarság ügyének képviselete, kultúránk terjesztése érdekében az elmúlt évtizedekben tettek. Gyorsan lehullanak a több évtizedes bizalmatlanság falai,
s a nyugaton élők kultúraterjesztő munkájához itthonról mind szervezettebb
hátteret próbálunk biztosítani. Remélhető az anyanyelvi konferencia megújhodása, a Magyarok Világszövetségének gyökeres stílus- és tevékenységváltozása, a magyarok világtalálkozójának megrendezése 1992-ben, a Hungarológiai Társaság, a Magyar Fórum, az anyanyelvi táborok, az egyházi kapcsolatok ú j minőségi szintjeinek kialakulása. A nyugati magyarsággal együtt közös tennivalónk az utánpótlás biztosítása, a kultúraterjesztés folytonosságának
szavatolása.
6. Kulturális orientálódásunkban — hasonlóan a magyar külpolitika egészéhez — egészséges európai arányokat kell kialakítanunk. Itt nem lehet szó
egyoldalú nyugat-európai tájékozódásról, hanem alapvetően hármas kulturális orientációra van szükségünk: a közép-európaira és a kelet-európaira is.
A „spontán" folyamatok eleve a Nyugat irányába húzzák az utóbbi időszak
kulturális tájékozódását. Sajnos, egyre szűkebb a szellem embereinek azon
köre, amelyik pontosan látja: nemzeti kulturális öncsonkítás lenne Közép- és
Kelet-Európa értékeiről nem venni tudomást. Ez ma nagyon jelentős veszély,
amelyet csak tudatos lépések, akciók ellensúlyozhatnak — valamelyest.
A kultúra egy részét — tudomány, oktatás, viselkedéskultúra, politikai
kultúra — minél erősebben és szervesebben kell integrálnunk a nyugat-európai kultúrközegbe: s itt nem csak a nagy- és középhatalmak kultúrájára
gondolunk, hanem olyanokéra is, mint a finnek, svédek, spanyolok, hollandok,
görögök, dánok és mások szellemi élete. A „kisországi doktrínánkat" valósítsuk
is meg, ne csak szónokoljunk róla! S az egész kulturális diplomáciából — ha
lehet bármit is kiemelni — a kulcselem az oktatás: a jó módszerek meghonosítása, nyugati ösztöndíjak, diákok küldése teljes és részképzésre stb. Ugyanakkor vannak a kultúrának olyan metszetei, amelyekben nem lehet szó integrációról, ellenkezőleg: szellemi környezetvédelemre, nemzeti kultúránk immunrendszerének rendbetételére van szükség. Fontos tanulmányoznunk az
európai kisországok példáját: sikerül-e, és ha igen, hogyan sikerül a szellemi
„optimális nyitottságot" biztosítaniuk a konzumkultúrával, az amerikanizálódással szemben.
91

7. Megoldandó feladat — és nem is könnyű — a kormányzati és a nem
kormányzati kultúrdiplomácia jobb összehangolása, koordinálása — de semmiképpen nem úgy, hogy a kormányzat megpróbál a másikra rátelepedni.
Sokkal inkább arról van szó, hogy a kormányzati szerveknek — a Művelődési Minisztériumnak, a Külügyminisztériumnak, más minisztériumoknak, a
Nemzetközi Kulturális Intézetnek — egyre inkább szolgáltatásszerűen, „adatbankként" kellene működniük, hogy ily módon az egyre szélesedő nem kormányzati kulturális diplomácia igényeit is kielégítsék, tájékoztatással, információkkal segítsék tevékenységét. Elengedhetetlenül szükség van — szükség
lenne — országos méretekben a jobb koordinálásra, hiszen ennek hiányában
ma jelentős anyagi eszközök és szellemi erők forgácsolódnak szét. Senki nem
tudja pontosan megmondani pl., hogy a közvetlen városi és megyei kapcsolatokon keresztül milyen kulturális termékek áramlanak ki innen, és jönnek
be az országba. A folyamat az információkat és a pénzfelhasználást illetően
lényegében mára átfoghatatlanná vált. Kézenfekvő ezért, hogy egészen ú j
irányítási módszerekre van szükség. E téren sincs — pontosabban e téren különösen nincs — lehetőség központi irányításra, hanem hálózatszerű egyeztető
„csomópontokra", s e csomópontok kölcsönös tájékozódására és tájékoztatására, koordinációjára lenne szükség.
Kormányzati szinten ezért szükség van intézményi-szervezeti változásokra
is. Ha nem is a régi Kulturális Kapcsolatok Intézetének formájában, de mindenképpen hiányzik az intézmények sorából egy, a korszerűen felfogott kulturális kapcsolatokat átfogó, integratív szervezet, amely vagy önálló intézményként, vagy nyugati mintára, külön államtitkár, illetve miniszterhelyettes
vezetésével a Külügyminisztérium vagy a Művelődési Minisztérium felügyelete alatt működhetne. Számomra célszerűbb megoldásnak tűnik azonban egy
önálló intézmény létesítése, amelyben a kormányzati és a nem kormányzati
jelleg szervesebben összefonódhat.
8. A kormányzati és a nem kormányzati terület közötti jobb „szereposztás" is megkerülhetetlen: az önálló arculat megőrzése mellett ne külföldön,
a Magyarország-kép formálódásában érvényesüljön a belpolitikai arculatért
folyó versengés. A pártok között e téren nem licitálásokra, hanem bölcs
és egyeztetett szereposztásra van szükség. Ez persze nem jelenti, hogy a
sokszínű Magyarország-képet egyszínűvé kívánjuk változtatni, sőt ellenkezőleg !
9. Nagyon sokszor hitegetjük magunkat azzal, hogy kulturális téren is
nyitott ország vagyunk. Komoly gondok vannak e nyitottságban. Elmegyünk
nagy és jelentős értékek mellett, ugyanakkor méltatlan alkotásokat veszünk
át mind nagyobb tömegben. A hetvenes évek végétől a minőségi igényt belföldön és kulturális külkapcsolatainkban is időnként egyre inkább háttérbe
szorította a jövedelmezőség kritériuma, ami egyben a nyugati tömegkultúra
térhódítását, jelentős mértékű kommercializálódást is jelentett. A vitatható
értékű termékek jó részét viszont a magyarországi kulturális befogadó közeg
nem tudta „helyére tenni", feldolgozni. Többek között azért, mert az életszínvonal megtorpanásával, sőt visszaesésével bajlódó magyar közvélemény számára ezen alkotások távol eső életmintákat, számára elérhetetlen fogyasztási
modelleket közvetítettek, s ezek gyakorta belső zavart, meghasonlottságot és
eleve vereségélményt sugalltak. E termékek az egyértelműen versenyszellemű
egyéni boldogulás keresését erősítették föl, és nem a vállalkozó-termelői, ha92

nem az individuális-fogyasztói magatartás másolására serkentettek. így kulturális közéletünkben a magas színvonalú értékek mellett is felhíguló nemzetközi kulturális kínálat és a minőség megőrzéséért utóvédharcot folytató
hazai kulturális törekvések fokozatosan szembekerültek egymással. Több vonatkozásban reálissá vált az a veszély, amelyet a nyugati tömegtermékek a
magyar kultúra szerves fejlődése számára jelenthetnek. A külföldi termékek
átvételének szitája mind több ocsút engedett át. Mindez szellemi környezetünket egyre ártóbban szennyezi, és mára már nemzeti kultúránk immunitását, védettségét is veszélyezteti. E téren különösen nagy felelőssége és lehetősége van a Magyar Televíziónak és a Magyar Rádiónak.
10. Végezetül... Szükség van-e kulturális diplomáciánk reformjára?
Akkor nincs, ha a „reform" megmarad jelszónak, ráolvasásnak, varázsigemormolásnak. De változás kell, akár kis lépésekkel építkező, akár fordulatszerű, csak menjenek előre az ügyek. Kulturális diplomáciánk „demokratizálása"? Nem a megfakult, érdemtelenedő szavak szellemében! A magyar külpolitika — s részeként a nemzetközi kulturális érintkezés — most vajúdja
társadalmasodását, demokratizálódását, de nem az elmúlt évtized „szó-demokráciája" értelmében. Az ma már fabatkát sem ér. Sok a szó, kevés • a tett.
A szó-demokráciát tett-demokráciává kell változtatnunk, hogy a dolgokat ne
csak bírálni, de megváltoztatni is lehessen. Egyedül ez felel meg társadalmunk és nemzeti kultúránk igényeinek.

SZABÓ TIBOR

Miért olvassuk ma Lukácsot?
A címben feltett kérdésre többféle módon is lehet válaszolni. Késztetést
és egyszerű kijelentést tartalmaz — furcsa módon — a kérdés. Késztetést,
amennyiben meggyőződésünk, hogy hazánk történetének — talán nem túlzás — egyik legnagyobb filozófusát illik ismerni, sőt: nemcsak eredményeiből, hanem hibáiból, tévedéseiből is tanulni. Egyszerű kijelentést, mert mi
— a szegedi Lukács-kör tagjai — olvassuk Lukácsot és alkalmanként, esetenként felhasználjuk gondolatait saját elméleti vagy akár társadalmi problémáink megválaszolásakor. A kérdés viszont egy dolgot tagad: azt, hogy bármilyen elgondolásból is, de ne olvassuk Lukácsot. Mindezen problémákra
szeretnék kitérni írásomban.
A kérdés a szegedi Lukács-kör fennállása 10. évfordulójának szentelt
nemzetközi szimpozion előkészületei során fogalmazódott meg bennem. Sokat
tanakodtunk együtt azon: ebben a jelentősen megváltozott társadalmi-politikai környezetben hogyan hangzik az, hogyha valakik ma Lukács Györgynek
szentelnek egy konferenciát. Azt egyöntetűen elvetettük, hogy a szimpozion
93

a magyar filozófus aktualitásáról szóljon. Nem hisszük ugyanis, hogy ma
Lukács „aktuális" volna minden értelemben, mint valami olyan klasszikus,
akihez „receptért" lehetne folyamodni a jelenlegi aktuálpolitikai kérdések
megoldásakor. Sőt, úgy véljük, számos ponton túlhaladta taktikázgatásait az
idő. De ne feledjük: ő — és természetesen kortársai, akik szintén átmentek
a legkülönfélébb diktatúrák XX. századi kavalkádján — a történelmi idők
tanúja, olyan ember, aki megélte a „boldog békeidőktől" a sztálinizmus lehanyatlásáig (nem bukásáig!) tartó időszakot. Azt hiszem, mindannyian túl
akarunk már lenni közelmúlt történelmünk kemény szorításain és — ha
lehet — elfeledni e korszak fő- és mellékszereplőit. Talán ezért sem tartottuk
jónak, hogy felemlegessük Lukács múltbeli tevékenységét mint modellt. S sok
esetben ez egyáltalán nem is volt modell. Mert igaz: volt, aki — mint Lukács — önkritikát gyakorolt, hogy túléljen, de volt olyan is, aki erre az önkritikára nem volt képes, s elpusztult. Vagy számomra egyáltalán nem példa
Lukács 1956-ban tanúsított magatartása sem. Miről is van szó? Lukács kései,
halála előtt írt önéletrajzában „durva hibának" nevezi, hogy 1956. november
4-én hajnalban, még álmosan egy telefonhívásra a jugoszláv nagykövetségre
ment. Ezt a kifejezést, hogy „durva hiba", csak nemrég kezdtem megfejteni,
amikor egy eddig magyarul még nem publikált Lukács-interjú után kutatva
eljutottam annak vizsgálatához: milyen magatartást tanúsított Lukács 1956—
57-ben a romániai Snagovban. Itt nekem egy hipotézisem volt: végig kitartott Nagy Imréék mellett, ahogyan Vásárhelyi Miklós többször is említi:
„nem deszolidarizált". Minél jobban kezdtem elmélyülni e kérdésben, egyre
több kérdőjelem lett, amelyek még ma is megvannak. Ha nem „deszolidarizált", akkor miért írta egyik, máig publikálatlan levelében az akkori új
MSZMP-vezetőknek, hogy 1956. november 4-ével a szocializmus új lehetőségei
előtt nyílott meg az út? S tulajdonképpen a nagy kérdés: miért is engedték
haza Snagovból őt és feleségét, miközben ott lévő társait nemsokára bíróság
elé állították? A túlélők úgy vélik: egyszerűen (sic!) elengedték, mert látták,
hogy nem lehet vele semmit sem kezdeni. Persze sok itt a kérdés: és aztán
mi lett volna? Lukács csak ezután írta meg élete két főművét, az Esztétikát
és az Ontológiát. Szóval Lukács körül most is sok még a meg nem válaszolt
kérdés. S ezekre a kérdésekre előbb-utóbb válaszolni kell. Mi a Szegedi Akadémiai Bizottság nagytermében megrendezett szimpozion keretében néhány
— ha talán nem is ilyen súlyú, de lényeges — kérdésre kerestük a választ.
Tudtuk, hogy Lukács megközelítése mindenképpen csak több irányból
történhet. A szegedi Lukács-kör tagjainak felfogásában viszont nincs kizárólagos, egyetlen, csalhatatlan értelmezés. Főként azért, mert Lukács maga is
igen sokféle, sokszínű. Az esztéta, az irodalomtudós, az irodalomszociológus
éppúgy találhat benne érdekes vagy vitatható pontokat, mint a filozófus, a
történész vagy a művelődéstörténész. E több síkú életmű ráadásul igen ellentmondásos jellegű. Így mindenképpen vitára serkentő. Ezt a szimpoziont ezért
mi eleve olyan szándékkal indítottuk útjára, hogy —a szó eredeti platóni értelmében — „beszélgessünk" Lukács munkásságának bizonyos kérdéseiről.
A műhelyjellegű megbeszélések középpontjában az Ontológia, későkori
filozófiai főműve állt. A legtöbb előadás ehhez kapcsolódott. Ez nem volt
véletlen, hiszen az elmúlt években éppen ezt olvastuk és vitattuk meg a kör
ülésein. Ivánné Máté Zsuzsa, a tanárképző főiskola tanársegédje például a
nembeliség kategóriáját vizsgálta fiatalkori írásaitól az Ontológiáig. Ebből
94

kiderül, Lukács mily makacsul ragaszkodott néhány témájához, s ezek közé
tartozik a z J ember nembeliségének a problémája is. Érdekes volt Krémer
Sándor előadása a lukácsi szabadság-fogalom értelmezéséről, vagy a nembeliség és formációelmélet kapcsolatát tárgyaló Siroki Dénes, a kör titkára
hozzászólása is. Mindezek a kérdések felvetették Lukácsnak a marxi hagyományokhoz való kapcsolatát. Késői filozófiai gondolkodásában mennyire újítja
meg e klasszikus tradíciót, és mennyiben sikerül sajátos szintézist létrehoznia? A szimpozion vitáiból kiderült: Lukács az általa a '60-as években meghirdetett „marxizmus reneszánsza" alapján antisztálinista beállítottságából kiindulva tér vissza a „tiszta forrásként" értelmezett Marxhoz. Ezzel — kétségkívül — munkásságában megfigyelhető egy pozitív fordulat. De itt ennél
többről is szó van. Marxhoz való viszonyában újra meg újra előtérbe kerül a
saját fiatalkorában annyira hangsúlyozott tudat, eszmeiség hangsúlyozása, a
gyakorlat elsődlegességének tétele, amely kapcsán sokan (pl. a zágrábi Praxis-kör tagjai) Lukácsot „praxisfilozófusként" értelmezték. Ezek a motívumok
tehát késői munkásságában — például éppen a nembeliség vagy a szabadság
kérdésének a tárgyalásakor — újból előkerülnek, de most már egy ú j szintézisben, egy ontológiai kontextusban.
Hasonló kérdéseket tárgyalt előadásában az olasz Antonio Infranca is,
aki a lukácsi munkafogalom jelentőségéről és ennek a klasszikus filozófiai
tradícióhoz való viszonyáról tartott előadást. Az ő felfogásában Lukács a munka — mint a társadalmi lét alapkategóriája — értelmezésében elsősorban
Arisztotelész dynamis-íogalmához
és Hegel teleológiaértelmezéséhez kapcsolódik, természetesen Marxon túl. Ezzel a kérdésfelvetéssel kapcsolatban hangsúlyozta Besenyi Sándor, a SZOTE adjunktusa az értékfogalom jelentőségét.
Esszéisztikus jellegű előadást tartott a budapesti Lukács-archívum munkatársa, Mezei György az Ontológia üzenetéről. Számára ugyanis éppen ez az a
mű Lukács egész munkásságában, amelyből kettős 'értelemben is lehet meríteni: egyrészt a társadalmi lét ontológiája alkalmas lehet egy — a totalitásigényt is magába foglaló — társadalomfilozófia kidolgozására, másrészt egy
etika megfogalmazására. Az előadó elfogadva Ancsel Évának azt a megjegyzését, hogy az Ontológia nem más, mint „etika inkognitóban", rámutatott az
erkölcsi kérdések ontológiai megalapozásának szükségességére, az etika és a
személyiségelmélet összefüggésére. E sorok írója éppen Lukács személyiségfelfogásáról írt tanulmányt a szimpozion részére, s megerősítheti: Mezei
György helyesen mutat rá, hogy a késői Lukácsnál milyen nagy szerepet kap
— újból a sztálinizmussal szemben — az ember, a személyiség, a szubjektív
tényező. Sőt. Az ún. „igazi ember" is, aki a történelmi változások ágense és
motorja. S valóban — bár tudjuk, hogy az ember sok vonatkozásban meghatározott lény — mégis teljesen újszerű egy marxista gondolkodónál, hogy
az ember lehetőségeit, saját önmegvalósításának és kiteljesedésének lehetőségeit ilyen, az utóbbi idők marxizmusához képest nagy nyíltsággal vesse fel.
A konferencián vita alakult ki a New York-i egyetem tanára, a hazánkban is jól ismert Tarr Zoltán előadása kapcsán. A frankfurti iskola jó ismerője (erről írt könyve magyarul is olvasható) ez alkalommal Max Weber és
Lukács kapcsolatáról beszélt. Nagy figyelmet szentelt Lukács korai munkásságából a Heidelbergben töltött éveknek, ahol közvetlen kapcsolatba került
egymással Weber és Lukács. Négy témakörben vélt kapcsolatot találni a két
gondolkodó között: abban, hogy mindketten elvetették a vulgármarxizmust,
95

erőteljesen érdeklődtek a művészet- és irodalomszociológia iránt, befolyásolta
őket az „orosz élmény" (Dosztojevszkij és Tolsztoj), valamint mindketten elkötelezettek voltak bizonyos etikai problémák iránt. Tarr Zoltán azt is kiemelte, hogy a heidelbergi évek után a „hungaromarxista" Lukács csak igen
szórványosan utal Weberre, s egyértelműen negatív az, ahogyan a Weberrecepciót világszerte helytelen irányba terelte. Ehhez hozzátehetnénk, hogy
nem csak a Weber-recepciót, hanem a Nietzsche-recepciót és mást is. A vita
aztán éppen Az ész trónfosztása című műve körül kerekedett, amelyben Lukács a polgári filozófiai tradíciót és az irracionalizmust összekötötte egymással. Zoltai Dénes szerint, aki e témában szólalt fel, Lukács talán éppen Heidelbergből hozta a racionalitás és az. irracionalitás iránti érdeklődését, s ezt
művészetkritikai tanulmányaiban érvényesíti is. Például a Szolzsenyicin-tanulmányban, ahol a gulag racionális rendjének leírását kíséreli meg úgy nyomon követni, hogy beleágyazza a gulagot körülvevő világ irracionális egészébe. A vitához röviden hozzászólt Tőkei Ferenc akadémikus is (aki ezt az
alkalmat használta fel arra, hogy a Lukács-kuratórium emlékérmét átadja a
szegedi Lukács-körnek), azt állítva, hogy Lukács „monumentális aufklárista"
volt, mert — mint Hegel — ő is a felvilágosodás racionalizmusát kívánta
folytatni. A vitába többen (Révész Mihály, Kapocsi Erzsébet) is bekapcsolódtak. Lukács műveinek jugoszláviai hatásáról beszélt a színvonalas jugoszláviai
elméleti folyóirat, a Létünk főszerkesztője, Rehák László. Ebből kiderült: déli
szomszédainknál — talán az Ontológiát leszámítva — igen nagy népszerűségnek örvend a magyar filozófus, műveit mind magyarul, mind szerbhorvátul
olvashatják.
Várható és előre látható volt, hogy a szimpozion legnagyobb vitáját az
egykori Lukács-tanítvány, Vajda Mihály előadása váltja majd ki. A filozófus
és a politika viszonyáról majd egy órát beszélt szabadon, igen szuggesztív
módon. Alaptézise, amiből számos következtetést vont le, az volt, hogy a filozófusnak nem szabad magát egy mozgalomnak alárendelnie, mert akkor ez
olyan korlátot jelent számára, ami fenyegeti már egész filozófiáját. Vajda
Mihály inkább Heidegger filozófusi magatartását érzi magához közelebbinek,
s nem Lukácsét, aki ötven éven át mindig alárendelte gondolkodását a „tirannikusnak". Ez egészen odáig ment, hogy Lukács több esetben is védelmébe
vette a sztálinizmust, s csak ennek a keretében vívta saját „partizánharcát"
az egésszel szemben. Árnyalt megközelítésében Vajda nem tagadta, hogy a
filozófusnak foglalkoznia kell társadalmi-politikai kérdésekkel is, de elutasította, hogy a filozófiát alárendeljék egy mozgalomnak. Lukács ezzel a végletes
elkötelezettséggel odáig ment, hogy Vajda Mihály szerint egész élete végéig,
az Ontológiaban és a demokratizálásról írott és csak nemrég kiadott írásában
is védi Sztálint. Ugyanennek a szekcióülésnek a másik előadója Bayer József,
a Társadalomtudományi Intézet munkatársa éppen Lukács és a sztálinizmus
kérdéséről beszélt. Az ő felfogásában Lukács kezdettől fogva elkötelezte magát egy eszme, a marxizmus mellett, de igazából sohasem volt sztálinista. Meg
kell látni Lukács élettörténetében, de műveiben is azt a törekvést, hogy egyrészt sohase azonosuljon a kisstílű taktikázgatással, politizálással, másrészt
pedig, hogy mindig egy harmadik utat, a tertium datur ú t j á t járja. Ez persze nem jelenti, hogy politikai kérdésekben ne hibázott volna, de az is túlzás, ha egész munkásságát csak a mozgalomhoz kötöttségéből próbálják
magyarázni.
96

A két előadás után igazi vita bontakozott ki arról, hogy a filozófus, és
esetünkben Lukács, mennyire kötelezheti, mennyire kötelezte el valójában
magát. Székely László megjegyezte, hogy Lukács nem a mozgalomhoz, hanem
egy eszméhez ragaszkodott, s ez már más. Tráser László megkérdezte: ki ismer olyan filozófust, aki minden korhoz kötöttség nélkül filozofált. E sorok
írója rövid hozzászólásában kifejtette, hogy nehezen lehet Lukács bizonyos
periódusban (például a 30-as években) keletkezett írásait nem a sztálini „gondolkodás" egyfajta elfogadásának tekinteni, s nem lehet elfogadni Lukács
néhány „retusált" önéletrajzi visszaemlékezését, amelyben azt bizonyítja, hogy
ő már a '30-as években is antisztálinista. Mégis, ha történetiségében elemezzük
későkori munkásságát, különösen a '6Ó-as évek termését, azt kell mondjuk,
hogy Lukács ekkor már valóban egyértelműen és következetesen szakított a
sztálinizmussal. Ez viszont nem jelenti azt, hogy Vajda Mihály kijelentésének
(Lukács élete során szinte sohasem bírálta Marxot és Lenint) ne lenne igazságtartalma. Ezt az elképzelést támasztotta alá Karikó Sándor, a tanárképző főiskola docense is, aki hozzászólásában — úgy is, mint a konformizmus egyik
legjobb hazai kutatója — a „nonkonformista konformisták" magatartását,
filozófus és a politika viszonyát érintette. Éppen az e témáról kialakult élénk
vita, amely a szimpozion mindkét napján a különféle hozzászólásokban felfelbukkant, jelzi: a szervezők azon szándéka, hogy minél többféle vélemény
hangozzék el és konfrontálódjék a konferencia során, teljesült. E téren valódi
eszme- és nézetcsere alakult ki.
A szimpozionnak az is célja volt, hogy — éppen a külföldi meghívott előadók jóvoltából — képet kapjunk Lukács külföldi, fogadtatásáról, megítéléséről. Lukács olaszországi fogadtatását jól reprezentálta a már említett Antonio
Infranca, aki nemcsak Lukács itáliai recepcióját ismeri nagyon jól, hanem
mint az MTA aspiránsa, éppen ezekben a napokban védte meg kandidátusi
értekezését Budapesten a munka kategória lukácsi értelmezéséből. A Német
Szövetségi Köztársaságból érkezett fiatal kutató, Werner Jung — aki a mindennapi élet ontológiai kérdéseiről tartott igen érdekes előadást — elmondta,
hogy jelen pillanatban talán valamelyest csökkent az NSZK-ban a Lukács
iránti érdeklődés, de vannak újabb értelmezési kísérletek is. Ezek sorában
éppen Werner Jungnak a szimpozion idején Stuttgartban megjelent könyve,
Lukács-monográfiája lehetne a példa. Volt a konferenciának egy egzotikus
színfoltja is. Jelen volt és előadást tartott Lukács brazíliai fogadtatásáról a
fiatal brazil történész-filozófus: Tania Tonezzer is. Eddig publikálatlan levelezést ismertetve tárta fel azt a kapcsolatot, amely Lukács és néhány brazil
értelmiségi (Leandro Kondér és Carlos Nelson Coutinho) között a hatvanas
években fennállt. Ezek bizonyították, hogy még egy olyan távoli országban
is, mint Brazília, Lukács hatása szinte döntő jelentőségű volt a baloldali gondolkodás kiformálásában. A szegedi szimpozion előtt jelent meg egy másik
kötet is, az észak-amerikai féltekén, Lukácsról. Ezt a kötetet, amit Tarr Zoltán
és felesége, Márkus Judit szerkesztett, és amely egy New York-i Lukács-konferencia anyagát tartalmazza, olyan szerzőkkel, mint Lee Congdon, Michael
Löwy, Róbert Lilienfield, Tom Rockmore, valamint három magyar: Kelemen
János, Bayer József és Tőkei Ferenc, ezt a kötetet tehát Tarr Zoltán röviden
bemutatta a konferencia résztvevőinek is. Ha pedig mindehhez hozzávesszük
még a már említett Rehák László által adott jugoszláviai beszámolót, akkor
elmondhatjuk, hogy valódi fogalmat alkothattunk Lukács külföldi fogadta97

tásáról. S ezzel — azt hiszem, mindannyiunk nevében mondhatom — meg
lehettünk, meg lehetünk elégedve. De érezhetjük-e ugyanezt Lukács hazai
fogadtatásával kapcsolatban? Nem tékozolnánk-e el egy komoly, világszínvonalú gondolkodói teljesítményt, ha mi nem olvasnánk Lukácsot?
A szegedi Lukács-kör alapító tagjainak (többek között a sajnos fiatalon
elhunyt Karácsonyi Péternek és Rákai Istvánnak is) mindig is meggyőződése
volt, hogy a marxizmus „hivatalossága" által nem védett Lukácsot úgy lehet
tanulmányozni, hogy nem kell mindig feltétlenül jót, csak jót mondani róla,
hanem lehet, s olykor kell is bírálni koncepcióját. Ezt pedig műveiből és a
műveiben mindig jelenlevő XX. századi történelemből lehet és kell kiolvasni,
indítani. Lukács munkássága tehát ma is alkalmas arra, hogy ha megpróbálunk megmérkőzni vele, mi is „megmérettessünk".
Az 1989. november 16—17-én megtartott szegedi szimpozion egyértelműen
bizonyította: folytatni kell „megmérettetésünket", hiszen sok itt még a megválaszolatlan kérdés.

HADNAGY CSABA GRAFIKÁJA
98

„...a múltat végképp eltörölni"?
MÁNDY IVÁN ÉS AZ ÖNÉLETRAJZ

„önéletrajz"
Irt-e valaha is mást Mándy, mint önéletrajzot? Bár, ha jobban megnézzük, írt-e valaha effélét, tulajdonképpen? És ez, a mostani, mégis mi? Ha a
választ keressük, akaratlanul is az egész életmű alapkérdéseivel kerülünk
szembe. Nem egyszerűen arról van szó, hogy közel húsz kötet után — s voltaképpen már a hetvenes évek műveiben is — írói számvetésnek, összegezésnek vagyunk tanúi. Itt Mándy már a megkülönböztető címadással, a rá oly
jellemző, szelíd álegyszerűséggel azt emeli ki, ami írásaiban, kezdettől, leghatározottabban önelvű. Magával a „mándyivánság"-gal találkozunk esszenciálisán. Megejtő és megtévesztő átláthatóságával, s ebben az áttetsző, ismerős közegben számlálatlanul megőrzött egyszeri emberi emlékrajokkal. S újólag merülhetnek fel sorra a pályáját kísérő kritikusi aggályok: nem ismétli
önmagát az író? Nem mozog túlzottan szűk körben? Felmerülhetnek, hogy
frappáns választ kapjanak az ékes példák formájában. így például
a

visszapillantás

az önéletrajz legsajátabb természetéből adódó alapgesztus. De Mándy
esetében több ennél. Kezdettől jelen van az életműben és különös súllyal van
jelen. Akár a pályakezdő író másodikként megjelent regénye (kisregénye?),
a Francia kulcs is azzal zárul, hogy az író-alteregó: Feri „visszanéz". Vissza
a szállodára, amelyet elhagynak; vissza ezzel egy lezárult életszakaszra. A jelenre, amint múlttá válik. Ám a visszapillantás körébe esik az öreg színész is,
a szálloda előtt, „amint éppen noteszába jegyez". Ez a noteszba jegyzés ismét
e legutóbbi kötetnek — s voltaképpen az egész eddigi életműnek — másik
vezérmotívuma, egyben sajátos szervezőelve, formaalkotó jegye. Ebben a korai kontextusban pedig ez a notesz lehet a megőrzött pillanatnak egy másik
fajta rögzítése, másik fajta maradó nyoma. Az író-elbeszélő visszapillantó
tükrében egy másik, újabb tükör jelenik meg. Itt még szinte árnyékként
— az azóta felsorakozott életmű ismeretében: visszavetítésként — már felsejlik az alapvetően különböző szemszögek egybevillantása. Ez, a reneszánsz
festészetben oly jól ismert fogás: a világát láttató művész, s a művészt (és
világát) tükröző belső foncsor, a Mándy-féle pillantásban, s a pillantás, pillanatkép megőrzésében persze, egyedi árnyalatokat, jelentéseket nyer. Nem
csak a visszatekintés sokszorozásáról van szó, hanem fokozottan hangsúlyos
99

lesz az, hogy ez a többszöröződés ugyancsak rejtett. Igazi lényegében talán
még az író előtt is titok?
Az önéletrajz-kötetben
éppen a hasoncímet viselő novella ilyen: mintegy
tükör a tükörben. Ha a gyűjtemény egészében a pályára visszapillantás egy
fajtáját fedezzük fel, ez az írás ezen belül is: a kötet tárgyát, s magát a kötetet is átfogja egy sajátságosan kialakított fókusz szögletéből. Itt idézi fel
és nagyítja ki azokat a miniatűr voltukban sorsdöntőnek bizonyuló pillanatokat, amelyek többek között ennek a visszatekintő gesztusnak is sarkalatos
gyújtópontjai, eredői. Láttatja azt a rövid nadrágos kamaszt, hajdani önmagát, aki életében először ül a „papír hómezője" elé. Fejéből, tolla alól két név
kívánkozik elő: „Félix és Holländer". Hívószavak. Megbűvölőek, mert az
emlékezés, a képzelet rejtett ajtóit sejtetik, nyitják. S nyomban, elengedhetetlenül társul melléjük a másik visszapillantás: a gyermekkor nagy varázslójának, az Apának hangja, szava, mozdulata. Nem biztató-segítő múzsaként
lép fel az íráskísérlet első, közeli tanúja. Inkább gunyorosságával, „cukkolásával" ingerel. Odavetett fölényes szavaival újabbfajta visszajátszást feltételez: világirodalmi allúziót, Andersen szellemének idézését. (Nem foglalkoztam
a Fiúval? Andersent olvastam fel neki! — hallhatjuk az idevágó utalást a
szülők vitája során, mikor az író már „A siker útján" jár.) Akár ebben a villanásban is elénk áll az Apa-Fiú konfliktus ősi toposzának speciálisan mándys változata, az egész írói világ egyik — talán legalapvetőbb — pillére. Ez
az apához fűződő ambivalens kötődés: bámulat és irónia éppúgy, mint a
szülőt fiához kapcsoló törődés, illetve hirtelen közöny, önmagára utalás, további színes képekben, sziporkákban, újabb időpontokból ú j a b b időszeletekre
történő más visszapillantásokban bukkan fel a novella egymást követő, gyors
vágásaiban. Valahai vendégeinek mesél az író-házigazda. Elbeszélése, emlékekre utalása úgy vibrál az előadás és belső monológ közt, mint ahogy „hallgatói" is a valóságosan létezők—képzeletben létezők között. Az írói indulás,
az apai pályafutás színes kavalkádja, a Nyugat, a Napkelet megostromlása,
futball és mozi, színészek és tanárok, a nőegyleti elnöknő nagynéni, megvalósítatlan színdarabterv egymásra úsztatott pillanatképekként, váltakozó idősíkokként sorjáznak, bekerítve a kvázi múltból jövőbe kivetített ironikus önarcképpel, a kukák közt imbolygó öreggel, hajdani dicsősége emlegetésével.
Az egyetlen novella rétegei, motívumai magukba sűrítik az életmű, a különböző írói stádiumok rétegeit, motívumait. Ugyanakkor a kialakított, önmagához formált, speciális írásmódnak is esszenciái, modelljei.
Ebben a novellában, miként az egész Mándy-műben, a visszapillantás
mintegy keretbe foglal, egyúttal hálóként kiemel múltból és tudat mélyéből
„halakat", a képzelet halait: mindazt, ami enélkül a mozdulat nélkül elúszna,
elsüllyedne. A hátra forduló, kutató, felfedező, megőrző pillantás maga az
írásra indíttatás — ú j r a meg újra az. Maga az a visszatérő ösztönző erő,
amely a rövid nadrágos fiúból előhívja, önmagával megformáltatja a benne
lappangó írót. A kiemelt elbeszélés jellegzetes motívumai, szerkezeti elemei a
többi Mándy-írás, az egész életmű- karakterjegyei is. Nem csak az önéletrajz
c. novellára jellemző az a fajta, Mándy-kialakította visszapillantás, amely legtöbbször gyors egymásutánban állít reflektorfénybe egy-egy arcot, egy-egy
nevet, egy-egy mozzanatot („Póth Edit", „Nádler Pubi", „Jónás Stefi", — „Egy
szakácsnő a Sas utcából! Királynői alkat!" — „Szenesné buszra vár." — „Lajos felhozza az újságot."). A visszatekintés mágnese az is, amely e mozaiko100

kat láncolattá, sajátságos Mándy-művé szervezi. Egymást hozzák napvilágra a
megfigyelés, felidézés mikronjai, hogy idősíkokat rendeljenek egymáshoz,
színtereket montírozzanak össze, s így a szó szerinti valóság, hajdankor—jelenkor önkényes együttesét hozzák létre: egy-egy Mándy-féle „szerkesztetlen" szerkezetet. Maga idézi a kritikát: „M. I. a regénye helyett a jegyzeteit
küldte a nyomdába." Ugyanakkor így véli tűnődve: „Maga a novella a jegyzet." (Szürke notesz) Az elemek felbukkanásának éppúgy, mint egymás mellé
kerülésének mozgató rugója a visszapillantás. De mi áll mindezek mögött?
Mi különbözteti meg az összesodródott jegyzetmorzsáktól a Mándy-írásokat?
Míg a választ keresem, a felvetett kérdés egy újabbal fonódik össze:
ismétlődés vagy

átváltozás-e

az, aminek tanúi vagyunk az életművet olvasva? E legújabb kötet ismét
felélesztheti a már jelzett kritikusi gyanakvást: e visszatekintések vajon nem
mindig hasonló, netán ugyanazon figurák, történések felidézései? Durván
karikírozva: Mándy mindig ugyanezt írja meg? Nem túlságosan szűkös, nem
túlságosan körülhatárolt anyaggal gazdálkodik?
Kétségtelen, hogy itt is, mint a Mándy-írások kezdeteitől sorra találkozunk a visszatérő motívumokkal. Felbukkannak az író kedves színhelyei:
szálloda, a Tér, mozi, uszoda, futballpálya, presszó. Megjelennek az ismerős figurák, arcélek, főként az Apa, Anya, s az ön-alteregó Zsámboky alakja.
Felmerülnek a jó öreg bútorok, meghitt, kopottas ruhadarabok. A külföldi
utazás, London témája, a megszokott közegből kimozdulás sem eltávolodást
hordoz mindezektől a régi ismerősöktől, hanem szerepük, vonzerejük felfokozását, hangsúlyozottságát emeli ki, a már-már görcsös ragaszkodást mindahhoz, ami az otthonit, a hazait testesíti meg. Idegen pályaudvaron is apa
régi barátját véli felfedezni; angol kertben nézelődve a pesti Árusok terét
hiányolja, az ismeretlen szállodalakóban Szemere Bertalan arcát fedezi fel.
Mégis, ezek a látszólag változatlanságukkal tüntető, ismétlődő elemek az életmű belső metamorfózisának hordozói.
Távolabbi összevetésből kiindulva, olyasféle alakváltással állunk szemben, mint amilyen fajta eltérés feltűnhet, ha Arthur Rimbaud pályakezdő,
formás, kötött verseit hasonlítjuk össze kései prózaverseinek szaggatott, aszszociatív utalás-láncaival. Avagy ha J. Joyce Dublinersénék darabjait mérjük
össze akár az Ulysses, s még inkább a Finnigan's Wake elbeszélésmódjával.
Szándékosan karikírozó a párhuzam. Mándy írói útja, az idők során fokozatosan végbemenő átváltozás akkor válhat szembeötlővé, ha egymás mellé állítjuk a pálya elejéről, illetve végéről való írásait. Akár az első: A huszonegyedik utca, Francia kulcs c. regényeit és az önéletrajz elbeszéléseit. Előbb szabályos történetet olvashatunk, fő- és mellékszereplőkkel, végkifejlettel; az
események az idő rendjében követik egymást, az elbeszélés folyamán lesznek
szereplőink is idősebbek; a fiktív helyszínek a valóság szintereinek másai.
Az önéletrajz novelláinál (mint már a későbbi Mándy-írásoknál) mozaikszerűvé válik a történet éppúgy, mint az egyes arcok felbukkanása—eltűnése.
Bekezdésenként, mondatonként változik, vibrál, egymásba játszik az emlékezés jelene és a múlt többféle rétege; az átélt és elképzelt; a tapasztalati és
álombeli. Egyre kevesebb tényleges „cselekmény" bonyolódik egyre több színiül

téren, egyre gyorsabban váltogatott idősíkokon, egyre többféle dioptrián át
szemlélve, kaleidoszkópszerűen. A „történet"-ből kinagyított mozzanatokat
látunk, sokszor villanásokat; plasztikusan megformált alakok helyett utalásokkal, hangokkal, árnyékokkal találkozunk. A figuratív ábrázolás nonfiguratívvá transzformálódásának vagyunk tanúi, speciális változatban.
Így, látszatra egyre szikárabb, egyre rejtélyesebb az író prózája. E külszín mögött pedig az átváltozás alapvető. Ahogy kitűnő kritikusa felmutatta:
az ismétlődő motívumok, képek magukba sűrítik előző jelentéseiket is; archetypikussá válnak; az írói nyelvezet metanyelvi jelleget ölt; a nevek, a
„hívószavak" mágikussal rokon funkciót nyernek, mintegy megjelenítik Heidegger megállapításainak igazát: a „semmiből valamibe" rántják, létbe emelik az elfeledettet (Erdődy Edit). A találó ítéleteket csak aláhúzni, a gondolatmenetet folytatni tudom. Eszerint a visszatérő képek, tárgyak, helyszínek,
miközben fokozottan jelzésszerűek lesznek, aközben fokozottan, s egyre mélyebben tárulnak fel. Egyedi, privát mivoltuk egyre általánosabb, egyetemesebb emberi felismeréseket hordoz. Maga a kezdettől megőrzött „önéletrajzi"
keret úgy működik, mint régi, otthonos hajó, amellyel hajdan vízre szállt az
író, s amelyen továbbra is hűségesen megmarad, s amelyre korláttalanul
gyűjtheti be ú j és új zsákmányait: elfér rajta. S mintha a kilátás, a rálátás
is innen lenne a legjobb. Mándy, — mint indulásakor —, „magánvilágának"
burkában legszemélyesebb eszközeinek egyre merészebb és frappánsabb alkalmazásával járja meg századunk, századvégünk prózatechnikai változásainak útját, azaz egy maga teremtette ösvényt.
Az ú j kötet mintha szándékoltan hangsúlyozott önleltározás lenne. A már
kiemelt önéletrajz c. novella záróképét, a szelíd önkarikatúrát megismétli az
Egy öreg boltos ragyogó skicce. De az író más-más tükörképeivel találkozunk sorra — valamennyi írásban? A négy utazási elbeszélés, a Temetői látogatás, a Séta a sötétben, a visszanéző Zsámboky, a moziképek, de A kavics, s a hangjátékok is: mind megjelenítik. Alig néhány darab marad, amely
nem én-, hanem kifejezetten „tárgyi" jellegű (A létra, Gyerekrajz, Séta a,
kalapon, Előszoba-huszárok, Kabinszúnyogok). Közelebbről nézve viszont felfedezhetjük, hogy ezek az író-alak tűnődései, emlékei csakúgy, mint álmai
ablakként szolgálnak, amelyen át kitekinthetünk és bepillanthatunk főként
belső, egyre belsőbb tájakra. S így, szemszögként jelen van akkor is, ha akár
csupán egy tárgyat állít elénk, például egy létrát.
Végül is, a kezdettől meglevő visszatekintés, az önéletrajziság, a magánvilág, az önleltár miért és hogyan lép túl a puszta ismétlésen, avagy variáción?
Miért és miben rejlik az említett: mélyülő, egyre egyetemesebb jelentés?

Mozgó világ
„Laza szerkesztés, elmosódott kontúrok" — idézi bosszankodva Zsámboky a novelláival elégedetlen szerkesztő véleményét egy korábbi elbeszélésében. „Hogy lebegtetém a figuráimat!" — dohog tovább. (Előzetes) Az Önéletrajz egyik darabjában alkotásmódja műhelyhátterét idézi meg, amikor
bepillant „raktárába". „Kusza feljegyzések régi noteszekben, blokkokon, levélen (amire sose válaszoltam), táviraton, szalvétán, névjegyen." (Egy öreg
102

boltos) — A bosszúsan idézett kifogás valóságos karakter jegyeket emel ki,
csak éppen a kívülálló, az értetlen, a süket olvasó oldaláról.
Mándynál valóban „laza" a szerkesztés, „elmosódottak" a kontúrok, „lebegnek" a figurák. S e legutóbbi kötetben mindez az eddigieknél is erőteljesebben megfigyelhető. Ha mindezek értelmét, funkcióját, jelentőségét keressük, akkor egyben az eredet válhat megvilágosítóvá. Mindig is fontos szerepet játszott nála a notesz. (Ebben a gyűjteményben közvetlenül a Szürke
notesz.) Rokonát láthattuk már a Francia kulcs végén, az öreg színész kezében, amint az Apa és Fiú búcsúzkodása pillanataiban jegyezget. Ilyen és hasonló cetlik, levéltöredékek, régi naptárak felemlítve és említetlenül végigkísérik az írások fő vonulatait. Egyik előbbi, jellegzetes novellaremekében a
narráció vezérfonalai (Ami megmaradt). Most már, művek sorára visszatekinthetve úgy vélhetjük, hogy különös, kettős szerepet nyert a notesz-cetli
csolja az efféle odavetett sorokhoz. Nevek, tőmondatok, rövid, markáns ténytechnika szerkesztésben, stílusban egyaránt. Szükség, de vonzalom is kapmegállapítások, emlékeztetők: mindez noteszbe való. S miért ne lehetne notesszerűen — avagy inkább álnotesszerűen építkezni is íróként?
Ez a fajta hányódó jegyzet; a papírcetlik, törmelékek eszközzé szelídítése;
a félszavakból helyzetek, emlékek rekonstruálásának képessége akkor válik
kiváltságosán fontossá, amikor a költözködés, a vándorlás az eszmélés időszakának meghatározó élménye, s a regények, novellák anyagának is egyik
alapvető, belső jegye. Nem arról van szó egyszerűen, hogy — kínálkozó aforizmával élve — az írói technika sorsa összefügg az író sorsa technikájával.
A már idézett Mándy-kritikus joggal állapítja meg, hogy az
önéletrajzban
kiemelkedő szerepe van a helyváltoztatásnak. Annyira igaz ez, hogy megérdemli a továbbárnyalást. A felfigyelést arra, hogy az egész, kezdettől végigkísérő magánvilág alapvető eleme a költözés, lakások, szobák elhagyása,
avagy a visszatérés. De hozzátehetjük, nem csupán az Apa és Fiú együttesét
jellemzi ez, hanem a felvonultatott vagy felvillantott hősök, mellékfigurák
túlnyomó többségét is (artisták, cirkuszosok, világjáró sportolók stb.). Mindemellett a tágabb életformán belül az egyes napok programja is állandó
járás-keléssel függ össze. Mégis, a már hazatérők állandóan hiányát érzik a
mozgásnak. Minduntalan járkálnak, nagy előszeretetnek örvend a „séta",
maga a „sétány" szó, fogalom is. Még a tárgyak, bútorok, karosszékek, létrák
is helyüket változtatják, jönnek-mennek — titokban vagy titkolatlanul.
A narrátor, éppúgy, mint megidézett figuráinak többsége, s a körülöttük
levő kellékek csaknem szüntelen mászkálnak, botorkálnak, ténferegnek.
A megjelenített életformákhoz szervesen kapcsolódik az, hogy szereplői unosuntalan, külön és együtt, lelkesen járnak meccsekre, uszodába, cirkuszba — s
különösen moziba. Olyan helyekre, ahol kitüntetett szerepe van az állandó,
heves mozgásnak. A mozgó kép pedig — úgy tetszik — az igazi magára,
magukra találás élménye. Mándy világában szinte minden mozog, sőt, újabb,
rejtett, lefojtott mozgásigényekre találhatunk, ha mélyebbre ásunk. Ez a legutóbbi kötet egy eddig ismeretlen mozgásfajtával (egyben újabb mozgások
sorozatával) toldja meg az eddigieket. Először merül fel az író külföldi utazása nak kalandja.
Ez az ú j motívum, ez a radikális „kimozdulás" váratlanul, önellentmondásként jelenik meg. Nem fel- és kiszabadító jellegű, hanem ellenkezőleg;
tiltakozást vált ki, görcsös ellenkezést, kitérést, menekülést. Nekilendülés he103

lyett megtorpanást. Mintegy ú j fényt vet az eddigi mozgásképletekre, ezek
lényegére is. Az önszembesítő jelleget felfokozza az álombeli gyors mozgóképek, azok jelentéssíkjainak megsokszorozásával (egyben riadt önvizsgálattal), az énben az énnél mélyebb rétegekbe leszállva; másrészt hasonlóan alkalmaz egy másik eszközt: a nála szokatlanul sűrűn, szokatlanul célzatosan
felemlegetett, s a mozdulatlanságot mintegy klasszikusan jelképező szobor
motívumát. (Ráadásul: előbb, álmában névtelenként jelenik meg, majd ismételten, hangsúlyozottan Batthyány Lajos, az agyonlőtt miniszterelnök szobraként bukkan fel.)
Történelmietlen

—

történetiség

A két ú j típusú motívum (utazás — szobor), miközben karikírozottan a
mozgékonyság és mozdulatlanság ellentétes szimbólumaiként is értelmezhetjük, felismeréseket sugall. Rádöbbenthet például arra, hogy az írói világot
átható állandó mozgás, izgékonyság eredendően nem vágyak, indíttatások gáttalan kiteljesítése; nem a lét szabadságának megnyilvánulása, hanem éppen
a korlátokba ütköző élet toporgása, a zárkalakó le-föl járkálása.
Az önéletrajz c. kötetben a visszatérő, emlékeztető szobor mozdulatlansága paradox módon a mozgásszabadságot idézi fel tág értelemben. A hazáért önmagát feláldozás tette a hajdankori társadalmi, politikai, történelmi
mozgás létezését, a valódi tevékenység, valódi tét lehetőségét jelképezi, egyben dokumentálja. A helytállás ténye, léte ez; egy térben-időben saját helyén álló, azt betöltő ember példája. Ezzel szöges ellentétben áll a Mándyszereplők mozgékonysága, állandó úton levése (konkrét vagy átvitt értelemben). Maga az ideiglenesség, az otthonnélküliség, a „hazátlanság" állapota ez.
Az emlegetett sétálás, ténfergés, lődörgés jelenségei mélyebb gyökérzetű
kényszermozgások kifejezői. Társadalmi, történelmi kiesés, sehova tartozás,
tehetetlenség szunnyad öntudatlan hátterükben.
Túlzottnak látszhat ez a sarkítás? — A Mándy-értő ítészek joggal (ha
korábban érthető óvatossággal is) írhattak arról, hogy ez az írói világ éppen
magánéletiségével, közéletiségtől való gondos tartózkodásával tüntető. Hogy
a lázas tevékenység, a hallgatólag és kifejezetten elvárt elkötelezettség idején
a szemlélődés, a tétlenség, elkötelezetlenség példatárával áll elő. (Bori Imre,
Lengyel Balázs, Vargha Kálmán, Alexa Károly, Rónay László, Pomogáts
Béla, s főként, legutóbb; Erdődy Edit). Bizarr tény, hogy ezzel a makacs önéletrajzisággal, a megátalkodott „privatizálással" éppen ő — az ötvenes évek
fekete bárányai közé tartozó —, s éppen az ő megörökítésmódja lesz ennek
az időszaknak egyik (sok tekintetben egyetlen) irodalmi lenyomata.
Áttételesebben adódik az, ami a Mándy-írások útját, alakulását mintha
mélyebbről motiválná. Az ő hősei, az ő regényeiben, novelláiban, karcolataiban vázolt, árnyalt alaphelyzetek — akár saját életszituációi is — a kötetlenséget hangsúlyozó mivoltukban, s azzal együtt, annak ellenére jól körülhatárolt területeken léteznek. Lehetőségeik megszabottak. Mintegy „ellenkarriereket", vagy azok mozaikrészeit látjuk, s ez az elnevezés is idézőjelbe kívánkozik. Mozgékonyságuk mögött éppen a társadalmi mobilitás hiánya van. Álmobilitás tanúi vagyunk, lényegükben kvázi mozgásoké; a szó sorsváltoztatás, életalakítás értelmében. A társadalom peremére szorult életek vonulnak
104

itt fel. Nem annyira a kivonulók, mint inkább a kiszorulók ők. Maguk tehetnek erről? Az író sokszor kíméletlen gúnnyal, de mindig megértéssel, mert
mindig azonosulással tükröz. Regényessége, varázsa is van ennek a létmódnak, de talán ez a romantika inkább leple a szégyennek, az állandó megalázottságnak. (Ez a megalázáskép igen bújtatottan, mélyből felbukkanva jelenik meg az önéletrajzban.) Az álmobilitás pedig kitűnő művészi megjelenítésre lel a „lebegtetett figurákban", a cetlitechnikában. Éppen a gyors, váratlan változások felfokozott igénye miatt Mándynak kevés lenne a bármilyen bravúros forgószínpad jelenetváltása is, viszont a filmszerű vágások első
írásaitól kezdve vérévé válnak. S a még szabadabb, még „lebegőbb" (még. a
filmben villámszerűén változtatható színhelyekhez sem kötődő) kifejezési lehetőségét leli meg a hangjátékban.
Valamennyi alkalmazott, átvett és teremtett eszköze; a közülük előtérbe
emelt visszapillantás, belső tükör, notesz, ismétlődő proteuszi motívumok, az
önéletrajziság kerete, s egészen sajátságos módon az álom mind egy különös
híddá rendeződik. Holmi illegális, magánhíddá a háború előtti és a háború
utáni Magyarország között. A gondosan, kincsként őrzött nevekkel, színekkel,
hangulatokkal, színhelyekkel, belső jelentéseikkel elraktározott árnyalatokkal
mintegy hajszálpallókat képez a két világot elválasztó szakadék fölött. Távolról, de mégis lényeges köze van ennek a makacs emlékezésnek a sztálini lágert megjárt Variam Salamov szívós, csodával határos munkájához. A személynevek súlya hasonló például: minden megjegyzett név egy-egy arc viszszakövetelése a megsemmisülésből. Orfeusz tettéhez mérhető. Az elsüllyedésre
ítélt múlt visszaperlése, hiátus betöltése, a megszakított folytonosság védelme.
Mándy nem tesz többet, minthogy a gigantikus tervek, arányok idején a legapróbb, legmúlékonyabb emberi egyszeriséget figyeli, ezek elvesztését, s még
az elvesztés fájdalmának is; értékét. A kötelezően, sorozatban gyártott, retusált, hamisított önéletrajzhalmok éveiben noteszlapjait rakosgatta. Mai tűnődésében is ott rezeg a tépelődés: „Felfogtatok-e valamit a b b ó l . . . , amit átadtam nektek? Amivel megkínáltalak benneteket?"
Felfogtunk-e? Válaszként megilletődött — kaján gesztus kísért. A múltat
végképp megőrzésért a szembeszegülés bátorságának ehhez a fajtájához stílszerűen a Nemecsek Ernő-érdemjelet javasolnám az írónak. Elképzelem valamelyik patinás, irodalmi zakóján a csörömpölő plecsnit, majd szemlesütve belátom, hogy inkább a megfelelő, arra érdemes noteszbe kell beírnunk a nevét, persze csupa kisbetűvel: mándy iván. (Szépirodalmi, 1989.)
SZÉLES KLÁRA

105

Tamás Menyhért: A Szent Anna-tó regéje
Tamás Menyhért új könyve úgy íródott, mintha a modern regény meg
sem született volna. Mindenesetre annak eredményeit teljesen figyelmen kívül
hagyva. De nem jellemzik a regény klasszikus ismérvei sem, legkevésbé az
epikusság vonásai. Semmiképpen nem regényszerű, rokonság a balladákhoz,
népballadákhoz, és a drámai játékokhoz fűzi erőteljesen. Ez az archaizálás
nem egy egzotikus székely paraszti idill romanticizálása, hanem egy valóban
archaikus, egy teljes világkép törvényszerű megjelenési formája.
A Szent Anna-tó regéje tematikailag lazábban, nyelvében szorosabban
kapcsolódik az író korábbi (történelmi) regényeihez (a történelemben sodródó
kisebbség, erdélyi magyarság sorsának sajátosan veretes nyelven való megfogalmazása), de különbözik is azoktól. Ez első regénye, mely nem pusztán
szenvedéstörténet, de megváltástörténet is, illetve, melynek világképe kettős
pilléren nyugszik, tágabb horizontú. Egyrészt itt is ragaszkodik az író a történelmi hitelességhez, sőt az emberek, helyzetek, sorsok megjelenítésekor a közvetlen realizmushoz, másrészt merít a tágabb értelemben vett hagyományból
(mitológia, pogány magyar hiedelemvilág) is. A történelmi és a szellemi hagyomány hitelességét, realitását persze csak az analitikus elme bontja ketté,
a regényben a kettő szervesen összetartozik, és egyik sem élvez elsőbb- vagy
felsőbbrendűséget. A regény világképében egyenértékűek. Szükséges ezt előrebocsátani és hangsúlyozni, mert a regény ún. csodás elemei nem dekoratív,
illusztratív vagy szimbolikus céllal vannak jelen, hanem egy komplex világkép szerves részeként, azaz nem meseként, hanem realitásként.
A szabad székelység fölé garázda, harácsoló, velejéig romlott idegen primőrt nevez ki a király, Václávot, aki az ősi szokásjogot semmibe veszi, jobbágysorba kényszeríti a köznépet, önkényeskedése határtalan. Udvarába rendeli a legszebb lányokat, akiket lemeztelenítve hintója elé fogat. Anna szavára a szüzek magukkal együtt a tóba rántják a hintót. Václáv ördögi alakban
elpusztul, a lányok tündérré változnak, leköltöznek a víz alatti palotába, ám
hattyú alakjában olykor visszatérnek, emlékeztetőül. Ennek híre robbantja ki
a férfiak fegyveres fölkelését, amit Apafi Miklós véres megtorlása, majd
Bethlen fejedelem szabadságot hozó uralma követ.
A regény egyetlen óriási levegővétellel elmondott történet: a tragédia
fölfutó és alászálló futama. Történet, itt mindent a tett, az akció, a cselekedet fogalmaz meg. A regény színpadszerű, drámaszerű, balladaszerű mű. Lényegében mindent abból tudunk meg, ami a szemünk láttára történik, ami
előttünk elhangzik, mint nézők, hallgatók előtt. Alig-alig találunk a könyvben
leírást, jellemzést, értelmezést, az is vázlatos, mintegy utasítás, jelzés csupán.
Elsőrendű szerepük a párbeszédeknek és a monológoknak, belső monológoknak van. Amit a múltról, vagy a máshol zajló eseményekről megtudhatunk,
az is a beszédek különböző formáiból derül ki. A belső monológok egy jelentős része például úgy funkcionál, ahogy a régi drámákban a „félre" mondások, informáló célzattal. Történelmi realitásból és kultikus hagyományból építkezik a regény, s ennek megfelelően a kettősség a párbeszédek, monológok milyenségében is megfogalmazódik. A valószerűtlenség, sznípadiasság, balladisztikusság nemcsak a csodás elemekben jelenik meg, hanem a párbeszédekben
is. Valószerűtlen, ahogy Václáv elsorolja a maga gonoszságait (mint Balassa
106

Menyhárt), ahogy a lányok megleckéztetik Václávot a lugasban (mint tehette
volna a három körösztény leány), valószerűtlen Anna és Václáv, András és
Sebestyén párbeszéde (fizikailag képtelenség a párbeszéd létrejötte az adott
körülmények között), valószerűtlen egy közvetlen realizmussal megírt történelmi regényben, s mégsem érezzük irreálisnak, a párbeszédek realitása, hitelessége máshonnan ered. Például a kultikus hagyományból (ld. misztériumdrámák), ahol mindez lélektanilag indokolt, hiteles. Ez a valószerűtlenség műfajilag valószerűvé válik a színjátékokban, vagy a balladákban, népballadákban. De valószerűtlen Anna és András légies szerelme is, nemcsak, mert Anna
hattyúvá válása után jegyese egy különös szellemidézés révén viszontláthatja
őt, ereje, hite megkétszereződik, hanem, mert e két ember túlságosan is szép,
túlságosan erős és gyöngéd, túlságosan is erős a szerelmük, mert rendíthetetlenül eszményi emberek.
A regény kilenc színből, kilenc jelenetből áll, s pontosan a középső, az
ötödik színben történik meg Václáv megbüntetése, a lányok átváltozása. Durva tagolással azt mondhatnám, hogy az első négy színt a történelmi. realitáshoz való hűség jellemzi, ez a domináns, míg az utolsó négyet a tágabb értelemben vett hagyományokhoz való hűség. De ez csak durva és elvonatkoztatott
tagolás, mert a regényben e kettő nagyon finom egyensúlyban áll, s a két
világ között nem (csak) analógia van, hanem átjárás is, kétirányú közlekedés,
kapcsolat. Václáv, az idegen primőr a megtestesült gonoszság — szó szerint
értendő. Semmilyen emberi értékkel nem rendelkezik, gátlástalan, cinikus,
perverz, hatalombitorló — mint köznapi, mint történelmi ember, aki a szabad
székelység nyakába telepszik, hogy kapzsiságát, gonoszkodását kielégíthesse.
Korszerű szóval: fasiszta diktátor. Ám amikor holttestét kiemelik a tóból, kiderül, hogy Václáv nem emberi mivoltaként gonoszkodott, hanem azért, mert
maga volt az ördög, a Gonosz, halálában változott vissza azzá, halálával vetette le magáról emberi alakját, formáját, mutatta meg valódi énjét. Václáv
a kereszténység ördöge, a sötétség szelleme, a rontó erő, léte Isten és ember
ellen való. Meg kell tőle . váltani a világot — áldozattal, önfeláldozással.
A megváltást Anna, ez a különösen összetett nőalak cselekszi meg. A falu
legszebb, legokosabb lánya, mint a népmesékben szokás, de érzékelhetően
valóságos ember, aki egyszerűen csak különb, mint a többiek. Benne minden
emberi érték megvan. A lányok éppúgy tizenhármán vannak, akár Jézus az
ő tizenkét tanítványával együtt, vagy mint a népmesék mágikus, varázsos
száma. Értelmes áldozatukkal nem meghalnak, hanem hattyúkká változnak
(a lányok hattyúvá, a hattyúk lányokká változása gyakori szüzsé az egyetemes mitológiai hagyományban), a tündérek palotájába költöznek (ld. a magyar népmesék világát, motívumait), azaz halhatatlanná válnak. Avagy: feltámadnak. Anna a regény legvégén a víziember énekében Szűz Mária szerepét, rangját foglalja el, a kereszténység Istenanyjáét.
Számunkra, a huszadik század végét, az elidegenedést megélt emberek
számára a regét szervező motívumok inkább jelképeknek, szimbólumoknak
tűnnek, holott ezek az archaikus gondolkodásban éppúgy létező realitások,
mint a kézbe fogható dolgok. A regény azt az archaikus, némiképp történelem előtti teljes világérzékelést idézi föl, amikor az égi és a földi világ még
együtt alkotott egészet. Nem szimbolikusan, valóságosan. A regény tágabban
értelmezett hagyományvilágában a népi katolicizmus és a pogány magyar
hiedelemvilág jelenik meg érzékletesen. (A világ hármas tagoltságú, lent a
107

sötétség, középütt a föld, fönt az ég, pokolbeli, földi és égi, isteni emberekkel,
s e három elem közt megtalálható természetesen a közvetítő erő is Borka
személyében, aki táltosok unokája. De András, Anna szerelme is magán viseli a táltosok jegyét — betegségével, rejtőzésével stb.)
A regény középső, földi világa — közvetlen realizmussal, lélektanilag hitelesen megfogalmazott történet a történelem egy rövid intervallumáról, s
benne az ember morális helytállásáról, cselekvési kényszeréről. A könyvnek
természetesen van aktuális üzenete is, de a probléma fölvetése, a rá adott
válasz egyetemes. Mit tehet az ember a zsarnokság szorításában, meddig kell
tűrnie, mikor szükséges a megváltói önfeláldozást meghoznia? Az író mélységes humanizmusa, amikor azt mondja: mindenki maga tudja.
Tamás Menyhért korábbi történelmi regényei szenvedéstörténetek voltak,
a történelemben hányódó, kiszolgáltatott kisebbség megmaradási lehetőségeit,
lélekpróbáit kutatva. Hősei korábban is, most is falusi parasztemberek, a leginkább kiszolgáltatottak, a leginkább magukra hagyottak. Az abszolút kisebbság, ha fölemeli szavát, létével fizethet, saját megsemmisülését hívhatja elő,
kollektív biológiai öngyilkossággá válhat a türelem hiánya. A Szent
Anna-tó
regéjében látszólag megváltozott az író álláspontja, kitör a fegyveres fölkelés,
s azt követi a kegyetlen megtorlás. De nem az író szemlélete változott meg,
hanem a történelmi helyzet, az életkörülmények. Sérelmes a székelység jogtiprása, szolgaságba taszítása, de elviselhető. A személyiség, az ember totális
meggyalázása nem. Az elviselhetetlen gyalázat megtörténik, s nem tehetnek
mást, ellenállnak. Nem számolnak a következményekkel, mert van egy pont,
egy határ, amin túl semmilyen áron nem szabad türelmet gyakorolni.
Talán azért fordul az író a múltba, a történelmi emlékezet előtti időbe,
az archaikus világkép, a paraszti archaikum égi és földi teljességéhez, hogy
hőseinek ne csak erkölcsi elégtételt, de ténylegesen is örök életet adjon —,
mert hőseinek véráldozatát nehezen akarja elfogadni. A regény összetett és
sokrétű hagyományvilágból építkezik, mely nemcsak átjárja a történelmi, köznapi elemeket, de szakrális rangra is emeli azokat. Ezért a könyvről aligha
lehetne más lényegit mondani — minden keserű tanulsága, tragédiája ellenére —, mint azt, hogy szép. (Népszava, 1989.)
PÉCSI GYÖRGYI

Jókai Anna: Szegény Sudár Anna
(Elöljáró szavak. Midőn ezt írtam, kitisztult az ég... Egy népirtó rendszer remélhetőleg végleg eltűnt a történelem színpadáról. Ily módon az alábbi
gondolatok is más értelmet nyernek, ám nincs okom arra, hogy
megváltoztassam eredeti
véleményemet.)
Akkor is döbbenetes ez a könyv, ha ma már sokat tudunk a romániai
magyarság sorsáról. Akkor is, ha ma már nyíltan emeljük föl szavunkat a
108

jogtiprás, az önkény ellen. Kár lenne persze felednünk, hogy nem volt ez
mindig így.
Jókai Anna műve mégis nagy újdonság a magyar irodalomban. Hiszen ha
nem is tudunk meg sokkal többet belőle a kisebbség mindennapi életéről,
éppen az a többlete, ami a mindenkori irodalomé: a jelenségek mögött meghúzódó, mélységesen emberi tartalmakat világítja meg. Manapság úgyis elgondolkodhatunk afölött, hogy mi minden történik a világban, s erről helyenként mennyire felszínesek az ismereteink. A lényeg vész el leggyakrabban.
Az arisztotelészi igazság ma sem vesztette érvényét: a művészetnek az a feladata, hogy arról szóljon, ami megtörténhetett. S a lélek mélyén sok minden
megtörténik, ami kimarad a publicisztikából, de még a történelemtudományból is.
A Szegény Sudár Anna közlésformája igazán alkalmas arra, hogy a lényeget, az emberi sors alakulását tárja elénk. Alkalmas például azért, mert
egyes szám első személyben vall a főhősnő torokszorítóan szép sorsáról. Torokszorító az ötven felé járó erdélyi asszony (anya és nagyanya) története
azért is, mert a helytállás példázatát adja. Azét a helytállásét, amely oly fontos a derék megtörettetésének idején. Sudár Anna ereje, hite a garancia arra,
hogy ez a helytállás ne torzuljon el. Az írónő alázata már a mű garanciája:
„Ráhagyatkoztam a bennem diktálóra: Szegény Sudár Annára és az ő Istenére. Nagyon egyszerű dolog ez. Nagyon egyszerű. A megszenvedőké az érdem."
Jókai Annáé pedig a megszenvedők felmutatása — a nyolcvanas évekből.
Akárhogy is: modern próza ez. Azzá teszi az elbeszélő személyessége, a
szubjektum abszolút középpontba állítása, no meg néhány külsődleges, tipográfiai jelzés. (Szavak áthúzása, kiikszelése, más szavak kiemelése stb.)
A modernséget a legjobb értelemben értem. Az sem nagy hátrány, hogy hiányoznak belőle a jelenetek. Ellensúlyozza mindazt a cselekmény hagyományos
mondása, a fordulatos élettörténet meséje. Sudár Anna a mai Magyarország
területén született, s kislány korában került szüleivel Erdélybe. Sorsa később
sajátosan erdélyivé vált: két gyermeke közül az egyik áttelepült, miután nem
érezhette otthon magát az idegen viszonyok között. Másik fia román lányt
vett el feleségül, s e tény már önmagában sok feszültség forrása. S jött az
az unoka, aki Sudár Anna életének ú j értelmet adott. Dióhéjban egyelőre
ennyit a történet külső vázáról.
Mindezt a naplóból tudjuk meg. Az élőbeszéd fordulatait követő stílus
alkalmas arra, hogy világosan lássunk. Világosan látni a kapcsolatokat: a
Bukarestbe költöző fiú, román felesége és anyósa illusztrálják a sajnálatosan
szembenálló két világot. S köztük Balázs, az unoka, akihez szinte földöntúli
rajongás fűzi a magyar nagyanyát. Óriási jelkép ez a kapcsolat; a kisgyermek
táplálja Annában a reményt arra, hogy előbb-utóbb véget kell érnie a szenvedésnek. „ . . . Te életvirág-szerelem, Balázsok Balázsa..." — tör fel egyszer
a nagy érzelem. A rajongás már a racionalitás határát súrolja. Néhol úgy
érezzük, hogy Anna magához akarja láncolni a kisfiút; s hogy nincs így, az
egyebek közt a kapcsolat kölcsönösségéből derül ki. Balázs számára is apai
nagyanyja a legfontosabb lény a világon, legalábbis jó i d e i g . . . A fölrajzolt
kapcsolat példaértékű: jelképezi a kisebbségben élők együvé tartozásának
fontosságát. Sajátossága mögött a fiatalok vegyes házassága áll. Anna sem
tudja kiismerni magát a magyar—román ellentétek közepette, de nem is tudja
magát kivonni mindebből. Állandóan hangoztatja ugyanakkor, hogy neki nem
109

a román emberekkel van baja. (Milyen ismerős tétel n a p j a i n k b a n ! . . . ) Sőt!
Az egyik leghumánusabb kapcsolat az öreg Petruhoz fűzi. Szép példa ez arra,
hogy valóban nem az egymás mellett élő nemzetiségek az igazi ellenfelek.
Mindenesetre ő is furcsállja a románok tűrőképességét. (Ne feledjük, évekkel
1989. december 22-e előtt vagyunk!) Az igazsághoz tartozik persze, hogy sem
Ankuca, sem Ekaterina nem áll közel Anna szívéhez. Kemény, néhol könyörtelen embereknek ábrázolja őket a mű, akik eleve némi viszolygással viseltetnek a magyarok iránt. Ez a kemény tartás nyomja rá bélyegét a román nagyanya és Balázs kevésbé meleg kapcsolatára is. Ankuca is sok mindent őriz
anyja vonásai közül. Jókai Anna könyve arra is példa, hogy hogyan lehet
sokoldalúan ábrázolni az emberi kapcsolatokat, melyek ugyanakkor közvetlen
összefüggésben vannak a körülvevő társadalmi valósággal. Anna és Balázs
kapcsolatában az sem lebecsülendő, hogy érzelmeik tisztasága mentes a külső
törvényektől. Anna persze nagyon tudatosan formálja unokáját. Kialakul
benne a védekező reflex: a gyermek magyarságát akarja elmélyíteni. A hazafias érzést, a nemzeti kultúrát szeretné közel hozni hozzá. S másfelől:
„ . . . legalább a magánkapcsolatainkban legyen egy pont. Egy szilárd pont,
amihez igazodhatunk."
S bár kétségtelenül túlzónak, néhol kissé már torznak is érezzük a nagyanya unokája iránti rajongását, látnunk kell, hogy a személyes tulajdonságok
mellett az objektív viszonyok az okai ennek a magatartásnak. Hiszen Európa
szégyene és gyalázata az az ország, ahol természetesen az emberi tulajdonságok is torzulnak. A vérlázító önkény tragikomikus megnyilvánulásait aligha
élheti meg az ember ilyen negatív változások nélkül. Igaz, hogy Anna szinte
önmagához akarja láncolni Balázst, s helyenként az eszközökben sem válogat,
de emögött — s ez nyilvánvaló írói szándék — a sokat, már-már unalomig
emlegetett, alapvetően negatív és mélységesen elavult struktúra, s annak a
hétköznapi életet is átszövő, azt megmérgező természete áll. Anna persze fölismeri a hibalehetőséget. „Azzal, hogy Ekaterinát pocskondiázom, semmit sem
érek el." — vallja meg egy helyen. Nehéz persze a helyzete, hiszen román
nászasszonya nem kíméli őt, néhol bizony belegázol a lelkébe. Nem vitás, hogy
közülük Anna tudja megőrizni emberi méltóságát. Ebben legbiztosabb támasza a hite, mint ahogy a hit adhat szinte egyedüli erőt az üldözött és megalázott embernek.
Az egész könyvön átsüt az, ami a közelmúlt ottani helyzetét meghatározza: a kilátástalanság, a bekerítettség érzése. (A mű megírása után egy ideig
ez a bekerítettség csak fokozódott, s ez is hozzájárulhatott a forradalom kitöréséhez.) A napló pedig kétségtelenül alkalmas m ű f a j arra, hogy az egyén
belső történéseiről adjon számot. Mint minden napló, ez is tartalmaz konkrét
utalásokat a külvilágra, bár ebben kevés az újdonság, az ismeretlen információ. A mű fő értéke az, hogy fölmutatja .az egyén sorsát, belső küzdését az
ellehetetlenült és kegyetlen viszonyok között. Sudár Anna tartása rokonságot
mutat az erdélyi magyarság asszonyhőseivel, a balladák hősnőivel. Jókai Anna
nagy írói érdeme ennek a folytonosságnak a tudatosítása.
Az is kétségtelen, hogy az olvasó könnyedén bele tud helyezkedni a mű
érzelmi világába. Akinek gyermeke, unokája van, együtt tud érezni Sudár
Annával, s az is valószínű, hogy az olvasók zöme személyes sorsával is párhuzamba állítja az erdélyi asszony történetét. Mindez velejárója egy olyan
regénynek, mely hitelesen ábrázol sorsot, mely kiváló miliőteremtéssel érzé110

kelteti a valóságot. S e sorsábrázolás a mű lapjain egyre tragikusabb színeket
mutat. A fölépített álomvilágról, az unoka iránti rajongásról kiderül, hogy irreális. Csapások sora vár Sudár Annára. Az előbbiekkel függ össze az olvasó
fokozatosan kialakuló részvéte a főhősnő iránt. Tudjuk hibáit, túlfokozott és
irracionális lobogását, de azt is tudjuk, hogy úgy kapaszkodik ebbe az álomvilágba, mint fuldokló az utolsó szalmaszálba. Ez a tény teszi drámaian széppé
történetét.
Számára persze az a legszomorúbb, hogy lépésről lépésre veszíti el Balázst, azt a fiút, aki még néhány éve a „mamijához" fűződött a legerősebb
szálakkal. Az ellentmondásos családi viszonyrendszer, Ankuca viszonylagos
kívülállása, Bábus emberi gyöngéi mind-mind Anna (és unokája) érdekei ellen
szólnak. Pedig „tanmenetet" is készít azért, hogy a gyermek még az iskola
előtt megtanuljon írni-olvasni magyarul. Balázs azonban egyre idegenebbé
válik. Kisfiúi lényét sokirányú befolyás éri, s nem csoda a zavart állapota.
„Egy kisgyereket az anyagiakkal korán el lehet rontani. Elhitetni vele, hogy
ez a cél, a kizárólagos cél: a luxus, a bőség. Különösen ilyen körülmények
között, amikor a mindennapokban a gyötrő, másik végletet éli: a teljes nyomort." Így elmélkedik Sudár Anna. S milyen igaza van!
Aztán Balázsék Bukarestbe költöznek, s itt ér véget a történet. A napló,
amit azért írt ez az asszony, hogy majd egyszer az unokája elolvassa. A regény idején erre még alig volt esély. Mi már azonban joggal bízhatunk abban, hogy a Balázsok végre majd elolvashatják nagyanyáik hiteles naplóit, az
elmúlt évtizedek fájdalmasan szép emlékeit. (Szépirodalmi, 1989.)
BAKONYI ISTVÁN

HADNAGY CSABA GRAFIKÁJA
111

S Z j & r A e s z / r í '

Nyolcvanéves
korában
elhányt
TOLNAI GÁBOR akadémikus, a
Szegedi Fiatalok Művészeti Kollégiumának egyik alapító tagja. A
régi magyar irodalom volt kutatási
területe, de a kortársakról és barátokról is gyakran írt.
A szegedi irodalomszemiotikai iskola megalapítója, KANYÓ ZOLTÁN az idén lenne ötvenéves. Tiszteletére rendeztek emlékülést március 8-án a Szegedi Akadémiai Bizottság dísztermében. A Kanyó-alapítvány eddigi díjazottjai tartottak
előadást, s bemutatták azt a tanulmánykötetet, amelyet Kanyó Zoltán

c t s x r t

^

írásaiból Szemiotika és irodalomtudomány címmel állítottak össze.
A JATE Francia Tanszékének
rendezésében
ünnepélyes
megemlékezést tartottak ZOLNAI BELA születésének centenáriuma alkalmából.
A
kiváló
romanista
és
nyelvtudós
1924-től 1940-ig állt az intézet
élén.
A Baranya Megyei Könyvtár 1985
óta harmincöt művet jelentetett
meg Pannónia Könyvek c. sorozatában. Erre az évre hat kötetet (többek között Németh László A Medve
utcai polgári c. szociográfiájának
hasonmás kiadását) tervezi Tüskés
Tibor, a sorozat szerkesztője.

H A D N A G Y CSABA G R A F I K Á J A
112

0

