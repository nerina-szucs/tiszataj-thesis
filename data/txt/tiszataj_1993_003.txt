tiszatáj »
1 9 9 3 . MÁRC. * 4 7 . ÉVF.

Utassy József, Szepesi Attila,
Géczi János és Kukorelly Endre versei
Kontra Ferenc novellája
Czímer József: Páger Antal hazatérése
írások a paraszti polgárosodás
múltjáról és esélyeiről
Diák-mellékletünkben:
Görömbei András - Ady Endréről

tiszatáj
IRODALMI FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Műszaki szerkesztő: ENGI MÁRIA

Főmunkatársaink:
BAKA ISTVÁN (Szeged)
DOBOS LÁSZLÓ (Pozsony)
KISS GY. CSABA (Budapest)
SÜTŐ ANDRÁS (Marosvásárhely)
SZÉLES KLÁRA (Budapest, Szeged)
VEKERDI LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy
postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
ISSN 0133 1167

Tartalom
XLVH. ÉVFOLYAM, 3. SZÁM
1993. MÁRCIUS
SZEPESI ATTILA: Táncdal
UTASSY JÓZSEF: Cigány kesergő; Kései tiszteletadás;
Vigyázd a tollamat vén vacsoracsillag; Nagyapám és
a vadkan
KONTRA FERENC: Apis mellifica
MÁNYOKI ENDRE: Szemközt a pusztulással.,. (A Culterszurdok mélyén)
GÉCZI JÁNOS: [szabad kis zsandárversek]
KUKORELLY ENDRE: Csodálkozás; Valami csík; Leült,
és éppen ott; Valahogy elkezdték
MOHÁS LÍVIA: Születésnapra (Jókai Annának)
CZÍMER JÓZSEF: Páger Antal hazatérése

3

5
7
10
11
14
16
18

TANULMÁNY
LUKÁCSY SÁNDOR: Egy irodalmi végállomás (Petőfi:
Temetőben)
N. HORVÁTH BÉLA: A költő ideje - az idő költője
(Szepesi Attila költészetéről)

30
37

HAZAI TÜKÖR
A paraszti polgárosodás múltjáról és esélyeiről
BELÉNYI GYULA: Paraszti sorsfordulók a 20. században
KIRÁLY ISTVÁN: Paraszti közelmúlt, falusi jövő
VEKERDI LÁSZLÓ: Bajból is megárt a sok (Hozzászólás
Király István cikkéhez)
GÉCZI JÓZSEF: Paraszti jelenidő

43
54
68
72

KRITIKA

TAMÁS ATTILA: Görömbei András Nagy László-könyvéről
TÜSKÉS TIBOR: Fehér zászló Erdély felett (Köntös-Szabó
Zoltán [családi] krónikájának első része)
ZSÉLYI FERENC: A hiányzó történet boldog véget ér
(Géczi János: A torony)

84
87
90

MŰVÉSZET
BANNER ZOLTÁN: Egy művészeti kisváros nyarai
Szerkesztői asztal

94

a belső borítón
ILLUSZTRÁCIÓ

FÖLDESSY PÉTER grafikái a 17., 42., 83., 93. és a 96. oldalon.
DIÁK-MELLÉKLET
GÖRÖMBEI ANDRÁS: „Mégis győztes, mégis új és magyar"
(Vázlat Ady Endre költészetéről)

SZEPESI

ATTILA

Táncdal
Vízöntő-kor víg mulatság,
félegészség, félszabadság,
féligazság, félravaszság,
látnokoknak farkasvakság.
Prófétáknak talmi álom,
rágódnak egy virágszálon;
béljós, vérjós gazdagodik,
bankszámlája vastagodik.
Örökfarsang, éji lárma,
iramodj az agorára,
várnak bősz és hitehagyott
ókulárés kecskebakok.
Makog minden honfi-látnok,
mekegnek a kannibálok,
zsebes, csélcsap, éj lidérce,
végvidékek álcanépe.
Csillaglátó égre leskel,
szava csupa kegyszer, vegyszer,
gyógyszer, óvszer, műszer, pótszer;
így is jósjel, úgy is jósjel.
Mennyi tenger maszka, lárva,
művi lelenc, világárva,
lemezlovas, nyájas arszlán,
búvalbélelt bakoroszlán...

4

tiszatáj

Csitri, gyűrűd, kárbunkulus,
nyakadon egy furunkulus,
cipőd ékes, öved márkás,
szemed üveg, szavad lármás.
Melled-öled? Az se régi!
Meglöttyedt és hull a prémi,
tüze-vesztett és kivásott:
lettél immárföldi másod...
Zene harsan, zene halkul
seregeknek sanda marsul;
botfülűek lépte dobban,
iramodnak egyre jobban.
Kandi látnók, rókaképű,
éberálmod égrelépő,
csak a képed majom mása,
dalod varjú károgása.
Künn a műfény, benn a kórság,
árnyék-ország vak botorság;
visszales az álmosabbja
arca-rángó János-papra.
A többi meg sakálképpel
iramodik szerteszéjjel,
mind harsogva élni-bátor
patáslábú prédikátor...
Vízöntő-kor víg mulatság,
félvigasság, féligazság,
félig élet, félig álom,
látnokoknak farkasvakság.

Cigány kesergő
Én Istenem,
te világvégi Viktor,
de jó neked, szakadjak meg, de jó!
Fogad ha fáj,
visítván nem visítol,
a rekkenetben is hull rád a hó.
Én Istenem,
te világvégi Viktor,
de jó neked, mennyek ura, de jó!
Ám ítéld meg
furcsa üzelmeinket:
bagóért adjuk el arany jövőnk,
s letépik rólunk az utolsó inget
a sarkunkban loholók,
lihegők.
ítéld meg hát
furcsa üzelmeinket:
bagóért adjuk el arany jövőnk.
Én Istenem,
te világvégi Viktor,
de jó neked, hatalmas ég, de jó!
Fejed ha fáj
a harsonától, síptól,
csak egyet intesz: zúdul rád a hó.
Én Istenem,
te világvégi Viktor,
de jó neked, szakadjak meg, de jó!

Kései tiszteletadás
Előragyog majd az idő,
kardhüvelyből villan a fény,
és fölsebzi a levegő
vén arcára: ki voltam én.

6

tiszatáj

Vigyázd a tollamat vén vacsoracsillag
Uram, add írnom a mindennapi reményt,
teáskannámon a gondolatjelnyi fényt,
mosolyod állítson ajtóm elé angyalt:
buzdítson írásra! Biztasd, unszold, sarkalld!
Hömpölyögjön hozzám esti szénaillat,
vigyázd a tollamat vén vacsoracsillag,
hogy el ne botoljon, hogy csüggjek szerelmén
minden egyes szónak, amit sugall elmém!

Nagyapám és a vadkan
Szívemig förmedtem,
amikor a vadkan
maga alá tepert.
Fújt február szele,
avarral zörömbölt,
porka havat sepert.
Akkor ha nem lő ránk
naccságos Dóka úr:
- vagy a vadkan vagy én! vérem itatósa
lenne már a hegyhát,
ez a téboly-fehér.
S nem csillogna, nem ám,
a hála sós vize
vadőrének szemén!

1993. március

KONTRA

7

FERENC

Apis mellifica
Felidézte magában a párbeszédet, szavak körül keringett, mint a rovarok, de nem
talált táplálékot egyik virágban sem. Célt tévesztett a szorgalma, hogy érveit összegyűjtse és felhozza a maga mentségére.
- Idegenek vagyunk mindenütt, nem látnak bennünket szívesen sehol - nem volt
ez kérdés, csak a szokásos vívódás két hernyótalpas falrengetése között.
- Azért kellett volna maradnia a férjednek is - ez sem volt válasz, inkább
párhuzamosan futó mondatok.
- Persze: lehetett volná martalócok janicsárja vagy bujdosó, azzal sem dicsekedhetne - mondta a gyertyának, amely a másik szemében tükröződött. Mellettük gyengén
szólt már a zsebrádió. Aztán repedt műanyagjába burkolva sokáig hallgatott. Vigyáztak,
ne szűrődjön ki semmi fény. Barátnőjével marták egymást, mint régen. Közben összetartottak, mint régen. A kert alatt osontak, ha kijárási tilalom volt. Védte a férjét meg a
kisfiát a hosszú beszélgetésekben, mert mindenki azt próbálja igazolni, amit éppen
cselekszik. Szentül hitte: az a dolga, hogy a csatazajban is a tűzhelyet vigyázza, hiszen
együtt raktak téglát téglára, az öregapjától örökölt telekre építettek, piacoztak a mézzel,
eladták kicsiben és nagyban, az új otthon után jöhettek az új kaptárak. Azt hitték, a hajlékok csak megújulnak ezután, eltartják egymást, egyenesbejönnek, ingáznak a méhecskék a hársfák között, virágporból sosem fogy ki a rét, kivitték a méhkasokat a füzesbe
barkanyíláskor, pörögtek a viaszágyak a bádogcentrifugában, és a nektár megédesített
mindent maga körül.
Valami szokatlant észlelt a levegőben: másként dongtak, veszélyt szimatolt, és
nyugtalanította a jelentéktelennek látszó apróság is. Idegen rovarok táncoltak a kaptárak
fölött. így jelezték egymásnak, merre van a táplálék. Pollengyűjtő szervük eltért a
háziméhekétől. Felhúzta a kesztyűket, fejére tette a szitamaszkot, egymás után emelte ki
a ragacsos kereteket. Üres volt a méhetető vályú. Észrevette, hogy a vadméhek már
beköltöztek az egyik kaptárba. Nem adtak mézet, csak szúrtak dühödten; felrepültek és
befurakodtak a ruha réseibe. Kiszorították a háziméheket, felfalták, amit bent találtak.
Körülágyazták a maguk királynőjét. Csapatostul csapódtak a védőrácsra, fullánkjukat
meresztgetve befelé. Az asszony fogta a poroltót, és befújt a kaptárba. Sikítva kavarogtak az oxigénhiányos, fehér levegőben a vadméhek.
Kirakta maga elé a fényképeket. Az első születésnap. Az első fog az egérlyukban.
A z utolsó közös ebéd. Bármennyire szeretett volna velük maradni, megkeményítette a
szívét, hogy kitartson otthonuk mellett. Külön engedéllyel sikerült csak a határon átjutnia, és a mohácsi kompnál összeölelkezve álltak, görcsösen és türelmetlenül, hogy
vigye már el a Duna a várakozás sáros lépteit. Esett az eső, mint minden születésnapon.
Palacsintát sütött a barakkban, ahol a menekülteket szállásolták el. Még sokáig vitte
magával a hajába ivódott sülttészta-szagot. A folyóban tükröződött a vasárnap délután.
Ha rájuk gondolt, fejében megszűnt a fegyverropogás.
- Lesz hús elég, lemészároljuk őket - énekelték részegen az utcán. Csoportosan
jártak az idegenek, és rendszerint az út közepén. Kezük ügyében kések és puskák lefeg-

8

tiszatáj

tek. Telepingálták jeleikkel a táblákat. Felgyújtották a katolikus templomot. Úgy állt a
temető mellett üszkösen, mint egy fejét vesztett óriás. Réti sasok telepedtek a póznákra.
Kertjüket a kaptársor választotta el élő, zümmögő akadályként. Szomszédjukból
elköltözött az egész család még a háború elején. Csak annyit vittek magukkal, amennyi
a személygépkocsijukban elfért. A félelem kiszámíthatatlan törvényeket teremt. Egyszerre építették a házukat, a tervrajz is hasonló volt, körbefutó nyersfa korlátokkal az
erkélyeken. Még a virágaik is egyformán nyíltak, ugyanabban a palántaágyban nevelkedtek. Aztán beleszáradtak a fülledt nyárba a folyómuskátlik vörös vízesései. A kertet
sem öntözték az új gazdák, akik az elhagyott portát nemsokára a birtokukba vették.
Jöttek később az idegenek ismerősei, hogy szétnézzenek a környéken, hátha
megint szomszédok lehetnének. Az új házak tetszettek nekik legjobban. Nem csináltak
titkot szándékaikból, cirill betűsre cseréltek minden táblát. Az elfoglalt rádióállomások
harcra burdító műnépdalokat harsogtak. A rockzenét egyszerűen leradírozta a harmonikaszó.
A képernyőt behavazta a por. írni lehetett a dohányzóasztalka politúrjára is.
Mintha a hiányt járta volna körül lábujjhegyen a szobában. A jövőt kereste az arcon,
amely kitekintett rá az ezüst keretből. Árnyéka eltűnt. Belefeketedett a szoba sötétjébe,
és amikor feleszmélt, rájött, hogy egy helyben topog, a takarítást megint elhanyagolta.
Nagy tüzekkel égett a hallgatáson túl mindaz, amit nem mondhatott el: panaszkodni
szánalmas dolog. Rohadtul törékenynek érezte a világot maga körül, törékenyebbnek a
hagymahéjban festett, belül üres húsvéti tojásnál. Mellette felaprózva hevert a szoba.
Elmenni látta a sötétben a bútorokat. Öntudatlanul is hazavárta a családját, hátha valamilyen váratlan csoda folytán visszarendeződnek a dolgok, mintha hallaná a kenetlen
kiskaput megcsikordulni. A csöndben felerősödtek a neszek. Nem szólt az őszi féreg.
Csak a messziről jött madarak tolakodtak a ház előtt a hársfákon, a lövöldözés elől menekültek. Kiettek mindent a kertben. Megérintette ujjhegyével az ablaküveget. Odakint
a sötétben élesen elváltak egymástól a körvonalak: a kerítés párhuzamos zebracsíkjai,
mögöttük a borókák, aztán a törpe rózsák, szemközt az országúton pedig az útjelző
tábla háromszöge. A világos éjszakát átrecsegték a kutyaugatások. Mint amikor görcsbe
akad a fűrész - hirtelen megszakadt a hangnem nélküli zene. Az úton léptek közeledtek.
Két puskás férfi állt meg a ház előtt. Lehúzták a cipzáijukat, és a kerítés résein át vizeltek a kertbe. Kopogtak a liliomlevélen a cseppek.
Teregetés közben az idegen szomszédasszony bizalmasan közölte vele: jobb lenne,
ha a félje után menne a határon túlra, ott biztonságban volnának mindannyian. El kell
fogadni az igazságot - mondta némi hatásszünettel a szavai között. Mellette a kislánya
katicabogarakat gyűjtött egy gyufaskatulyába. A füléhez szorította. Valószínűleg nem
adtak hangot félelmükben. Türelmetlenül megrázta a dobozt. Kopogtak benne a páncélszárnyak.
Az idegen férfiakból rendőrök lettek. Egyforma kék egyenruhát kaptak, és
rövidebb csövű fegyvert a régi helyett. Az alig ezerfős falura negyven rendőr jutott.
Csak nekik engedélyezték, hogy a faluból bármit elvigyenek.
Megállt egy pillanatra az autó a ház előtt, tromblont lőttek az udvarba. Betört
néhány ablaküveg, kráter keletkezett a liliombokrok helyén, üszkösek lettek a kiteregetett ruhák. Beomlott a kút.
Legközelebb csak suttogni mertek, főleg arról, hogy mi történt a falu túlsó végén.
- Azzal még nincs vége, hogy beköltöztek, megmondtam neked!

1993. március

9

- Elfogyott az élelmük, és most feltalálják magukat. Összeszedik, amit csak
érnek. A nagynéném nem mert kimenni tegnap éjjel, amikor az ólból kihúzták a
disznaját. Olyan visítást csapott, hogy nálam is hallani lehetett - mondta a barátnője, és
előhúzott a szatyrából egy üveg pálinkát, pedig sohasem ittak azelőtt.
Tisztán elváltak egymástól a különféle nyári illatok, s a levegő már felmelegedett.
Keleten halványan derengett a fény. Nyirkosság ült a krizantémcserjéken, még nem
tudták, kinek nyílnak őszre. Reggel szokás szerint végigjárta a méhkasokat. Leszűrte a
frissen pörgetett mézet. Nem ért rá várni, amíg magától feljön a tetejére a törmelék.
Sikerült átjuttatnia egy bödönnel az övéinek. Adott a sofőrnek is egy uborkásüvegben.
Szombatra virradóra az emeleti szobába kézigránátot dobtak az ablakon keresztül.
Széttörtek az üvegtárgyak. Lángra kaptak a függönyök. Széklábak kalimpáltak kinn a
körtefán. Az asszony fogta a poroltót, és elfojtotta a lángokat.
- Azért sem megyek el. Azért sem adom nekik - sziszegte közben. - Egy apis
mellifica a saját hajlékába hordja a mézet. Szárnyait megfeszíti a szélben.
Úgy járt-kelt, mint akinek üvegharangok lógnak a feje felett. Ha megszólalnak,
a szilánkok visszahullnak rá, széthasogatják, megvakítják. Még aznap leköltözött a
pincébe. Agyát a legbelső sarokba állította. Megtöltött hat nejlonzsákot földdel, és
egymásra rakta őket a pinceablak előtt. Egyedül maradt a rádióval. Este fél hétkor
meghallgatta a híreket, utána a hallgatók szokásos rovatát. A rejtjeleket csak azok
fejthették meg, akikhez szóltak. Olyanok voltak, mint az indiánok füstjelei. A hársas
utcába üzenték a nagymamának, hogy unokája született, és ugyanúgy hívják, mint az
apját. A silós udvarba üzenték, hogy a nagypapát megműtötték a pécsi kórházban, jól
érzi magát, ne aggódjanak. Néha a falu nevét is bemondták, de többnyire még arra sem
volt szükség. Apró töredékekből is értettek, akikhez szólt. Egy év elmúlt a háborúból,
azóta születhettek és meghalhattak, mint régen... Rájött, hogy a múltat kezdi szeretni.
A lelke csendben vándorútra indult... csak az álmait vitte magával az éjszakába.
Az asszony krumplit pucolt a konyhaablak előtt. Nem először látta, hogy az idegen szomszédék kislánya átjár a kertbe játszani. Kíváncsisága ezúttal a kaptárak felé
vitte. Egy orgonavesszőt dugott a nyílásba, ahol a méhecskék ki-be jártak. Az asszony
felugrott, szétgurultak a krumplik a padlón, héjnyelvek tapadtak a szoknyájára. Fürgébb már nem is lehetett volna, mégis későn ért ki. A kislány a kék szalagjával sivalkodva szaladt a virágágyáson keresztül haza. Homlokát csípések pettyezték, amit később nyomatékosan egyenként megmutogattak mint szörnyű bűnjelet. Az anyja után
előjött terepszínű egyenruhájában a papa is. Iszonyú átkokat szórva ordította, hogy a
gyerek életét veszélyeztetik ezek a rovarok, végképp betelt a pohár, tűrhetetlen! Fogta
a benzineskannát, végiglocsolta a kaptárakat, és meggyújtotta. Méhek kavarogtak a
füstben, mint apró, zuhanó repülőgépek. Felcsapott a viasz édeskés karamellillata.
Sercegve pattogtak szét a rovarházak lécei. Mézláva folyt a földre kátrány feketén. Az
asszony üveges szemmel állt az ajtó előtt, arcába szitáltak a pernyék. Nem érzett üszkös
dögszagot, nem érezte a fanyar hamut sem, csak a tűzből felszabadult dáliák és leandervirágok illatát, az összehordott pollen azt idézte fel megsemmisülésekor, amiből
vétetett: a hegyoldal akácosát, a töltés gyalogbodzáit meg a tarlók tisztesfüvét. A búcsúzás könnyűnehéz illatát érezte. Nem volt miért maradnia. Elégett harmincöt méhkas.
Ebből élt a család. Elindult felfelé az ereszkedőn, mielőtt a vasárnapi harmat ezüsttel
szitálta volna be a méhek hártyás szárnyait.
1992 decembere.

10

MÁNYOKI

tiszatáj

ENDRE

Szemközt a pusztulással...
A CULTER-SZURDOK MÉLYÉN
Nem hiszek már a mondatokban. Nincsen mögöttük senki. Csak mint a kő mögött
az elhajító. Súlyos kicsi kövek röpülnek, s meg-meghorzsolják az élet fölszínét.
Eljátszanak a kacsázók a kővel. Az ügyesebbje szépen fut neki, lendületes terpesz,
domborítás: hadd pattogjon a kavics, minél messzebbre tőle. A másiké rögvest a vízbe
csobban, sebaj, telik az időből a finomításra. Hiszen csak játék. Hiszen úgysem marad
utánuk más nyom, mint egy-két buborék. Sokan lettek a kacsázók; fortyogni látszik a
tótükör.
Mások messzebbre néznek. Nagyobb köveket válogatnak, s alájuk ebből-abból,
ruganyos érdekből, megfeszült indulatból gépet szerkesztenek. Grandiőz sziklaágyút,
skizofrén vetőgépet, amely nem vet, csak elvet. Ez már korántsem játék. Ez már küzdelem. Roggyant szavakkal, megroppant mondatokkal, amiket hórukkolva a ki vetőkosárba pakolnak. Ezek itt, a sziklaképű küzdők, nem szeretik a játékosokat sem: egyegy koloncot, idejük engedvén, közibük is hajítanának. De mille sajna, szórakozásra
nincs idő, s a muníciót sem érdemes csip-csup-csapatra pazarolni.
Mint Ambrose Bierce novellájában a Culter-szurdoki tüzérek, nagy hősnek tudják
magukat. Pattintott arcélükről patakzik a kőpor, ahogy pakolnak s lőnek, pakolnak s
lőnek szakadatlan. Lövik a másik fészkét, odaát. Van-e közöttük akár csak egy is,
egyetlenegy, mint ott, abban az ambróziás pokolban, aki sejti (és föl-fölzokog, sejtvén),
hogy minden találat az ő tanyáját sújtja, odalent-odaát, és hogy ama fészek romjai alatt
az ő családja fekszik, betemetve?
Sokan lettek a kődobálók, túlságosan sokan. Csoda-e hát, ha nem hiszek már
a mondatokban? Hinni én már csak a mondóknak hiszek. Akik ott állnak, testközelben,
a szavaik mögött, s akik mögött megszenvedett, megszentelt élet áll. Azoknak hihetek
csak, akik a kavicsokat gyűjtik, a sziklát görgetik.
Akik az idő csiszolta kövecskéket zsebre dugják, hogy otthon eltűnődjenek: mi
minden elfér egy ekkorka részben. Akik csillámot vetnek a kavicsra, s csodálkoznak a
színeken. Akik kőbefőttet főznek a jövőnek.
S azoknak is, akik sziklákkal élnek-halnak. Akik sziklákat hengergetnek. Nem
holmi modern(?) Sziszifuszként, hanem csak úgy: a síkon. Akik tolják, taszigálják a
maguk kőlabdakoloncát, horzsolt kezekkel, zúzott vállal, s korántsem, hogy gázoljanak
vele, de még azért sem, hogy elvigyék valahova. Hanem hogy tudják: élnek. Hogy
ebben a semmirevalóságban megtapasztalják a testük és a lelkük minden porcikáját.
Bennük hiszek. Ülök a Culter-szurdok mélyén, megkövezve, és hiszek: a fölöslegesben.

1993. március

GÉCZI

11

JÁNOS

[szabad kis zsandárversek]
20.

avantgard versben a szavak
másznak ennyire kényes biztonsággal
ahogy ezek a patkányok a villanydróton
a szürreál érkezett a barokk városába
csapatostól
lődörögnek és vinnyognak
talpak vízjele a székesegyház padlóján
a patkányok rákaptak a tulipánhagymákra
nem elég nekik az ereszek sok csimasza
agresszívek mint a
hosszú késes haramiaversek
és büdösek akár a földfaló virágok
25.

a benjaminos fikusznak
nagy tapasztalatai vannak
ismer vagy tízezer könyvet
skandálja az óangol disztichonokat
és megkülönbözteti a sopianae-szagtól
a multifilter illatát
talán azt is tudja
hogy nagy lászló multifiltert szívott
és szabados árpád is azt pöfékel
némi fogalma van a létezéstanról
ezért bölcsnek mondható
ha nevezhető ennek az
akinek tere
nem terjed tovább egy cserépnél
újabban róma képeire hullatja leveleit
Stendhal naplójához ér gallya
ha segít neki a huzat
rólam is lehet ismerete
de erről nem ad jelzést
a sötét felé fordul
mindahány pajzskemény levele
ha költők látogatják

12

tiszatáj
26.

paloznak-kő lépcsőn fut
iramlik fölfelé
vörös mint a vulkáni laterit
mások almádinak mondják
mert ott színesebb a szőlő levele
a gyümölcse meg násznagyfekete

az omo mögött
halszag
nyugatszín
tíz évvel vagyok
magamnál fiatalabb
ti rongyok
30.

csapkodja meztelen talpát
így fut a drámákban a görög tragika

nem világító tömb
vékony karéj sarlónyi ív
a bokor alján

az ablakok kórusa áll mögé
nem beszélnek
a félelem labirintusáról

ennyi maradt az éjszakából
épp hogy belefér egy puha macska
betekerve a mocskos kékbe

válláról ellebben a mítosz
kezéből kihull
szétloccsan a gránátalma

délre tökéletesre fakul
ha nem lesz felhő el is tűnik
ilyenek a júliusi napszakok
már csak ilyen mértékűek a dolgok

a vörösek gyakran találkoznak
a tócsához szállt galambokat
szétrebbenti
és nem hall szavakat
hervay
27.

A sormetszetig hasad Elreped
Tovább Hogy kifordítja a kés
a cukros húsból a magvakat
fénylenek akár a jambusok és
nedvesek a piros hűvösében
Nyár van és tarlószag
fénycsíkolt darázs Meglékelt szonett
28.

az elhagyott írógép
felcsattan még éjszakánként
ahogy rálép billentyűire
a lakást bejáró kutya
és díjakat osztogat
29.

ma hollandkék
tegnap svájci sárga
előtte német okker

a sötétben mutatta magát
mekkora mészkődarab
forró testéből sugárzott
mondjuk félmillió év
most szétfakult
hát gyorsan belefeküdt
saját múltjába
nem válaszol gyíknak
pajzsos büdösbogárnak
azt se tudja
mellette virrasztottam
hogy nézve
az időt tetten érjem
mikor felfénylett
és megfürdette tagjait a hold
zsíros fényében
ráejtette tollát a szajkó
majd a vérbükk egy száradt
színvesztett levelét
a hajnali szél sodorta el
akkor már késő volt_
megtapintani
hiszen a bizonyság
beszennyezett

1993. március

13
31.

egy szőlőfilrt érik a falon
balácapuszta átriumán
ezernyolcszáz éve
szépen borostyánosodik
nem tud semmit a peronoszpóráról
nem tud a paticsról
levál tőkéjéről
nem tud az elhalt istenekről
forog a fajszi fényben
utánozza a sakálok
sivatagi szemét
32.

a málladék
a salétrom térképei
a páfrányos nagy terek alatt
egy egész téglamúzeum
33.

csak szétvirrad
ez az éjszaka
kigurul
hártyás magházából
34.

kisózott orchidea
35.

átmégy a madárbirsek házán
az óváros térre aztán jobbra
a francsics lépcsőn le
a püspöki nyaralóig
az egyiptomi királynő
a sédnél napozik
a vágóhíd korlátján
befonja a haját
kibontja a szél
hallgatja a borvidék történetét

épp csak megérinti az eseményt
hagyja hogy átlépjen
a csonkolt kőrisfába
közelít eltaszít
enged az ellenőrzésnek
nem tud
nem tudsz
nofretu halat eszik
szopogatja az uszonyokat
és ellenőrzi
hogyan bontja-építi magát
a séd tükörén a város
36.

kikopog az írógépből
a betűkarok alól rám szól
szőrmók ugye jól látsz
37.

csöndben kitelik az alma
mint a hold árnyékos oldala
pirul és forog a fohász
fehéredik a mész a házfalon
s aki a tételek mélyére ás
38.

a levendula nem tudja
illatból van
és csurom kékből
hiába a találkozás
ki a hibás vagy nem hibás
a levendula nem tudja
kékeket napoztat szirmain
39.

becsomagolt szárnnyal
a költészet
(a létezési forma)

14

KUKORELLY

tiszatáj

ENDRE

Csodálkozás
Ámuldozzunk a növényeken. A növényzet
jó. Micsoda illat lengi
körül az illatos növényeket. Egy
kis növény csak keveset iszik
és árván áll és öszve-hajladoz
s végigsimít a füvek alja
keresztüljutják a vizek
néha új hajtásokat ereszt
vagy elhullajtja a leveleit, és
alig változik. Talán nagy játékos
lesz. Talán valóban valaki
akire azt mondják, ez igen. Hát
nincs is semmi baj. A lányok
a lépcsőházban vonulnak.
Látni a bugyikat.

Valami csík
Valami csík jön.
A hajszál mint egy csík m
ered ki a fejből
van ebben némi báj.
Az ember méteráru végül is.
Kitölti, lám, az unalmas teret.
Ennyi tehát az, amennyit gondolok
de csak ennyit mondok ki, uraim
ám ezzel is örökké baj van.

Leült, és éppen ott
Leült, és éppen ott, ahol megállt
kicsit, a lába elé le, egy fácska
lába elé, mert mászkált már
eleget ebben az erdőben, s a
pénze is ott volt, jól beásva.

1993. március

15

Már nekifogott építeni a hajót
és azt nézegette így, az innen
hogy ragyog, mert csakugyan
hozzákezdett az eső, és
a fejére is esett jócskán
és onnan folyt le a földre a víz.
Csak gyenge volt. Gyenge volt
felállni. Vágyott, de gyönge
volt ahhoz. Majd mindenkinek
meg fogja mutatni, ha kész.

Valahogy elkezdték
Valahogy mégis elkezdték, nem
volt az életnek eleje, neki
kezdeni, mások szerint más
lelkek is, hogy én nem a legjobban
csinálom, szerintük túlzottan is nem
mert ilyen túl-kényelmesen élek, és az
azt jelenti, aki vagyok. Csak ne így
most ne kezdjenek hozzá, ne kezdje
el valaki, azért, mert én el
alszom ha lökdösnek, akkor
azonnal elalszom, a lökdöséshez.
Lefekszem, elég, eddig volt, tehát
nem kell tovább szarakodni még
valahány évig, így, vége, vége
vége. Föl se kelek eleve. Ki se
nyitom a szemem, még a folyosóra
se megyek ki, csak az elő
szobában ide-oda, és a konyháig, a
leves, előbb a leves, fíltyürészés
fütyürésztem leves után, akkor
vissza, alszom valamennyit, aztán
megintcsak kimegyek turkálni
kicsit, ücsörögni a konyhában, vad
krémszag ebéd, turkálok a husik
között, mert bennem is
mint oly sokakban, fekszik
a lélek, mégis, nem tartom meg, és
ez jelenti azt, aki vagyok.

16

tiszatáj

MOHÁS

LÍVIA

Születésnapra
Jókai Annának
Drága Anna Szófia! Nem a szlávok iránti rokonszenvemből fakad a megszólítás,
hanem abból, hogy a Példabeszédek Könyvének 8. fejezetében van egy érdekes nőszemély: Szófia. Kitűnik e passzusból, meg egyéb komoly, fontos és szent tanításokból,
hogy a kezdetek kezdetén Isten egykori társa, lelkének másfele - a bölcsebbik! - nő
volt. Bizony. Asszonyi személy! A nőből csak a későbbi elvetemült korok csináltak
asszonyi állatot. Szóval, mert e nő bölcs volt, s az vagy Te is, innen a megszólítás.
Mindebből nehogy azt hidd, dicsérni jöttem személyedet. Éppen hogy nem!
A bűneidet és a hiányosságaidat kiabálom, mert vannak. Ott kuporognak leláncoltan,
összezsugorítva a lelkedben, sírnak, és oly nagy a kiáltásuk, hogy kénytelen vagyok
helyettük szólni.
Anna Szófia galambocskám! Bár Te ugyan Szófia is vagy, aki „ott áll, ahol az
utak keresztezik egymást", és kiáltja, ahogy Te is kiáltottad sokszor: „Férfiak, hozzátok
intézem szózatom, emberek, nektek szól szavam! Ó, ti együgyűek, legyetek okosak
végre, és ti balgatagok, térjetek már észre!" Efféléket kiáltoztál az írószövetség elnöki
székéből, s nem is mindig hiábavalóan, mert bár ostobácska néha a férfinép, de azért
gyakran hallgattak Rád, hál' Isten. Érted, szimbólumokban beszélek, amint a bölcs
Szófiát emlegetem, hiszen sokszor a komoly dolgok másként nem, csak vagy humorral,
vagy szimbólumokkal közelíthetők meg. Anna Szófia galambocskám, azt is mondtad
volt: „Nekem, a bölcsességnek birtokomban van az eszesség, én találtam fel az éleslátás
tudományát. Az én tulajdonom a jó tanács és a siker, enyém az okosság és a lelkierő.
(Az Úr félelme, a rossznak utálata.)" Hát itt a baj! Féled az Urat, ez rendben van. De
biztos-e, hogy utálni kell a rosszat? Mi ez a rossz, kedves Anna Szófia? Mi az egyáltalán, hogy rossz? Engedted-e magadhoz a rosszat? Mertél-e, tudtál-e rossz lenni? Vagy
csupán utálod, mert félsz? Miért nem voltál bátrabban bűnös? Miért nem engeded,
engedted olykor szabadon a sárkányaidat? Nem az írásaidról beszélek, azokban vannak
démonok, hanem Rólad.
Vigyázz csak! Figyelj csak! Nem az írásaidról beszélek, hanem Rólad! Hiszen
írásaidban látom a démont, a komiszság démonját A reimsi angyal turistáiban, sőt az
angyal rendíthetetlen mosolyában, a fájdalom démonját a Szép délután c. novella
hősnőjében, és sok más helyen annyi, de annyi ábrázolása van a kiszolgáltatottságnak!
Ott a rossz például Miklós és Ildikó létküzdelmében - a Tartozik és követel c. regényben - és ott a jaj a Magyarórában és így tovább... tovább, de mondom, nem az
írásaidról van szó e kis köszöntőben, hanem Rólad!
Nem látom benned a rosszaság örömeit. Lebéklyózódott valahol a mediterrán
könnyelműség, amely, hidd el, az Úr félelmével gyönyörűen összeegyeztethető.
Gondolj bele, azt mondja Szófia ezekben a szent és félelmetes iratokban, ő, a Nő-i
okosság ősképe, minden értelmiségi és értelmes nő alapmintázata- mondja: „Alkotó
munkája elején teremtett az Úr ősidőktől fogva, mint legelső művét. Az idők előtt
(Elhangzott 1992. november 24-én az írószövetség klubjában)

1993. március

17

alkotott, a kezdet kezdetén, a föld születése előtt. Amikor létrehozott, még ősvizek sem
voltak... Ott voltam, amikor az eget teremtette, s az ősvíz színére a kört megvonta" nos, ha ott voltál, tudhatnád, és tudod is: az ég egyben villám, kéneső, gyilkos vihar,
tomboló orkán küldője, és nemcsak a szelíd esőké! A víz, az ősvíz nemcsak termőágyunk, őshazánk, hanem pusztító szörnyeteg, hullámsír, gyilkos temető. Titanic,
özönvíz és elsöprött falvak, jaj. Mindezek a gonoszságok Benned, Szófia, leláncolódtak
túlságosan. És ezért vedd feddésemet, szemrehányásomat és egyben baráti buzdításomat, hogy még nem késő. Még van időd, sőt lehet, most jött el csak igazán a Te időd:
merj KOMISZ lenni! Tudj Sötét Alak is lenni. Tudom én, ismerem ennek a Balkán
szájában lévő országnak szemérmes, álszemérmes kívánalmait, itt az emberek nagyszájúak, de belül szemérmeteskedők, ne törődj te ezzel. Legyen már eleged abból, hogy
j ó vagy. Rossznak lenni szeretnélek látni. Szaftos Boccacciós vagy szelídebb Botticellis
frivolitásokat hiányolok, shakespeare-i átkozódásaidat szeretném hallani, vagyis poláris
ellentétét annak, amit az a szép tv-műsor adott Rólad, melyben megint a bölcs Anna
Szófia voltál, galambocskám, rendben van. De az árnyékodat, a dolgok visszáját is látnám, amint előtüremkedik.
Szimbólumokat beszélek itt persze, de azért mégsem egészen csak szimbólumokat.

18

tiszatáj

CZÍMER

JÓZSEF

Páger Antal hazatérése*
Ez a részlet Páger Antal 1956-os hazatérésének és színházi újrakezdésének viszontagságairól szól. És persze az akkori lázas idők bonyolult társadalmi és politikai
helyzetéről. Magam a már fortyogó 1956-os nyáron a drámaírók és színházi emberek
unszolására elfogadtam a minisztérium kérését, hogy több ízben nyomtatásban is
megjelentetett javaslataimat az egész színházi szerkezet és irányítása megreformálására
segítsek nekik megfogalmazni és megvalósítani. Menjek be e célból a minisztériumba.
Próbaképpen végül elvállaltam, de azzal a kikötéssel, hogy egyelőre nem a minisztérium
alkalmazottjaként, fizetésemet is attól az Ifjúsági Színháztól kapom, amelyből már
korábban bejelentettem kilépésemet. Egy hónap múlva aztán könnyű volt belátnom,
hogy a minisztérium jelenlegi állapotában az én reformjaim kivihetetlenek. A minisztériumban ugyanis már két minisztérium létezik: az egyik, amelyik a reformokat
kezdeményezi, a másik, amelyik a végrehajtásukat megakadályozza. Ugyanaz a kettősség, ami a pártközpontban és az egyéb közhivatalokban. Gyorsan kiléptem, nem kockáztatva a korpa közé keveredést. Magyar Bálint tudomást szerezve róla, nekem felajánlotta színházában a fődramaturgi helyet, cserébe a minisztériumnak átadta eddigi
fődramaturgját, Kolozsvári Andrást. Rögtön utána azonban Boldizsár Iván is felajánlotta induló új lapjában, a Hétfői Hírlapban a kulturális rovat vezetését. En az
utóbbit választottam, de egyikük sem akart kiengedni, megegyeztek, hogy mindkettőt
tartsam meg, mindkettőt főállásban. Magyar Bálint azzal indokolta, hogy maradjak a
színháznál is, mert nála nem lesz sok dolgom, a műsortervet és a legfontosabb feladatokat ugyanis magának tartja fenn.
A jövő évad tervével nem kellett foglalkoznom, ezt Bálint fenntartotta magának.
Nem törtem a fejem, hogy egyelőre mivel tudom magam hasznossá tenni - mikor aztán
a véletlen egyszerre a segítségemre jött. Véletlen. Ez is egyike azoknak a kérdéseknek,
amelyek egész életemben mindig foglalkoztattak. Persze nem úgy, mint a Szent Lajos
király hídja és a Kabala szerzőjét, a miszticizmus iránt soha nem volt érzékem
(élményem?). Nem akarok itt a kérdés filozófiájába belebonyolódni, csak hadd szögezzem le, hogy a történelmi véletlenben nem hiszek, az egyéni életben azonban a véletlennek százféle lehetősége adódhat. De önteltebb pillanataimban, amilyen ez a mostani is, meg vagyok győződve róla, hogy a véletlenek egy részét maga teremti magának
az ember, vagy pedig észrevesz egy „véletlen" mozzanatot, és azt a maga feladata,
problémája megoldására megragadja. Minek köntörfalazni, Páger hazajöveteléről akarok beszélni.
1956 augusztusában Páger Antal megérkezett Pestre. A Távirati Iroda nemsokára
közölte, a lapok nem nagyon mertek, vagy nem akartak írni róla. Én a Hétfői Hírlap
kulturális rovatában leközöltem az egymondatos hírt, hogy Páger Antal, az ismert
színművész Budapestre érkezett. Óriási feltűnést keltett. Kiderült, hogy abban a politikai atmoszférában egy egysoros hír is legalább olyan szenzáció lehet;- mint-egy- merész
* Részletek a szerző Átszállás - ugyanarra a vonatra című készülő könyvéből.

1993. március

19

politikai cikk. A lapnak amúgy is fantasztikus méretű volt a népszerűsége, vasárnap
délután az Osváth utcában tömegek álltak lesben, kitépték a lapkihordók kezéből a friss
lapot, az ilyen hírektől persze a lap még izgalmasabb lett. Nyilvánvaló volt, hogy Páger
hivatalos engedély vagy éppen hívás nélkül nem jöhetett volna haza. Később rendeztek
is neki egy sajtókonferenciát az Újságírószövetségben. Ott néhány szót szólt argentínai
életéről, aztán várt a kérdésekre. Egyetlenegy kényes kérdést fél nem tettek neki. A sajtófogadás után egy négyszemközti magánbeszélgetést kértem tőle. Ráállt. Mintegy
másfél órát beszélgettünk. Bevezetőben elmondtam, hogy mikor feljött Pestre, és a Belvárosi Színházba került, mi benne láttuk a feudális, de a polgári értelemben is konzervatív magyar színházban az új, az igaz, ha úgy tetszik, a népi hang megszólalását.
Művészileg nem is csalódtunk. Akár Kodolányi Földindulásában, akár Shaw Szent Johannájában felejthetetlen volt. Aztán politikailag elkanyarodott. Rögtön hozzátettem:
tudom, hogy több igaztalan, hamis vád is érte. Egy külföldi lap cikke nyomán világszerte elterjedt például annak a híre, hogy mikor a zsidó származású Rózsahegyi
Kálmán felkereste, biztosítson neki a Színészkamarában kivételezettséget, pofonvágta
Rózsahegyit. Később egyszer megkérdeztem Kálmán bácsit, mi igaz ebből, elképedve
hallgatta: soha nem járt Págernál, különben is a Színészkamara elnöke nem ő volt,
hanem Kiss Ferenc. Beszéltem emberekkel, akik a híradóban saját szemükkel látták,
saját fülükkel hallották, hogy mikor a „nemzetvezető" meglátogatta őt az öltözőjében,
hitet tett a pártvezető és eszméi mellett. Mikor a filmhivatalban dolgoztam, elővettem
ezt a híradót is. Feltettem a vágóasztalra, és kockáról kockára végigvizsgáltam. Kiderült, hogy először is a „hitvallást" nem Páger hangján adták, hanem a bemondó közölte, mintegy interpretálta Páger szavait. De a vágóasztalon a kép is igazolta a hitvallás
képtelenségét. A kép ugyanis Szálasi gratulációját, kézfogását mutatta, majd hogy
Szálasi szóözöne közben Páger kétszer nyitotta ki a száját egy-egy szó erejéig, amelyen
azt lehetett leolvasni, hogy köszönöm, legfeljebb valami olyat, hogy igenis. Itt Páger
közbeszólt, hogy csakugyan, Szálasi felkereste őt az Egy nap a világ egyik felvonásszünetében, de ő semmiféle beszélgetést nem folytatott vele, tűkön állt, készülni kellett
a felvonáskezdésre, Szálasi meg csak beszélt és beszélt. Ezt a trükköt egyébként a nyilas
sajtó is el-elkövette vele, mert persze ő soha nem kérte számon. Még néhány ilyen
hamis mozzanatot említettem, aztán előhozakodtam a másik listával. Először is, hogy
eljátszotta a nyíltan uszító, fasiszta, antiszemita Őrségváltás főszerepét, amelyet annak
idején először Tímár Józsefnek ajánlottak fel, de ő nem vállalta. Nekem Tímár az Egri
csillagok egyik próbája után elmondta, hogy leköpdöste a forgatókönyvet, és ugyanezt
tette Ajtay is, akinek őutána prezentálták. Páger megérkezésekor megkérdeztem Ajtayt.
Ajtay gőgösen felelte: nem igaz, hogy ő leköpdöste, ő darabokra tépte, és megbízóik
előtt összetaposta, és csak azt sajnálja, hogy nem verte szét a fejükön. De Páger elvállalta. Páger azzal védekezett, hogy neki szerződése volt a producerrel. Igen, de Tímárnak is, Ajtaynak is szerződése volt. Aztán a Harmincadik. Amely akár kommunista film
is lehetett volna, ha nem lett volna olyan kihívóan Jud Süss-szerűen antiszemita. A film
ugyanis arról szól, hogy egy mecseki bányászfaluba tanítót hívnak, iskolát akarnak
létesíteni, hogy a kisgyerekeknek a néha szörnyű, zimankós időben, esőben, viharban,
fagyban ne kelljen ázva, fázva (egy ilyen képpel kezdődik a film) sok kilométert gyalogolni a legközelebbi olyan helységbe, ahol van iskola. Igen ám, de az akkori törvények
szerint a bányavállalat csak akkor köteles iskolát fenntartani vagy létesíteni, ha legalább
harminc iskolaköteles gyerek van. Itt azonban nincs, csak huszonhét. Nagy nehezen a
szomszéd faluból kerül még kettő, de nincs harmincadik. Sebaj, a bánya területén el-

20

tiszatáj

fekvő, eldobált mindenféle anyagokból kalákában összeeszkábálnak egy hajlékot iskolateremnek. Mindenki boldog, a gyerekek, a szülők és az egésznek szervező lelke, a tanító (Páger). Csakhogy a bánya igazgatója harmincadik gyerek híján nem tűri a bánya
területén a bánya tulajdonában levő anyagokból a „törvénytelen" iskolát, szétdobáltatja,
és megszünteti az iskolásdit. A falu küldöttsége felmegy az igazgató feletteseihez,
kiderül, hogy ők az egészről mit sem tudtak, az aljasság a zsidó igazgató manővere.
Hazamennek, és Páger, az akkori dramaturgiai sablon szerint (lásd Őrségváltás) felpofozza a zsidó igazgatót, és most már törvényes engedéllyel felépíthetik az iskolát.
Keveseknek tűnhetett fel, hogy akkor a mecseki bányák német tulajdonban voltak, és
aligha volt lehetséges, hogy a negyvenes években a németek egy zsidót neveztek volna
ki igazgatónak a vállalatukba. Páger azzal védekezett, hogy ez az uszító befejezés eredetileg nem volt benne a forgatókönyvben, a cenzúra követelésére került bele. Igen ám,
de Páger mint rendező, a filmen belül is talált eszközöket a zsidóellenes érzelmek
felkorbácsolására. (Például az iskola szétdobálásakor, mikor le kellett venni a feszületet
a már beporosodott falról, a falon a napfényben tovább ragyogott a kereszt portól és
piszoktól érintetlen helye.) De aztán sorra vettem a többit. A hírhedt plakáton a kislánya véres kezében egy babával (a felirat: „Én is hadicélpont vagyok?") annak a náci
propagandának igazolására, hogy az amerikaiak robbanó babákat dobnak le a mit sem
sejtő kislányoknak. És így tovább. Pesten „köztudott" volt, hogy Páger szép szőke
színésznő-felesége, Komár Júlia, nyilasok társaságába jár, és állítólag a későbbi nyilas
belügyminiszter, a háborús bűnösként kivégzett Endre László szeretője. Pletykákkal
azonban nem akartam foglalkozni, különben sem tudtam, mit szólt a családja az ő
„próba-hazatéréséhez". Páger afféle „Ténis öngőzzel", magára erőltetett, felduzzasztott
öntudattal válaszolt, kétségtelenül annak tudatában, hogy - mint azt a sajtókonferencián
is elmondta - ő a kormány meghívására jött haza, mintegy körülnézni, mi itt a helyzet.
Egyébként is argentin útlevéllel érkezett, és az argentin követség védelme alatt áll. Lassan azonban megenyhült. A Páger-féle kivagyiság nem oszlott el, de irántam bizalma
ébredt. Szemben Ajtayval, aki korántsem volt olyan okos ember, mint akiket olyan
nagyszerűen jelenített meg színpadon, Páger a szó hétköznapi értelmében is okos ember
volt. Átlátta, hogy én nem provokálni akarom, hanem segíteni az itthoni beilleszkedését, amihez azonban csak bizonyos önmagához való őszinteségen át vezet út. Ez persze
számára egy ideig nem volt könnyű. A sajtókonferencián még ötvenkét évesnek mondta
magát, én tudtam, hogy ötvenhét. Fiatal színészeknek, színésznőknek, akik csupán legendás színészi presztízsét ismerték, még később is el-elejtette, hogy fiatalabb Ajtaynál,
holott idősebb volt. Ősz hajjal érkezett, de hamar befesttette a haját. Maszkot sem
engedett csináltatni. „A közönség Páger Antalt akaija látni. Engem." De, mint említettem, gyors észjárása volt, ennek nagy hasznát látta művészi munkájában is, például a
próbák rögtönzéseiben, ez azonban nem zárta ki, hogy ne a nagy művész lelkiismeretével, pontosságával, alaposságával készüljön fel a szerepeire. És természetesen azt is
hamar észrevette, hogy én átlátok hiúsága nem túl ravasz csúsztatásain, de azt is, hogy
én nem az ilyen-olyan gyöngéivel akarom szembesíteni. Lassan aztán elkezdett magától
beszélni. Arról is, hogy idejövetele előzményeként hogyan kezdett szétbomlani a délamerikai színészemigráció, hogyan kezdtek nélkülözni, ő maga is egy időben festőként
kereste a kenyerét (főleg, mondta, a Tisza-partot festette). Aztán hogy hogyan jutott a
hazalátogatás gondolatához. Az utóbbi időben a kinti magyar követség egyre gyakrabban meghívta, új magyar folyóiratokat adtak neki, azok növelték a bizalmát az itteni
helyzet iránt. Főleg Sarkadi írásait szerette. „Fogok én még ezekből filmet csinálni"

1993. március

21

tette hozzá nagy magabiztosságot mutatva. Nem tudtam, mit ígérhettek neki, hazahívásának célja nyilvánvalóan a dél-amerikai emigráció robbantása volt. Páger mindenesetre meg volt győződve róla, hogy ha egyszer itthon letelepszik, mindjárt filmrendezést kap, forgatókönyveket választhat, írathat és játszhat. Mint egyetlen ígéretet,
illetve mint hazajövetele saját feltételét, azt említette, hogy visszakapja Tamás utcai
villáját, amelyben azonban még Balázs Béla özvegye lakik, ezért szállt meg ő egyelőre a
Gellértben. Ezért felidézte hazaérkezése - számára - félelmetes pillanatait. Megérkezése
előtt az éjszakát Bécsben töltötte. Az izgalomtól egész éjjel nem aludt, még nem tudta,
itthon mi várt rá. Bécsben mindenki megpróbálta lebeszélni. Ezeknél, magyarázták
neki, nincs törvény, nincs adott szó, ezek a határon - argentin útlevél ide, argentin
útlevél oda - leszednek a vonatról, egyenest a börtönbe, de jöhet még rosszabb is. Az
egész csak csapda. O azonban, bár megmondja őszintén, félt, „de világéletemben bátor
kölyök voltam", felszállt a Budapestre induló vonatra. El volt készülve rá, hogy a
határon leszállítják a vonatról. A határon az útlevélkezelésnél a tiszt hosszan vizsgálta
az argentin útlevelét, mélyen az arcába nézett, aztán az útlevéllel együtt eltűnt. Na
most...! Nagyon hosszúnak tűnt az idő, míg a tiszt visszajött. Benyomta a pecsétet az
útlevélbe, átnyújtotta, és elment. Elindult a vonat, de még mindig nem nyugodott meg.
Mikor a Keleti pályaudvaron kiszállt, senki sem kérdezte, kicsoda, beült egy taxiba,
elvitette magát a Gellért Szállóba, ott minden további nélkül megkapta a megrendelt
szobáját, letették a szobában a poggyászát, és magára hagyták. Csak akkor kezdett
megnyugodni. Hazatérésének legsúlyosabb pillanata azonban - tudta, ha akkor nem
beszélt is róla - még hátra volt.
Mikor elköszöntünk egymástól, kint már türelmetlenül várt Máriássy Judit. Arra
kért, írjam meg az Irodalmi Újság számára Págerral való beszélgetésünket. Ezt nem
vállaltam. Egyrészt a riport, az interjú nem az én műfajom. De főleg azért nem, mert
ezt Páger és én is magánbeszélgetésnek fogtuk fel, úgy is kezeltük, ha Páger most ezt
lapban olvassa, teljes joggal hiszi, hogy rászedték, beugratták. Azt azonban szívesen
vállalom, erre fel vagyok készülve, hogy egy hosszabb cikkben felrajzolom Páger egész
művészi pályáját az elmeneteléig, felmérve színészi egyéniségét, és megpróbálva megkeresni a helyét a magyar színházművészetben. Máriássy Judit ennek is örült. Meg kell
mondani, hogy részéről maga a felkérés is bizonyos bátorságra vallott. Minél súlyosabb
egy seb, annál veszélyesebb avatatlanul hozzányúlni. Nem is mert hozzányúlni senki,
ezt mutatta a sajtókonferencia is. De mutatta az is, hogy azért Jucó hozzátette: persze
még meg kell kérdeznie a szerkesztőséget, de arra kér, addig is ne ígérjem el a cikket
más lapnak. Másnap Magyar Bálint azzal fogadott a színházban, hogy Máriássy Judit
keresett telefonon, és azt üzeni, írhatom a Páger-cikket. Tőle tudja, mondta Magyar
Bálint, hogy én egy hosszú, négyszemközti beszélgetést folytattam Págerral. Nem
hoznám-e össze vele, szeretné szerződtetni. Persze tudja, hogy a jelenlegi körülmények
között ehhez minisztériumi engedély kell, de azt is tudja, hogy nekem megmaradtak a
minisztériumiakkal, Both Bélával, Ibossal a jó személyi kapcsolataim, nem beszélnék-e
velük az ügy érdekében. Ez valóban így volt, néha felhívtak, hogy segítsek átadni az
ügyeket utód-elődömnek, Kolozsvárinak, egy-egy személyi kérdésben megkérdezték a
véleményemet. Máriássy Judit is felhívott, hogy legyek óvatos, terjedelemben se
méretezzük túl a Páger ügyet. (A cikk végül így is majd egy teljes kolumna lett.) Bementem a minisztériumba, ahol Ibos felvilágosított, hogy ilyen ügyekben a minisztériumi vélemény mit sem számít. És elmagyarázta, mi az ilyen ügyek mechanizmusa. Először is a párt Politikai Bizottsága dönt. De a P. B. nem végrehajtó szerv,

22

tiszatáj

arra van a minisztérium, amely megkapja a P. B. „ajánlását". A minisztérium aztán kijelöl egy személyt vagy egy bizottságot, amely a végrehajtásért felelős. Ő még ma
beszél Kállai Gyulával (akkor első miniszterhelyettes), hogy lépjen érintkezésbe a pártközponttal. Másnap felhívott Ibos, hogy minden rendben, írásban megkapjuk tőlük a
minisztériumi engedélyt. Referáltam Bálintnak, ő azonban a biztonság kedvéért a pártközpontban felkereste Lakatos Évát, aki persze túl kis pont volt ahhoz, hogy ilyen
kérdésekben dönthessen, de természetesen tudott a dologról, és „hozzájárult". Az akkori atmoszférát kell érzékelni ahhoz, hogy megértsük, maga a szerződtetés felvetése
Magyar Bálint részéről milyen bátor tett volt. Nemcsak azért, mert mint korábban
megemlékeztem róla, a háború előtti értelemben baloldali volta ellenére már előbb sem
volt népszerű a különféle kommunista vezetőségekben, de az egész közhangulat egyáltalán nem volt Páger mellett, sőt, mint látni fogjuk, maga a színházi, színészi, de a vezető
színészi hangulat sem. Mindenesetre a felsőbb engedélyek birtokában Magyar Bálint
azonnal összehívta a színház Művészeti Tanácsát.
Ezek a Művészeti Tanácsok! Állítólag demokratikus intézmények, hiszen tagjaikat
nagyrészt választották. De hát a történelemhamisítás nem az én asztalom, az a politikusoknak és egyes történészeknek van fenntartva. A demokráciáról szólva gondolom
köztudott, hogy - természeténél fogva - onnan nemcsak előre, visszafelé is vezet út.
Nem akarom elbölcselkedni a kérdést, de kissé vulgarizálva a történelmi igazságot,
fölösleges emlékeztetni rá, hogy Weimarból a hitleri nacionálszocializmus, Kerenszkijtől a lenini proletárdiktatúra felé is vezet út. A mi művészeti tanácsainkat is eredetileg
mint demokratikus vívmányt tálalták az „igazgatói önkényuralom" kordában tartására.
Hogy szülőhelyén, a Szovjetunióban volt-e demokratikus jellege, nem tudom, alig
hiszem. Mikor én megismertem, akkor már afféle biztonsági szelep volt, gondoskodás
arról, hogy a párt szempontjai érvényesüljenek a színházon belül is. Aminthogy
szélesebb körben ez volt a feladata az egyéb művészeti szövetségeknek és hasonló
képződményeknek is. Nálunk, úgy értem, itthon, Magyarországon ez az intézmény
mindig megbukott, de mindig újra és újra feltámasztották. A színházi osztályra folyton
új és új vezetőket neveztek ki, hozzáértésük nem volt, kultúrpolitikusnak is koraéretlenek, persze gyorsan elküldték őket gyors okulásra Moszkvába („példaképünk a
nagy szovjet elefánt"), hogy hozzák haza, és itthon érvényesítsék az ott szerzett színházi
tapasztalatokat. Ezek többsége, traktorosok, katonák, Mávag-káderek, ahogy a színészek mondták, be voltak oltva színház ellen, gőzük sem lévén róla, hogy mit volna
érdemes hazahozni, felfedezték a Művészeti Tanácsot, holott az nálunk már előttük
vagy háromszor-négyszer elhalt, mint Engels állama. A Tanácsoknak például állást
kellett foglalniok a műsortervvel kapcsolatban. A tagok, ha egyáltalán elolvasták a műsorra tűzött darabokat, erre legtöbbször a színházi próbák, előadások, rádió, film,
szinkron, egyéb társadalmi fellépések, haknik miatt idejük is alig volt, hiszen a Tanács
tagjai a „társadalmi szervek", párt, szakszervezet, KISZ stb. kivételével a színház legrangosabb, ezért legtöbbet igénybe vett tagjai voltak, tehát ha egyáltalán elolvastak egyegy darabot, egyedül azt nézték, van-e benne számukra jó szerep. Ha volt, pártolták, ha
nem, vagy ha nemszeretem-szerep ígérkezett, ellene foglaltak állást. Aztán ha mondjuk,
Sulyok Mária úgy ítélte meg, hogy a darabot Bulla Elma kedvéért tűzik műsorra, ellene
szavazott, és megfordítva. Magyar Bálint általában türelmesen végighallgatta mindezt,
aztán döntött a saját elképzelése szerint. Jogosan. Természetesen ézekra minisztériumi
hivatalnokok mit sem hallottak Max Reinhardt nevezetes Regiesitzungjairól, hogy
hogyan kell „demokratikusan" vezetni egy színházat. Goda Gábor egy év múlva egy

1993. március

23

évadon át igazgatója lett a színházunknak. Ultrabalos politikai szemlélete, elfogultságai,
hozzá nem értése egy időben csaknem üzemképtelenné tette a színházat. De nagyon
okos és mégiscsak kulturált ember létére lassan rájött, hogy a színházi munkát csak a
hozzáértő szakemberekkel együtt lehet és kell vezetni. Ezek után a már nem eléggé favorizált színházbeli elvtársai illetékes helyeken bepanaszolták, hogy egy klikkel vezeti a
színházat, ez pedig a szocializmusban megengedhetetlen. Goda szellemesen azt válaszolta, hogy igen, ő - bevallja - egy klikkel vezeti a színházat, a gazdasági igazgatóval,
a főrendezővel, a fődramaturggal és a főtervezővel. Most már azt sem tette hozzá, hogy
a párttitkárral és a tömegszervezetek vezetőivel. Évad végére fel is mentették. De
eltérek a tárgytól. Tehát Páger szerződtetése ez elé a Művészeti Tanács elé került. Nem
arattunk sikert vele. Ha most azt mondom, hogy vezető művészeink meglehetős ellenszenvvel fogadták a tervet, túlságosan finom vagyok. Különösen Ajtay és Bulla
voltak nagyon, már-már szenvedélyesen élesek. Ajtayt még valahogy érteni véltem,
Páger politikai előéletén kívül attól is tarthatott, hogy esetleg Páger jelenléte jelentős
szereplehetőségektől fosztja meg. Bullán csodálkoztam. A Belvárosi Színházban Bárdos
Artúr egyszerre röpítette fel szárnyaikat a siker magasságába, Bulla Szent Johannája és
Páger Dauphinja egyformán szerzett nekik óriási indítósebességet. De a két röppálya
sokáig nemcsak párhuzamosan, de együtt is haladt. Lehet, hogy Bulla Elmát is Páger
politikai múltja irritálta? Később, már mikor Páger is régen otthon volt a színházunkban, a közös próbákon mindig szellemesen cukkolták, kritizálták egymást, persze
sohasem bántóan. Aztán - ki érti ezt? - közösen vállaltak vidéki haknit. Ajtay és Bulla
határozott „Nem!"-je után már nem volt meglepő, hogy a Tanács legtöbbje ugyancsak
nem kívánt beleegyezni. A Tanács színésztagjai általában amellett voltak, hogy „inkább
Kiss Ferenc", de voltak, akik azt javasolták, hogy hívjuk haza Jávor Pált és Darvas
Lilit. Magyar Bálint szívós diplomáciája végül mégis elérte, hogy beleegyeztek, de
ragaszkodtak legalább egy „mélyen sajnálom"-hoz.
Magyar Bálintra azonban még egy, inkább kínos, mint kényes diplomáciai feladat
várt. A Színházi Szövetségben létrehoztak egy bizottságot vagy tanácsot, hogy az a
színházi művészek nevében tiltakozzék Páger szerződtetése ellen. Tagjai a fővárosi és
vidéki színházak vezetőiből és vezető művészeiből tevődtek össze. Ennek ellenére megidézték Magyar Bálintot, mint az egyetlent, aki hajlandónak bizonyult Páger Antal
szerződtetésére. Magyar Bálint (érthetetlenül) nem volt tagja a Szövetségnek. Magam
ugyan tagja voltam, de persze sem ebbe a bizottságba nem delegáltak, sem erre a
tárgyalásra nem hívtak meg. Ami ott történt, azt először Magyar Bálinttól hallottam,
majd később a minisztériumbeliek nagyjából megerősítették. Eszerint a bizottság tagjai
mind támadták Págert és a szerződtetés szándékát. Szilágyi Bea, a Szövetség titkára
előterjesztett egy nyilatkozatot, amely szerint a magyar színművészek tiltakoznak Páger
Antal szerepeltetése ellen, és ha valamelyik színház ennek ellenére fel merné léptetni, a
magyar színésztársadalom egyöntetűen sztrájkba lép. Bizony, ez a Szilágyi Bea azonos
Páger Antal későbbi feleségével. Ha már itt tartok - és azt ígértem magamnak, hogy
csak az igazat fogom írni - , hadd szóljak egy szót Szilágyi Beáról. O egyike azoknak az
önmagukban teljesen jelentéktelen, mégis sokat és szinte folyton szereplő városi, polgári nőknek, akiket akkoriban pártapácák néven emlegettek. Ezek buzgón, általában
túlbuzgón imádták az Urat, amely Úr azonban nem valamelyik egyistenhívő vallás
imádottja, de hozzátehetni azt is, hogy ezeknek a pártapácáknak a hitbuzgalmából
gyakran csupán a hit hiányzott. Legtöbbször kérlelhetetlen szívós kegyetlenséggel alkalmazkodtak a felsőbbség valódi vagy vélt kívánságaihoz. Nos, mint mondták, Magyar

24

tiszatáj

Bálint nagyon röviden és nagyon nyugodtan válaszolt Szilágyi Bea felhívására. Hogy
sajnos a felhívás elkésett, már mind a pártközpont, mind a minisztérium jóváhagyta
Páger szerződtetését. Erre az egész tiltakozásnak egyszerre vége lett. Hogy hogyan
vezetett innen Szilágyi Bea útja a Págerral való házasságig, nem az én témám,
regényírónak való. De egyvalami nagyon birizgálja a tollamat, hogy leírjam. Ha ez az
írás valaha kiadásra kerül, és egy szerkesztő úgy ítéli meg, hogy a következőkben elmondandó történet nem illik ennek az írásnak ízléskereteibe, nem fogok tiltakozni, ha
kihúzza. Kiss Ferenc börtönbüntetését kitöltve, mint ismeretes, nem léphetett rögtön
színpadra, de végül is visszatérhetett a színészethez, és több más, vidéki fellépés után
Szegeden eljátszotta Az ügynök halála Willy Lomanját. Mindenképpen meg akartam
nézni, nem csak azért, mert figyelemmel kísértem Kiss Ferenc szabadulása utáni színpadi útját, megnéztem győri szerepeiben is, de a szegedi előadás rendezője, a szerencsétlen önsorsrontó Komor Pista, nekem az Ifjúsági Színházban kedves kollégám, külön
is felhívta a figyelmemet a produkcióra. Én persze akkor már láttam Tímár József Willy
Lomanját. Nagyon sajnáltam a beteg nagy színészt, de hiába, az alakítás maga nagyon
nem tetszett. Kiss Ferenc ügynöke nagyszerű alakítás volt. Szemben Tímárral, akinek
belépése egy halálra szánt ember megjelenése volt, Kiss Ferenc egy életerősnek mutatkozó, látszatra magabiztos Willy Lomant hozott be a színre, akit a dráma aztán éppen
belső gyengesége miatt fokról fokra roppant össze a végsőkig. Hazafelé a vonaton
együtt jöttem Kiss Ferenccel. Az úton először természetesen az előadásról volt szó.
Kívánságára elmondtam a benyomásaimat az egészében igen sikeres produkcióról , ő felidézte az előadás létrejöttének bizonyos mozzanatait, dicsérte a fiatal színészeket
(Kovács János), és szó volt Komor Pista barátom jól ismert slendriánságáról is. Aztán
én szót kerítettem a személyi kérdésekre. A kényes vagy éppen kínos helyzeteken a
magam tapasztalata szerint úgy lehet a legkönnyebben túljutni, ha az ember őszintén,
hátsó gondolatok nélkül szembenéz velük. Ezúttal nem volt nehéz dolgom. Nem úgy,
mint Págerral, akit először én szembesítettem a múltjával, neki nyilván már százszor
feltették ezeket a kérdéseket, ezért gátlás nélkül válaszolt mindenre. Beszélt a börtönéveiről, arról, hogy ott volt alkalma szembenézni saját méltatlan ostobaságával,
ezen, ezeken, mindezeken végre szerencsére már rég túl van. Mikor a politikai ügyeken
mi is túl voltunk, megemlítettem, hogy 1945 júniusában, mikor én a Szabadság
munkatársa voltam, a Nemzeti Színház közvetlen szomszédságában, mindjárt a Rökk
Szilárd utca elején volt egy borbély. Ismeri? - kérdeztem Kiss Ferenctől. Igen - felelte
- a háziborbélyom volt. Nos, elevenítettem fel, akkor az ön háziborbélya mondta
nekem, hogy ön, mikor méltóságos úr lett, bement hozzá borotválkozni, a borbély
megkérte: „Volna szíves, művész úr, egy kicsit hátrább csúszni a széken." Mire ön
kirántotta a kendőt az álla alól: „Én magának nem művész úr, hanem méltóságos úr
vagyok!" Kiss Ferenc egy pillanatig hallgatott, aztán minden mosoly nélkül azt mondta:
„Igen, ez voltam." Ekkor már magamban elhatároztam, hogy ajánlani fogom Várkonyinak - az Amerikai Elektrára készültünk - Ezra Manón szerepére. A premieren el is
játszotta - nagyszerűen - , de néhány előadás után kórházba kellett vinni, már nagyon
rossz állapotba került, és Deák Sándor váltotta fel a szerepben. Most, ahogy a vonat
közeledett Pest felé, a beszélgetés egyre derűsebb, könnyedébb lett. Össze is tegeződtünk. Kiderült, hogy én a Németvölgyi úton lakván, ő egy sarokkal feljebb lakik,
Páger pedig, most már a saját régi Tamás utcai villájában egy sarokkal őfölötte. Ha már
szóba került Páger, megkérdeztem tőle, hogy esik neki, hogy ő börtönben ült, Págert
meg nemcsak hazahívták, de még a villáját is visszakapta. Nagyot nevetett. „Idehall-

1993. március

25

gass, én leültem a nyolc évet, Téni elvette Beát, én jártam jobban." Szilágyi Beát
azonban Páger feleségeként sem hagyta cserben régi természete. De nálunk a Vígszínházban gyorsan kitelt a becsülete. Bejárt Págerral a próbákra, őt mintegy saját tulajdonának tekintette, intézkedett, bármibe beleszólt a maga fontosságának tudatában,
míg egyszer ezt Várkonyi a színpadról észrevette. Leállította a próbát, és egyenest odament hozzá. „Mi nem magát, hanem Páger Antalt szerződtettük!" - förmedt rá. És
egyszer és mindenkorra megtiltotta, hogy előadáson kívül bármilyen céllal vagy
ürüggyel betegye a lábát a színházunkba. Nem is láttuk többet, csak premieren. Ami
pedig Páger beilleszkedését illeti, az, mint várható volt, nem okozott gondot. Először is
mindig jókedélyű, kellemes partner volt, amellett erre a szerepre, a bemutatkozásra és
beilleszkedésre, mint minden színpadi szerepére is, alaposan felkészült. Arra a bizonyos
„mélyen sajnálom"-ra összehívtak egy találkozót a társulattal. De addigra Páger már
személyesen mindenkivel megbarátkozott. A múltról beszélve pedig nem az itthoni,
hanem az argentínai múltjáról mesélt, kedélyesen, még a kudarcokat és a nélkülözéseket
is dicsőséggé varázsolva, anekdotáival nagy derültséget és sikert aratva a kisszámú
második vonalbeli színészek között, a vezető színészek közül egy sem ment el. így a
„mélyen sajnálom"-ról szó sem esett. Mikor aztán már a próbákra került sor, ott a nem
mindennapi tehetsége, sármja, ha kellett öniróniája minden problémát elmosott. Hanem
visszatérésének legsúlyosabb pillanata - és ezt ő is tudta - még hátra volt. Ami pedig az
én róla szóló cikkemet illeti, annak - némi túlzással azt lehetne mondani - a szokványos
sorsa lett. Megírtam, és bevittem az Irodalmi Újsághoz. Ott azt mondták, nagyon jó,
közlik. De az Irodalmi Újsággal, mint köztudott, akkor már a pártnak nagyon sok baja
volt, többször betiltották, egy szerkesztőbizottságot neveztek ki a lap élére. Ebben Vaád
Ferenc, akinek egyébként állítólag tetszett a cikk, azt az álláspontot képviselte, hogy
tudomása szerint Páger politikai szempontból kényes ügy, kérdezzék meg a pártközpontot. A pártközpont azt válaszolta, hogy Páger hazajöttével a célt elérték, a szerződést is
azért engedélyezték, hogy most már pontot tegyenek az ügyre. A lapok ne foglalkozzanak Págerral, ha majd a színházban fellép, a szakmai, a színi kritika foglalkozzék az
alakításával szakmai szempontból, de ne politikailag, semmilyen Páger-kérdést nem
akarnak. (Persze később, mikor a párt „irányító" tekintélye szétfoszlott - ne felejtsük
el, 1956 őszén vagyunk - esőstől kezdtek áradni a cikkek, tiltakozások Páger hazahívásával kapcsolatban.) Ha pedig a cikk csakugyan olyan jó, mint mondják, fizessék
ki, a szerző minderről nem tehet. így is lett, gavallérosan kifizettek, a cikk a papírkosárban. Ami pedig Págernak azt a bizonyos súlyos drámai pillanatát illeti, arról, mint
koronatanú, kénytelen leszek tanúskodni - de arra még jó időt várni kellett.

A hattyú
...Eközben eldőlt A hattyú bemutatásának minden vitatott vagy függőben maradt
kérdése. Megtörtént Págerral a megállapodás, hogy az első évadban két szerepben lép
fel: A hattyú trónörökösében és a Földindulásban a régi szerepében. Páger szerette volna, ha a Földindulásban kezdhetné, de Bálint ragaszkodott hozzá, hogy először a Molnár-darabban, és ne főszerepben lépjen színpadra. Érthetően. A feljegyzéseimben látok
egy akkoriban elmondott Kádár-beszédet, amelyben említi Molnár Ferencet is. Pontosabban: a jegyzetben két Kádár-beszéd szerepel. Az egyik a Hősök terén egy nagygyűlésen hangzott el, amelyben is Kádár kitartott a további letartóztatások mellett,
mondván, hogy „ez a tömegek követelése". Minden hatalmi erőszakosság, bosszúvágy a

26

tiszatáj

tömegekre hivatkozik, függetlenül attól, hogy ez a mondjuk május 1-jei tömeg
csakugyan a népet képviseli-e, és nem az-e a nép, amely október 23-án olyan elsöprő
egyetértésben spontánul állt ki a rendszer ellen. A másik feljegyzett beszéd egy parlamenti beszámoló, amelyben Kádár a kultúráról is szót ejtett. (Azt írtam melléje a
jegyzetemben, hogy „primitíven".) A beszédben Molnár Ferenc játszását hozta fel
példának. Vagyis, hogy a polgári világban Molnár Ferencnek évente csak egy bemutatója volt (a Vígszínházban), most több színház is műsorára tűzte. (Ebből aztán a vak is
láthatja, hogy október 23. ellenforradalom volt.) Ezeknek a beszédeknek felidézéséhez
- jellemző módon - a jegyzeteimre volt szükség. A kor jellegzetes karikatúráiról nem
készítettem feljegyzéseket, mégis jobban megmaradtak az emlékezetemben, mint a
szónoklatok és vezércikkek. A Ludas Matyiban A hattyú bemutatója előtt megjelent
Sándor Károlynak egy rajza. A rajzon a pesti utcák akkor jól ismert hirdetőoszlopa,
valójában egy nagy henger, köröskörül teleaggatva plakátokkal, hirdetésekkel. A rajzon
egy ilyen nagy hirdetőoszlop tövében két férfi, fejük felett az oszlopon színházi plakát,
nagy betűkkel: Vígszínház, alatta: Bemutató, alatta: A hattyú. A két férfi egyike Páger
Antal, a másik, a tömzsibb, monoklis, Molnár Ferenc. A rajz aláírása: „Gondolta volna
Ténikém, hogy mi egyszer itt találkozunk?" Mint a jó karikatúra általában, ez is gazdag
volt képzettársításokban. Először is, a köztudat szerint egymásnak világnézeti és politikai ellenfelei voltak, vagy lehettek volna. Másodszor, mindketten más és más okból a
kommunista rezsim száműzöttjeinek tekinthették magukat. Páger, mint talán említettem,
a nagyon jóeszű, gyors észjárású művészek közé tartozott, szemben Ajtayval, aki ha
lelépett a színpadról, nem tudta felmérni sem önmaga, sem a körülötte mozgó világ
helyzetét. (Akkoriban gyakran emlegette, hogy őt kellene kinevezni miniszterelnöknek,
egyedül ő tudja, hogyan kellene rendbehozni ezt az országot.) Páger gyorsan átlátta,
miről van szó, és azonnal készségesen beleegyezett, hogy A hattyú trónörökösének
szerepével kezd. így hát elkezdődtek A hattyú próbái. Aki olvasta a húsz évvel később,
elég különös formában írt tanulmányomat, nehezen fogja most elhinni nekem, hogy
A hattyú próbáinak elkezdésekor nem volt igazán tiszta képem Molnár Ferencről. Már
persze elsősorban írói, drámaírói, dramaturgiai szempontból. Azt a bizonyos terjedelmes dolgozatot 1978-ban, Molnár Ferenc születésének századik évfordulójára egy hetilap kérésére kellett volna írnom, bevezetőül egy képes megemlékezés elé. Mielőtt
elvállaltam, szükségét éreztem, hogy végre szemébe nézzek az írónak és életművének.
Az eredmény azonban egy olyan teijedelmes összefoglaló lett, amely a hetilap céljának
és terjedelmének természetesen nem felelt meg, és csak később, kötetben jelent meg.
A hattyú próbáinak kezdetén még mindez nem volt tiszta bennem. Természetesen
minden darabját ismertem. Végre is Molnár Ferenc a magyar drámairodalom történetének egy jelentős fejezete. Azt sem mondhatom, hogy Molnár színműveinek bizonyos nem lényegtelen elemeiről ne lett volna képem. De aztán nagyon sokat tanultam
Molnár dramaturgiai szemléletéből. A közhelyekben gondolkodók - és Molnár Ferencről legtöbben még ma is közhelyekben gondolkodnak - úgy tudják, hogy Molnár a
századforduló olcsó francia bohózatíróinak, Feydeau-éknak tanítványa, legföljebb néha
jobban megtanulta a leckét, mint a tanítói. Persze ez nem igaz. Először is Feydeau
maga egyáltalán nem olyan olcsó bohózatíró, ahogy azt a mi konzervatív színikritikáink
megbélyegezték, utóvégre - horribile visu! - ő volt az első, aki ágyjeleneteket először
mert vígjátéki célra felhasználni. Mindennek következtében színpadjainkon is olcsó
mulattatóként kezelték. Itthoni marxistáink szerint is sikervadász, frivol polgár. Hát
először is Feydeau nem polgár, hanem arisztokrata. Másodszor, már az édesapja is

1993. március

27

jelentős író volt, őt magát pedig egyes francia irodalomtörténészek Molière után a
legjelentősebb francia vígjátékírónak mondják. Neve és munkássága a franciáknál még
a kis Larousse-ban is szerepel, míg nálunk, a mi világirodalmi kislexikonunkban nem is
létezik, miközben Konsztantyin Alekszandrovics Fegyinről majd egy oldal értekezik.
Bizonyára nálunk mindebben szerepet játszott a feudális hagyományunk a „könnyű
műfaj" megvetésére, és ezt különösen a világszerte rangot szerzett, úgynevezett pesti
humorra vonatkoztatták. Márpedig, ha most már visszatérünk Molnár Ferencre, vígjátékai a francia nemzeti színház, a Comédie Française műsordarabjai, az angol nemzeti
színházban pedig Lawrence Olivier rendezte. De, hogy úgy mondjam, szakmai oldalról
nézve Molnár sokban különbözik Feydeau-tól. Ezt már akkor láttam. Talán úgy is
mondhatnám, hogy Feyaeau párizsi, Molnár pesti. A szellemességük természetesen
közös. De Feydeau sohasem poentíroz, Molnár mindig. Ha Feydeau-t „pestiesítik",
nemcsak lefokozzák, de többnyire megölik a humorát. Az ilyen hatásvadász színészi és
rendezői törekvések ellen Feydeau egy alkalommal személyesen is tiltakozott. Volt úgy,
hogy emiatt otthagyott egy próbát, és nem volt hajlandó többet a bemutató előkészületeiben részt venni. Molnár humora azonban akkor érvényesül, ha okosan poentírozzák, nemcsak a dialógusait, de jelenetépítésének ritmusát is. Természetesen a túlhangsúlyozás, a hatásvadászat ezt éppúgy tönkreteheti, mint Feydeau-t. E tekintetben
most, a mi előadásunkban a próbákon bizony nehézségek jelentkeztek. Kiderült, hogy
a színészeink jó része, persze elsősorban a fiatalabbak, nem tudnak poentírozni. Az
agyon- és nem egyszer félremagyarázott Sztanyiszlavszkij nyomán hol „lenyelik" a poént, hol túlhangsúlyozzák, megmagyarázzák, rájátszanak. Persze a „régieknek", Sulyok
Máriának, Ajtaynak, Págernak az igazi Molnár a vérükben volt, mesterien értették a
feladatot. Ajtay az udvarmestert játszotta, de szerencsére rendezte is a darabot, és
amennyire lehetett, irányította a színészeket. Az előadás legnagyobb nyíltszíni tapsát minden este az udvarmester Ajtay és az inast játszó fiatal Dobák Lajos rövid
angol-német-francia párbeszéde szerezte. Csak felsőfokon lehetett írni és szólni Ruttkai
Éva Alexandrájáról is, azt hiszem, hogy az ősbemutató Alexandrája, Varsányi Irén is
elismerően bólintott volna az alakítására. Pálos György igen jó színész volt, saját
személyében is rokonszenves egyéniség, így Ágit is rokonszenvessé tudta tenni. Szerencsére azonban senki sem emlékezett az ősbemutató Ágijára, Csortosra. De hát akkor
a színháznak nem volt Darvas Ivánja vagy Gábor Miklósa. Ruttkai Éva helyzetét - mint
bizalmasan elmondta - nehezítette, hogy Pálos alacsonyabb volt nála. Ez az előadásban
nem látszik, jegyeztem meg. A színésznőnek megvannak a maga eszközei, amelyekkel
ezt eltünteti, felelte Ruttkai bizonyos cinkos mosollyal. És persze vérbeli molnárferenci, de talán úgy is mondhatnám, hogy vérbeli bécsi volt Sulyok Mária Beatrixja.
Magyar Bálint, hogy külsőleg is felidézhesse a „békebeli" Vígszínház hangulatát amely régi Vígszínház felélesztése Magyar Bálint egyik fő törekvése volt - , a premierre
szóló meghívókra rányomatta, hogy megjelenés esti öltözetben. Illetékes feletteseknél
nem aratott vele sikert. Az utóbbi évtizedben már nemcsak a köznapi színházba menés
vesztette el az ünnepélyességét, de a premiereken is pulóverben, ingujjban ültek,
egyesek valósággal kötelezőnek érezték a „prolis" öltözködést, szinte tüntettek vele
(ami később, a beatkorszakban megismétlődött). Mindenesetre A hattyú premieijének
nézőtere valóban a régi Vígszínház elegáns képét mutatta. Van egy fényképem erről a
nézőtérről, ezen én is ott ülök az első sorok egyikében, az estélyi ruhás Mezey Mária
mellett - szmokingban(!). Csak tudnám, honnan szerezhettem azt a szmokingot, ma

28

tiszatáj

sem tudok rá visszaemlékezni. A nézőtér hangulatából csupán a páholyokban ülő hivatalos személyek ríttak ki, tüntetően nyitott ingben és világos zakóban. A premier mindenesetre minden elképzelésünket felülmúló hatalmas siker lett.
Az olvasó valószínűleg észreveszi, hogy én itt mindenféléről locsogok, színésznői
trükkökről, szmokingokról, és kerülgetem a legizgalmasabb pillanatot, vagy mélyen
hallgatok róla, és Páger Antal nevét le sem írom.
Páger személyét illetően a próbák nem okoztak különös gondot. Miután az a bizonyos ismerkedő összejövetel, amelyen Páger beszámolt a távozás utáni életéről,
megtörtént, a társulatból hamar kiszállt a feszültség. Úgy éreztem azonban, hogy
Págerból még nem. A próbákon ez nem érződött, remek volt a hangulat. Páger derűsen
rögtönzött, mókázott, minden rendezői instrukcióra nyitott volt. („Jó, akkor én most itt
jobbra disszidálok.") Tudta a szövegét, Szegeden már játszotta is, szereplőtársai számára is eszményi próbapartnernek bizonyult. (Evek múlva panaszkodott csak egyszer Ruttkai, a Macska a forró tetőn próbáin, hogy „nem kapok tőle vissza semmit".) És persze
sokat nyomott a latban bravúros színpadi tehetsége, színészi fantáziája, eredetisége,
ahogy az instrukciókat végrehajtotta, és ahogy maga is szülte az ötleteket. Egy ilyen jól
sikerült próba után jókedvűen szökdelt le a nézőtérre. Mellettem elhaladva rámhunyorított: „Még majd kiderül, hogy színész lesz belőlem." Ajtay is örömmel próbált
vele, akkor még nyoma sem volt annak a színészi féltékenységnek, ami később
Ajtayban néha nagyon is indulatosan nyilvánult meg. Most még örült is Páger nagyszerű próbáinak, számított rá, hogy Páger színészi sikere az ő rendezői sikere is lesz.
Páger rögtönzései a próbákon valódi rögtönzések voltak, noha ritka tudatos művész
lévén, otthon már akkor magnóval készült a szerepeire. Az volt azonban az érzésem,
hogy néha életbeli szerepeire is: hogy semmilyen váratlan helyzet ne érje készületlenül.
A komédiás ösztöne valódi, a remek próbahangulat valódi volt, én néha mindennek
ellenére éreztem mögötte valami feszültséget, valami erőltetett „ténis öngőzt". Képzelődtem volna? Néha minden apropó nélkül leült mellém egy kicsit beszélgetni.
Elmondta filmötleteit, két teljes filmtémája volt készen. Biztos volt benne, hogy
hamarosan filmet fog rendezni, legalábbis azt mondta, és akkor hazahozza a családját is.
Dicsérte Komár Julit, én azonban éreztem, hogy mindemögött valami nincs benne
lezárva. Aztán eljött a pillanat, amely igazolni látszott a - mondjam ügy - feltevésemet.
Ajtay sztárolta Págert. Molnár úgy készíti elő a trónörökös színre lépését, mint egy
primadonnáét. A darabban elejétől fogva folyton róla beszélnek, világossá teszik, hogy
ha nem is ő a főszereplő, ő itt a legfontosabb személy, az ő elhatározásától függ itt
majdnem mindenkinek a sorsa. Ezért, mikor belép, nagy súlya van a megjelenésének.
Nos, Ajtay ezt már a díszlettel adekvát módon tudatosította. Az operettprimadonna
általában fent egy lépcső tetején jelenik meg, és a nagy fogadótaps után a lépcsőn lassan
lefelé lépdelve énekli el a belépőjét. Ajtay Págert is ilyesféle módon hozta be a
színpadra. Fent a magasban a (rendezői) jobb oldalon építtetett egy balra, a színpad
közepe felé tartó karzatszerű folyosót, amelynek végéről egy hosszú, kissé meredek lépcső vezet le a színpad közepe felé, ahol a darab voltaképpen játszódik. A próbákon
Páger ott fent, a kulisszák mögül lépett ki erre a karzatfolyosóra, végigment rajta a
lefelé vezető lépcsőig, lement a színpadra, ahol a darab az ő szövegével folytatódott.
A nyilvános főpróbán én is felmentem Págerral a karzatfolyosóhoz, és a jelenésére
várva - természetesen „takarásban" - halkan beszélgettünk. De Páger "szórakozott volt,
nem nagyon figyelt oda, részben, mert talán a feladatra koncentrált, részben a végszóra
és az ügyelő jelzésére - gondoltam. De Páger nem a szerepre koncentrált. Óriási rutinja

1993. március

29

volt, amellett, mint a főpróbák is igazolták már, alaposan felkészült, neki ilyen szorongásai nem voltak. Mégis, úgy láttam, reszket. Az ügyelő intett neki, hogy készüljön, mire Páger egyszer csak odafordult hozzám: „Most jön, ami még nem volt.
Búcsúzz el tőlem, lehet, hogy pár másodperc múlva golyót kapok." Ez nem megjátszás,
nem póz volt. Tudott róla vagy sem, de a színházhoz egyre-másra érkeztek levelek,
amelyekben a legenyhébb fenyegetés az volt, hogy „Lekergetjük a nyilas Páger Antalt a
színpadról!" Nos, Páger kilépett a színpadra. A karzatra. Egy pillanatra megtorpant, de
ez elég volt ahhoz, hogy kitörjön a viharos, szűnni nem akaró taps. Páger, ez egész
biztos, nem a tapsért állt meg, hanem a szorongástól. Mert mikor kitört a taps, ennek a
tüntetésnek láthatóan éppúgy nem örült, mint ahogy nem örült volna az inzultusnak.
Egy pillanat alatt átlátta r^/anis, hogy ez a tüntető taps neki most nem jól jön. A taps
szünet nélkül viharzott, Páger azonban egy pillanatot sem várt, nem vett róla tudomást,
mintha nem neki szólna. Lesietett a lépcsőn, és közben beszélni kezdett. Molnár szerint
a trónörökös első megszólalása egy afféle locsogó ária, egy még kint kezdődött
beszélgetés folytatása. A trónörökös jelentéktelen dolgokról fecseg. Az adjutánsai ébresztő technikájáról, köhögésstílusáról, szerepe szerint mellébeszél, nem akarván arról
beszélni, amit vendéglátói olyan mohón várnak tőle. Páger nem törődve a harsány
tapsviharral, elindult, és azonnal rákezdte: „...azonkívül katona, és mint olyan, neki
egyenes, bátor köhögése van..." satöbbi. A taps azonban folytatódott, de Páger beszéde
is, amiből persze egy szót sem lehetett érteni. Ráadásul közismert Páger rossz orgánuma, amihez most hozzájárult egy rekedtség, amit kétségtelenül az izgalom szült. De
Páger rendületlenül beszélt és játszott tovább, nem törődve a közönséggel. Mikor a
közönség észrevette, hogy hohó, nem hallja Págert és a darabot, abbahagyta a tapsot.
A további aztán már a színész diadala volt. Mikor a jelenete után kijött a színpadról, a
portálnál vártam, hogy mit fog most mondani. A verejtékező, de megkönnyebbült arcáról ítélve azt vártam, hogy első mondata valami olyasféle lesz, hogy „Végre itthon
vagyok!" Ehelyett azt mondta: „Annak a rohadt lépcsőnek az alsó foka még mindig mozog. Látod, hiába pofáztam, nem javították meg!" Az első felvonásban nem volt több
szerepe, vállamra tette a kezét, és elindultunk a közvetlenül a színpadnál levő öltözője
felé. A premier aztán a sikert, ha lehet, még növelte. Páger rekedtsége is hirtelen
elmúlt. „Valahol megfázhattam" mentegette magát a főpróba után. A premieren megszűnt a partnerek néha ijesztő bakisorozata is, amit kétségtelenül ugyancsak az izgalom
okozott. Nekem különösen jólesett Bilicsi sikere Jácint atya szerepében, mert akarvaakaratlan értem is játszott. Soha nem szűnt meg emlegetni és köszönni ezt a szerepet,
amelyet Ajtay ellenében kiharcoltam számára, kiragadva őt abból a skatulyából,
amelybe már mindenütt bezárták. De én nem felejtettem el, hogy A néma levente immáron színháztörténeti ősbemutatóján Hevesi Sándor Bajor Gizi és Törzs Jenő partneréül rábízta Beppo szerepét, és igaza lett. A hattyú előadásán egyedül Berky Lili volt
halványabb, de ezt én gyenge egészségi állapotának tulajdonítottam. (Aztán, fájdalom,
nemsokára valóban - erről is van fényképem - együtt álltunk őrt Págerral Berky Lili
koporsójánál.) A premierre Ajtay nagyon okos tapsrendet állított össze, hogy Páger
megjelenése ne kapjon túlságosan nagy hangsúlyt.

30

tiszatáj

TÁN U I M Á N Y
LUKÁCSY

SÁNDOR

Egy irodalmi végállomás
PETŐFI: TEMETŐBEN
Petőfinek ez a verse Gödöllőn 1843-ban, a kritikai kiadás szerint augusztus
második felében keletkezett. Horváth János „elringató szépségű költemény "-nek mondta, és bemutatására majdnem egy egész lapot szánt. Én csak az ötödik strófájáról írok.
A szobrok a domború hant elején
Mindannyi betűi egy isteni lapnak;
Nagy gondolatit mikor olvasom én:
A sírba, a sírbul az égbe ragadnak.
A költő a temető látványából metaforát formált: az egymás mellett sorakozó
sírszobrok egy (könyv)lap betűsoraira emlékeztetik. A hasonlításnak kellő szemléleti
alapja van, a vers azonban nem áll meg ennél. A betűk egy isteni lap írásjelei; elolvasásuk nagy gondolatokat ébreszt, s ezek nem csupán az elmúlást, a személyes halált
idézik fel, hanem az égbe ragadnak, vagyis a vizuális képből alkotott metafora
transzcendentális jelentéshez vezet el, vallási értelemmel telik meg.
Ez a különös metafora régi-régi hagyománynak kései és egyéni leszármazottja: a
liber naturae toposz családjába tartozik. Erről a toposzról Ernst Róbert Curtius egész
fejezetet írt,1 persze magyar példák nélkül.
A toposz a hellenizmus idején, az antik filozófia és az ókeresztény kultúra érintkező mezsgyéjén keletkezett. Ennek a kornak a termékei azok az iratok, melyek a legendás egyiptomi bölcs, Hermes (Mercurius) Trismegistos nevéhez kapcsolva sokáig nagy
tekintélyt élveztek. Csúzy Zsigmond szerint Trismegistos „a pogányságnak mintegy törvént szabó Moysesse vala", és idézi: „Universum est liber Divinitatis."2 A természet
Istenről beszél: ezt a gondolatot Cicero is fejtegette, de a könyvmetaforát valószínűleg a
trismegistosi iratok kedveltették meg.
A keresztény irodalomban az a felfogás alakult ki, hogy Isten két könyvbe foglalta
tanítását: az egyik a természet könyve, a másik a Biblia (mundus és lex). Az első a
teremtés kezdetétől létezett, de az ember a bűnbeesés miatt nem értette meg, ezért lett
szükség a bibliai kinyilatkoztatásra. A két könyv kiegészíti egymást; Scotus Erigena
szerint: „Scriptura explicat quae creatura probat." 3
A liber naturae metafora tehát fontos szerepre tett szert a keresztény gondolkodásban, s ez megkönnyítette toposszá válását. Leírta Nagy Szent Vazul, az évszázadok
múlva is sokszor idézett egyházatya: „totus hic mundus quasi conscriptumquoddam
volumen est, praedicans glóriám Dei"; versbe foglalta Alanus ab Insulis: „Omnis mundi
creatura Quasi liber et pictura Nobis est et speculum"; Remete Szent Antal azt mondot-

1993. március

31

ta, hogy jól boldogul pusztában könyvek nélkül is, mert „meus codex natura creaturarum est"; megtalálható a toposz Hugó a Sancto Victore, Thomas Cantimpratensis, Szent
Bonaventura, Nicolaus Cusanus és még sok más szerző műveiben.
Az egyházi íróktól átkerült a világiakhoz. Némelyek, mint Paracelsus, Francis
Bacon, Campanella, még megtartották a hagyományos vallási jelentést. A mi Apáczai
Csere Jánosunk is, bár a könyvmetaforát nem írta le, a bölcsesség tanulásáról mondott
szép beszédében (1653, latinul) a tudásnak két forrását jelölte meg: a természetet és az
isteni kinyilatkoztatást. A felvilágosodás korában már szétválasztották a két ismeretforrást. Diderot szerint a (profán) filozófus a természet könyvét olvassa, a teológus a Bibliát, mégpedig különböző módon: az egyiket a tapasztalat és a megfigyelés vezeti, a
másikat az Egyház tekintéV e és a hagyomány. A pálmát a természet könyvének adták,
az jobb tanítást kínál, mint bármilyen livreszk tudomány. Homérosz és Shakespeare
azért lett nagy, mert a természet könyvét tanulmányozta.
Hazai íróinknál a XVII. század elején jelenik meg a liber naturae toposz. Bibliafordításához csatolt Oktató intését Káldi György, ezekkel a szavakkal kezdi: „Bizonyos
dolog, hogy a mindenható Isten az ő sok szép és hasznos alkotmányaival valóban megbizonyította az ő hatalmasságát, bölcsességét és jóvóltát, úgy hogy az emberek
megismérhetnék és szerethetnék ő Szent Fölségét..." - s igazolásul három bibliai helyet
citál, majd Cicerót idézi, végül pedig Merkurius Trismegistust, aki „e világot az Istenségről való könyvnek nevezte, és az Isten dolgainak fényes tükörének mondotta". Káldinak nem kellett sokat keresgélnie, hogy rátaláljon Trismegistos szöveghagyományában
a toposz (valószínű) ősforrására; kezébe adta az idézetet a XVII-XVIII. századi
prédikátorok egyik legtöbbet forgatott kézikönyve, Cornelius a Lapide („bölcs Cornelius") hatalmas Biblia-kommentárja. A tudós németalföldi jezsuita bevezetőt (amolyan
Oktató intést) írt kommentárjainak első kötete elé, és Káldi ennek kezdősoraiból vette
át - forrására való hivatkozás nélkül magyarra fordítva - a nevezetes szavakat:
„Universum est liber divinitatis, seculumque hoc sublustre est speculum divinorum."
A toposz későbbi alkalmazói többnyire Nagy Szent Vazult vagy Remete Szent
Antalt idézték, Pázmány mind a kettőt: „Méltán írja Sz. Basilius, hogy e világ nem
egyéb szép írott könyvnél, melly az Isten dücsősségét és felségét hirdeti. [...] Ugyanezt
mondá Szent Antal egy pogány bölcsnek, ki azon tudakozék tőlle, mint lakhatik a
pusztában könyvek nélkül."4 Leírta Pázmány a toposzt Kempis könyvének fordításában
is: „Ha a te szüved igyenes úton járna, minden teremtett állat életednek tüköré és szent
tudományoknak könyve vólna."5
Katolikusok és protestánsok buzgón adogatták kézről kézre a népszerűvé vált
képet. A lutheránus Mihalyko János (német forrásból): a világ „kiterjesztett könyv";6
a katolikus Lépes Bálint (olasz szerző nyomán); „szép irott könyv".7 Mivel a toposz
azért toposz, mert hosszú életű, a pálosrendi Alexovits Vazul még a XVIII. század
végén is leírta: „Az egész világ egy nyitott könyv néki [az istenfélőnek], mellyben ő
állhatatosan az Isten magasságát és az emberek vakságát olvassa. " 8
A könyvmetaforát egyházi íróink többféle szolgálatba tudták állítani. A jezsuita
Szabó István a vanitas-témával kapcsolta össze, Kempis Tamásra hivatkozva, „ki e világ
könyvének minden foliusin, azaz minden teremtett állatin elhordozván szemeit, mindenikének végén azt olvasta: Vanitas vanitatum. "9 Mások istenbizonyítéknak használták.
Mint Egyed Antal: „Ha az Istennek vagyonságáról, egységéről, és hogy ő íégyen
alkotója a természetnek, bizonyságot kívánunk, bizonyságot tesz az egész világ:
bizonyságot az ég az ő kerekségével, ragyogó és bújdosó csillagaival, rendes moz-

32

tiszatáj

dúlásival, ereivel; bizonyságot a fold az ő gyümölcsöző fáival, zöldellő plántáival;
bizonyságot a tenger az ő folyásával és visszafolyásával; végre az élő állatok, barmok,
madarak és halak, és az egész természet, mint valamelly írott könyv, egy szóval kiáltja
és bizonyítja, hogy egy Isten vagyon, alkotó első oka, igazgatója és mozgatója minden
teremtett állatoknak..."10 Hasonlóképpen Taxonyi János: „Mivelhogy a teremtett állatoknak nagy-vólta az Isten véghetetlenségét, ékessége szépségét, erőssége hatalmát,
fényessége dicsősségét, édessége sok vígasztalásokkal bővelkedő jó-vóltát adja értenünk; mert valami a kútfőből származik, azzal bővelkedni kell a kútnak [...] Méltán úja
ezért Sz. Basilius, hogy e világ nem egyéb szép írott könyvnél, melly az Isten dicsősségét és felségét hirdeti."11 Nádudvari Péter, „a kolosvári Reformáta Eklésiának
egyik méltatlan lelki pásztora", ugyancsak a teremtés titkát fejtegeti: „két könyvekből
tanulhatjuk azt meg, hogy e világot Isten teremtette: egyik a Természetnek Könyve,
mellyből tanulunk a természeti okoskodás által; másik a Szent írásnak Könyve, mellyből
tanulunk a hit által. De mivel az első nem elégséges, azért szükségesképen megkívántatik a második." Ez hiányzott a régi pogány filozófusok gondolkodásából. Szerintük a
levegő, az atomok, a káosz vagy más valami a világ ősprincípiuma; tanaikat alapos
tudománnyal ismerteti és cáfolja prédikátorunk.12 Az ugyancsak református Gombási
István felbontja a könyvmetaforát. Alexandriai Szent Kelemen nyomán azt úja, hogy
a természet könyvét három levél alkotja: az Ég, a Föld és a Tenger; majd váratlanul a
kínai írásmódról értekezik, melynek nyolcvanezer betűje van. „De a természet nagy
könyvében és ennek három levelein több mégis a betű. Mert amennyi csillag láttatik a
magos Égnek kék bóltozatján; amennyi teremtett állat és dolog találtatik a Földnek
színén és belső részeiben; és amennyi csudák, halak, csemeték és egyebek vágynák a
mélly Tengerben, annyi betűit lehet számlálni. Mégpedig olyan betűk ezek, amellyek
által, sőt amellyekben folyvást olvashatják még az írástudatlanok is a nagy Teremtőnek
mindenhatóságát, bölcsességét és jóságát."13
A természet könyvének betűiről írt Johann Arndt luneburgi szuperintendens is
(1555-1621) pietista szellemű erkölcstani műveiben; lefordítására három evangélikus
lelkész vállalkozott; az eredmény az egyik legszebb régi magyar szöveg. A növények az
Istennek beszédes teremtményei. Nemes illatuk és színük által („Mert ez az ő nyelvek")
így szólnak kikeletkor az emberekhez: „Nézzétek, melly szépen ruházott meg minket
újonnan a mi Teremtőnk ily szép színekkel [...] az Isten jósága virágzik mibennünk
tinéktek [!..]. Ki nem látja immár itt csak a földi vetemények között az Isten
szeretetének, jóvoltának és mindenhatóságának sok ezer bizonyságit? Itt készített az Isten nagy patikát, és füvekből írt egy könyvet épen csudálatosan és tökélletesen. Élő
könyv az; nem mint a füveket a könyvekben leírják és mint hólt árnyékot lerajzolják,
hanem az Isten könyvében élő bötűk vágynák, mellyek minden embereknek, nagyoknak
és kicsinyeknek, tudósoknak és tudatlanoknak, szemek eleibe állíttatnak [...]. Gondold
meg itt az Isten bölcseségét és jóvoltát. Te egy füvön és virágocskán kiváltképen való
jeleket találsz, mellyek az Istennek élő kézírási és felyülírása, mellyel minden füvet az ő
titkos ereje szerint, olly mesterségesen, olly csudálatosan, olly ékesen jegyzett meg,
hogy semmi okos képíró olly vóltaképen azt le nem írhatja. Sőt külső formájokkal és
proporciójokkal megmutatják gyakorta az ő elrejtett erejeket. Mert egyiknek ollyan formája vagyon, mint a főnek; a másiknak ollyan ábrázatja és jele vagyon, mint a szemeknek; a harmadiknak, mint a fogaknak; a negyediknek, mint a kéznek-és lábnak [...].
Mihelyt te zöld fűre lépsz, mindjárt a te lábaid alatt eledeled és orvosságod vagyon.
Mert a legalábbvaló füvecskében és magocskában is, mellyet te alávalónak és haszon-

1993. március

33

talannak tartasz, az Istennek nagyobb bölcsesége, ereje és tehetsége vagyon, mintsem
elméddel azt felérhetnéd."14 Sűrű szöveg: az emberért teremtett világ sztoikus-keresztény képzete párosul benne a teremtmények antropomorf ábrázolásával és Istenre utaló
tanítással, melyből a növények szózata rögtön ízelítőt ad.
A természet Isten könyve: a toposz legnagyobb szabású kifejtését Csúzy Zsigmond
egyik prédikációjában találjuk meg.15 A szerző (szokatlanul) „kölcsönyözött" beszédnek
mondja, de nem tudni, kitől kölcsönözte. Egyike ez azoknak a - nem ritka prédikációknak, melyek egyetlen metaforára és részletes értelmezésére épülnek.
Csúzy Remete Szent Antalra és Trismegistosra hivatkozva úja le a toposzt, és
a kötet végén, a beszédek sommás lajstromában így bontja elemeire: „Ez az egész világ
a Fölségesnek egy csodálatos könyve [...]. Ennek táblái a forgó egek; levelei az éltető
állatok; lineái az országok és tartományok; bötűi az alkotmányok; olvasója pedig az
Isten képére formált ember." Ebből a könyvből egyaránt tanulhat a „bárdolatlan és
ostoba paraszt", a mély elméjű filozófus és „az egek forgását vizsgáló és az isteni
bölcsességet bizonyos mértékkel fejtegető theologus". Ez a könyv télen becsukódik,
amikor „setét barlangokban lappangnak a vadak; jég alatt, mély örvényekben a halak; a
barmok az istállókban, a madarak a sűrű gallyak között, avagy is a föld hasadékaiban,
sőt még a pázsitos füvek is, a jóillatű virágokkal, vastag hóval palástóltatnak bé, az emberek pedig titkos meleg kamrájokban rejteznek" - de a tavasz kinyitja a könyvet.
Csúzy szerint azért, hogy a teremtmények hasonlatokkal taníthassák az embereket.
„Elsőben is: a virágok az ember állapotjának gyarlóságát jelentik." A természet könyve
ezúttal nem istenbizonyítékokat kínál, hanem erkölcsi példatárat, tanúsítva a toposz
alkalmazásának tág lehetőségeit. Csúzynál a természet nem olyan barátságos, mint Arnd
Jánosnál, inkább veszélyekkel teli. „Mert úgyanis majd minden teremtett állat az
embernek vesztére, halálára céloz. A levegő ég dögleletességgel és büdös bűzivei; a víz
elnyeléssel, megfojtással; a tűz égetéssel, emésztéssel; a föld omlással, temetéssel; és a
fenevadak öléssel, szaggatással irtóztatják és fenyegetik; sőt még a lúdak is pesszegnek
ellene, ugatnak az ebek, kergetik a méhek, csipdezik a szúnyogok, és alkalmatlankodnak a szemtelen legyek." Az ellenséges természetnek kiszolgáltatott embert példázzák a
virágok; ezek „ha le nem csipettetnek is, vagy a dértől le nem szedettetnek, magok
csekélységéből lehullanak; így az emberek, ha gyilkossan meg nem ölettetnek is,
természetek szerént, a bűnnek férgétől emésztetvén, hamar meghalnak". A virágok napkeltekor kinyílnak, napnyugtakor behúnyják szemüket; így az emberek is szerencséjük
fényénél „kérkednek, tobzódnak és feslett életet élnek", a szerencse távoztával
„háborognak, keseregnek, sírnak, szomorkodnak". Továbbá: a virágok arra ösztönzik a
keresztényt, hogy „tekéiletessen éljen", „kellemetes szép erkölcsökkel és jóságos cselekedetekkel" illatozzék. E tanácsokat új meg új hasonlatok igazolják. Ha megfogadjuk
őket, a mennyei boldogságba jutunk, „ahol a keserű télnek kedvetlen zűrzavarát soha
nem érezzük", hanem „örökké gyönyörködtető tavaszt tapasztalunk", és „bététetvén ez a
világ könyve" (mint már szükségtelen), szemtől szembe láthatjuk az Urat, „az eredendő
vétek által megszaggattatott rongyos könyv" helyett „az örök élet könyvében" olvashatunk.
1760-ban jelent meg először (majd a XVIII. században még kétszer s azóta is
többször) Bod Péter Szent Hiláriusa., mely számozott kérdések hosszú sorára ad, német
eredeti nyomán, részint vallási, részint világi szellemű válaszokat. A 2. számú kérdésfelelet: „Az Istent honnan lehet megesmérni? Két könyvekből. 1. A természetnek könyvéből, melly minden teremtett állatok. 2. Az Isten könyvéből, melly a Szentírás." A 48.

34

tiszatáj

felelet részletezőbb: a világ „Egy nagy bibliotheca, könyvesház, mellyben mind
mennyei s mind földi dolgokat lehet tanulni szüntelen. Itt vagyon a könyv, mellynek
három levelei vágynák, az ég, föld, tenger, s annyi betűje, amennyi teremtett állatja"
(akárcsak Nádudvarinál), s mind azt kiáltja: „Vagyon Isten." A 494. szám a toposz leggyakrabban idézett forrásához, Remete Szent Antal szavaihoz tér vissza: „Az én könyvem nékem mindenkor kezemben vagyon, a teremtett állatoknak természetek. Ennek
első levele a föld, annak füvei, virági, fái, kövei, sok százezer különböző lelkes állati.
Második a tenger, minden csuda állatival, cethalaival, borjaival, halaival. Harmadik az
ég a csillagokkal, égen repeső madarakkal. Ezekből lehet mindenkor olvasni. És az Istent a teremtett állatokban, a természetnek illyen nagy tüköriben lehet látni."
Bod Péter még a hagyományos módon kezeli a toposzt, megtartja a kép szokásos
felbontását (föld, tenger, ég), Szent Antal idézésével utal az irodalmi eredetre. Idő
múltán ezek az elemek elmaradhatnak. Csaknem száz évvel később a református
Herepei Gergely szép beszédében a toposz új, költői keretet kap, tavaszi séta leírásába
illeszkedik, citátumok helyett maga a látvány inspirálja. „Elmúlt a tél, itt a szép tavasz!" - így kezdődik a prédikáció; „Ki azért a szabadba, egy sétálásra hívlak én meg
benneteket, atyámfiai! ki a szép, a megifjult természetbe, ki a rétnek zöld bársonyára,
melyet a természet mesterkeze, nem a mesterség egyforma szűk régulái szerént, csak
szabad mérész törvényeit követve, rendetlen pompával, ezer színű pompával hímezett.
Ki a völgynek kristálytiszta patakjai mellé, melyeknek kigyódzó folyását emberi kéz
nem szorította faragott kövek közé; hol a berek zöld ernyői árnyékokkal kinálkoznak az
önként egybefonódott galyak lugossai alatt; hol az erdő énekessei minden kota s minden
előre kiszámított hangváltoztatás nélkül, a legszebb, a leg-érzést-emelőbb concerttel
mulattatnak..." Itt nincsenek cethalak, víziborjak s egyéb irodalmi rekvizitumok, mint
Bod Péternél; amit a prédikátor leír, az a Kolozsvárt körülölelő hazai táj. „Mihelyt a
város szűk falai közül kihaladva a szabadba lépünk, s egy halom tetejéről végignézünk
az előttünk elnyúló völgybe, előttünk és körültünk ezerféle tárgyak tűnnek fel, külön
darabjai a nagy természetnek, mely mint egy kitárt könyv fekszik előttünk." A toposzból szemléletes hasonlat lett; kifejtve, a hagyományos istenbizonyíték: „nincs egy
fűszál, nincs egy bokor, melynek értelme ne lenne, egyes betűk azok a természet nagy
könyvében, melyeket ki olvasni tud, szívnek, léleknek gazdag táplálatot, a legtisztább
gyönyörűséget, a legmélyebb tudományt, bölcseséget meríthet, tanulhat onnan. Századokig feküdt e könyv kiterítve az emberiség előtt, s ezt az egy szót, hogy: Isten, sem
tudta onnan tisztán kisillabizálni, s pedig [...] kivált most tavasszal látjuk, mily hatalmasan dagasztja új életerő a föld kebelét, mint éled, nő, fejlődik, tenyész minden;
lehetetlen, hogy egy felsőbb hatalomnak képzete s érzése ne támadjon lelkünkben; hát
ha még egy magasabb nézőpontból láthatnók az egészet, [...] s látnók a rendet, a
szépséget, az egybehangzást a nagy mindenségbe: ki az, akinek lelkét nem hatná
keresztül ezen meggyőződés: ez lehetetlen, hogy vaktörténet munkája legyen, ez egy az
egészet elrendelő hatalmas fővalóság munkája!"16
A toposz nagy életerejére vall, hogy a profán irodalomban is gyökeret tudott
verni. Széchenyi A kelet népében arról ír, hogy országászati dolgokban is, analogikusan, a természet útmutatását kellene követni, „...ugyan nem szól-e a legkisebb virágtul
kezdve a csillagok dicső seregéig minden legvilágosabban hozzánk; nem olvashatjuk-e a
természet olly könnyen olvasható Írásában, hogy okvetlen a legfőbb szellemi értelem, és
egyedül ez kormányozhat mindent a világi egyetemben; nem szól-e, nem mutatja-e ezt
világosan azon szózat, azon irás, [mely] bölcsebbé teheti az embert, mint hosszú évek

1993. március

35

négy fal közé szorított iskolái, mint egész könyvtároknak véres verítékü szorgalommal
kikutatott kincsei, mik mindannyi holt betűk..." - s a folytatás még kétszer visszatér „a
nagy természet irásá"-ra, melyet „olvasni", „kibetűzni" kell. Mert „nézzük a nagy természetet; nézzünk [...] a csillagvilágba, és mit fogunk ott tapasztalni? A legnagyobb
egybehangzást!" Néhány év múlva Herepei Gergely is az „egybehangzás"-t látja a
természetben, istenbizonyíték gyanánt; Széchenyi gondolata megmarad a társadalom
körében. Itt az egybehangzást az értelemre alapított politika teremti meg, „az értelem, a
bölcseség [...] eszközli a lehető legnagyobb számnak lehető legnagyobb boldogságát".17
Bentham jeligéjét Széchenyi az egyházi eredetű toposszal igazolja. Hasonló gondolat,
hasonló szavak Kölcseynél: „Midőn a filozóf az emberiséget körülölelő nagy természetre függeszti figyelmét, lehetetlen, hogy mindabban, amit egen és földön magának
kivűle lát, rendnek és összefüggésnek csalhatatlanéi szembetűnő jeleit ne lássa..." - ezt
a rendet keresi Kölcsey, olyan elvként, mely a történetvizsgálót eligazíthatja az „örök
rendetlenségben".18 Másutt, egy Parainesis-szerű levélben, ő is leírja, hogy „a világ az
ismeretek nagy könyve", de ez már nem a természet, hanem a közélet világa.19 Sokkal
később, Jókainál, A fekete gyémántok első lapján, az egyházi eredetű metafora teljesen
laicizált változatban jelenik meg: a nagy könyv a föld kérge, lapjai a geológiai rétegek,
mind teleírva betűkkel, „tudósításokkal, miket egyik százezred év a másiknak hagyott
hátra", ezekből olvas a profán tudós.
Petőfi verse a toposz hosszú útjának egyik végállomása, s egyszersmind belépése
egy új tartományba: a világi líra körébe. Hogyanjutott a húszéves költő a toposz ismeretéhez, nem tudjuk. Talán iskolai hittanórán? 1842-ben Vörösmarty remek kétsoros
epigrammában foglalta össze a toposz lényegét:
A természet örök könyvét forgatni ne szűnjél:
Benne az istennek képe leírva vagyon.
- de ez nem lehetett közvetítő, mert csak 1863-ban adta ki Gyulai Pál. Inkább Petőfi az,
aki közvetít: a fiatal Jókaihoz. „A természet hallgatása egy nagy fehér könyv, teleírva
láthatatlan betűkkel, miket csak azok olvashatnak, kik szent ihlettel nyitják fel lapjait."
{Adamante, 1847.) Jókai egy másik passzusában a Petőfi-vers színtere, a temető is
megjelenik, a lengedező esti széllel (mely Petőfinél akácokat, Jókainál virágokat ingat):
„Sokszor végigmegyek temetőkerteken, a halál kezével írt hosszú sorokon, hol mindegyik betű egy lezárt sírhalom, a sárga fűvirág leng az esti szélben, alattam itt annyian
alszanak nyugodt, csendes álmot..." (Egy bujdosó naplója, 1849.)20
Petőfi nagy újítása az, hogy a toposzt személyes lírába ágyazta. Versében nincs
sem teológiai tézis vagy kegyes oktató célzat, mint a régieknél, sem társadalomfilozófiai
megfontolás, mint Széchenyi vagy Kölcsey munkáiban. Elmarad a gnómaszerű alapképlet, mely tökéletes formát öltött Vörösmartynál; ehelyett a toposzt mintegy in statu nescendi látjuk: vizuális élményből égbe ragadó gondolatot; és látjuk magát a költőt „a
halk temető morajatlan ölében", akácfák falusi lombja alatt, esti órán, mely szellőt indít
és harangot kongat; a halálköltészetnek, fiatal elmék és szívek műfajának jelenete ez,
sírásókkal mint staffázs-figurákkal; a költővel, aki mielőtt búcsút vesz szerelemtől és
dicsőségtől, „nagy gondolat"-ot pendít meg, hagyományosan szakrálisat és újszerűen
poétikusat, fölhasználva és átalakítva a toposz elemeit - ez méltó Petőfi (összegező és
szétbontó) tehetségéhez.

36

tiszatáj

JEGYZETEK
1 Ernst Robert Curtius: Europäische Literatur und lateinisches Mittelalter. Bern, 1948. 3 2 1 327. A fejezet címe: Der Buch der Natur. További adatok: Eugenio Garin: Alcune osservazioni sul libro come simbolo. In Umanesimo e simbolismo. Atti del IV Congresso internazionale di studi umanistici. Padova, 1958. 91-102.
2 Csúzy Zsigmond: Zengedező síp-szó. Pozsony, 1723. 159.
3 Migne: Patrologia Latina, 177. k. 505 A.
4 Kalauz, Első könyv, második rész.
5 Krisztus követése, Második könyv, negyedik rész.
6 Mihalyko János: Az örök életnek szép és gyönyörűséges nyári üdéjéről való könyvecske.
Bártfa, 1603. 8-9.
7 Lépes Bálint: A mennyei bóldogságra édesgető tükör. Prága, 1617. 61.
8 Alexovics Basilius: Vasárnapi prédikátziók. Tavaszi rész. Pest, 1790. Az idézet az 1808.
évi második kiadásban: 391.
9 Szabó István: Három esztendőre-való vasárnapi prédikátziók. Nagyszombat, 1746. n. 224.
10 Egyed Antal: A keresztény tudományról oktató beszédek. Első rész. Vác, 1794. 111-112.
11 Taxonyi János: Az emberek erkölcseinek és az Isten igazságának tüköréi. Győr, 1740.
Többször kiadták; az idézet az 1805. évi kiadásban: 293.
12 Nádudvari Péter Nyolcvan-négy predikátziói. Kolozsvár, 1741. 191-193.
13 Gombási István: Egy néhány válogatott és szükségesb matériákra való
prédikátziók.
Kolozsvár, 1779. 1-2.
14 Arnd Jánosnak az igaz keresztyénségről irott négy könyvei. Jéna, 1741. 778-779. A három
fordító: Vásonyi Márton, Bárány György és Sartorius Szabó János.
15 Zengedező síp-szó, 159 skk.
16 Herepei Gergely: Alkalmi beszédek. Kolozsvár, 1846. 112-122. A prédikáció címe: Egy
tavaszi séta a szabadban.
17 Széchenyi István: A kelet népe. Pest, 1841. Az idézetek az első kiadás 175., 176., 177. és
165. lapján.
18 Kölcsey: Történetnyomozás, a 3. rész elején.
19 Kölcsey levele Ormós Lászlóhoz, 1873. jan. 24-én.
20 A tavaszi séta Herepei Gergelynél is a temetőben ér véget.

1993. március

N. HORVÁTH

37

BÉLA

A költő ideje - az idő költője
SZEPESI ATTILA KÖLTÉSZETÉRŐL
Kilenc, felnőtteknek szóló verseskönyvet mondhat magáénak Szepesi Attila. Nem
sok ez, de nem is kevés - főleg mai, versidegen korunkban. Ahhoz azonban mindenképp elegendő, hogy számba vegyük az eddig megtett utat, a pálya állomásait, stációit
és fordulatait, s a letisztult költészet tükrében visszatekintsünk a matériával való
küzdelemre, a poétikai szemlélet formálódására és - talán nem túlzás - kikristályosodására. Mert Szepesi legutóbbi kötete kiérlelt, letisztult szemléletet, könnyed
formakezelést mutat, és mellőzve minden kritikusi csűrést-csavarást, kimondhatjuk: jó
verseket tartalmaz.
Ha a költői pálya ívét akarjuk megrajzolni, akkor az első önálló kötetek (Az üveg
árnyéka 1970, Hegedös-ének 1973) tétovasága, az útkeresés, az önállóság izgalma és
nyűge után Az éjszakára (1979) versei tűnnek fel először újszerűségükkel, tematikus,
motivisztikus kötődéseikkel, a költői szerep stabilizálódásával. A Hegedös-ének - a kötetcím is - összefoglalja a pályakezdő költő addigi gyakori témáit, világszemléletét, és
hirdeti azt a - nem tűi eredeti - költői magatartásformát és szerepet, amit Szepesi Attila
akkortájt magáénak érzett, vállalt. Verseiben a „szülőföld dobog" - vagy legalábbis e
belső remegésnek a hite - , a társadalmi változások prófétisztikus igenlése gyűjti egybe
hitvalló sorait. Méltatlan dolog lenne ezt (különösen most) felemlegetni, hisz a tényleges elmozdulások, a történeti mozgástér kibővülésének élménye, az ifjúság hite és
naivitása nemzedékének más jeles képviselőit is hasonló vallomásokra ihlette. Szepesi
Attila azonban nem csúszott el a közéleti témák sikamlós politikumán, nem ragadta el
az új váteszek akkortájt elég divatos mámora, sajátos szerepet, alteregót talált magának.
A középkori énekmondók, hegedősök, jokulátorok, igricek ruhájába öltözött, s így
szólt a világról. Persze e stilizációs formára már Szkhárosi Horváth András óta az
évszázadok folyamán sokan ráleltek, ki így, ki úgy találva meg magának e szerepben a
szó aranyfedezetét, és, mi tagadás, az önvédelem eszközét. Nyilvánvaló ugyanis, hogy
a középkori lantról pengő ének, épp a múlt példáinak idézésével, a jelent is figyelmeztetheti, sőt mi több, aktualizálhat. (Az ilyen stilizációra Ady kuruc-verseinél ékesebb
példa aligha kell.) Ugyanakkor egy eltűnt világ nosztalgikus felidézése kitűnő rejtekhely a jelentől elforduló, szkeptikus személyiség számára. Szepesi Attila hegedős-énekei
jobbára az előbbi költői szándék foglalatai. Az azonban kétségtelen, hogy ilyen archaizáló, régi és régies hangzású művei rendkívüli erővel, plaszticitással idézik fel a távoli
korokat. S a költő régmúlt iránti érdeklődése, a szerep sallangjainak, külsőségeinek elhagyásával új költői világot tárt fel. E világszületésnek dokumentuma Az éjszákára, s
aligha lehet véletlen, hogy 6 év volt a kötet kihordási ideje.
A harmadik kötet - (külön elemzést igényelnének Szepesi gyermekversei, így e
helyütt nem szólunk róluk) - persze magán viseli a szülés, születés kínjait. A töredékversek, a szófoszlányokból, képelemekből, gondolattörmelékekből összerakott alakzatok nemcsak a verspróba kínlódására utalnak, hanem a tájékozódás bizonytalanságára is.
A neoavantgarde divatja erős késztetést jelentett akkortájt, modernnek készülő költő
nem vonhatta ki magát hatása alól. Az éjszakára néhány verse jelzi Szepesi korábbi

38

tiszatáj

ilyen irányú próbálkozásait, ám eróltetettségük, formautánzatuk mutatja, ez nem az ő
hangja, távol áll tőle a világ lehetetlenségének szkepticizmusa. Más műveiből olykor
Nagy László-, olykor Juhász Ferenc-emlékek tűnnek elő, s érdekes módon felhangzik
egy olyan szólam is, amely különösségében meglepő, annyira eltérő hangzást képvisel,
„míg lombra hó hull évre év / játszol a csönddel szólítod" - olvasható a Pastellben.
A lágy színek, az antropomorf természet, a tűnő hangulatok jellegzetes századelői maniert sugároznak, „elmerülő perceid távolban / fellobbantja az égbolt puha kékjét / kigyúló lámpák alkonyi zenéje" - hangzik a vallomás, hamisítatlanul Tóth Árpád-i
húrokon. Ha csak ebben a kötetben akadna rá az olvasó ezekre a nyugatos reminiszcenciákra, a kiforratlanság, az útkeresés számlájára írná. Merthogy eklektikussá válik
ezáltal a megformálódó világkép, az egymástól idegen hangzások szétzilálják az összhangot. Ám Szepesi további köteteiben is bizonyos művek ugyanígy hangszereltek,
ugyanezek a meleg színek festik a bensőséges hangulatokat, érzéseket. A családi boldogságot, szerelmes vallomást megörökítő versekről van szó. S ahogy a későbbi kötetekből is újra és újra megfigyelhető ez a tematikus ismétlődés, megerősödik az olvasó
gyanúja, hogy nemcsak az elnyűhetetlen téma megverselésével találkozik. Szepesi
szerelmes versei egy harmonikus, zárt világot, a szeretet-szerelem bensőséges, tiszta
rendjét érzékeltetik. A zengzetes szavakban, mágikus képekben, az asszonyiság dicséretében az a férfi mutatkozik meg, aki a nőben, a másikban nemcsak a formák testi harmóniáját, a vágyak és örömök forrását látja, hanem énjének másik felét is megtalálja.
Ez a verseskönyvekben végighúzódó tematika, illetve a költői világnak ezen sajátos
értékrendet és szemléletet rögzítő tartománya abban a kötetben nyeri el kiteljesedését,
amely a lágy hangú vallomástól a szeretkezés extázisáig érzékletesen, érzékien rajzolja
meg ezt az egyébként szinte banálisan egyszerű emberi állapotot.
Az Ars-amatoria (1991) persze ugyanazt mondja, ábrázolja, mint az őskori kultikus termékenységszobroktól kezdve költők, festők, szobrászok, annyian és annyiszor.
Igaz, mit is lehetne mást. Ez a könyv azonban attól Szepesi Attila-i, ahogy a másik
csodálatát, a vágy rebbenését, a vetkőzés babráló mozdulatait és a világból való
kiszakadás öntudatlanságát villantja fel és megérzékíti. Hasonló hangulati tartományba
illeszkedő szavak fonódnak össze a rövid, pergő sorokban, a gyakori anakreoni
strófában, erőteljes színek és elmosódó árnyalatok úsznak egymásba, s zenélnek a versek. „Sugár-pihék / a pillán, / az alkony tova- / illan // homályba hull / a környék / a
fát bolyhozza az árnyék" - az együttlét hangulatának intim bensőségessége ilyen
századelőien választékos szókapcsolatokban jelenik meg. Ez a szemérmes visszafogottság még a nyilvánvaló erotikájú és kitárulkozó versekben is meghatározza az alaphangot. A korábban is tapasztalható bensőséges intimitás nem engedi meg a nyerseséget, a naturalisztikus szókimondást. Persze ezektől a versektől rendkívül távol áll a
prüdéria, s még csak nem is a magánvilágot másoktól távol tartó alapvető emberi jóízlés
és mérce az, amely e szerelemrajzokat kissé stilizálja. Ez a mívesség, a választékos és
kissé neorokokó, neoszecessziós stílus - úgy tűnik - szándékoltan a századelőt idézi,
mint a tisztaság letűnt utolsó időszakát. (E feltevésében az olvasót megerősíthetik a
dédanyáink könyveit idéző illusztrációk is.)
A szerelmi stilizáció is árulkodik Szepesi érdeklődéséről és költői alkatáról. Az a
műveltségélmény, amely számos versciklusában, a szobor-, az utazás-versekben, a történeti tárgyú műveiben megmutatkozik, eleve irányíthatta érdeklődését a régmúlt, a
történelem, a történeti idő felé. Ez lehetett a forrása az első kötetekben kialakított
szerepnek, az énekmondó-, hegedös-stilizációnak is. Ahogy azonban szemlélete tárgyia-

1993. március

39

sult, ahogy eltünedeztek verseiből a direkt reflexiók, ahogy a váteszi külsőségeket
levetkőzve előtérbe került a szemlélődő, meditáló költői én, azaz, ahogy átalakult
Szepesi költészete, úgy kapott más színezetet, más minőséget és más szerepet az idő.
A költő csak mint hangnemet, ábrázolásmódot őrizte meg a stilizációt.
Az éjszaka című kötetben jelennek meg először a szobor-versek. A budavári
ásatások során előkerült fantasztikus kincs, a középkori szoboregyüttes megihlette
Szepesit. Nem a művészettörténeti érték és érdekesség ragadta meg; ami verseiben
tárgyiasult, az az évszázados idő. A fejetlen, kezetlen szobrok felidéznek egy vérbő
élettel teli, nyüzsgő várost. Ennek megkövesült emlékei a szürke, földlepte kődarabok.
„Kiszáradt folyó az idő" - érzékelteti ez a rendkívül szemléletes metafora azt az
időélményt, amely a szobrokról asszociálódik. Elődeink képmásai ők, akik bennünk élnek tovább: „arcotok barlangfalában keresem arcom / gyermekeim arcában keresem arcotokat". S ami a múltat és jelent összeköti, az az anyanyelvünk, itt, „Európa
kültelkén". Az eltűnt világnak, az elfolyt időnek a jelképe, a Szepesi által különösen
kedvelt kép, az „elsüllyedt város" is ebben a kötetben tűnik fel először poétikai szerepben. (Úgy ismétlődik ez a motívum, amilyen konzekvensen a szerelmes versekben a
„méz" előtagú metafora.) A vitákat is kiváltó Futurum-töredékek az egyén aspektusából,
létének végességéből („jövőidő éjféli ablak") idézi fel az eltűnt időt, Krúdy Óbudáját, a
halott város romjait, az élettelen palotát. Ebben az asszociációsorozatokból építkező,
modern triptichonban a rom, romlás, az elforgó idő, a puszta, a csökött vadon olyan
képelemek, amelyek az egyéni lét pesszimizmusát, megkeseredettségét argumentálják.
A felnövesztett, létélménnyé váló elsüllyedt idő a Harangtemető (1986) című
kötetben válik rendkívül plasztikussá, költészetformáló elemmé. S ez az a verseskönyv,
amely Az éjszakára megtalálni vélt tájékozódási pontjait, irányait visszaigazolja, kijelölve most már a költő világának koordinátáit, s az ábrázolatnak síkjait. A költői én redukciója most jutott el addig a szintig, hogy belesimuljon a szemléltetett tárgyiasságokba. A Harangtemető világa ugyanis érzékletesen tárgyias, olykor szcenikus, ám
mindez csak látvány, jelenségsorozat, a kontempláció élménye. Egy, az alkotás titkaiba
bepillantást engedő, ars poeticaszerű műhelytanulmány egészíti ki ezt a kötetet. Egy
háromsoros haiku formájú vers fordítása kapcsán írja le Szepesi azt a poeticái elvet,
amelyet versei hitelesítenek. Az örök költői próbálkozásnak, a kimondhatatlan kimondásának titkát a jelzés nélkül is jelenvalóságban véli felfedezni: „egy semleges
képet olyan erővel kell feltölteni, hogy az váratlanul saját belső csöndjébe kényszerítse
a szemlélőt, és kiváltsa belőle a megvilágosodás élményét." Ez a belső csönd az
egészben, a versben olyan erőteret alakít ki, amelyből kizáródik a létrehozó indukció, a
költői szándék, s az ábrázolt jelenségek öntörvényű rendszerbe szerveződnek, kapcsolódnak. A vonzások és taszítások kölcsönhatásában összesimulnak, távolodnak,
redukálódnak és sokszorozódnak.
A Harangtemető idő-versei a középkor, a reneszánsz világát formálják meg.
Szepesi most már teljes ciklust szentel a budavári szobroknak. A lovag, a madonna, a
kancsi ördög alakjában, sorsában, történetében megelevenedik a várbeli élet, a hajdan
volt örömök, szenvedések. A költőt láthatóan vonzza a középkor misztikuma. Ezt
nemcsak az ilyen című vers példázza, hanem a Gambrinus-pince hangulatából felsereglő
életképek, az egykori kolostor romjain megelevenedő alakok (Budaszentlőrinc köveire)
is. A Középkor harsányan barbár jelenete, az Egy régi éjszaka Szentgyörgypusztán víziói
is mutatják, hogy a filmszerűen életteli, aprólékosan valószerű rajzok Szepesi Attila
énekmondói természetének könnyen világra pergő szülöttei. Ha a költői szerep változott

40

tiszatáj

is, a hang a régi. Aligha véletlen, hogy a kötetkezdő vers megeleveníti mestereit:
„régmúlt népek / kósza igricek / névtelenek és haláltalanok, aki szóba igázták az időt".
Más alkalommal Csáti Demeter és Ráskai Lea emlékének adózik. A régmúlt ugyanis
Szepesi számára nemcsak az idő egy mára érzékelhetetlen része, hanem egy, a nyelvben
mindmáig megőrződött survival. A nyelv nemcsak egy kollektívum létezésének bizonyítéka, hanem történetének dokumentuma is. Nos, a számára oly kedves figurától és
alteregótól leválaszthatatlan ez a mágikus, archaikus, sejtelmesen szűrrealisztikus,
jel szerűen konnotatív beszédmód.
A századunk költészetében oly erőteljes - és persze divatos - orfikus líra könnyen
rabul ejtette Szepesit. És ismét csak Az éjszaka tanúsítja, hogy ez a teremtett belső világ
ez idő tájt szervesült. A kalevalás hangzásvilág jeles és felülmúlhatatlan teljesítményei
(József Attilától Gulyás Pálig) nem hagyták érintetlenül ezt a régmúltba forduló lírát, s
a Hegedős-énekben Az égig érő fa darabjai árulkodnak is, hol engedett a költő a
csábításnak. A kezdetben még többféle hatást egybegyűjtő hangzásvilágból aztán
fokozatosan kivált és dominánssá vált a régi magyar költészet szólama. A Divertimento
a vágánslírát és a táncnótákat egyaránt idézi: „ne adj isten álmodozást / rontó sötét
vágyakozást / adj örökké víg mulatást O hajnáré." A Deák-énekek olykor a virágénekek, olykor a latrikus líra hangján pendül, de idehallatszik a bujdosóénekek, a keservesek szomorúsága is. Kétségkívül ügyes és hű tanítványa Szepesi Attila líránk e
hajdani vonulatának, hisz nagy nyelvi erővel, teremtő fantáziával hasonítja át .ezt a versvilágot. Az archaizálások, a mágikusan örvénylő szavak mindig láttató erőt és imaginitást kölcsönöznek az ábrázolt tárgynak. Ez a beszédmód ilyen veretesen utoljára a
Farsang bolondja (1985) című kötetben tűnik elő, szép versekkel igazolva a világteremtés és a nyelvpróba sikerét. A Bálint Sándor emlékének szentelt Szentiván-ének az
archaikus folklórt idézi, s a Szegedi hegedősének egyik-másik sorából is kihallani az
apokrif imák révületét, a mágikus szokások bűvöletét. Ugyanakkor azonban e kötet jelzi
az útelágazást is, e teremtett nyelv határköveit. Leválik ugyanis a téma a nyelvről, s
a középkori misztikum mintha a modern szürrealisztikus alakzatokban találná meg
adekvát formáját. A Platán a Nyulak Szigetén, az Odon metszet, a Gregorián-ének ezt a
törekvést látszik bizonyítani.
Szepesi Attila másik jellegzetes verstípusa az utazásvers. Mint a kötetek árulkodnak róla, a költőt érdeklődése és jósorsa elvezérelte a klasszikus kultúra szülőföldjére
is, és az élmények verssé tárgyiasultak. Az útirajzok azonban nem színes képeslapok a
turizmus kommersz kellékeivel, hanem történelmi emlékek tablósorozatai. Az éjszaka
ilyen versei még inkább csak benyomásokat, emlékképeket raknak egymás mellé, a
széttördelt versforma, s az akkori poeticái rend szabályai szerint. Vázlatok ezek, pillanatfelvételek, töredékek egy útinaplóból. A Farsang bolondja viszont egy egész ciklust
szentel e témának, sejtetve a verstípus, ill. a benne rejlő szemlélet kiteijedését. Szepesit
a 70-es évek fordulóján megragadja egy varázsos világ, Gulácsy Lajos Naconxypánja.
A Pitypang királyfi című kötet (1980) egyik írása (Gulácsy Lajos éjszakái) olyan
mesevilágba kalauzol, amelyben nem a földi törvények valós kegyetlenségei uralkodnak, hanem az éteri tisztaság, a csilló könnyűség, az áttetsző nyugalom alkotja a rendet.
Ennek a teremtett, a valós elé, fölé helyezett mitologikus világnak a páija az útiélményekből összeálló. Ez ugyanúgy a költő képzeletéből saijadzik: a történelmi helyek
látványáról röppen a gondolat, villan a kép, s fölsejlik az idő, egy valamikori létezés,
egy valamikori - sohasem volt - kultúra. A romokon, az időmarta kődarabokon, az
elsüllyedt falun, városon megelevenedik a mítosz: „ének hallik az is kőből / arc és szó

1993. március

41

is sziklakőből" (Csubiani). Amit Szepesi elénk tár, az a legszigorúbb tárgyiasság
mércéje szerint választódott ki, hisz a várromok, az ódon antik városok, a kocsma
cégére, a torzók - mint egy túlexponált filmfelvételen - önmagukat adják, csaknem
beleolvadva a sötétlő háttérbe. Az olvasót mégsem a látvány fogja meg, nem az artisztikumával is lenyűgöző varázs, hanem a létezés tárgyiasult dokumentumaiból felsejlő
örvénylő idő. Az idő az, amely morzsolja az évszázadokat, az emberi korokat, nemzedékeket, s amelyben lepörgünk magunk is. Ennek az időélménynek szemantikai lenyomatai a motívumszerűen ismétlődő igék: a „feketül", az „áttűnik", a „merül", a
„málik", a „fakul". A jelenből megragadott és kimerevített pillanatban összesűrűsödik
az évszázados, évezredes múlt a maga monoton egyhangúságában és folytonosságában.
Hisz amit a tárgyak, a temiészeti jelenségek elmesélnek, az mindig ugyanarról szól: az
emberek születnek, ölelnek, ölnek, halnak. Ez az élet, s ami ezután marad, az néhány
romos ház, pár kődarab. A hajdani vidám kocsma, megannyi vigalom és tragédia színtere és tanúja, mára kihalt (Görögkancsó), a temetőben a mohos, szerteszórt kövek
jeltelenek (Örmény temető), az iszap mélyén pihennek az elmerült utak, városok (Trák
etűdök). A Farsang bolondja Görögkancsó és a Harangtemető Kaukázusi képeslapok
ciklusából ez az időélmény sugárzik, a szétpergő emberi létnek szemrevételezése.
A megidézett időben, az arról valló tárgyakban, jelenségekben, emlékekben ugyanis
mindig jelen van az ember. Hol egy kortalan koldusasszony, hol egy fóliákra árgus
betűket rovó írástudó alakjában, megtestesítve az emberi életet, a maga végességével.
Hisz vonásaikban ugyan jelen vannak, ám elfoszlanak a végtelen időben: „világtalan
sötétben mintha / hült arc késő tekintete / merül a tér távol redőibe" (Romkatedrális).
Szepesi elsüllyedt világa, a múltba merült létezés, édestestvére - de az is lehet, hogy
gyermeke - Gulácsy álomvilágának, Naconxypánnak. Ha a költő figurái annyira nem is
álombeliek, ám nem kevésbé bizarrak, s ha nem is ír áttetsző holdvilágos éjekről,
párálló rózsabokrokról, olajfák gyantás illatába olvadó havazásról, mégiscsak egy
elsüllyedt világ élményét érzékelteti. Az ő utazás-verseire is igaz, amit Gulácsy Naconxypánjáról ír: „Az a város, melyben élünk, maga az elfoszlott idő, tenger mélyéről
szóló harangjaival és derengő szobraival."
Szepesi Attila versvilágának harmadik, jól kirajzolódó vonulata a festményeket
„leíró" műveiről tárul elénk. Rilke után persze nem könnyű vállalkozás a képek megelevenítése, ám a kötetek sorából látható, hogy határozott törekvésről, irányról beszélhetünk. A Sorstalan énekek Gulácsy-, Vajda-, Csontváry-, Chiricho-parafrázisai már
jelzik a törekvést, a síkba merevített világ újradimenzionálását. Igaz, ezek még legtöbbször képleírások, ám a következő köteteiből több olyan verset is kiemelhetünk,
amelyekben szétfeszül a két dimenzió, és önálló életre kel a rögzült világ (Van Gogh:
Birsek, Holt-erdő-madár, Három kínai selyemfestmény). A műalkotás látványába, víziójába belevetítődik egy újabb réteg, a költői értelmezés, a fantázia teremtménye, s
megmozdul a holt anyag, megelevenül a sík. A legutóbbi kötetben található Bosch-parafrázis különösen szép példája ezen alkotásmódnak (Bosch álma az emberfáról). Nemcsak leírja a képet, sorba véve kompozícióit, figuráit, hanem szinte életre kelti. Hallik a
zajgás, a tülekedés, mint egy óriási haláltánc, s az elbukók, alámerülök és megszületők
sorsa közös, létezésük véges pillanata ez, miközben zúg a fa: „Falja magába az élőt,
termi az odva az élőt / termi-befalja, teremti-befalja, zabálja-okádja."
Szepesi Attila legutóbbi verseskönyve (Himnusz a varjakhoz, 1991) világának jól
ismert tájait, témáit, motívumait újra felsorakoztatja, ám szembetűnő változással. Lényegesen nagyobb arányban vannak jelen a hosszúversek, a prózaversek, mint koráb-

42

tiszatáj

ban. A költő tehát új formát, szervesebb képződményt kíván. A Koráidallam ciklus
nem is tartalmaz mást, mint prózaverset, olykor csak prózát. Kétségkívül korálszerűek
ezek a rövid, egy gondolatra, egy képre épülő darabok, tiszták, finom hangulatokból
összeállóak, ám mintha a költő az új forma kedvéért feláldozta volna verseinek belső
terét, a gazdag asszociációkból összeálló világot, a sűrű atmoszférát.
Lassan negyedszázada van jelen irodalmunkban Szepesi Attila. Nem látványos,
harsány, izgága jelenlét az övé, nem prófétája megváltó eszméknek. Verset ír, igényesen, világot épít a versolvasók kedvére. Messze jutott mára a hajdani révülésektől a
kobzosok, hejgetősök modern utóda. Olykor-olykor persze felszáll egy-egy csaknem
elfelejtett dallam, s mi tagadás, ezek a rövidebb versek valóban kezére állnak, könnyen
perdülnek. A Dans macabre azonban amolyan búcsúvers volt a Farsang bolondja kötet
idején, búcsú az alteregóktól: „halálomig haláltalan / görnyednek alvilági fényben /
derengő árnyékfigurák / akikkel egykor együtt éltem." Nem tagadta meg őket, csak
továbblépett, világot formált, századvégien modernet a hajdan volt időkből. „Lejárt a
rejtezés kora, a jóslatok kora lejárt" - ahogy a Margarétás dalban íija - , s némi
keserűséggel, öniróniával idézi meg „nyakkendős költő" sorsát: „Vonul a költő nyakkendőben, szürke kalapban, csukott kapu előtt, csavargók öccse, mágusok utóda, foga
közt margarétát rágcsál: nyelvére csordul a keserű lé. De csak dudorászik, kihűlt titkok
tudója, fekete szavakat mormol, s nem sejti, célba ér-e az életadó igével, vagy csak álmatlan téblábol az utcán - Isten hű ebe, bolondok balekja - s magának fütyörészik."

1993. március

43

HAZÁI
A paraszti polgárosodás

BELÉNYI

TÜKÖR

múltjáról és esélyeiről

GYULA

Paraszti sorsfordulók a 20. században
Néhány oldalnyi terjedelemben véleményt formálni egy olyan átfogó, összetett
kérdésről, mint a magyar paraszttársadalom 20. századi története, még akkor is kockázatos vállalkozás lenne, ha nem élnénk politikai vitáktól terhes időket. Ám - ki ne
tudná - ilyen időket élünk. Mi több, e zajos, gyakran indulatos vitákban a felek
gyakran merítik érveiket a 20. századi magyar történelem eseményeiből, aktualizálva,
sőt olykor-olykor politikai igényeik szerint egyoldalúan értelmezve azokat. így aztán
kétszeresen nehéz a helyzete annak, mint e sorok írójának is, aki nem kíván pártharcok
közvetlen részese lenni, írásával nem agitálni szeretne, hanem egyszerűen a dolgot
magát (és magáért) bemutatni. Attól a meggyőződéstől vezettetve, hogy a kérdés így
értelmezve is van annyira fontos és érdekes, hogy igényt tarthasson a figyelemre.
Az említett veszélyek tudatában, de azoktól el nem rettenve az alábbiakban néhány
gondolatot kívánok közzétenni a magyar paraszttársadalom első világháború utáni
történetével kapcsolatban.
*

A két világháború közötti Magyarország politikai és szellemi életében jelentősen
felértékelődött a parasztkérdés, mint szociális és politikai probléma egyaránt. Azt is
mondhatnánk: a közvélemény ekkor fedezte fel igazán azokat a társadalmi gondokat,
amelyek még a dualizmus korában keletkeztek, ám néhány tiszteletre méltó kivételtől
eltekintve akkor nem keltettek nagyobb politikai, művészeti vagy tudományos érdeklődést. 1920-tól viszont úgyszólván minden politikai irányzat - ki őszinte meggyőződésből, a problematikát már-már nemzeti „sorskérdésnek" tekintve, ki taktikai
megfontolásból - szükségét érezte, hogy véleményt formáljon a parasztság helyzetéről,
s kifejtse a kibontakozással kapcsolatos elgondolásait. Hosszú a sor: a parasztság, s
mindenekelőtt a földtulajdonnal rendelkező parasztok politikai érdekképviseletét legfőbb hivatásának tekintő, 1930-ban újjászervezett Kisgazdapárttól (a kor egyik legdemokratikusabb pártjától) Bajcsy-Zsilinszky Endrén át, aki az Áchim L. Andrással még a
háború előtt támadt tragikus konfliktustól jutott el a könyvcímben is leírt álláspontra:
,Egyetlen út a magyar paraszt", a konzervatív, s így a parasztság problémáitól távol
álló Szekfű Gyuláig, aki a 30-as években a Három nemzedék új kiadásához írt nevezetes
kiegészítő' fejezetében már így fogalmazott: „...el kell ismernünk, hogy a mezőgazdasági munkásosztály megmentése, emberi méltóságba visszaemelése nemcsak nagy,

44

tiszatáj

de talán egyetlen nagy nemzeti feladatunk". Az 1919-es proletárdiktatúra mereven
földosztásellenes politikája után a baloldali pártok is módosították álláspontjukat; az
SZDP például 40 évvel a megalakulása után ebben a korszakban (1930-ban) fogadott el
először átfogó agrárprogramot. E rövid, jelzésszerű felsorolásból sem hiányozhat természetesen annak megemlítése, hogy az 1930-as években fellépett egy olyan szellemi
mozgalom, nevezetesen a népi íróké, amely számára a paraszttársadalom, tágabban a
vidéki Magyarország sorsa, modernizációjának ügye minden mást megelőző, központi
kérdés volt.
A parasztkérdés iránti érdeklődés megnövekedésének valós és igen nyomós okai
voltak. Indokolta azt már pusztán a parasztság óriási tömege is. A mezőgazdaságból élő
keresők, akik túlnyomó többségükben a parasztság különböző rétegeihez tartoztak,
1920-ban az összes keresők kerekítve 58, két évtizeddel később, 1941-ben 49%-át, tehát a társadalom legnagyobb foglalkozási csoportját alkották. Az érdeklődés megnövekedését persze nemcsak a parasztság nagy tömege indokolta, hanem sajátos, a
magyar társadalomfejlődés egészével összefüggő fejlődési problémái is. A „fejlődési
problémák" elkoptatott szóösszetételét most, itt szó szerint kell értenünk: az 1848-tól
megkezdődött, visszaesésekkel megnehezített társadalmi korszerűsödés ugyanis folytatódott az első világháború utáni új helyzetben is, de e folyamat útjában ekkor is komoly
akadályok tornyosultak. Előbbiek a társadalom foglalkozási szerkezetének módosulásában, a paraszti földhasználat növekedésében és a paraszttársadalom korszerűsödésében
jutottak kifejezésre, mint erre alább visszatérek.
Először azonban vegyük sorra a korszerűsödési folyamat akadályait, illetve bizonyos fejlődési zavarait, tekintve, hogy ezek egy része nemcsak közismertebb, de társadalomtörténeti szempontból valóban fontosabb is az előbbieknél. Ezek közül ismertségben is, fontosságban is kiemelkedik a földbirtokmegoszlás aránytalansága. Már jóval
rejtettebb, ám jelentőségében alig marad el mögötte az agrártúlnépesedés problémája.
Jól ismert viszont a paraszttársadalom alacsony fogyasztási nívójának, egyszerűbben
szegénységének kérdése. Végül csak az általánosságok szintjén ismert, de történettudományi alapkutatásokkal még kevésbé feltárt, a rendies érintkezési formák bizonyos
továbbélése.
Bár a földbirtokmegoszlás aránytalanságaival és a paraszttársadalom alsó rétegeinek szegénységével kapcsolatos, szép számú irodalmi, publicisztikai és történettudományi írás között meglehetősen sok az olyan, amelynek hangja indulattól fűtött,
érvelésmódja erősen agitatív és nem higgadtan érvelő, vitathatatlan tény, hogy a két
világháború között roppant aránytalan volt a földbirtokmegoszlás, és ettől nem függetlenül (noha nem csak emiatt) a parasztság jelentős része súlyos szegénységben élt. Talán
a leggyakrabban idézett, az 1935. évi földbirtokmegoszlás alapján számított két adatpár
a következő: a földtulajdonosok 0,2 %-a, azaz 1066 tulajdonos mondhatta magáénak az
ország mezőgazdasági területe 29,9%-át, ezzel szemben a 0-5 kat. holdasok, akik az
összes tulajdonos 75%-át alkották (számuk megközelítette az 1,2 milliót) az ország
mezőgazdasági területének mindössze 10,1%-ával rendelkeztek. Súlyos aránytalanság!
Tévedés lenne azonban azt hinni - mint ez széles körben tapasztalható - , hogy az 1000
kat. holdon felüli birtokok azonosíthatók az „úri nagybirtok"-kal, azaz, hogy 1066
nagybirtokos (arisztokrata) tulajdonában lett volna közel 5 millió hold föld. E földtulajdonosok ugyanis csak részben voltak természetes személyek, részben- azonban jogi
személyek. Megvizsgálva a legnagyobb földbirtokosok rangsorát, kiderül, hogy az
ország földterületének közel egytizedével, másfél millió holddal rendelkező 25 legna-

1993. március

45

gyobb birtokos közül mindössze nyolc volt természetes személy - valamennyien a
magyarországi arisztokráciához tartoztak - és 17 jogi személy. A lista élén ugyan herceg Eszterházy Pál állt, roppant, 223 ezer kat. holdas birtokával, de további hét társával
együtt is a 25 legnagyobb földtulajdonos együttesen számított 1,53 millió kat. hold
földjének csak 38%-ával, 575 ezer holddal rendelkezett. Ráadásul földterületüknek
jóval nagyobb részét alkották a mezőgazdasági szempontból kevésbé értékes területek,
mint a paraszti kézen levő földekének: a nyolc említett főrendi család birtokának 37,
illetve 9%-a volt például erdő és legelő. Hasonlóképpen fontos tény, hogy e nyolc latifundium területéből 149 ezer holdat, azaz több mint egynegyed részt bérletként
hasznosítottak. (Azt azonban ezzel a forrás vizsgálati módszerrel nem lehet megállapítani, mennyi volt ebből nagy- és mennyi a paraszti földhasználat szempontjából oly
fontos kisbérlet.) A 17 jogi személy tulajdonában levő föld esetében viszont már az is
kérdéses, hogy földhasználatuk azonosan ítélhető-e meg, mint az arisztokratáké. E kérdőjel leghatározottabban az alföldi városok birtokainak a latifundiumokkal történő
azonosítása után tehető ki. (Debrecen város a maga 90906 holdjával a lista 2., Szeged
pedig 69 190 holdjával az 5. helyen állt.) Ezek ugyanis, miként más, az első 25 földbirtokos közé nem tartozó, de ezer holdnál nagyobb földdel rendelkező alföldi városi
birtokok is, túlnyomóan paraszti használatban voltak, s a tulajdonos - a város - sem
rokonítható az arisztokrata tulajdonosokkal. A paraszti használat bérletek formájában
valósult meg: Szeged város például tartós, 10—15 évre szóló szerződést kötött a kisbérlőkkel; minek következtében a bérlők a bérelt földet tartósan használhatták. (1935-ben
a város 69 ezer holdjából 49 ezer bérelt volt.) Bár tagadhatatlan, hogy a bérlet, még a
legkedvezőbb tartós bérlet sem volt egyenértékű a paraszti magántulajdonnal, az azonban még kevésbé állítható, hogy e bérlők társadalmi helyzete az uradalmi cselédekéhez
lett volna hasonlatos.
Az állami tulajdont képező nagybirtokok területének egy jó része a paraszti földhasználat szempontjából szintén kevésbé jöhetett számításba, mert szinte kizárólag
erdőterületekből álltak. (A királyi erdészeti kincstár 61600 holdjából 57500, a királyi
koronauradalom 55900 holdjából 39 ezer volt erdő.) Nehezebb ebből a szempontból
megítélni az első 25 birtok között többséget alkotó egyházi birtokokat. Különböző jogi
személyekként (katolikus vallásalap, r. kat. főkáptalan, püspökségi, érsekségi, apátsági
birtokok stb.) a római katolikus egyház kilencszer szerepel a 25 legnagyobb földtulajdonos listáján. A megítélés azért nehezebb, mert e földek mind a művelés szerkezetét,
mind a bérbe adott földek arányát tekintve jobban emlékeztettek az „úri nagybirtok"-ra,
mint az állami vagy városi birtokra. A paraszti földhasználat lehetősége itt tehát objektíve nagyobb lett volna, mint a nagy állami erdőgazdaságok vagy nagybirtokok esetében, ám bérbe adott földjeik területi aránya nemcsak a városokétól maradt el jelentősen, de még a nyolc magánbirtokétól is.
A fenti tények megemlítése különösen azért volt fontos, mert a két világháború
közötti időszakban is, s majd később is élt (él) olyan meggyőződés, amely a nagybirtokok kisajátításával és a szegényparasztok közötti szétosztásával a mezőgazdaság és a
paraszttársadalom gondjait egycsapásra megoldhatónak látta. Holott azok nem voltak
megoldhatók egyetlen huszárvágással, noha vitathatatlan, hogy az első határozott lépést
valóban egy átfogó, s a parasztoknak az 1920-as években végrehajtottnál nagyobb
területű földeket juttató földreform kellett legyen. Ez azonban csak egy mélyebb, átfogóbb átalakulási folyamatnak az első lépése lehetett volna. A paraszttársadalomnak
ugyanis a földbirtokmegoszlás aránytalanságához hasonló jelentőségű problémája volt

46

tiszatáj

az, amit történettudományi terminológiával agrár-túlnépesedésnek nevezünk. Az agrártúlnépesedés - némi leegyszerűsítéssel fogalmazva - annyit jelent, hogy a mezőgazdasági termelés adott színvonalán a mezőgazdaságból élő népesség száma túlságosan
magas az ország földterületéhez képest. Nos, Magyarországon ez volt a helyzet: a négy
és fél milliós mezőgazdasági népesség száma túlságosan magas volt az ország 16 millió
kat. holdas mezőgazdasági területéhez viszonyítva. Ennek következtében ugyanis a
mezőgazdasági munkások és a törpebirtokosok egy jelentős része egy gazdasági évben
csak 150-180 munkanapot tudott dolgozni, tehát munkaerejét csak részlegesen használta
ki, ami nagyban hozzájárult e rétegek szegénységéhez. Az agrár-túlnépesedés mint
komplex gazdaság- és társadalomtörténeti jelenség - és ez az, amiről mindig is jóval
kevesebb szó esett és esik, mint a földbirtokmegoszlás aránytalanságairól - nem volt
megoldható az agrárkérdés keretein belül, még a földbirtokviszonyok legteljesebb
demokratizálásával sem. Ezt a jelenséget csak az ország gazdaságának további korszerűsítése, mindenekelőtt a nem mezőgazdasági szektorok, az ipar, a közlekedés, a
kereskedelem és más gazdasági ágak munkaerőpiacának bővülése szüntethette volna
meg. A két világháború között ezen a téren történt is számottevő előrehaladás, mint ezt
korábban idézett adataink bizonyítják (1920-1941 között 58%-ról 49%-ra csökkent a
mezőgazdasági keresők aránya), ám ez nem volt elegendő a túlnépesedés megszüntetéséhez. Megjegyzem, a tömeges munkaerő-piaci túlkínálat és következménye: az olcsó
munkaerő nemcsak az e munkaerőt elsősorban alkalmazó nagybirtoknak volt érdeke,
hanem más gazdasági szektorok munkaadóinak is az ipartól a közlekedésen át a kereskedelemig. Az olcsó, képzetlen munkaerő ugyanis ezekben a gazdasági ágakban is
foglalkoztatást keresett. (Ismeretes, minél kevésbé kiképzett egy dolgozó, annál könynyebben léphet át a munkaerőpiac egyik szegmentumából egy másikba, s lesz például a
napszámosból építőipari segédmunkás - mint Móricz Zsigmond „boldog embere", Joó
György - , vagy lesz a paraszti háztartásból kimozduló fiatal lányokból városi házicseléd, és a sort hosszan folytathatnánk.) E hatalmas tömegű munkaerő árának alacsonyan tartása egy szociálisan nem, vagy alig szabályozott piacgazdaság keretein belül
tehát úgyszólván minden munkaerőt alkalmazónak érdeke volt.
És ezzel eljutottunk e korszak harmadik fontos problémaköréhez, a paraszttársadalom szegénységének kérdéséhez. Ha a 18. századi angol gazdaság történetét elemző
nyugat-európai történészek a női- és gyermekmunka tömeges alkalmazását tartották az
ipari forradalom „nagy morális szégyenének", akkor az 1867 után felgyorsuló hazai
gazdasági átalakulás ilyen morális szégyene a hatalmas tömegű agrárszegénység puszta
léte volt.
Végül a társadalmi modernizáció egyik fő akadályának tartom azt, hogy a „felső
társadalom" és a parasztság kapcsolataiban tovább éltek a rendi eredetű érintkezési
formák, az, amit leegyszerűsítve, de találóan „úr-szolga" vagy úr-paraszt viszonynak
neveztek. Ha a sokat, s nem mindig kellő alappal hangoztatott „feudális maradványok"
valamivel, akkor e rendies érintkezési formákkal kapcsolatban joggal említhetők. Ez
közvetve a parasztság egészét érintette: a gazdasági, a politikai és a kulturális élet
megszervezésében, az alsó és a felső társadalom közötti „közlekedés" korlátaiban volt
tettenérhető. Közvetlenül és erősebben pedig a valamilyen formában az uradalmakon
dolgozókat, elsősorban az uradalmi cselédséget sújtotta.
A vázolt fejlődési problémák mellett és ellenére a két világháború között több
fontos területen egyidejűleg előre is haladt a paraszttársadalom korszerűsödése. Már a
fentiekben utaltam például arra, hogy - az egész magyarországi társadalmi mobilitás

1993. március

47

talapzataként - folytatódott a mezőgazdasági népesség kilépési mobilitása, s éppen
ebben a korszakban (194l-re) csökkent először 50% alá a mezőgazdasági keresők aránya. Nőtt továbbá a paraszti földhasználat aránya is, elsősorban az 1920-as években
végrehajtott, sok embert érintő (bár csak minimális területeket juttató) földreform
hatására, de a földvásárlások útján és a bérletek terjedésével is. Különösen fontosnak
tartom, hogy folytatódott és számottevő eredményeket mutatott fel a paraszttársadalom
egyes csoportjainak a polgárosodása. Az alföldi agrárvárosok mindig is szabadabb, s
ezért öntudatosabb parasztságán belül például egyes csoportok a gazdálkodás és az életmód tradicionális elemeivel szemben határozottan polgári értékeket követtek. A birtokolt földterület nagysága mellett, esetleg helyett olyan új elemek jelentek meg értékrendjükben, amelyek kift^ jzetten polgáriak voltak: a piacorientált, nyereségre törekvő
árutermelés, s az azzal elválaszthatatlanul együttjáró új munkaerkölcs, a szorgalmas,
kemény munka tisztelete. Életmódjukban megindult a munka- és szabadidő elválása,
szórakozásukban a hagyományos, közösségi formák mellett megjelentek az individuálisak. Külön említést érdemel a lakáskultúra átalakulása; a módos agrárvárosi
gazdák „L" alakú, általában át-, pontosabban hozzáépítéssel keletkezett lakóházaiban
4-6 lakószoba mellett már fürdőszoba is épült. Ha ezeknek a házaknak a külső megjelenésén, különösen a kertbe hosszan hátranyúló szárnyukon jól észrevehetők is a paraszti
építészet jegyei, funkcionálisan már a polgári életformát anticipálták.
*

Ismeretes, hogy a második világháború után a teljesen új alapokon megszervezett
politikai élet egyik időben is, fontossági sorrendben is legelső teendője a földreformról
szóló rendelet kiadása volt. E helyütt el kell tekintenünk a rendelet kiadásával kapcsolatos politikai események ismertetésétől. Annyit azonban szükséges megjegyezni, hogy a
földreform eszméjét az újjászerveződő politikai élet valamennyi pártja magáénak vallotta. A rendelet megjelenését követően, különböző jogcímeken 5,6 millió kat. hold földet
sajátítottak ki, s ennek háromötöd részét, 3,3 millió kat. holdat osztottak szét a földigénylők között. Mit tudott és mit nem tudott megoldani ez az 1945-ben végrehajtott
földosztás azokból a problémákból, amelyek a két világháború között jellemezték a
parasztság helyzetét? Vegyük először sorra azokat, akiket hátrányosan érintett, a nagyés középbirtokosokat. Mivel ez a reform, szemben a két évtized előttivel, egyáltalán
nem törekedett a nagybirtok kíméletére, az 1000 hold feletti nagybirtokokat teljes
egészében, a 100 és 1000 hold közötti középbirtokokat pedig túlnyomó részben kisajátította. (A tulajdonosoknak fizetendő kártérítés ígérete mellett tette ezt, ám az állam - a
kártérítő - végül nem fizetett.) Társadalomtörténeti szempontból ez nem kevesebbet
jelentett, mint a történelmi arisztokrácia gazdasági alapjának megszüntetését, s ezzel a
réteg társadalmi helyzetének alapvető megváltozását, teljes deklasszálásának kezdetét.
A gazdasági kisajátítás együtt járt politikai vezető szerepének teljes megszűnésével
(ismereteim szerint Magyarország utolsó gróf minisztere Teleki Géza volt - az 1941ben öngyilkosságot elkövető miniszterelnök fia - , aki az Ideiglenes Kormányban látta el
a vallás- és közoktatási miniszteri teendőket), s megkezdődött addig vitathatatlan kulturális vezető szerepének, értékrendjének visszaszorítása, elvetése is. (Közel fél évszázad
távolából talán nem tűnik eretnekségnek, ha ez utóbbinak az ellentmondásosságára is
felhívjuk a figyelmet, noha vitathatatlan, hogy az az értékrombolás, ami például az
ország egésze számára nagy kulturális értéket jelentő kastélyok pusztulásával-pusztí-

48

tiszatáj

tásával lezajlott, főleg 1948 utánra tehető, amikor egyébként a tegnapi arisztokraták
túlnyomó többségét a legszerényebb polgári nívón sem engedték a társadalomba
beilleszkedni. De ez már egy másik történet.)
Visszatérve a feltett kérdésre, az 1945. évi agrárátalakulás a parasztság szempontjából két területen hozott alapvető változást. Az egyik a rendies érintkezési formák háttérbe szorulása volt, amely nemcsak a földbirtokosokkal kapcsolatos magatartás megváltozásában, hanem a hagyományos állami és egyházi intézményekkel kialakult kapcsolat átalakulásában is tettenérhető. Más szavakkal: jelentősen hozzájárult a paraszti
magatartásnak ahhoz az (1948 után sajnálatosan elenyésző) átalakulásához, amelynek
során az egykori jobbágyi alázat még fellelhető elemeit végképp az állampolgári öntudat
válthatta fel. Az öntudat megnövekedését elősegítette, hogy többféle formában is előrehaladt a parasztság társadalmi önszerveződése, mi több, a választójog jelentős kiteijesztésével politikai súlya is megnövekedett. Megjegyzendő azonban, hogy a társadalmi önszerveződés bizonyos formáira már igen korán, még az ország általános
szovjetizálását megelőzően, önkényes politikai intézkedések árnyéka vetődött. Gondolok például a megszálló katonai hatóság, a SZEB durva beavatkozására az ország belpolitikai életébe az 1946 júliusában kelt, ún. Szviridov-levél útján, amelynek nyomán
feloszlatták a Katolikus Agrárifjúsági Legényegyesület Országos Testülete (KALOT)
szervezeteit. Gondolok továbbá a paraszti érdekképviselet körül folyó belpolitikai
vitába történt beavatkozásra is, amellyel a baloldali pártok mellé álló megszálló hatóságok 1946 szeptemberében megakadályozták, hogy a parasztság a munkássághoz
hasonló jogkörű érdekképviselettel rendelkezhessék.
A változások másik fontos területe a földbirtokmegoszlás mélyreható átalakulása
volt. A nagybirtokok felszámolásáról már esett szó, ahhoz legfeljebb annyit érdemes
hozzáfűzni, hogy a kisajátítás természetesen a jogi személyekre is vonatkozott. A parasztbirtokok helyzetével kapcsolatban az első és legfontosabb megállapítás az, hogy
3,26 millió kat. hold területtel nőtt a paraszti kézen levő földek területe, amelyet 642
ezer mezőgazdasági munkás, törpe- és kisbirtokos között osztottak szét. E jól ismert
adatok csupán néhány kiegészítő megjegyzést igényelnek. Először is az tűnik szembe,
hogy milyen nagy az eltérés az igénybe vett és a kiosztott föld területe között (2,3 millió hold), amit a nagybirtoknak azok a sajátosságai, például az erdőterületek különösen
magas aránya magyaráznak, amelyekről már korábban esett szó. A földosztás következtében jelentősen csökkent a mezőgazdasági munkások aránya, növekedett viszont a törpebirtokosoké és a szegényparasztoké. A 642 ezer földhöz juttatott közül 370 ezer
korábban egyáltalán nem rendelkezett földdel, s most a földreform hatására vált - általában kis területű, a megélhetést éppen csak biztosító - föld tulajdonosává. (260 ezer
mezőgazdasági munkás átlag 4,9 hold földet kapott, amely az önálló gazdálkodáshoz
szükséges föld minimuma volt. Csak a közel 110 ezer egykori uradalmi cseléd számára
juttattak több, átlag 8,4 kat. hold földet.) 245 ezer volt azok száma, akik 1945 előtt is
rendelkeztek valamekkora földterülettel, nagy többségük törpebirtokkal, s most ahhoz
kaptak kiegészítésül néhány (általában 3-4) holdat. Ezek az adatok világosan bizonyítják, a földreform az egészen kis magántulajdonnal rendelkezők rétegét növelte meg
nagyon jelentősen, de semminő „középparasztosodási" hullámot nem indított el, mint
azt már egykorúlag is, s főleg majd a néhány évvel későbbi politikai propagandában
állították. Az újgazdák túlnyomó része megélni alig tudó szegényparaszt lett, sőt egy
kisebb részük kicsiny földterülete, társulva az állatállomány és a gazdasági felszerelés,
olykor a szaktudás hiányával, nem is biztosította az újbirtokos család megélhetését.

1993. március

49

Hasonlóképpen fontos tény, hogy a földreform, noha valóban egész nagyságrenddel csökkentette, de el nem tüntette a mezőgazdasági munkások rétegét: számuk (eltartottjaikkal) 1949-ben is meghaladta a háromnegyed milliót (hozzájuk számítva a 0-1
holdasokat). És ez már átvezet ahhoz a két kérdéshez, amelyet az 1945. évi földosztás
nem oldhatott meg. A mezőgazdasági munkások e tekintélyes tömege ugyanis nem
a földreform valamilyen „mulasztásának", „hibájának" volt a következménye, hiszen a
végrehajtás során még az egyébként is radikális rendeletet túlhajtották, hanem az
agrártúlnépesedés tényének. Azon pedig a legtökéletesebb földreform sem segíthetett,
hanem csupán a kilépési mobilitás további folytatódása. Ez azonban 1941-1949 között
megtorpant, sőt visszájára fordult; az ország gazdaságát ért súlyos háborús károk
következtében ugyanis foglalkozási visszarétegződés zajlott le az 1940-es évek második
felében, s így 1949-ben újra 50% fölé emelkedett a mezőgazdasági keresők aránya.
Ebben a helyzetben különösen nagy szociális terhek nehezedtek a földreform után is
föld nélkül maradtak rétegére. A két világháború között ugyanis a nagy- és középbirtokok, mint említettem, az alulfoglalkoztatás eszközével egy széles, eltartottjaikkal
többmilliós réteg tagjai között osztották el a viszonylag kevés munkaalkalmat. Most
viszont az újbirtokosok, akik tulajdonba kapván a tegnapi nagybirtokot, természetesen
nem vállalták a kevés munkaalkalom arányos elosztását, hanem saját földjüket a család
munkaerejének maximális mozgósításával, idegen munkaerő alkalmazása nélkül művelték meg. Ezért a föld nélkül maradt réteg az 1940-es évek második felében sokkal
nehezebben jutott munkaalkalomhoz, mint 1945 előtt. Ez a háborút közvetlenül követő
időszakban még kevésbé volt érezhető, de a hadifoglyok tömeges hazaérkezésével egyre
nyilvánvalóbb lett nemcsak az érintettek, de a politikai pártok és az államapparátus
illetékes hivatalai előtt is. Már csak azért is, mert e rövid korszak egyik legnagyobb
vidéki tömegtüntetését jobboldali jelszavakkal e réteg részvételével tartották Debrecenben. (A Szabad Nép első reflexével „fasiszta provokátorokat" emlegetett.)
Végül a földosztás természetesen nem változtatott a paraszttársadalom széles alsó
rétegeinek szegénységén. Sőt, az életkörülmények a háborús pusztítások és a gazdaság
háborút követő leromlása miatt még romlottak is az 1945 előtti viszonyokhoz képest.
*

A paraszttársadalom szerkezeti átalakulásának harmadik, a parasztság számára
legtöbb megrázkódtatást hozó szakasza 1948-ban vette kezdetét. Mint ismeretes, az
1940-es évek végétől az 1960-as évek első feléig tartó változások nem valaminő öntörvényű fejlődés következményei voltak, hanem azokat - a diktatórikus politikai
berendezkedés következtében példátlan cselekvési szabadságra szert tevő - államhatalom indította el. Az 1940-es évek végére politikai egyaduralomra szert tett kommunista
párt (neve 1948 júniusától: Magyar Dolgozók Pártja) ugyanis megkezdte az ország
életének szovjet mintára történő átszervezését, ami a mezőgazdaság és a parasztság
szempontjából elsősorban a kisparaszti gazdaságok millióinak termelőszövetkezetekbe
tömörítését jelentette, akkori frazeológiával: az „egyéni gazdálkodás" felváltását a
„szocialista társas termelés"-sel. Parasztgazdaságok „milliói"-ról beszélni persze nem
egészen pontos, hiszen 1949-ben 1,4 millió, földtulajdonnal rendelkező személyt írtak
össze Magyarországon, ám nagyságrendjüket azért volt fontos hangsúlyozni, hogy
kitessék: a kolhozosítás által érintett parasztság többsége nem 1945-ben kapott földet
(csak emlékeztetőül: a földreform során 370 ezer olyan személy részesült juttatásban,
akinek korábban egyáltalán nem volt földje, és 245 ezer olyan, akinek korábban is volt

50

tiszatáj

kisebb gazdasága), hanem ún. régi birtokos volt. Olyan ember, akiben általában erősebben élt a tulajdonosi tudat, mint azokban, akik csak 1945-ben részesültek juttatásban. Tágabb értelemben pedig ez a politika a parasztság és általában a falun élő
lakosság számának és társadalmon belüli arányának radikális csökkentését is célozta.
A hatalom ugyanis teljes bizalmatlansággal tekintett a parasztságra - ezt jelzi, hogy az
ideológiai zsinórmértéknek számító Társadalmi Szemle egy 1949-ben megjelent, elvi
jellegű cikkében en bloc „nacionalistá"-nak bélyegezte - , ezért nagy tömegeit a legrövidebb időn belül (akár képzetlenül, csupán segédmunkásként) a városi munkásság
soraiba kívánta átpumpálni.
Ez a parasztsággal kapcsolatos politika szöges ellentétben állt azzal, amit az MKP
mindössze két évvel korábban még hangos szóval hirdetett. 1946 őszén tartott ü l . kongresszusán még az alábbiakat tekintette fő agrárpolitikai feladatnak: „a kisbirtokrendszert
gazdaságilag megszilárdítani, a termelést belterjessé, sokoldalúvá, jövedelmezővé tenni". Ezzel szemben, amikor a szavak tettekre váltása napirendre kerülhetett volna, 1948
őszétől olyan gazdaság- és agrárpolitikai gyakorlat útjára lépett, amely a mezőgazdaság
súlyos megsarcolásával, a lakosság, és különösen a falusi lakosság életkörülményeinek
drasztikus lerontásával fizettette meg a - korabeli kifejezéssel - „sztálini iparosítás"
(későbbi elnevezéssel: „szocialista iparosítás") árát.
E politikai gyakorlat a parasztság szempontjából két fontos társadalomtörténeti
következménnyel járt. 1. Szélsőségesen megnövekedett, bizonyos időszakokban egyenesen menekülésszerűvé vált kilépési mobilitása. 2. Megjelent, s mintegy másfél évtizedes, államilag vezérelt átszervezési folyamat végén a parasztságon belüli többségi
csoporttá vált a termelőszövetkezeti parasztság.
A minden fontos gazdasági pozíciót kezébe kaparintó államhatalom 1948 második
felétől tudatos erőforrás-átcsoportosítást hajtott végre a gazdaság egyes nagy szektorai
és párhuzamosan az ország egyes nagy gazdasági régiói között. Ez a hatalmas arányú
átcsoportosítás egyoldalúan a nehézipar és az alapanyaggyártás érdekeit szolgálta, és
a mezőgazdaság, továbbá az infrastruktúra, valamint a lakossági fogyasztás súlyos
visszaeséséhez vezetett. Mivel egyes paraszti rétegek a magas a magas adó- és beszolgáltatási terhek, a roppant sérelmes árviszonyok és más okok miatt (ezek egy részére
visszatérek) nagyon rövid idő alatt tönkrementek, ugrásszerűen megnövekedett a
parasztság kilépési mobilitása, mégpedig annak úgynevezett nemzedéken belüli (azaz
felnőttkorban lejátszódó) formája. A keresők átrétegződésének iránya (a mezőgazdaságból elsősorban az iparba, másodsorban egyéb gazdasági ágakba történő átlépés) ugyan
megegyezett azzal, amely a legfejlettebb országokét is jellemezte, ám üteme sokszorosan felülmúlta azokét. Angliában 100, Németországban 80 év kellett ahhoz, hogy a
mezőgazdasági keresők aránya az összes kereső feléről a negyedére csökkenjen, míg
Magyarországon ez az 1949-1970 közötti 21 évben zajlott le! Ez a messze-messze túlhajtott ütem mással, mint az államnak a gazdaság- és társadalomtörténeti folyamatokba
történt durva beavatkozásával nem magyarázható. Ennek hatalmas társadalmi terheit
pedig elsősorban a parasztság, illetve a belőle (felnőttkori mobilitással) kialakult
úgynevezett újmunkás réteg viselte! Úgy vélem, nem kell különösebben bizonygatni,
milyen emberi megpróbáltatást jelent, mondjuk, 5-10 holdas kisgazdából egy nagy
gyári munkaszervezet segédmunkásává válni. Egy ilyen típusú váltást ráadásul az érintettek - nem is alaptalanul - deklasszálódásként éltek meg, hiszen együtt járt a magántulajdon vagy teljes, vagy részleges elvesztésével. Ezeknek a felnőtt korú embereknek
jelentős része családfenntartó volt, s ezért pénzt kellett keresnie, s így nem tudott szak-

1993. március

51

mát tanulni; belőlük kerültek ki az anyagmozgató segédmunkások százezrei; az állam
tömegesen toborozta őket a legnehezebb munkahelyekre (építőiparba, bányászatba, kohászatba stb.). Terheiket növelte, hogy a munkaalkalmak nem a nagy mezőgazdasági
régiókban, például az Alföldön vagy a Dél-Dunántűlon kínálkoztak, hanem mindenekelőtt Budapesten és néhány más nehézipari központban. (Az első ötéves terv időszakában a tömegtájékoztatás propagandájával ellentétben az Alföldön alig történtek
beruházások: maga az Országos Tervhivatal állapította meg egy belső jelentésben, hogy
e nagy térségbe az ország összes beruházásainak 7%-a jutott, holott itt élt a lakosság
32%-a. Ezzel szemben a gazdaságilag egyébként is sokkal fejlettebb Budapesten, ahol
abban az időben a lakosság 18-19%-a élt, létesítették az új munkahelyek 47%-át!) Ezért
a foglalkozási átrétegződést heves belső migrációs hullám kísérte, részben végleges elköltözés, részben a tömegessé váló ingázás formájában. Megdöbbentő adat: 1949-1963
között csak Szabolcs-Szatmár megye vándorlási vesztesége (elvándorlók és odavándorlók különbözete) - 118 ezer volt! Az Alföld egésze pedig több mint félmilliós vándorlási veszteséget szenvedett, amelynek jelentős részét a főváros könyvelhette el nyereségként. Ugyan 1958-ban betelepedési tilalmat rendeltek el Budapest egész területére,
ám ez csak az agglomerációs övezetbe tette át a belső migráció fő célpontját, de nem
szüntette meg magát a migrációt. Mivel a vándorlással nem tartott lépést a lakásépítés
és az infrastruktúra fejlesztése, az elvándorlók életkörülményei igen nehezek voltak.
Még így is sokaknak ez volt az egyedüli megoldás, mert falujukban vagy városukban
egyáltalán nem találtak munkát, a nagyfokú regionális munkanélküliség miatt. Azok,
akik a másik megoldást választották, és jó esetben napi, de nagyon gyakran heti, sőt
havonkénti ingázókká váltak, semmivel sem viseltek kisebb terheket. Egy-egy MÁVbeszámolóból vagy szakszervezeti hangulatjelentésből megtudhatjuk: a fekete vonatok
kora az 1940-es évek végén kezdődött Magyarországon.
A foglalkozás- és életmódváltás, a nehéz fizikai munka, a migráció vagy az
ingázás terheit egyáltalán nem enyhítették magas jövedelmek, mert az 1960-as évek első
feléig, de különösen 1949-1954 között ezt a réteget (is) rosszul fizették. E nehézségeket
tetézte, hogy a rendszer 1956-ig durván, 1956 után mérsékeltebb eszközökkel államosította a munkaerőpiacot, s a szabad munkaerőmozgás korlátozása a személyes szabadság
korlátozásává fajult. A munkahelyről a munkáltató hozzájárulása nélkül történt kilépést
(„önkényes kilépést") 1951-től bűncselekménynek minősítették, és büntetőjogilag torolták meg - példát elsősorban ezen a parasztból segédmunkássá lett rétegen statuálva.
1951-ben hivatalos szervek már azt mérlegelték, hogy a férfiakat országosan kötelező
behívóval mozgósítják és osztják el a munkahelyek között. (A terv megvalósítására nem
került sor.) Ezek a vázlatosan jelzett intézkedések mindenesetre világos választ adnak
arra: egyfajta „modernizációs diktatúrának" tekinthető-e az az időszak, amelyet egykor
„a szocializmus alapjai lerakásá"-nak neveztek: ahol nincs szabad munkaerőmozgás,
ahol a gazdaság teljesen elszigetelt a világpiactól, ahol az iparosítási program 19.
századi mintát és nem 20. század közepi modellt követ, ott erről nem beszélhetünk.
A kilépési mobilitás természetesen nem egyformán jellemezte a parasztság egyes
rétegeit. A kezdet kezdetén, például a Dunai Vasmű akkor még Mohácson megkezdett
alapozási munkái idején, s más helyeken is a mezőgazdasági munkanélküliek kedvezően
fogadták a munkaalkalmak növekedését. E réteg esetében tehát az ipari munkaalkalom
vonzó szerepe dominált a társadalmi mobilitásban. A parasztság többsége azonban - a
fentebb mondottak értelmében - a mezőgazdasági termelés ellehetetlenülése, azaz taszító tényezők hatására hagyta ott a mezőgazdaságot. A taszító tényezők dominanciája a

52

tiszatáj

gazdagparasztok esetében volt a legnyilvánvalóbb, hiszen ők a gazdasági tönkremenetelen túl politikai üldöztetést is szenvedtek. Ez a kivégzésekkel, súlyos börtönbüntetésekkel és internálással járó „osztályharcos" politika a falvak társadalmában addig vezető
szerepet játszó réteg megsemmisítéséhez vezetett, ezért a mintegy hetvenezer, kuláklistára vett parasztember közül még viszonylag azok jártak jobban, akik valahol egy
távoli ipari munkahelyen el tudtak helyezkedni.
A kilépési mobilitás utolsó nagy hulláma az 1950-es évek végén és az 1960-as
évek elején zajlott le, amikor évi átlagban ismét mintegy százezer kereső lépett ki a
mezőgazdaságból. Ennek a mezőgazdaság „szocialista átszervezésének" befejezésével
egybeeső mobilitási hullámnak lényegében ugyanazok voltak az indítékai, mint az egy
évtizeddel korábbinak; nagyon sok parasztember döntött úgy, ha már nem dolgozhat a
saját földjén, nem érdemes vállalnia a mezőgazdasági munka vitathatatlanul igen nagy
terheit, s egyidejűleg az állami szociális juttatásokban (átmenetileg vagy tartósan) mutatkozó hátrányokat sem. Ennek ellenére a más gazdasági ágakba ekkor átlépők helyzete
valamivel könnyebb volt, mint az 1950-es évek elején, mert időközben megkezdődött az
infrastruktúra bizonyos fokú fejlesztése: munkásvonatokat, munkásbuszokat indítottak,
munkásszállásokat építettek, amelyek legalább egy fokkal jobbak voltak az első ötéves
terv időszakában előszeretettel használt barakkoknál. Helyzetük további konszolidálódásátjelentette, ha városba költözvén inkább hosszabb, mint rövidebb várakozási idő
után hozzájutottak egy tanácsi vagy szövetkezeti, esetleg OTP-lakáshoz, miközben valószínűleg valamilyen szakmai képesítést is szereztek. Másik részük viszont továbbra is
falun lakott, s az 1960-as évek végétől munkahelyén kapott bérét egyre jobban egészíthette ki a mezőgazdasági kistermelés különböző formáival.
Az 1948-1961 közötti agrárpolitika az iparosítási politikához hasonló hatást
gyakorolt a paraszttársadalomra. Az 1940-es évek végétől kezdve kirótt hatalmas adó-,
beszolgáltatási és egyéb terhek következtében az újkori magyar történelem során soha
annyi földet nem hagytak parlagon a parasztok, és soha annyi házat, bútort és más
használati tárgyat, továbbá élő és holt gazdasági felszerelést nem foglaltak le és árvereztek el a hatóságok, mint 1948 és 1956 között. Az elszegényedés általános volt. 1952ben a Csongrád megyei tanács végrehajtó bizottságának egyik ülésén már azt vetették
fel, hogy átmenetileg szüneteltetni kellene a parasztok ingóságainak lefoglalását, mert a
raktárak már teljesen megteltek azokkal.
Emellett a központi államhatalom olyan szigorú és részletes termelési előírásokkal
próbálta irányítani a kisparaszti gazdaságokban folyó termelést, amely teljesen felborította a paraszti gazdálkodás sok évtizeden át működő rendszerét. A központi hatalom
ugyanis az egész ország gazdaságát egyetlen központból - mint egy korabeli gazdasági
vezető fogalmazta - „egyetlen nagy terv" alapján kívánta irányítani, kialakítva az
előírások láncolatát a pártközponttól a tervhivatalon, a minisztériumon, a megyei, majd
a járási mezőgazdasági osztályon át a községi tanácsig, amelynek azután minden egyes
gazdálkodóra le kellett bontania a felülről kapott tervet. Ez a Kornai János által találóan
parancsgazdasági rendszernek nevezett mechanizmus - a munkaerőmozgás szabályozásához hasonlóan - a magyar mezőgazdaság adott fejlettségi szintjén nem előre-, hanem
visszalépést jelentett, hiszen a parasztgazdaságok, illetve maguk a gazdák kellően
fejlettek, illetve érettek voltak ahhoz, hogy a gazdálkodásukkal kapcsolatos döntéseket
maguk hozhassák meg. Az egyéni parasztgazdaságokra nehezedő nyomás ebben a másfél évtizedben kétszer enyhült átmenetileg: 1953-1954-ben, Nagy Imre miniszterelnöksége idején, majd 1957-1958-ban, amikor kifejezetten politikai indítékból enyhítették a

1993. március

53

parasztság terheit, s egyidejűleg szüneteltették a nagy tsz-szervezési kampányokat is.
Ekkor, a forradalmat közvetlenül követő időszakban egyébként csak az a réteg maradt
meg a termelőszövetkezetekben, amely egykor föld nélkül lépett be oda, és egyedüli
megélhetésének a jórészt az egykori gazdagparaszti birtokokból származó tsz-földeken
végzett munkát tekintette. Ez a magyarázata annak, hogy 1958-ig a tsz-tagok jövedelmi
szintje általában az egyéni gazdálkodóké mögött maradt.
Ma már nem kell különösebb bátorság kimondani: a termelőszövetkezetek kevés
kivételtől eltekintve az 1958-1961 között lefolytatott átszervezési kampány idején sem a
parasztok önkéntes társulásával jöttek létre, mint azt a korabeli propaganda állította. Az
egész folyamat mozgatója, irányítója egy különösen nagy hatalommal rendelkező állam
volt, amely ugyan nem alkalmazta tömegesen az erőszaknak azokat a durva eszközeit,
amelyeket az 1950-es évek elején (bár esetenként ekkor is sor került fizikai erőszakra),
viszont bevetett egy hatalmas szervező apparátust, amely a nyomásgyakorlás megannyi
más eszközével élt. Tudunk olyan községről, amelyet egyszerre kétszáz, nem helyi
„agitátor" vett nyomás alá, s a teljes átszervezésnek 13 éven át ellenálló község 1961
elején két hét alatt „szocialista község" lett.
A tsz-tagok számának zuhanásszerű csökkenése egyfelől, az 1960-as évek elején a
tsz-ekben tapasztalható rendkívül alacsony munkafegyelem és rossz általános hangulat
másfelől, következtetni engednek azokra a körülményekre, amelyek mellett ezeket a
gazdaságokat létrehozták. A hatalomgyakorlás megváltozott módja, egy, az 1956 előttinél jóval pragmatikusabb agrárpolitika körülbelül 1963-1964-től csendben jelentősnek
mondható engedményt tett a tsz-ekben maradt parasztok számára (akkor ezt a hatalom és
a parasztság közötti „első megegyezés"-nek is nevezték). Nevezetesen azt, hogy lehetővé tette: a tsz-ek közös földjeit (tehát nem az akkor még a paraszti gazdálkodásban nem
olyan jelentős háztájit!), különösen a munkaigényes kapásokat a gazdasági év kezdetén
felosszák a tagok között, és azok családi keretekben, lényegében tehát egyénileg műveljék meg a földet, s csak az év végén számoljanak el a tsz-szel.
Az ilyen és hasonló eszközökkel az 196l-re felülről megteremtett struktúrát
sikerült stabilizálni. Emelkedni kezdett a tagok addig szerény jövedelme, s az 1960-as
évek végére megközelítette a munkásokét. (De nem a negyedszázaddal korábbi gazdagvagy középparaszti nívót.)
*

Élni nem kell, hajózni muszáj - tartották már a rómaiak is, s tartják egyesek ma
is. Az emberek többsége azonban akkor sem, ma sem élhet e nemes elv szerint, mert
akkor mára már elfogytak volna az emberek is. A többség az „élni kell" kevésbé
heroikus, de praktikus elvét követte, követi inkább, s többé-kevésbé alkalmazkodik ahhoz, amin nem tud változtatni. Az 1945-1948 közötti, sok vidéki emberben reményt
keltő időszak után, az 1940-es évek végétől a falusiak nemcsak a körükben legnépszerűbb pártot, valamint a helyi társadalmak egyéb szervezeteit, például a gazdaköröket veszítették el, de a diktatúra körülményei közepette 1945-1948 között
emelkedésnek indult állampolgári öntudatuk is semmivé lett. Tetézte mindezt annak
elvesztése, ami a parasztok többsége szemében a legszentebb dolognak számított: a
földé. Pontosnak tartom tehát a század második felének kimagasló erkölcsi tartású, s
ezért fontos igazságok kimondására hivatott társadalomtudósa, Bibó István megállapítását: ebben a korban, s különösen annak kezdetén „a parasztság gerincének megtörése"
történt Magyarországon.

54

tiszatáj

Az „élni kell" elve, helyesebben gyakorlata azonban végül e nehézségeken is
felülkerekedett - a mezőgazdaságiak és a falusiak egyébként egyre kevésbé azonosítható
rétege (már 1970 körül a falun élők többsége nem mezőgazdasági főfoglalkozású volt)
alkalmazkodott azokhoz a feltételekhez, amelyek az 1960-as évek elejére kialakultak és
állandósultak. És amikor lehetősége nyílt, mint az 1960-as évek második felétől, ösztönösen kihasználva a joghézagokat és nem törődve az ideológiai jelszavakkal, vállalkozásokba kezdett. Elindítva egy újabb társadalomtörténeti folyamatot, amelyet találóan
„kispolgárosodás" elnevezéssel illet az újabb társadalomtudományi irodalom.

KIRÁLY

ISTVÁN

Paraszti közelmúlt, falusi jövő
Régi helyett új gondok
A legnagyobb bizonytalanság a mai magyar közvéleményben a falu, a mezőgazdaság, a parasztság megítélésében tapasztalható. A kérdés rendkívül összetett, történelmi mélységében is nagyon bonyolult, jelentősége pedig a nemzet jövője
szemszögéből felmérhetetlen. Az 1989-es társadalmi és politikai krízis után létrejött új
pártok ugyan összehevenyésztek valaminő képet a diktatúra agrárpolitikájáról, sőt a mai
magyar parlament mélyen meg van arról győződve, hogy ezen programokból összealkudott törvényekkel „felülről", politikai eszközökkel" gyógyítani lehet a falut, a mezőgazdaságot, a parasztságot. A magyar falu azonban ebben nem hisz, és legalább olyan
tartózkodással és bizalmatlansággal viselkedik, mint 1956-ban.
1989 ősze óta három év telt el, de a kérdés változatlanul megfogalmazható: a diktatúra által felszámolt parasztság helyébe lép-e egy olyan új parasztság, amely képes
lesz előmozdítani a falvakban a polgárosodást? A csőd szélére jutott tsz-ek és állami
gazdaságok helyére milyen új mezőgazdasági üzem kerül? Az európai mezőgazdasági
versenyben képes lesz-e állva maradni a magyar mezőgazdaság? Az eltelt három évből a
legtöbb reményre okot a falvakban megpezsdült önkormányzati élet adott. Ahogy az
egész magyar társadalom életében a legstabilabb pont az önkormányzat, a falvak stabilitásának visszanyerésében egyenesen korszakos jelentőségű. A megkapott autonómia
azt jelenti, hogy a falvak önmozgását saját társadalmi kontrolljának veti alá. Ez az
önkontroll hatástalanítani tudja a voluntarizmust, a diktatórikus törekvéseket. Ezt az új,
reményteli helyzetet azonban beárnyékolja, hogy a bázist jelentő mezőgazdaságban
semmi előremutatót nem lehet tapasztalni, hogy a paraszti életforma iránt az ifjúság
tömegei nem érdeklődnek.
A diktatúra bukása, a szovjet rendszer lebontása a társadalmi tudományok
művelőinek figyelmét két ténycsoportra irányítja: 1. elemezni az 1945 utáni történelmet
Ez az írás két forrásból táplálkozik. Egyik őse az a kézirat, amelyet dr. Kávássy Sándornak-adtam
a kárpótlási és szövetkezeti törvények vitájához. Természetesen a kéziratból csak a történeti részek kerültek
felhasználásra. A másik őse az az előadás, amelyet 1991 márciusában „A diktatúra agrágpolitikája" cfmmel
Kaposvárott az Alkotó Értelmiség Klubjában tartottam.

1993. március

55

úgy, hogy a történeti kontinuitás miben és mikor szakadt meg, 2. hol és miben volt
szükségszerű a történeti diszkontinuitás? A tudományos megközelítés kizárja a napi
politikai aktualitást, a csoportérdekeket hordozó párt-, szakszervezeti, kamarai és a
privát tóke érdekeit megjelenítő aspektusokat. Bízom abban, hogy a csoportérdekek
felett álló össztársadalmi érdekeket a tudományos álláspont tudja képviselni. Bízom abban is, hogy csakis a tudomány lesz képes megszabadítani azoktól a szélsőségektől,
amelyek nem illenek be az európai viszonyokba. Országunk földrajzi elhelyezkedése,
valamint az a különleges misszió, amelyet betöltünk az európai kultúra ápolásában és
Kelet-Európa irányába történt közvetítésében, számunkra nem enged meg semmiféle
szélsőséget, indokolatlan elfogultságot.
A felvetett kérdések fontosságát az külön aláhúzza, hogy 1945-ig a magyarságon
belül a legnagyobb létszámú társadalmi csoport a parasztság volt. Magyarország nemzeti jövedelmének termelésében mindez kitörölhetetlen nyomokat hagyott. Országunk
karakterét elsősorban az agrárélet és a paraszti életforma alakította. Az utolsó 45 évben
a magyar parasztság története viharos volt; nemegyszer a paraszti létezést tették kérdésessé. A két világháború között a parasztság gondjaival egy valóságos népi mozgalom
foglalkozott. Ezen mozgalom résztvevőit 1948 után üldözték, torkukra forrasztották az
aggódó szót. így aztán a nem paraszti, de a nemzetközi közvélemény előtt is rejtve
maradt a falvakban sorozatosan bekövetkezett tragédiák sora. A diktatúra hazudozó
irodalma, sajtója és nem kevésbé politikai rendőrsége elérhette, hogy a naponta élethalálharcot vívó magyar parasztság néma maradt. Feladatunk most éppen az - a hazugságokkal szemben - , hogy elmondjuk: mi is történt 1945 után a magyar falvakkal, a
magyar parasztsággal. A hiteles történeti kép azonban megkívánja tőlünk azt, hogy
1848-ig nyúljunk vissza annak megvilágítására, hogy mivel és miként tudták a magyar
parasztságot úgy kiforgatni a sajátjából, hogy a nem paraszti tömegek nem is vették
észre: a falu földönfutóvá vált.

Paraszti sorsfordulók 1848 és 1945 között
1848, az első magyar polgári jellegű átalakulás óta a hazai társadalmi modernizáció legerősebb fékezője az volt, hogy a magyar termőföld jelentős hányadát nagybirtokosok birtokolták és nagybirtokrendszerben művelték; a falu társadalma sohasem volt
tartósan szabad gazdája az egész magyar termőföldnek. Mindez lelassította a falu
modernizációját, a lakosság nagyobbik része szociális bajokkal kínlódott, nőtt az
európai színvonalhoz viszonyított kulturális elmaradottságunk. A századforduló után
először a falvak, majd a városok demográfiai trendje törött meg. De nyugtalanító az is,
hogy 1945 után a cigányság oly mértékben foglalta el az egy késsé vált, a városoktól
távol eső falvakat, hogy mindez a korábban a magyar parasztság által megszerzett
európai agrárpozícióinkat katasztrofálisan veszélyezteti.
Az 1848-as jobbágyfelszabadítás, majd az 1853-as úrbéri pátens után csak a volt
telkes jobbágyok kaptak földet. A magyar földesurak az 1848-tól 1867-ig tartó forradalmi periódust eléggé sértetlenül vészelték át. A lázongó, volt zsellérek és utódaik
1920-ig földet nem kaptak az ősi jussnak tekintett nagybirtokokból. A magyar történészek nagy többsége megfeledkezik arról, hogy 1867 nemcsak kiegyezés a magyar
nagybirtokosok és az osztrák uralkodóház között, de ekkor történik meg a több mint
3 milliós zsellérség törvényes kisemmizése is a paraszt legfőbb termelőeszközének tartott termőföldből. A kiegyezés leglényegesebb ténye, hogy úgy teremtettek Magyar-

56

tiszatáj

országon polgári jogegyenlőséget, hogy a paraszti társadalom egyik nagy tömegét, a
zsellérséget megfosztották az egyik igen lényeges polgári jogától, a föld birtoklásától.
Ennek történeti evidenciája azért nem volt sokáig nyilvánvaló, mert a krími háború után
kialakult gabonakonjunktúra elleplezte ázt a mély társadalmi szakadékot, amibe a volt
zsellérség és azoknak utódai kerültek. A gabonakonjunktúra a XIX. század 70-es
évtizedének a közepétől hanyatlott, és átváltott dekonjunktúrává. Első jele abban jutott
kifejezésre, hogy a mezőgazdasági árak esni kezdtek, a mezőgazdasági munkások bére
pedig csökkent. Az ebben az időszakban bekövetkezett lassú modernizáció a mezőgazdasági termelésben nagyfokú latens munkanélküliséget okozott. Ezek a bajok különösen élesen jelentkeztek a Nagy-Alföldön, amely vidék a gabonatermesztés fő helye
volt az országban. A 90-es évek elejére - különösen a Tiszántúlon és Erdély nyugati
peremvidékén - falusi krízis robbant ki, amely 15 évig sorozatos agrárszocialista mozgalmakban öltött testet; hol a Nagy-Alföld egyik, hol másik szögletében izzottak fel az
elkeseredett parasztmozgalmak. Már elsőnek ezek a mozgalmak megfogalmazták
azoknak a bajoknak egy részét, amelyek a nagybirtokrendszerből adódtak, mégsem
tudták az egész parasztság érdekeit képviselni, mivel a mozgalom fő tömegei
agrárproletárok voltak. Csak az 1905-1906-os politikai válság után került sorra a birtokos paraszti érdekeket is szolgáló politikai mozgalom megszervezése. Ezek közül a
két leginkább figyelemre méltó az Áchim L. András és a Nagyatádi Szabó István által
vezetett mozgalom volt. A radikális Áchim vezette Parasztpárt mindössze 5 évig
működött; vezérének meggyilkolása után lehanyatlott. A Nagyatádi Szabó által vezetett
kisgazdamozgalom 1909 után lassabban bontakozott ki, s mégis ez mutatkozott
tartósabbnak. A Kisgazda Párt több regionális keretek között működő parasztszervezet
egyesítésével nőtt naggyá. Programja mérsékeltebb volt, mint az agrárszocialistáké vagy
éppen Áchimé. De azért az első Kisgazda Párt is a nagybirtokrendszer erős
korlátozását tervezte. Az 1918-as második magyar polgári forradalom idejére a magyar
parasztságnak már széles tömegei támogatták az első kisgazdamozgalmat, amely hamarosan országos párttá nőtte ki magát. Az 1918-as forradalom földreformtörvényének kidolgozásában az akkor már miniszter Nagyatádi Szabó István jelentős szerepet vállalt.
Az első földosztás még a polgári forradalom időszakában lezajlott Kápolnán az akkori
köztársasági elnök, gr. Károlyi Mihály birtokán.
A magyar szociáldemokraták szélsőségesei 1919 március elején rohamot indítottak
a forradalom földreformtörvénye ellen. A szélsőséges szocialisták az Oroszországból
hazatért kommunistákkal egyesültek, és befagyasztották a megindult földreformot.
Mindezt úgy hajtották végre, hogy a nagybirtokokat termelőszövetkezetté nyilvánították, ahol sokszor a volt földbirtokos gazdálkodott tovább. Ennek az lett az eredménye,
hogy a négy hónapig tartó proletárdiktatúra összeomlása után a nagybirtokosok újra
sértetlenül visszakapták földjeiket.
A proletárdiktatúra bukása után ugyan a nagybirtokosok megkísérelték azzal megbosszulni Nagyatádi Szabót az első földosztásért, hogy rásütötték a kommunista bélyeget, de ez a kísérlet kudarcot szenvedett. Nagyatádi nyilvánosságra hozta a proletárdiktatúrával együttműködő nagybirtokosok névsorát, és bizonyította: sohasem lépte
át az 1918-as forradalomban a polgári kereteket. Ezután taktikát változtattak. A katonai
diktatúra pressziójával és finom léprecsalással elérték, hogy Nagyatádi Szabó egyesítette
mozgalmát a nagybirtokosok ál-kisgazdamozgalmával, a Rubinek-Sokorópátkai Szabó
által vezetett Földműves Párttal. így aztán az első kisgazdamozgalom 1919 őszére elvesztette politikai függetlenségét. 1920 augusztusában a parasztminiszter Nagyatádival

1993. március

57

olyan földreformot nyújtattak be, aminek már nem 6 volt a kidolgozója, hanem a
nagybirtokos érdekeket védő Rubinek Gyula, de az ő nevét ütötték rá a törvényre. A cél
világos volt: olyan nevetséges földreformmal úszták meg a nagybirtokosok az első
világháború paraszti poklát, ami újra biztosította a nagybirtokrendszer sértetlenségét.
Ennek ellenére Nagyatádi személye nem hagyta nyugodni a politikai cselszövőket.
A kreált Esküdt-üggyel még halála előtt politikai hullává tették.
Miközben felvázoltam, hogy az első világháború előtti paraszti politikai dagályt
milyen objektív és szubjektív okok apasztották le, nem feledkezhetek meg arról, hogy
a XIX. század utolsó évtizedeiben zajló mezőgazdasági dekonjunktúrának nemcsak
negatív történeti hatása volt, de olyan új folyamatokat is elindított, aminek hatására a
birtokos paraszti gazdaságok többsége stabilizálódott, és egyben szerkezetileg át is
alakult. Elsősorban a Dunántúlon volt szembeszökő a változás. A XIX. század közepéig
magát töretlenül tartó rideg állattartás belteijesebbé kezdett átalakulni. A magyar mezőgazdaság egész árukészlete a XX. század első éveitől színesedett, jobban tudott
illeszkedni az európai igényekhez. De volt a hosszan elnyúló mezőgazdasági válságnak
egy olyan hatása is, hogy a Dunántúl állattartó körzeteiben és a Duna-Tisza közének
gyümölcstermelő zónájában a parasztság felbomlása lelassult. Sőt, az állattartás modernizációjában lemaradt nagybirtok kénytelen volt a parasztbirtokok tapasztalataira, termelési gyakorlatára építeni. Csak néhány példát: sok nagybirtokon bonyhádi tehenekkel
hoztak létre tejelő tehenészeteket, gazdasági lónak a paraszti eredetű muraközi lovat
kezdték használni, a mangalica tartása az uradalmakban is terjedt. Ezek a fajták a paraszti termelésben alakultak ki. Arról pedig már fölösleges szólni, hogy a parasztgazdaságokban tartották az állatállomány háromnegyed részét. A mezőgazdaság szerkezetének átalakulása azt eredményezte, hogy a magyar mezőgazdasági termelés már az
első világháború előtt integráns része volt az európai gazdasági életnek, ami nem
keveset jelentett a kiélezett versenyben. A szerkezeti átalakulások a két világháború között tovább folytatódtak. Tehát elmondható, hogy a nagybirtokosok földmonopóliuma
mellett az a paraszti kisbirtokrendszer, ami 1848 után ki tudott alakulni, jó irányba vitte
a mezőgazdaságot. A lendületesebb polgári fejlődés elmaradásának okát a nagybirtokrendszerben kell megjelölnöm. De mindez szoros összefüggésbe hozható az 1918-as
polgári forradalom bukásával és az első Kisgazda Pártnak a 20-as évek közepén beállt
válságával.
Hiába alakult újjá a Kisgazda Párt 1930-ban, sőt radikalizálódott a programja,
hiába jött létre a népi írók köré tömörült mozgalom, hiába alakult meg a második
Parasztpárt 1939-ben, politikai eszközökkel nem sikerült megtörni a magyar nagybirtokos osztály gazdasági hatalmát. Bár a kisbirtok modernizált, de ez a modernizáció
erősen korlátozott volt: nem a korszak csúcstechnikáját és élenjáró szakismeretét alkalmazta, hanem csak annyit, amennyit a nagybirtokrendszer és a falusi tőkeszegénység
megengedett, amennyit az elemi iskolát végzett parasztság többségének horizontja
lehetővé tett. A magyar parasztság a XX. század közepéig alig részesült a civilizáció
technikai áldásaiban, kulturális és egészségügyi helyzete siralmas volt. A falvak jelentős
részében nem volt villany, az ivóvizek sokszor szennyezettek voltak, a falusi lakosság
táplálkozása és ruházkodása szerény keretek között maradt, a lakások többsége a falvakban kényelem nélküli, primitív volt. Mindez azért állt elő, mert a nagybirtokrendszer
korlátozta a polgári fejlődést, fékezte a falvakban a technológiai, a kulturális, a szociális és a gazdasági haladást.

tiszatáj

58

A magyar parasztság 1945 és 1989 között
A második világháború pokla ugyanúgy halaszthatatlanná tette hazánkban a
földreformot, mint az első. Amikor 1945-ben bekövetkezett a földosztás, a magyar falvakban oly lendületes fejlődés indult el, amihez foghatót korábban nem lehetett tapasztalni. A háborúból eredő bajokat 1945 után még súlyosbította, hogy a Horthy-rendszer
utolsó kormányai az ország erőforrásait kiszolgáltatták a náci Németországnak, aminek
az lett a következménye, hogy a világtörténelem legnagyobb inflációja nálunk zajlott le
1945-ben és 1946-ban. A földreform gazdaságélénkítő szerepét mi sem bizonyítja jobban, mint hogy a parasztság igen rövid idő alatt olyan élelmiszer-tartalékokat teremtett,
ami lehetővé tette az infláció gyors és sikeres megfékezését. Még élt ugyan a háborús
beszolgáltatási rendszer, és a háború is nagy károkat tett az állatállományban, mégis
1947-re a magyar parasztság rendelkezett azokkal az alapokkal, amivel az állattenyésztés lendületes fejlesztéséhez lehetett volna kezdeni. Megindult a falvak villamosítása, a
mezőgazdaságban elindult a motorizáció. 1946-tól kezdve egy új szövetkezeti kereskedelmi és értékesítő hálózat épült fel, amely sokkal sikeresebb volt, mint a korábban a
nagybirtokosok által létrehozott Hangya. A kisbirtokossá vált mezőgazdaságban sikeresen indult el az ipari és kereskedelmi növények termesztése. Azt lehet mondani, hogy a
nagybirtokrendszer megszüntetése sem zökkenőt, sem megélhetési zavarokat nem okozott a magyar falvakban. Három év alatt bebizonyosodott, hogy Magyarország képes
létezni földbirtokosok nélkül, sőt igazán csak nélkülük élhet a magyar falu jobban. Ez a
helyzet azonban nem maradt tartós.
Az 1945-ös földreform nyomán elindult organikus fejlődést ugyanazon erők
állították meg, mint akik 1919-ben is meghiúsították a földreformot. 1947 őszétől
lépésről lépésre (szalámi-politikával) a kommunisták és a szélsőséges szocialisták a
harmadik magyar köztársaság fiatal demokráciája ellen sorozatos támadásokat intéztek:
népi demokrácia címén a polgári politikai és társadalmi rendet kezdték felszámolni. Az
1947-es parlamenti választásokon kifejezésre juttatott népakaratot semmibe vették, a
nekik akadályt gördítő pártokat kiűzték a magyar parlamentből. 1948 márciusában államosították a 100 főnél több alkalmazottat foglalkoztató üzemeket, 1947 május végén
Nagy Ferencet, az ország törvényes miniszterelnökét emigrációba kényszerítették.
Erőszakosan beolvasztották a Szociáldemokrata Pártot az új kommunista pártba, amit
Magyar Dolgozók Pártjának (MDP-nek) kereszteltek el. Mindezekre az erőszakos változtatásokra az adott lehetőséget, hogy az 1947-es békekötés újra Trianonnal büntette
hazánkat, sőt az a Szovjetunió, amely a két világháború között az 1920-as Párizs
környéki békéket sohasem ismerte el jogosnak, ugyanarra az álláspontra helyezkedett,
mint az önmagukkal azonosuló, békét diktáló Franciaország, Anglia és az USA. A hidegháborút szító sztálini diplomácia Magyarországot úgy tekintette, mint a szovjet
birodalom egyik előretolt nyugati „bástyáját"; megszálló csapatait az országból nem
vonta ki. Magyarország szuverenitása nem állt helyre, országunk a birodalom egy tartománya lett, ahol a kommunista „gauleiter", Rákosi Mátyás volt, aki havonta utazott
Moszkvába, hogy a „vörös bölcstől", Sztálintól átvegye a legfrissebb utasításokat. Az
1948-as év második felét Rákosi Mátyás arra használta, hogy a magyar parasztság politikai és gazdasági ellenállását megtörje: a keresztény és a kisgazda szellemiségű
parasztságot megfélemlítse. Ezt az akcióját 1948. augusztus 20-án Kecskeméten hirdette
meg. A II. és Hl. Internacionálé ideológiai lomtárából elővette a „kautskysta mumust",
amit természetesen „echt leninista patentnek" tüntetett fel, ti. azt, hogy a mezőgazdaság

1993. március

59

tőkés fejlődése során a nagygazdaságok lenyelik a kisgazdaságokat. A paraszti polgárosodással kezdte riogatni az „újgazdákat". Két szempontból is nevetséges és gyerekes
volt ez az érvelés: 1. 1848-tól a parasztság politikai harcai mindig a paraszti polgárosodást célozták meg, 2. a polgárosodás szabad útja éppen csak elkezdődött 1948-ban.
A recept igen régi volt és poros: Magyarországon 1919 márciusában egy, az agrárkérdésben teljesen járatlan szélsőséges szocialista, Hamburger Jenő már megpróbálta a
somogyi falvakat a somogyi pusztákkal összeugrasztani. A hasonlóság kísérteties, mert
1919-ben is a valódi földreformot kellett hatástalanítaniok, és 1948-ban is a már létező
földreform eredményeit akarták megsemmisíteni. A nem is nagyon tőkeerős módos
gazdákat (kulákokat) Rákosi az „újgazdák," ádáz ellenségének állította be. Azt mondanom sem kell, hogy a nagy organizátor Rákosi gyorsan megkreálta az erre a célra
igénybe vehető „osztályharcos" szervezetet, a DÉFOSZ-t. De meg kell állapítani, hogy
a volt uradalmi cselédemberek óriási többségét nem lehetett beugrasztani ebbe az ázsiai
cselszövésbe. Sok faluban persze akadt néhány olyan mélyen elnyomott volt cselédember, aki gyanakodott a vagyonosokra, és be lehetett ugrasztani a hatalomra éhes
politikusok gyerekded játékaiba. (A korabeli DÉFOSZ-hetilap, a Szabad Föld elég hűen
megőrizte ezt a nagyon is tragikus komédiát.) Rákosinak az 1948 augusztusi kecskeméti
akciója különösen, de más politikai akciói is jól mutatják, hogy híjával volt minden államférfiúi erénynek: ahelyett, hogy a földművelési kormányzatot a termelési tapasztalatokkal nem nagyon rendelkező „újgazdák" révbe juttatására ösztönözte volna, kuláklistákat gyártatott, és a jobb módú gazdák termelésének korlátozásával foglalkoztatta a
kormányt, a DÉFOSZ-t és a pártszervezeteket. Rákosit és a vele együttműködőket nem
a falu százados hátramaradottságának felszámolása érdekelte, hanem az, hogy Magyarországból hogyan lehet kis Szovjetuniót csinálni.
Ne gondoljuk, hogy Rákosinak ez volt az első akciója a parasztság ellen. Már
1947 végén kieszeltette az akkori politikai rendőrség (AVO) kommunistának tartott
munkatársaival - akik között előfordultak volt csendőrök, horthysta detektívek és más
ún. jobboldali elemek - az első koncepciós pert a Magyar Közösség ellen, amely azonban a Magyar Parasztszövetség és a Kisgazda Párt ellen irányult. 1948 végén elindította
a Moszkvából dróton rángatott Rákosi a hajszát Mindszenty József és a katolikus egyház ellen. A teljes kommunista diktatúra kiépítéséhez már csak a pártok felszámolása
hiányzott. Ez bizonyos mértékig még a kommunista pártban, az MDP-ben is meglepetéseket idézett elő. Pl. Révai József határozottan érvelt a pártok mellett, igaz azonban, hogy a működésüket ő is egy népfrontban képzelte el. Az utolsó pillanatban Rákosi nyomására a pártokat feloszlatták, és a népfrontot megtették az összes pártonkívüli
pártjává, valójában az MDP kezes bárányává. Rákosi viselkedésének nincs más
magyarázata: a moszkvai „eligazításokon" megkapta az „ukázt" a pártok megszüntetésére. Ezzel a népi demokratikusnak nevezett rendszer valójában visszatért az 1919-es
egypártrendszerhez; a diktatúra teljessé vált. Abból a célból, hogy törvényes mázt adhassanak az antidemokratikus politikai lépések következményeinek, azaz a polgári rend
felszámolásának, 1949-ben mindezt egy összehevenyészett szovjet típusú alkotmányba
rögzítették.
Hiába kötöttük meg 1947-ben a békét, bizonyos mértékig az újsütetű szovjet
rendszer fenntartotta a háborús eredetű beszolgáltatási rendszert. Hiába szenvedtek a
fasiszta tengelyhatalmak megsemmisítő vereséget, a népfrontot mint jellegzetes antifasiszta szervezetet hazánkban továbbra is ápolták. Mindennek nemcsak a szovjet befolyás megőrzése volt a célja, de lélektani szándéka is volt: a magyar népre a bűnös

60

tiszatáj

fasiszta nép bélyegét igyekeztek rásütni. A beszolgáltatás mértéke jóval meghaladta a
háborús beszolgáltatást: az valóságos feudális terményadóvá vált. Mindennek az volt a
célja, hogy hazánk terményfeleslegeit a Szovjetunióba és az ún. népi demokratikus
országokba szállíthassák, másrészt az, hogy a kulákot elüldözhessék a birtokáról. Az
elüldözött vagy kitelepített kulákok földjét a diktatúra állami tartalékföldnek nyilvánította. Hasonlóképpen a gazdálkodni nem képes újgazdák, de a beszolgáltatást elviselni
nem tudó régi gazdák földje is állami tartalékföld lett. Az első ötéves terv bevezetésekor
a kulákok, a svábok üldözését, valamint a beszolgáltatást oly mértékben kiszélesítették,
hogy 1952-re krízis bontakozott ki a mezőgazdaságban. A bevetetlen területek óriásira
nőttek, az állatállomány stagnált, vagy a legtöbb vidéken visszaesett. Minderről az államigazgatásnak pontos adatai voltak. Ekkor a rendszer újabb kalandba kezdett: hozzáfogott a fél megyékre kiterjedő állami gazdaságok megszervezéséhez. Megindult a termelőszövetkezetek erőltetett szervezése is, de ezek nem váltak tényezővé a gazdasági
életben, mert az újgazdákból álló szövetkezetek csak az állami támogatást várták és azt
élték fel.
Az 1952-es aszályos mezőgazdasági év, Sztálin 1953. március elején bekövetkezett halála, a koreai háború, valamint a rendszer teljes nemzetközi elszigetelődése
összeomlással fenyegetett. Ekkor az új szovjet vezetők elhatározták, hogy korrekciót
hajtanak végre a magyar vezető testületekben. Miniszterelnöknek az 1945-ös földreformban tevékenyen részt vevő kommunista Nagy Imrét szemelték ki. A szövetkezetek azért választották ki tudatosan az agrárkérdéssel foglalkozó Nagy Imrét, mert
felismerték, hogy a Rákosi által vezetett diktatúra a legnagyobb baklövéseket az agrárpolitika területén követte el. Nagy Imre 1953-as miniszterelnöksége és kormányprogramja a mezőgazdaság, a falu és a parasztság ügyének rendbetételére összpontosított.
A szűk belső piacot akarta bővíteni, hiszen a külpiacok a hidegháború miatt zárva
maradtak hazánk számára, az ún. szocialista országokba irányuló külkereskedelem pedig
nem volt olyan valóságos piac, ami kedvezett volna a NEP-politikát felújító Nagy Imre
törekvésének.
Nagy Imre programja eleve kudarcra volt ítélve, mivel az egypártrendszer megmaradt, a parasztság ellen elkövetett bűnöket nem tették jóvá, Rákosi pedig, ha csorbultan, de őrizte a diktatúra legfontosabb posztját, a párt első titkári székét. Nagy Imre
politikája ökonomista volt, egész reformelgondolása csak a gazdaság zónáiban mozgott.
Azt hitte, hogy a demokrácia hangoztatásával és a népffontpolitika bizonyos megújításával célt ér. A személyes hatalmat félig elveszített Rákosi lesben állva figyelte,
hogy a nagy csinnadrattával beharangozott program mikor erőtlenedik el annyira, hogy
előbújhasson és bebizonyíthassa a szovjet vezetőknek: nélküle nem létezik „szocialista
Magyarország".
1955 elejére Nagy Imre programja összeomlott. Azt azonban meg kell jegyezni,
hogy nem múlt el hatástalanul a magyar mezőgazdaságban. Az állatállomány hanyatlása
megállt, javult a belső piac áruellátása, és mindaz megjelent az iparban és a mezőgazdaságban, ami később lehetővé tette a Kádár-rezsim hosszú utóéletét. A Nagy Imre
nevével jelzett programnak volt olyan közvetett hatása is, hogy az 1956-os szovjetellenes társadalmi és hatalmi krízis idején a falu viszonylagos nyugalomban volt. Ennek
viszont olyan kedvező hatása volt a magyar történelemre, hogy 1956 után nem keletkezett élelmezési válság és pénzügyi krízis, az inflációs hisztéria csak az iparcikkek
felvásárlására irányult, ami még jótékonyan is hatott a belső piacra.

1993. március

61

Az 1956-os magyar krízis szovjet megoldása megerősítette az ország függő,
gyarmati helyzetét. Az országban jelen levő szovjet katonai erő megnövelésével a
szovjet vezetés kompenzálni akarta a diktatúra meggyengült belföldi pozícióit. Ekkor
egy érdekes helyzet állt elő: a nagyon ingatag MSZMP liberalizálási kísérletekhez
fogott, hogy uralmát tartani tudja, és gátat tudjon emelni az intervenciós csapatokkal
szembeni újólagos magyar lázadásnak. A szovjet típusú belpolitikai rendszer legkirívóbb kinövéseit nyesegetni kezdték. A Nagy Imre kormánya által eltörölt beszolgáltatási rendszert ők is eltörölték. Végleg lemondtak a kulákság likvidálásáról. Elismerték a
koncepciós perek törvénytelenségét, különösen akkor, ha az volt kommunistákra vonatkozott. Nagy Imre 1953-as programját nemcsak politikai innovációs tehetségtelenségük
miatt másolták, de azért is, mert az 1957-es évet azzal töltötték el, hogy valamilyen
kompromisszum árán a nemzet akaratát kifejező Nagy Imrét csöndes behódolásra nyerjék meg. Keresték a paraszti származású értelmiséggel a békés együttműködést. Az
erőszakos politikai botorságokat igyekeztek elkerülni. Mindez együttesen azt a célt
szolgálta, hogy az 1956-ban antidiktatórikus programmal fellépett városi és munkástömegeket politikailag elszigeteljék. A falu irányába pedig azt a látszatot igyekeztek
kelteni, hogy ők most jutalmazzák az 1956-os falusi politikai nyugalmat.
Az erős szovjet katonai jelenlét, az 1956 után kialakult amorf politikai helyzet, az
óriási nemzetközi nyomás a kormányra nem engedte meg a szovjet vezetésnek, hogy ez
a felemás helyzet sokáig így maradjon. Az első jele annak, hogy a szovjet vezetés
megelégelte ezt a helyzetet, az volt, hogy 1958-ban kivégeztette Nagy Imrét és kiíratta a
diktatúra jegyében lefolytatott 1958-as választásokat. Az MSZMP legfelsőbb köreihez
tartozó néhány exponensükkel az 1956-os ún. vétkeseknek sorozatos amnesztiát adtak,
majd 1963-ra igyekeztek lezárni az 1956-os ügyeket; mindenképpen felejtetni akarták a
szovjetellenes 1956-ot. Mindennek nincs árulkodóbb jele, mint Kádár János ekkori
együgyű beszédeinek a sora.
A 60-as évtizedben az MSZMP által vezetett liberalizált szovjet rendszer hozzáfogott az egyik legnagyobb politikai szemfényvesztéshez: a szovjet szocializmus jobb
rendszer, mint a kapitalizmus. A Kádár-rezsim kétfrontos politikája azt szuggerálta: aki
nem lázad, az gyarapodhat. Míg a Rákosi-rezsim mindent túlpolitizált, Kádár és hívei nagy meglepetésre - annak örültek, ha az ifjúság nem politizált. De hát ez érthető is
volt; 1956 mindenekelőtt a városi fiatalok lázadása volt. Ezzel szemben a kisszámú
renitenskedőt - legyenek akár MSZMP-tagok - féktelen terrorral üldözte. Bár a politikai rendőrség sokkal finomabban dolgozott, mint AVH-s korában, besúgóin és
ügynökein keresztül arra törekedett, hogy az ellenzék a börtönök falain kívül is megbélyegzett legyen. A sajtót és általában az értelmiséget szigorú ellenőrzés alatt tartották;
bennük a „nyugati fellazítás" hordozóit látták. Azt akarták elhitetni, hogy a kétfrontos
politika megnyerte a lakosság többségét: aki nem lázad, az a népfrontos egységben a
Kádár-rezsim virtuális támogatója. Kádár és a sorozatosan következő bábkormányok azt
célozták meg, hogy az erős szovjet katonai jelenlét mellett egy Közép-Európában a
maga lábán is megálló és elfogadható szovjet rendszert építsenek ki. Törekvéseikben
támaszkodtak a belpolitikában azokra a Rákosi-rezsimtől örökölt „káderekre", akik az
államszervezetben, az intézményekben, a gyárakban, mezőgazdasági üzemekben a
rendszer zászlóvivői voltak. Soraik között nemcsak szerény tudású és képességű
munkások, falusi, munkát kerülő személyek voltak nagy számban, de időről időre
feltűntek értelmiségiek is, akik az életlehetőségek minimumáért kiszolgálták az ázsiai
szellemű diktatúrát. Már-már úgy látszott, hogy a 60-as évek új „mechanikusainak" az

62

tiszatáj

ölébe hull az egész ország. (Még Lukács György is behódolt...!) Ők maguk abban a
hitben ringatták magukat, hogy uralmuk örökös lesz. Csak a magyar falu fölötti uralmuk nem tudott még teljessé válni.
1959-ben a rezsim szakított az 1957-es (Nagy Imre-ízű) agrártéziseivel. Követendő cél a mezőgazdaság kollektivizálása lett. Először azt tervezték, hogy 4-5 év alatt
terelik'be a tsz-be a még megmaradt szabad parasztgazdaságokat. De a Rákosi-rezsimtől
örökölt „szervezők" a tervezett akciót „túlteljesítették": két év alatt (három télen)
beterelték a még szabad parasztságot a tsz-karámba. A 60-as évtized végére ezeknek a
parasztoknak a földjével, a Rákosi-rezsimtől örökölt „állami tartalékföldekkel", a községi, a legeltetési társulati, a közbirtokossági és az egyházi földekkel és vagyonnal létrehozták a kolhoz típusú kollektív földtulajdont. Ezt a tulajdont „szentté" nyilvánították:
földet a paraszt csak bevihetett, kilépni csak koldusszegényen lehetett, vagy egy tszkoszorűval némán eltávozni a temetőbe, a hátramaradt örökösöknek semmi sem járt az
ősök vagyonából. A 60-as évtizedben a tsz-ek túlnyomó többségében sem a korábbi
egyéni paraszti jövedelmet, sem az iparban megkereshető jövedelmet nem tudták biztosítani. A falusi lakosság meg akart élni, ezért a fiatalabbja vagy ingázó lett a falu és a
városi munkahely között, vagy egyenesen elvándorolt. A tömeget ahhoz a beteges
magyar urbanizációhoz, amely a XX. század második felében lejátszódott, elsősorban a
tsz-ek elől menekülő falusi lakosság adta. A fogyó falusi munkaerő kedvező folyamatot
indított el a mezőgazdaságban: megindult a nehéz és gépesíthető munkafolyamatok
motorizációja és mechanizációja. Keletről, majd Nyugatról gépeket importált az állam.
A nem organikusan bekövetkezett gépesítés ugyan csökkentette a nehéz munka terhét a
mezőgazdaságban, de ugyanakkor fölvetette azok hatékony működtetésének nehéz
üzemi kérdését. Különösen a Dunántúl kis határú falvaiban már nem lehetett hatékonyan kihasználni a nagy kapacitású gépeket. Ekkor kezdtek hozzá a több falu határát
átszelő tsz-ek átszervezéséhez. Ezek voltak azok a lépések, amelyek teljesen elidegenítették a parasztot a mezőgazdaságtól. A paraszt a gazdálkodást már nem tudta
átlátni, az új módszerek nem organikusan épültek be az üzemvitelbe, hanem zivatarként
szakadtak rá a magyar parasztságra. A paraszt korábbi tapasztalata, helyismerete a
nullára értékelődött le. A korábbi birtokos parasztot ez a helyzet lezüllesztette a
mezőgazdasági munkás nívójára, csak a közvetlen utasítás végrehajtói szerepe maradt
meg a korábbi munka öröméből. Az egyesült termelőszövetkezetek új vezetői
tömegesen a 70-es évtized közepén léptek a régi paraszti származású tsz-elnökök
helyére. Ők már rendszerint nem voltak helyiek, hasonlóképpen az agronómusok sem.
A régi helyi termelési tradíciót ezek már nem tudták folytatni. A vetésforgó kiszürkült,
az állatállomány - gazdaságtalan tartás címén - eltűnt a gazdaságokból. Az istállótrágyát felváltották a kémiai szerek; a földek kémhatása lassan savas lett, termékenységük is lassan romlani kezdett. Számos gazdaságban az utolsó évtizedben a termésátlagok esni kezdtek, a műtrágya árának növekedésével pedig egyenesen hanyatlani.
Ha leltárt akarunk készíteni a termelőszövetkezetek három évtizedéről, akkor azt
látjuk, hogy a magyar mezőgazdaság büszkesége, az állatállomány majdnem kipusztult
ebből a gazdaságból. A második világháború előtti állománynak ma csak az egyharmada
van meg. Ez is nagyrészt az ún. háztáji és az állami gazdaságokban. A lóállomány
majdnem kipusztult. Az egyéni gazdák tsz-be vitt, majd fokozatosan kihizlalt szarvasmarha-állománya Európa marhahúspiacán nyomtalanul eltűnt. Ahogy-öregedett a régi
paraszti tagság, úgy ürültek ki a tsz-istállók. Megjelent ugyan a külterjes juhászat, főleg
a még használható legelők és rétek hasznosítására, de a 80-as évekre ez az ágazat is

1993. március

63

hanyatlani kezdett. A 80-as évtizedben ugyan a sertésállomány még magasabb volt,
mint korábban, de napjainkban ennek a fejlődése is megfordult. A 80-as évtized közepére a tsz-ek krízise teljessé vált. Az ország búza- és kukoricatermesztése egészségtelenül felduzzadt. Ezzel a magyar mezőgazdaság értékesítési pozíciói a nemzetközi
piacokon - a második világháború előtti állapotokhoz képest - mérhetetlenül megromlottak. Elszegényedett mezőgazdaságunknak napjainkban azokkal az országokkal kell
megmérkőzni a piacokon, akik óriási termőterületekkel és sokkal ritkább népességgel
vannak megáldva, mint mi. A magyar mezőgazdaságnak a növénytermesztés és az állattenyésztés közötti egészséges arányai ezelőtt 100 évvel kezdtek kialakulni, és hosszú
időn keresztül biztosították az európai piacokon a talponmaradást. A diktatúra mezőgazdasági politikája ezeknek az arányoknak a felbomlására nem figyelt, a parasztságtól
elszakadt termelőszövetkezeti vezetők többsége pedig évről évre a talponmaradással
foglalkozott. Mindennek ma az a következménye, hogy a falvak határa ma már nem
képes eltartani az ott lakó népességet. Igaz, hogy az 1945 előtti nagybirtok is jóval
kisebb népességet volt képes eltartani, mint a kisgazdaságok, mégis a tsz-ekben újraéledő nagybirtokrendszer még kevesebb népességet tartott el, mint az egykori uradalmak. A tsz-ek megszervezése után felcseperedő paraszti nemzedék már nem is gondol arra, hogy a megélhetését, a jövőjét a mezőgazdaságban keresse. A paraszti szülők
gyermekeiket - felhasználva az ingyenes tanulás lehetőségeit - közép- és ipari iskolákba
küldték, miután sem a mezőgazdaságnak, sem a falusi életnek nincsenek biztató
kilátásai. A falvak rendkívül elöregedtek.
A falvak bajai azonban nemcsak a mezőgazdaság bajai miatt nőttek meg, de az átgondolatlan államigazgatási intézkedések miatt is. A Német Szövetségi Köztársaságban
a 60-as évek végén, a 70-es évek elején egy közigazgatási reformot hajtottak végre. Ennek a lényege az volt, hogy 5 ezer lélek alatti helységnek nem adtak autonómiát. Célja
az volt, hogy a települések működtetése gazdaságosabb legyen. Ez néhány tudálékos,
űn. államigazgatási szakember fejében szöget ütött, és lelkesen ajánlották a kormánynak
a tsz-ek „összevonásával" párhuzamosan végrehajtani a tanácsok összevonását is. Csak
egyről feledkeztek meg: a magyar vidéki településekről, amelyek nem vethetők össze a
nyugati német településekkel. Mindennek olyan következményei lettek, amelynek
hatását csak napjainkban tudjuk felmérni. Ugyan az 1990. évi LXV. törvény elindította
a falvak szétválasztását, de az okozott károk kijavítása csak évtizedes munka eredménye
lehet. Ennek az ún. közigazgatási reformnak azonban még annyi haszna sem lett, mint
az egész tsz-mozgalomnak. A városoktól távoli falvakban megállt a fejlődés.
A falvakból elüldözött keresőképes lakosság a városokban csak az ipari ranglétra
alsó fokaira jutott el. Nagyobb városi karriert csak az egykori falusi iparosok csináltak,
akik természetesen ugyanúgy a vándorbotot voltak kénytelenek venni, mint a fiatalabb
parasztnemzedék, amikor a tsz-eket megszervezték. A faluról beköltözött népességnek
nem voltak ipari tradíciói, nehezen szoktak az ipari munka üteméhez. így aztán ez a
paraszti eredetű új ipari népesség a városokban a legrosszabbul fizetett csoport lett.
Egyéni életének sok megoldatlan kérdése miatt ez a csoport, ez a réteg valamilyen
módon azonos életnívót akart elérni, mint az őshonos városiak. A városokban előretekinteni nemigen tudtak, hát visszatekintettek a volt lakhelyükre. A mezőgazdasági
termeléstől sohasem tudtak teljesen elszakadni. A városi alacsony bért úgy pótolták,
hogy második műszakot vállaltak a mezőgazdaságban. A falun maradt szülők, rokonok
ún. háztáji gazdaságába „segítettek be". A mezőgazdaság olyan ágazataiban termeltek,
ahol a nagybirtokrendszerű tsz-ek mozdulni sem voltak képesek, ahol a tőke körforgása

64

tiszatáj

viszonylag gyorsabb volt, ahol nem is kellett nagy tőkét beruházni. így lett általános a
fóliás kertészet, a szőlő- és gyümölcskertészet, a nagyban, vásárolt takarmánnyal űzött
sertéshizlalás, korábban a baromfitartás és itt-ott a gyógynövénytermesztés stb.
A 70-es és 80-as évtized magyar mezőgazdaságára az volt a jellemző, hogy egy
viszonylag sűrűn lakott országban egy praeri-mezőgazdaságot alakítottak ki, amely még
az ökológiai viszonyhoz sem alkalmazkodott. Míg a második világháború előtt az állattenyésztésben megtermelt áruk úgy jelentek meg, mint halmozott értékek, a 80-as évek
mezőgazdasága nagyrészt nyersterményekben próbálta realizálni az új értékeket. A csak
növénytermesztésre alapozott üzem számos hátránnyal rendelkezik. Jobban ki van téve
az időjárás szeszélyeinek, a gazdasági recessziónak. A magyar állattenyésztés tönkremenetele kikapcsolta a mezőgazdaság vérkeringéséből a réteket, a legelőket, visszaszorult a
szántóföldi takarmány termesztés, ami nagyon is csökkentette a mezőgazdaságból megszerezhető jövedelmek tömegét. A praeri-gazdaságokra jellemző viszonyok alakultak ki
hazánk mezőgazdaságában: csak a legjobb földeket vették művelésbe. A mezőgazdaságra úgy tekintettek, mint élelmiszer-gazdaságra, holott jelentős nyersanyag- és energiatermelő ágazat is. Az erdők állapota az évtizedek során fokozatosan romlott meg. Az
elöregedő faluban már nemigen volt, aki kitermelte volna a tűzifát, és azoknak az iparosoknak a száma is megfogyatkozott, akiknek a munkája igényelte a faanyagot. A vízimalmokat még 1946-48-ban, a diktatúra korai szakaszában tönkretették, a falvak villamosítása elterelte a figyelmet a helyi energiaforrásokról. A napenergia hagyományos
felhasználása is igen visszaszorult.
A magyar falu jelenlegi sok-sok problémája mégsem ágazati, technológiai,
közgazdasági probléma, hanem társadalmi kérdés. A falu sejtjeit jelentő családokban
már nem a mezőgazdasági munka a közös összetartó erő, hanem a mindenáron és
bárhonnan kitermelhető jövedelem. Mindez azért következett be drámai gyorsasággal,
mert a parasztcsaládokat megfosztották természetes létalapjuktól, a földtől és a családjuk erejéhez igazodó termelőeszközöktől. A parasztság felbomlása az elmúlt 40 évben
oly mértékű volt, ami kitörölhetetlen nyomokat hagyott hátra; ha mindezzel a mai politikusok nem számolnak, ámokfutóvá válnak. Ma sértetlen parasztcsalád alig létezik;
egy-egy tag a családokból még a mezőgazdaságban dolgozik, de a többi már nem.
A falvak többsége már nem képes önmagát élelmiszerrel ellátni. A paraszti életmód a
fiatalok előtt nem vonzó, a falu pedig számukra elfogadhatatlan, utálatos település. Ha
ehhez még a kulturális tunyaság is társul, akkor a falvak jövője már teljesen bizonytalan.
A falusi ifjúság mezőgazdasági munkára nevelésében az organikus rend szintén
megszakadt. A mezőgazdasági munkafolyamatok idegenek maradtak számára. Az a minimális biológiai ismeret, amely a parasztembernek mindig jellemzője volt, ma ott tart a
falusi ifjúság körében, hogy a gabonaneműeket sem tudja megkülönböztetni, a rovarok
sokféleségét egyszerűen bogaraknak nevezi, állattenyésztési ismeretei nincsenek, meteorológiai és egyéb tapasztalatai olyan szegényesek, hogy az idősebb nemzedék csak
ámul-bámul a falusi ifjúság hiányos ismeretvilága fölött. De mindez nagyon is természetes, hiszen a tsz-ek a magyar falvakba anorganikusan épültek be. A parasztság korábban a helyi kiskultúrákban élt, ahol a naptár, a szokásrend és a tapasztalatok határozták
meg a termelést és a fogyasztást. Ezt a régi rendet a tsz-ek úgy zavarták meg, hogy
maguk alatt vágták a fát, amikor a falusi népességet elidegenítették ^mezőgazdaságtól.
Még a mezőgazdasági szakiskolákban tanult ismeret is - sajnos - kevésnek bizonyul az
organikus falusi élet kiépítéséhez. A XX. század végén Magyarországon ez az egyik

1993. március

65

legnehezebben kezelhető kérdés, ami fölött el kell gondolkoznia mindazoknak, akik
aggódnak és felelősséget éreznek a magyar falvakért, a magyar mezőgazdaságért és a
megfogyatkozott magyar parasztságért.
Bár az eddig előadottakból az világlik ki, hogy az elmúlt 45 év falusi történetének
minden bajáért a kommunista agrárpolitika hibáztatható, a leírtakkal egyet nem értők,
az ellenkezők mindezt igen könnyen megsemmisíthetik, ha azt állítják: akkor a Kádárrezsim miért ért meg 1956 után még 33 évet? Miért egyezett ki a parasztság a megreformált szovjet rendszerrel? Sőt nem annyira rossz a magyar mezőgazdaság: vannak
jól működő tsz-ek is, és itt-ott akad egy jövedelmező állami gazdaság!
A problematika eme oldalát - annak ellenére, hogy semmivel sem akarom könynyíteni a lezárult Kádár-rezsim történelmi terhét - a legjobban arról az oldalról lehet
megközelíteni, amit tömören így lehet megkérdezni: miért nyugodott bele a parasztság a
tsz-ek megszervezésébe?
A magyar mezőgazdaság 1848-tól vár a radikális változtatásokra. Ennek első jelei csak 1945 után sej lettek fel. Agrártörténeti szemszögből az a legfontosabb, hogy
1945-ig a magyar mezőgazdaság technológiáját a kézi munka és az állati vontatás
határozták meg. A parasztság életének megváltoztatása nemcsak a nagybirtokrendszer
felszámolását igényelte, de a kegyetlenül kemény paraszti munka megváltoztatását is.
A motorizáció a magyar mezőgazdaságban 1945-ben még gyermekcipőben járt. A kisgépesítés csak az állati vonóerő korlátozott körében ment végbe. Annak ellenére, hogy
Magyarországon korábban fejlett mezőgazdasági gépgyártás volt, a mezőgazdasági gépgyárak 1948 körül nem tudtak olyan gépválasztékkal a piacon megjelenni, ami Nyugaton organikus fejlődést hozott az elmúlt 45 évben a mezőgazdaság technológiájában.
Időközben ugyanis ezeket a gyárakat államosították, és ott nem olyan üzletpolitika
érvényesült, amely a parasztságot szolgálta volna. De hát sem Rákosit, sem Kádárt, sem
azt a kommunista generációt, akik őket követték, sohasem izgatta a parasztság helyzeténekjavítása. (Ebből a szemszögből és ebben a csapatban Nagy Imre, Donáth Ferenc
és Fehér Lajos csak fehér hollók voltak.) Amikor a 60-as évtizedben megindították a
nehéz mezőgazdasági munkafolyamatok komplex gépesítését, mindez nem is a parasztság iránti érzésekből táplálkozott, hanem abból a kényszerből, hogy a falusi lakosság
jelentős tömegei elmenekültek a városokba, és máshová a tsz-ek elől. Az űj tsz-eknek
megfogyatkozott falusi népességgel kellett a mezőgazdasági termelést fenntartani. Ez
volt a hatalom aspektusa. Más volt azonban a parasztságé. Csak néhány példát: egy kat.
hold lóval történő felszántásához a parasztembernek 27 km-t kellett gyalogolnia, a mai
traktoros ül a légkondicionált fülkében. Vagy: a kézi aratás és a gépi cséplés egy egész
munkacsapatot (kb. 22 főt) kíván, a gabonakombájn mindössze egy embert. Az aratás
szállítással és magvak szárításával együtt egy 5 fős csapattal sokkal könnyebben
elvégezhető, mint az 50-es években. A példák sorolhatók, de nem is ez a fontos, hanem
az, hogy a magyar parasztság a 100 éve óhajtott könnyebb mezőgazdasági munkát a
kommunisták közvetítésével ismerte meg. Az a látszat keletkezett, mintha a diktatúra
barátja lett volna a parasztságnak. De termelési oldalról is megközelíthető mindez. 1945
után a termelési átlagok nemigen mozdultak el. Az időközben bekövetkezett tudományos és a technológiai haladás a mezőgazdasági termelésben szintén a kommunisták
malmára hajtotta a vizet. Mindez a parasztság haragját tompította.
A parasztság csendes beletörődését a tsz-ekbe az is elősegítette, hogy a 60-as
évtizedben kínkeservesen megteremtették a tsz-tagok nyugdíjaztatását. Az akció falun
kedvező visszhangot váltott ki. Idézzük csak fel, mi is történt az idős parasztemberekkel

66

tiszatáj

a 60-as évtizedben? A Kádár-rezsim nagyon sok paraszti származású értelmiségit
helyezett el vezető posztra, sőt még a parlamentbe is bejutottak. Ezek a tsz-ekben dolgozó szüleik javára kiharcolták a nyugdíjat. A magyar falvakban a tsz-ek előtt sohasem
volt veszélyben az öregek megélhetése. A totális szovjetizálás a 60-as években kemény
ellenállásba ütközött, és tudomásul kellett venniök, hogy nem lehet a földeket úgy
elvenni, hogy az öregekről senki sem gondoskodik! Bár a városokban ekkor még a diktatúrának igen vékonyka bázisa volt, és ott volt a levegőben a városok 1956-os lázadása. Kádár és elvtársai pedig attól, hogy a városi lázadók összetalálkoznak a falusi
lázadókkal, úgy féltek, mint a kígyómarástól. A hatalomsóvár diktatúra a kényszerű
meghátrálást igyekezett a maga javára kamatoztatni: propagandájában megjelent, hogy a
magyar szociális ellátás Európa egyik legjobb szociális ellátása. Persze mindezt az akkori paraszti nyugdíjak nevetségesen alacsony színvonala (360 Ft) jól cáfolta. A falvakban az öregek nemegyszer nélkülöztek. E sorok írója 1966-ban talált olyan munkaképes
parasztcsaládot az egyik ún. külterületi településen, akik teán és pirított kenyéren
teleltek ki. Ez a generáció már legalább egy évtizede nincs az élők között. A magyar
értelmiségnek - sajnos - nem akadt egyetlen olyan igaz szociográfusa vagy írója, aki
képes lett volna ezt (akár csak íróasztalának) rögzíteni.
A kádári vezetés sztálinista magja közel egy évtizeden keresztül akadályozta az
ún. háztáji gazdaságoknak adandó nagyobb termelési szabadságot. Aki csak egyszer veszi a fáradságot, és átlapozza a korabeli vidéki napilapokat vagy akár a Szabad Földet,
ahol élt Fehér Lajos szelleme, az világosan látja, hogy a parasztság milyen keményen
küzdött az életlehetőségek összeszűkülése ellen. Elég volt mindössze annyi a magyar
parasztságnak, hogy a tanácsokon eltűrték a háztáji gazdaságot. De a diktatúra itt is
kényszerhelyzetben volt: a szarvasmarha-állományt nem lehetett gyarapítani a tsz-ekben, a dolgozó tsz-tagságot csak úgy lehetett megtartani, hogy az egyhektáros háztájit a
kreált „zártkertekben" kiadta. Ennek a küzdelemnek óriási történelmi jelentősége van,
ugyanis ez a háztáji kapitalizmus éltette a reformkommunizmust, és hozta Magyarországot abba a döntő helyzetbe, hogy 1989-ben az európai változások első számú gerjesztője lehetett. Tömören összefoglalva: mindez az 1956-os városi lázadásnak, a 60-as
évektől bekövetkezett falusi ellenállásnak az eredménye. Természetesen ezt nem adták
ingyen. A falvak szétzüllöttek, a városok szegények maradtak. Mint ahogy annak idején
a tatárdúlás feltartóztatása és a török invázió elfogadása sem volt ingyenes: a magyarság
az európaiságért és Európáért immáron harmadszor fizetett méregdrága árat.
Ma a magyar falvak egyik neuralgikus társadalmi kérdése a cigánykérdés. Az
erdő- és faluszéleken élő cigányság 1950 után tömegesen költözött a falvakba.
Az 50-es évektől kezdve a magyar falvakban sok ház üresedett meg, ami a korábbi
paraszti egykézésre és a tsz-falurombolásra vezethető vissza. A megüresedett lakóházakat cigánycsaládok szállták meg valami hasonló módon, mint ahogy a népvándorlási
népek betelepültek Galliában a római villákba. Sok helyen a szilárd falú épületeket
a cigányok egy része azért nem tudja rendeltetésszerűen használni, mert a putrihoz, a
kunyhóhoz szokott. Mindez a városoktól távol eső falvakban volt nagyon szembeszökő,
és ott járult hozzá a pusztuláshoz különösen. (Somogy és Baranya megyékben ennek
tömeges példái léteznek!) A kötelező oktatás révén ugyan a fiatalabb cigánynemzedék
megismeri az írásbeliséget, de ez mégsem könnyíti meg a beilleszkedésüket a falvak
általános rendjébe. Az óriási civilizációs különbségek miatt igen nehezen illeszkednek

1993. március

67

be a munkaszervezetekbe; hátrányos helyzetben vannak a falvakban. Mindez és más
okok miatt olyan falusi ellentétek alakulnak ki, ami nem engedhető meg normális
társadalmi együttélésben.
A falvak szétzilálását az is nagyban elősegítette, hogy a falusi értelmiség talaját
vesztette a bomló falvakban. Az 1945-öt megelőző időkben a falusi papok, tanítók, orvosok és agronómusok képesek voltak a parasztság feltörekvő rétegeiből tanítványokat,
támogatókat és útitársakat kinevelni. Ez a diktatúra időszakában megszakadt. Fő oka az
volt, hogy a parasztság már nem a saját falujában kereste a megélhetését. Az a jótékony
szerep, amit az értelmiség betöltött, a 60-as években megszakadt a falvakban. A falusi
értelmiség szolgáltató lett: társadalmi szolgálatát már nemigen igényelték. Az orvos
csak gyógyított, de rossz szemmel nézték, ha a népegészségügyért szót emelt, a pap
csak prédikálhatott, és csak lopva nevelhette az ifjúságot és a családokat az európai
kultúra alapjait adó keresztény lelki életre. A diktatúra a falusi értelmiséget a párttitkárral, a tanácselnökkel és a tsz-elnökkel akarta pótolni. A pótlás sikertelensége a maga
teljességében az 1990-es önkormányzati választások alkalmával derült ki. A falvak
vezetése az értelmiség bevonásával jelentősen megújult, és még ma is megújulás alatt
áll. A legszégyenteljesebb szerepet az agronómusokkal és a nevelőkkel játszatták el. Az
agronómus a tervgazdálkodás alaktalan figurájává vált. Nem ügyelhetett a környezetre,
a biológiai értékekre, mert bizony az élesen ütközött a pártállam érdekeivel. Az agronómusok nagy szerencsétlensége volt az is, hogy nem ismerték azt a vidéket, ahol
dolgoztak. A tradíciók fölött átsiklottak, kezdeményezéseik iskolaszagúak voltak. A parasztság oktatása, gazdává nevelése már teljesen reménytelen ügynek látszott. A falusi
tanítók és tanárok szintén végigjárták a diktatúra kálváriáját. (Ennek szépirodalmi
visszatükröztetése a legnagyobb eretnekségnek számított, gondoljunk csak Raffai Saroltára.) Bomlott a falu, de bomlott a falusi értelmiség is. Iszákos tanító, orvos,
agronómus egyaránt előfordult, és már közel sem keltett oly nagy botrányt, mint 1945
előtt. Még a paraszti szokások és etika évszázados rendje is eróziónak volt kitéve,
miután nem a kemény munka és a szakértelem számított az elérhető jövedelem
megszerzésében, hanem a párt és a tanács irányába mutatott engedékenység. Gyakran a
falu értéktelen elemei kerültek a tanácsba, a népfrontba és a szövetkezetekbe. A régi
értékrend helyére a törtetés, az irigység, a nagyszájúság és az elhihető hazugságok kieszelése lépett. A falu moráljának összeomlása és az értelmiség bomlása ugyanannak a
jelenségnek volt különböző oldala.
A történelem véletlenjének kell tartani, hogy a falu válsága, az egész belpolitikai
válság szerencsés nemzetközi politikai csillagzat alatt találkozott össze. A Kádár-rezsim
kártyavárként omlott össze. Megismétlődni látszott az 1956-os hatalmi válság, mégsem
ismételte meg magát a történelem, mert belpolitikailag alapos volt az előkészület a diktatúra eltakarítására, másrészt a diktatúra külső gerjesztője, a volt Szovjetunió maga is
mély válságát élte és éli ma is. Európa és a világ pedig nagyon is szabadulni akart a
polgári szabadságot és a népek szabadságát is kiszámíthatatlanul fenyegető „vörös
rémtől", a Szovjetuniótól. Ezeknek a véletlenszerű együttléte hozta meg a magyar nép,
a magyar parasztság számára 1989 októberét, amikor már minden kétséget kizáróan
eldőlt, hogy a diktatúra bukása visszafordíthatatlan. A parasztság és a falu gondja azonban még sokáig közös gondunk lesz.

68

VEKERDÍ

tiszatáj

LÁSZLÓ

Bajból is megárt a sok
HOZZÁSZÓLÁS KIRÁLY ISTVÁN CIKKÉHEZ
....a politikának igazában csak egyetlen nagy
problémája van: az állam elhatárolása az
egyéntől és az egyénekből álló társadalomtól."
(Szekfű Gyula: Forradalom után.
Cserépfalvi, 1947. p. 35.)

Mintha változóban lenne valahogy a rendszerváltozást elemző írások hangja és
időskálája. Ez ideig elsősorban a jelen folyamataira fordult a figyelem, és az elemzések
hangját többnyire az értékelés (tehát végső soron a „Mi a teendő?") szubjektív logikája
(és sajnos etikája) határozta meg. Még akkor is, ha az elemzés a tudományos
(szociológiai, pszichológiai, politológiai, közgazdasági, hungarológiai, irodalomelméleti, hermeneutikai stb.) „objektivitás" szférájában látszott - akár mégoly kritikusan is —
mozogni. Ma ellenben meg-megjelennek már a jelenidő magyarázatát a történelem
„hosszú idejében" kereső értelmezések, s ezzel együtt a múlt szakemberei, a történészek
mint történészek. Azért kell ezt hangsúlyozni, mert az eddigi elemzők tömegében is
bőven akadtak történészek (már csak a politikába való tömeges bevonulásuk miatt is),
ám az ő megnyilatkozásaikat nem (vagy nem elsősorban) a szakmájuk logikája határozta
meg, hanem régebbi vagy újabb ideológiai értékrendjük, éppenséggel „pártpolitikai
axiológiájuk". A történész logikáját ellenben a források határozzák meg, helyesebben
tán azok a módszerek, ahogyan a forrásaival bánnia kell vagy bánni tud. A történész tetszik vagy se, akaija vagy se - a források lovagja, vazallusa vagy akár rabja, mégha
olykor sikerül is tán felébresztenie egy-egy forrást Csipkerózsika-álmából. Az ilyen
szerencsés lovag - ha van esze - ennyivel boldogan beéri, és békében regnál a maga
megküzdött kis történész-királyságában. De hagyjuk a metaforákat: a történész a források végtelen száma, szükségképpeni hiányosságuk és bajosan bánthatóságuk miatt meg
kell elégedjék a maga nehezen meghódított részleges igazságaival, amelyek méghozzá
állandó korrekcióra szorulnak. Ha a történész ezeket az állandóan kiigazításra szoruló
részigazságokat általános érvényűnek tekinti - nos, akkor Oswald Spengler lesz belőle,
jobbik esetben Arnold Toybee, Sommerwell rövidítésében. (Rosszabbik esetben Molnár
Erik.) Az ilyen globalizált részigazságok azután elébb-utóbb ideológiák áldozatául esnek. De már azzal is épp elég kárt okozhat a történész, ha a maga szakmai tisztességgel
előadott részigazságairól nem mondja el nyíltan, hogy ezek csupán egy kisebb-nagyobb
szektorát mutatják meg a valóságnak. A globalizált részigazságok ugyanis óhatatlanul
féligazságokká válnak, a történész pedig a források lovagjából - akaija vagy se, tudja-e
vagy se - a politika kiszolgálójává. A maga szakmai kompetenciáját és korlátait ismerő
történész azonban olykor segítheti is az eligazodást a jelenidő áttekinthetetlen
káoszában. Múlt és jelen megoldásai között természetesen csak dilettáns vagy demagóg

1993. március

69

kereshet analógiákat, de mivel a „Múlt" csak absztrakció, és nekünk mindig a „múlik"
jelenik meg „Jelen" formájában, a folyamat ismerete tán csakugyan segíthet az eligazodásban.
Ezt a feladatot tűzi ki Király István a magyar falusi létforma mély válságát elemző
tanulmányában. Elemzésével aligha lehet vitatkozni, legalábbis jelen recenzens nem
tud. De bár úgyszólván minden mondatával egyetért, történelemértelmezésként félrevezetőnek érzi.
A tanulmány ugyanis nem annyira agrártörténeti, mint inkább agráipolitikatörténeti elemzés, és ezt sehol világosan meg nem mondja. így helytálló részigazságai
könnyen féligazságokká válhatnak, azt a látszatot keltve, hogy az egész mezei életen, az
egész falusi világban a maga „egyetlen nagy problémáját" a mi tájainkon soha nem ismerő politika uralkodott. Ez pedig - szerencsénkre - nem igaz. A politika, néhány
nagyon keserves esztendőtől eltekintve, sohasem tudta teljesen megakadályozni, hogy
az egyén és az egyénekből álló társadalom több-kevesebb sikerrel meghatározhassa
kisebb-nagyobb körű autonómiáját, hogy legalább valamennyire elhatárolhassa magát a
hatalomtól. Inkább kevesebb sikerrel persze, hiszen itt mindig is nagyon gyöngék voltak „a szabadság kis körei", és nagyon erős a hatalom; de nem kell-é annál inkább
számon tartanunk ezeket a kicsi sikereket? Nem épp ezek ébreszthetnének rá egy majdani politikát igazi feladatára?
Nem kell tán bizonygatni, hogy a 19. század rurális históriája távolról sem olyan
sötét, mint a tanulmány - a maga sterilen politikai perspektívájából - vázolja. A nagybirtok halálos szorítását és a szűkszívű jobbágyfelszabadítás kártevéseit - azaz a politika
eluralkodását - a parasztság persze nem tudta, nem tudhatta kivédeni. De nem is
bénította meg a politika; sok helyütt meglepően jól feltalálta magát. Tudja ezt az
agrártörténész is, hogyne tudná, s néhány nem politikatörténeti mondatban korrigál.
Említi pl., hogy „a Dunántúl állattartó körzeteiben és a Duna-Tisza közének gyümölcstermelő zónájában a parasztság felbomlása lelassult. Sőt az állattartás modernizációjában
lemaradt nagybirtok kénytelen volt a parasztbirtokok tapasztalataira, termelési gyakorlatára építeni." Csakhogy többről lehetett itt szó. Erdei Ferenc trilógiája máig érvényesen
megmutatta, hogy Falu - Tanya - Város összhangjával a magyar parasztság és mezővárosi polgárság a természeti és társadalmi feltételekhez milyen jól alkalmazkodó, eredeti
gazdasági formát teremtett. Azt is ő írta meg legszebben, hogyan válaszolt a század második felében és a századfordulón a történelem s természet kettős kihívására a „Futóhomok" népe a „három város" autochton és eleven urbanizációval, mely kétségtelen társadalmi fogyatékosságai ellenére gazdaságilag nemigen maradt el a nyugatibb Európa
hasonló nagyságú mezővárosaiétól. És Kecskemét-Nagykőrös-Cegléd csupán három
kiemelkedő minta: a Nagyalföld városait díszítő városházák és „főgimnáziumok" máig
tanúsítják az építtető mezővárosi polgárság jólétét, stílusérzékét, józanságát, közéleti
érzékenységét, öntudatát. Az Alföld peremvidékein pedig fölcseperedett az a jellegzetes
mezővárosi-kereskedővárosi közvetítő-urbanizáció, melynek Nagyvárad lett a legismertebb példája, nyilván a Holnapnak s Adynak is köszönhetően. Ébben az alföldi-alföldperemi urbanizációban mindenütt igencsak nagy és növekvő volt a jómódú parasztpolgárok - ahogy Debrecenben hívták: cívisek - jelentősége. S mellettük a köreikből,
de olykor a parasztság szélesebb köreiből is verbuválódott tanárok, papok, orvosok,
mérnökök, gyógyszerészek szerepe. Meg a városokba munkásként, cselédként, altisztként vagy egyszerűen csak jobb megélhetést remélő „célszörű szögény embörként"

70

tiszatáj

beszivárgó parasztok tömege. Akiknek a gyerekei azután már „polgáriba" vagy akár
gimnáziumba juthattak; s fölcseperedve elhelyezkedhettek a középosztályi foglalkozások - dzsentrik által meg nem szállt - alacsonyabb szintjein.
Megvoltak persze ennek az amúgy is elég félszeg paraszti polgárosodásnak a maga
korlátai és gyöngéi; kétségkívül igen erősen hatott például a kiegyezéses dzsentri-mentalitás és -életvitel mintája. De tán még ez sejárt csupa rossz eredménnyel, és a hatás
különben is kölcsönös volt. A klánszerű nemesi összetartozás például a századvégszázadforduló honi városaiban bensőséges családi szeretetté nemesedett, amely semmiben nem különbözött akkori nyugati megfelelőjétől. Ez a családközpontú mentalitás is
segíthette tán, hogy egyénekből álló társadalomként és egyéneiben a magyar város többé-kevésbé elhatárolhassa magát az egyre inkább elhatalmasodó állam politikai beavatkozásaitól. A páratlan gyorsasággal kiépülő vasúthálózat, az ármentesítő társulatok
szaporodása és munkálataik, a malomipar gyors fejlődése, a mezőgazdasági képzés és
kutatás magas színvonala mind ugyanezen irányban hatott, különös módon még akkor
is, ha az intézmények működtetője - mint a MÁV esetében - az állam volt. A magyar
mezőváros-hálózat gyöngéi és korlátai ellenére megteremtette legalább a parasztság egy
részének a gazdagodás és a társadalmi felemelkedés hátterét. Mindez, s még mennyi
minden ott rejlik a mögött a korrigáló félmondat mögött, hogy „a magyar mezőgazdasági termelés már az első világháború előtt integráns része volt az európai gazdasági életnek, ami nem keveset jelentett a kiélezett versenyben." S méghozzá mindez
az irtózatosan elavult nagybirtokrendszer s az azt kiszolgáló politika szorításában
történt. Amit a parasztság gazdagodás és polgárosodás tekintetében elért, azt mind a
maga erejéből érte el. S hogy többet el nem érhetett, az az egész magyar polgárosodást
visszavetette. Végső soron tán ez volt az oka „a lendületesebb polgári fejlődés elmaradásának." Amiből magából is nyilvánvaló a későbbi népi-urbánus szembenállás értelmetlensége. Az ellentét viszont önmagában mutatja, hogy á két világháború között már
társadalmilag és többé-kevésbé politikailag is jól artikulálható formáig érkezett el a
paraszti polgárosodás. Ha a faji mítoszok és a birodalmi őrületek kataklizmába nem
rántják a világot, mára meglehet, két nagy, kiegyensúlyozott, komplementer modern
választási párt szenvedélymentes váltakozására szelídül az ellentét, s garantálhatná,
hogy akadálytalanul működhessenek a demokrácia intézményei, érvényesíthessék hatásukat a „szabadság kis körei". Azaz, a politika teljesíthetné a maga igazi feladatát.
A kataklizma méretei és szörnyűségei azonban meglehet, már önmagukban is
megakadályozták, hogy a politika a nagy kataklizma kifulladása után betölthesse a maga
feladatát. Á világ ama felén, ahová mi estünk, és ahol változatlanul grasszált más színben a birodalmi őrület, a politika egyenesen arra törekedett, hogy az egyént és az
egyénekből álló társadalmat az állam rabláncára fűzze. Azt, hogy ez a mezőgazdaság
területén milyen tragikus következményekkel járt, kitűnően összegezi a tanulmány, és
nyilván még sorolhatók lennének a funkcióját pont ellenkező értelemben teljesítő politika kártevései. Csakhogy a születési arisztokrácia politikájához hasonlóan a pártarisztokrácia politikája sem tudta teljesen igájába fogni az országot, tán még a 48 és 53 közötti
legsötétebb „ötvenes évek"-ben sem, bár ez még nem tudható bizonyosan, és a sötétség
különben is épp a mezőgazdaság területén a legáthatolhatatlanabb. Mindenesetre Magyarországon megőrződtek valahogyan „a szabadság kis körei", ha tán torz formákban
és néhány emberre korlátozódva is, s a legsötétebb néhány esztendőtől eltekintve elkezdtek működni. Számos külső és belső oka lehetett ennek, a világpolitika nagy áramai
csakúgy belejátszhattak, mint a honi történelem hagyományai; a történészek egyszer tán

1993. március

71

ezt is megvizsgálhatnák, majd ha megunják ráolvasni a „negyven év" fejére a bűnöket.
Mindenesetre a parasztság nem csak veszített a nagy átalakuláson. Mindenekelőtt véglegesen eltűnt a feje fölül a halálosan szorító nagybirtokrendszer. És még ha az első néhány esztendő - inkább tán egy-két esztendő - földosztásos mámora után az állami
gazdaságokban és a téeszekben restaurálódott is a „nagybirtok", még ha a padláslesöprős, téeszesítéses, kuláklistás évek kínszenvedései a múltbéli parasztüldözések
hosszú történetének legsötétebb lapjaihoz foghatók is, a parasztság egésze előtt mégiscsak megnyílt a felemelkedés valamiféle útja.
Mindenekelőtt a tanulásé. Addig is bejuthattak, természetesen, tehetséges parasztgyerekek a középiskolai, s azon át a fölsőbb oktatásba, néhol - mint például Debrecenben, Patakon, Hódmezővásárhelyen vagy Pápán - erre külön is ügyeltek lelkiismeretes
tanárok; ám azért ez még ott is, ahol ennek hagyománya, sőt külön szervezete volt,
mint például a debreceni vagy a pataki kollégiumban, még ott is meglehetősen kevés
gyermekre korlátozódott, és főleg kizárólag a legtehetségesebbekre. Ezekből se jutott be
mind, hát még a jó közepesekből. Az űrigyerekek viszont, ha mégoly butácskák voltak
is, csak átbukdácsolták legalább a nyolc gimnáziumot. 1945 után viszont a kiemelkedők
mellett rendes, jóeszű parasztgyerekek tömegei árasztották el az oktatási intézményeket.
Bekerültek persze nagyon oda nem valók is, és ha politikailag jól helyezkedtek, meg is
maradtak. Ám eleinte a népi kollégiumok az ilyeneket önmaguk kiszűrték. S bár a
NÉKOSZ-t - természetesen nem hibái, hanem erényei miatt - hamar megszüntették,
a hagyományaiból egy s más, egyebek közt épp ez az önmagára adó kötelességtudás, élt
tovább. Következésképpen a mai vagy inkább tegnapi szakértelmiségünk, melynek
jelentős százaléka ilyen paraszti származék, kiválóan megállta a helyét, itthon s
külföldön egyaránt. Félre ne értsük valahogyan: ez nem a politika, pláne nem a párt- és
állami vezetés érdeme, ők gyakran mindent megtettek ellene, máskor eltűrték, de soha
nem segítették. A politika és a mindenható ideológia által mintegy véletlen mellékhatásként megteremtődött lehetőség fordítódott a paraszti polgárosodás javára. De az is
az igazsághoz tartozik, hogy akadtak, nagy ritkán tán még a fölsőbb politikai vezetés
soraiban is, akik egyéni erejükhöz és lehetőségeikhez képest amúgy suba alatt
igyekeztek ezt a folyamatot segíteni. Nélkülük valószínűleg sokkal nehezebb lett volna
számos értelmiségi egyéni sorsa, ám a paraszti értelmiséggé válás folyamata meglódult
volna nélkülük is.
Egyáltalában nem bizonyos ellenben, hogy nélkülük is kifejlődhetett volna a
magyar paraszti polgárosodás másik bázisa, a téesz-háztáji-melléküzemági gazdálkodás
rendszere. Itt ugyanis nem a megnyílt lehetőséget kellett kihasználni, itt ki kellett találni
és meg kellett teremteni egy új mezőgazdasági termelési formát a maga politikai,
közgazdaságtani és emberi kereteivel. Ki tudja, tán még a kubai rakéta-konfrontációban
elszenvedett szovjet vereség is kellett hozzá, hogy a helyi politikai elit eltekintsen
alapvető dogmájától, és engedje az egyéneket és az egyénekből álló paraszti társadalmat
valamelyest „elhatárolódni" az államtól? A háztájiban realizálódó több-kevesebb önállóság és gazdasági biztonság lett az alapja a parasztság és az állam kiegyezésének, és
nem csekély mértékben épp ez a kiegyezés tette lehetővé a bukdácsoló, gyakran jóformán elmerülő, de a magyar gazdaságot mégiscsak valamiféle piaci mechanizmusok irányába terelgető reformot. És ott, ahol tűrhetően működött a téesz-háztáji-melléküzemág
triász, ott a faluba-községbe-kisvárosba behúzódó cigányok beilleszkedése se okozott
különösebb gondot.

72

tiszatáj

A háztáji gazdasági eredményeit egyszer majd szaktörténészeknek kell felmérni.
Nehéz dolguk lesz, mert ugyan ki tartotta számon azt a töménytelen mennyiségű
csirkét, kacsát, fél disznót, kolbászt, hurkát, tojást, szólót, gyümölcsöt, bort, pálinkát,
amit a hazalátogató gyerekek szállítottak el évek hosszú során a többnyire úgyszintén a
szülők összespórolt fillérein vásárolt Trabanton, Wartburgon, Skodán? És hány gyári
munkás, tisztviselő, tanár, mérnök, orvos, egyetemi docens városi lakásába épült be
egy kis jóféle háztáji verejték? És túl az anyagiakon, hány gyermeknek, s egyre inkább
unokának jelentette ez a „háztáji kapcsolat" a mezőt, a dombokat, az erdőt, a kék eget,
a szabadságot? A városi hazalátogatók pedig észrevétlenül megváltoztatták az otthoniak
igényeit. Csúnyább, de kényelmesebb házak épültek mind gyakrabban fürdőszobával,
még ha sok helyütt ásott kútból vezették is be a vizet, orosz katonáktól „kéz alatt"
vásárolt búvárszivattyúval.
Csonka, szegényes és félszeg volt bizony ez a falusi polgárosodás; akárcsak a
századvég és a századforduló paraszti feltörekvésében: a „lendületesebb polgári fejlődés" most is elmaradt. Az is valószínű, hogy a háztáji-téesz-melléküzemág megoldás a
nyolcvanas évek közepére-végére kifáradt: megmerevedett, bürokratizálódott, hierarchizálódott, s a kilencvenes évek elején akkor is válságba jut, ha nem jön a Nagy
Átalakulás. Növelte a bajt a sok esztelen egyesítés meg a faluk embertelen körzetesítése
és „funkciótalanítása". Azonban még ez sem mentheti fel a mai politikusokat attól,
hogy szembenézzenek saját mulasztásaikkal és hibáikkal. És ha a történész a közelmúltból csak a rosszat meg a bajt mutatja meg, könnyen igazolhatja a mai hibák
válogatás nélküli áthárítását az elődökre, és az egyetlen nagy „bolsevista csődtömeggé"
mitizált „negyven évre". Bár igaz, hogy ehhez se történészekre, se igazolásra nincs
szükség. Elegek a politikusok.

GÉCZI

JÓZSEF

Paraszti jelenidő
„De hé a ken'di nem hagyi!" - hajtogatta a téeszesítés nehéz éveiben Balogh Pista,
a felsőbalotai határ mindentudó analfabétája. Még azt is tudni vélte, hogy az amerikaiak
a Lovászi-tanya irányából sietnek a szorongatott parasztok segítségére. A többség csak
legyintett erre a beszédre, hiszen ama októberi napokban mindnyájan ott füleltek a
recsegő néprádió körül: nyugat akkor sem jött segítségre, máskor sem fog. „A kommunizmus dolgában mindnyájan isten kezében vagyunk. Egyszer vége lesz - de hogy
mikor és hogyan?!"
Ti még megéritek - mondotta volt nagyapám a hatvanas évek derekán. (Akkorra
már levonult a megaláztatások és az ijedtség nagy hulláma). Megszelídültek ugyan a
kommunisták - fejtegette - , sokat engedtek. Már akár hatalmon is maradhatnának. Ám
a rendszer úgyis megbukik. Nem azért, mert elnyomják a népek, hanem, mert semminek nincs gazdája. Csak a pazarlás folyik mindenfelé.
Nagyapám meghalt 1978-ban, a Biszku-féle fejlett szocialista bohózat utolsó
évében. Bő évtizedre rá összeomlott az általános tulajdonnélküliség rendszere. Várt-

1993. március

73

váratlanul lett vége a hosszúra nyúlt epizódnak, a dédapák álmaiból muszka
közreműködéssel csúfolódott történelmi viccnek. Megdöglött a kétfejű borjú, mikor
már éppen kezdték gondolni sokan, hogy legalábbis ezen a tájon az egyfejű a kivétel.
Ilyenkor ugyebár az emberek többségének örülnie kellene. Mégis a magárahagyatottság
fojtogató érzése töltötte és tölti el a falut a rendszerváltás éveiben. Baljós vagy fáradt
csend, ordítozás, panasz, keserűség és indulat mindenfelé. Ismét balul ütött volna ki a
paraszt és a politika találkozása? Ő nem érti, vagy őt nem értik?
A parasztember - gondolom, nem csak a Duna-Tisza közén - már régóta figyelt a
politikára. Akkor is, amikor az az urak játéka volt, akkor is, amikor az elvtársaké. Az
emlékek ködébe vesző ka' ndárium-korszakban ráérős bölcselkedés dívott. A nagypolitika időnként betette csizmás lábát a faluba, ilyenkor az elmélkedés közvetlen politizálásba csapott át. A húszas évektől a rádió, a hatvanas évek elejétől a televízió bevitte
a világ zörejét a faluba. A két nagy háború, valamint a forradalmas évek megjelenítették
a horizonton a világpolitikát.
Azzal is tisztában voltak mindig a parasztok, hogy a szocialistának nevezett
rendszer (érdekes, mindig kommunizmusnak hívták inkább) léte és vége nem elsősorban
az itthoni „nagyfejűektől", hanem messzi külső hatalmaktól függ. Az utolsó évtizedekben úgy viszonyultak ehhez a reménybeli fölszabaduláshöz, mint ahogy az égi adománnyal van az ember: ha jön, jön, ha nem jön, majd jön később.
Mindez azonban korántsem jelentett passzív elfogadást, belenyugvást, különösen
nem megalkuvást. Ami a falusi emberre jutott, azt megtette. Együtt élt a kommunizmussal, mert máshol nem élhetett. Ha véletlenül hitt volna benne, mindjárt az elején
ébredéshez segítették. Élt belőle vagy kívüle, kijátszotta, ahol tudta. Látta elhülyülni
Brezsnyevet, látta aratáskor az egyre rozogább rozsdavörös birodalmi lépegetőket, és
mellettük a nyugatnémet vagy amerikai kombájncsodákat. Betakarításkor, pálinkaméréskor találkozott a hódítókkal. Megvette tankjukból a benzint, övükről a derékszíjat. Kádár János, akit az elején nagyon gyűlölt, mert új Rákosit látott benne, és akit
kezdett megszokni a hatvanas években, a szeme láttára veszítette el önmagát. Ennek a
Jánosnak volt egy hepije: a szocializmus. Más egyebekben mintha ugyanazt az AHOGY
LEHET mércét követte volna a „NAGY" politikában, amit az úgynevezett józan
paraszti eszű polgár a téeszelnök, a párttitkár, a rendőr és az adóügyi előadó félelmetes
négyszögében. Amidőn azután 1989 márciusában az „öreg" beledünnyögte a kamerába,
hogy válság az pedig nincsen, leváltotta magát az egyszerű lelkekben.
Az örök időkre berendezkedő államszocializmusban végig ott vibrált valamiféle
ideiglenesség. A szövetkezetek parasztsága sem rendezkedett be soha hosszú távra.
Mindig az éppen adott rövid kis periódushoz, politikai hullámhoz igazította magatartását, nekirugaszkodásait. A nyolcvanas években környezetében is érzékelhette a
lassú romlás jeleit. Elöregedett gépek, egyre megfizethetetlenebb ipari árak, mind nehezebben eladható termékek, lepusztuló közös telepek. Lejárt a könnyen szerzett állami
támogatások kora, a Nagy Testvér mind kevesebb tömegárut vett át. Sehol egy kis
vívmányvédő ideológiai támadás, ami pedig korábban mindig csalhatatlanul jelezte a
fellendülést, a gyarapodást. A felső vezetésben szemmel láthatóan legyengült az agrárlobbi. A reformvezetés emelkedő közgazdász és pénzügyi zsenijei újra csak teherviselő
ágazatként kezelték a mezőgazdaságot. Ám még erről sem igen beszélt senki, vészjósló
csendben lopakodott előre az agrárellenes reform. A Kádár mellett egymást taszigálva
feltörekvő politikai technokrata garnitúrából senki sem beszélt a falu nyelvén.

74

tiszatáj

Megnyíltak a szájzsilipek, elkövetkezett a szó-radikalizmus kora. Borsodban még
fel-feljelentgettek valakit. Az Alföld déli részén már nemhogy a főnökök, de a feljelentők is igyekeztek felzárkózni a hangulathoz. A Fővadászok '88 májusi nyugdíjba
küldése után pár hónappal már pártalapításokról suttogtak a falusi presszókban. Fal
mellett közlekedett első ijedtségében a téeszelnök, nem töltötték meg az adófelügyelő
évi rendes demizsonját. 1989 január végén Pozsgay kimondja a „a kimondhatatlant" és lám, meg sem hasad az ég kárpitja. Március 15-én a teli harisnyanadrágos tanító
nénik ijedezése ellenére nem történik semmi „szükségszerű". Nagy Imre temetése maga
az oly sokszor elképzelt „elképzelhetetlen". Októberben köddé válnak a párttitkári
székek, s már ki is mondatik a Köztársaság. A maga elé meredő volt munkásőrt a talponállóban megszánják egy sörrel. Novemberben bekövetkezik a „hihetetlen": ledől a
berlini fal, puskalövés sem hallik. Decemberben, januárban az alig pár hete még
hősként ünnepelt reformpolitikusok hallgatagon pislognak a rájuk zúduló szitoközönben. Egymást érik a lehetetlenségek. Románia sztálinista császára halott; a szovjetek
szorgalmasan alákörmölik a saját kivonulásukról szóló megállapodást. Nem törődnek a
nadrágjuk után kapkodó új bátrak csaholásával sem. Végül - ajaj, dehogy végül! - végbemegy valami „szokatlan". Szabad választás zajlik le, kortesbor, csendőrtoll, kékcédula, ifjúkommunista különítmények nélkül. Valami ilyesmire mondta az egyszeri
pünkösdista soltvadkerti asszony: „többet adott az úr, mint amennyit kértem".
A változások földcsuszamlásszerű felgyorsulása meglepte a parasztságot (is)! Mi
tagadás, helyzetétől, vérmérsékletétől, családi örökségétől függően meg is szelesedett
egy kicsit. Mégis a nagy-nagy többség bízott abban, hogy az átalakulás során együtt fog
érvényesülni a gazdasági ésszerűség és az igazságosság. (Az utóbbit ő is a meztelen
politikai érdek aktuális fedőneveként fogta fel.) Bízott abban, hogy évtizedes erőfeszítései - jelentős többletráfordításokkal és pályamódosításokkal ugyan - de folytathatók lesznek. Ahogy eltudósult gyermekei fogalmazták akkoriban: parasztból másfél
évszázad után polgárrá válhat végre. És kikből lennének másból ezek a polgárok, ha
nem az előpolgárosodási folyamat nyerteseiből: a régi tulajdonosok talpon maradt vagy
újra talpraállt leszármazottaiból, valamint azokból, akik az örök vesztesek tömegeiből
kiemelkedve a hatvanas évektől felküzdötték magukat a falusi középosztályba. Talán
nem csupán naivságuk okán remélték, hogy lesz majd segítő politikai erő a remények
beteljesítéséért rájuk váró harcban. Az újak által meghódítandó államtól is segítséget,
vagy legalább jóindulatú passzivitást vártak. Számítottak a felhalmozott értékek
nagyobb részének átmentésére.
Az agrárszféra rendszerlazító robotosai, partizánjai nem tekintették magukat
hősöknek, hisz a maguk javát nézve vívták kis csatáikat. (Apró kis hőstetteiket persze
társasági vészhelyzetben fel tudták sorolni). Titkon bizakodtak azért valami ici-pici kis
erkölcsi elismerésben. Egy-egy jó szóban, nem többen. Ehelyett megtört gerincű kollaboránsnak nevezték őket az ellenállás nagygyűléseken feltűnt újdonsült lovagjai. Ez
csendült ki a négy kommunista mártír temetésén elhangzott nyugatos beszédekből és a
másutt elharsogott magyaros szónoklatokból egyaránt. Nem a te műved a rendszerváltás! - sziszegték felé a korholó hangok. Megválthatod magad, ha eljössz a gyűléseinkre, ha velünk együtt üvöltesz és ránk voksolsz. Mivel régi törvény a demokráciában, hogy egyszerre nagyobb feltűnés nélkül csak egy pártba léphet be, és
különösképpen egy pártra szavazhat az ember, ezért a szavazatvesztők mindenkori
kórusa még hangosabban zúgta a fenti ítéleteket. Aki nem áll sehova, az a múlt
ügynöke, aki amoda áll, az az ellenség bérence.

1993. március

75

Egyedül az agyagba döngölt szocialisták nem tették egyetlen sötét zárójelbe az
egész múltat. Nem voltak abban a helyzetben. A többiek viszont egymást túllihegve
bizonygatták: a Kádár-korszak még a Rákosi-éránál is alantasabb, mert körmönfontabban, puhábban, atyáskodó megtévesztéssel érvényesítette a diktatúrát. Bűnös mindenki,
aki gyarapodott, tanult, házat épített benne, és néha még jól is érezte magát. Ha valaki
nem vette észre, hogy kemény diktatúrában él, az tehát nemcsak megalkuvó, hanem
ostoba is, hiszen engedte magát becsapni. A tudata elmaradt a léttől, fel kell világosítani, fel kell emelni - hangzik a régi sztálinista tétel népnemzeti és liberális köntösben.
Mérgében is mond vadakat az ember, nemhogy képviselő-választás idején. Ennyit
még kortesidőket megélt nagyapáiktól is tanultak a falusiak. Jó ideig tehát sok mindent
betudtak az élesedő kampánynak, a hatalmi harc emberi gyarlóságot próbára tevő
természetének. A túl hangosan ordítozókat persze szavazatmegvonással büntették. A várakozásokkal ellentétben azonban az átmeneti idők nem múltak el a kampánnyal, sőt a
hisztériák mára a politika rendes létezési módjává váltak.
A modernizációs zsákutcába futó, rendszert megdöntő (most jelző nélküli) forradalom alulról érlelődött. Lentről és fentről egyaránt indultak azok a törésvonalak,
amelyek a végső szétporladást előkészítették. (Mikrokörnyezetben talán éppen a mezőgazdasági szövetkezetek története modellezte a legsajátosabban a nagytársadalmi folyamatokat). Az összeomlás kritikus időpontját külső hatalmak' helyzete, kény szerlépései,
illetve a belső strukturális változások bizonyos holtponton való átlendülése határozta
meg. A rendszer önfelszámoló forradalma végül is értelmiségi és kispolgári rohamok
formáját öltötte.
Korábban maga a hatalmi szféra, később a politikai rendszerváltás fedte el a forradalmi értékű változások gazdasági és szociális tartalmát. A nemzeti kerekasztaltárgyalások újra felszínre hozták a magyar politikacsinálók ősi, közjogi hajlamait.
A négyigenes népszavazás, a körülötte kialakult hamis frontvonalak, majd az ezt követően felpörgő, hisztérizálódó politikai küzdelmek hatására tovább fokozódott a
politikai „forradalom" beszűkülése. A gazdasági ügyek, a szociális kérdések mind-mind
alárendelődtek az életre-halálra menő politikai csaták logikájának. Kampányeszközzé
silányultak.
A politikai verseny résztvevői természetesen mindent megígértek a falu népének.
(A könyvesboltokban kapható részletesebb programok egy kissé ugyan ellentmondásosabb jövőképet rajzoltak fel. Ám mint egy korabeli vita bátor és éppen fideszes résztvevője rámutatott, még a püspökök mindegyike sem vette a fáradságot ezek megvásárlására és áttanulmányozására. Az összes politikai erő az összes lehetséges hibát
elkövette. A baloldal, a népiek, a konzervatívok, a kisgazdák, a liberálisok kölcsönösen
semlegesítették egymás egyébként is csak vezérszavakban létező agrárprogramját.
Csakúgy, mint a századelőn, csakúgy, mint a világháborúk után. A vitakérdések, az
érvek, sőt gyakran még a szavak is ugyanazok. Az új helyzetből új hibák bőven erednek, új felismerések alig.
Aki a paraszti magántulajdont állította előtérbe, az reprivatizációról beszélt, és
egy soha nem létezett kert-Magyarország restaurációjának utópiáját rajzolta fel. A kárpótlást hangoztatók nem szóltak egyértelműen a tulajdonról. A jóvátétel emlegetése nem
hangzott őszintén, inkább csak a reprivatizáció és a kárpótlás elhárítását látszott szolgálni. A privatizációt hangsúlyozók piacgazdaságot, Európát, demokráciát ígértek. Homályban hagyták, kié is lesz végül a nemzeti vagyon, benne nem utolsósorban az

76

tiszatáj

érzelmektől leginkább érintett tulajdon, a fold. A szövetkezetekről sem mondtak túl
sokat, zöldbárőzásban viszont nem mertek leszakadni a konzervatívoktól. Volt, aki
jobbnak látta nem szólni semmit a mezőgazdaságról, inkább a keresztény értékeket, a
nemzet újjászületését írta zászlajára. Legfeljebb az önkormányzatok és az egyházak tulajdonára tett óvatos célzásokat.
Aki a szerves fejlődés talaján kiállt a szövetkezetek értékmegőrző átalakulása
mellett, az lényegtelennek nevezte a tulajdoni kérdést, és ellenezte a kárpótlást. Senki
nem merte félhangosan sem elárulni a szövetkezeti tagoknak, az államigazgatási
munkásoknak és egyéni gazdászoknak, hogy ha mi kellünk is Európának, a mezőgazdaságunk már biztosan nem. (A Bécsbejáró magyarokat pedig ez a közlés nem érte volna
már egészen váratlanul.) Lehetett még bízni a szovjet birodalom időleges fennmaradásában. Ez esetben nemcsak Nyugat kivételes eljárással finanszírozott védőbástyája lehettünk volna. Silányocska termékeink pár évig még vevőre leltek volna, elhárítva ezzel
az azonnali szembenézés kényszerét.
Egy ortodox kisebbség makacsul védte a „vívmányokat", a „szocialista" szövetkezeteket. Visszatérés reményében búcsúztatta a szovjeteket. Még a Kádár-arcképes tábla
sem állt meggyőzően a kezükben. Őket legfeljebb az a szegény mezőőr vette komolyan,
aki még az utolsó közös aratás után is levetette a gazdák kocsijáról a plusz egy szalmabálát. O sem szavazott rájuk, mert a bukott kádereket plebejus indulattal utálta. A bálahordás után csüggedten legyintett egyet, hazaballagott a hatvanas években épített kis
házikójába, melytől eltekintve ugyanolyan csóró maradt, mint apja annak előtte. Benne
érkezett el a néhai szegényparasztság a végállomáshoz. A negyvenes években dűlőfelelősként elért hatalmi pályájának csúcsára. A rendszer gyermekeinek jó részét előbb
értelmiségi, majd később már inkább csak szakmunkáslétbe emelte. Ó maga történetében először és utoljára egy kicsit polgár lehetett a kommunista diktatúrában - jelesül a
hatvanas-hetvenes években. Most pedig ráköszöntött újra a már alig feudalisztikus
kapitalizmus: maradéka proletár lehet vagy földönfutó. Választáskor nem volt könnyű
helyzetben. Annyira azért nem szerette a téeszelnököt, hogy az Agrárszövetségre
szavazzon. A szocialistákról rossz hírek jártak, a néppárt pedig elfelejtette közölni
választóival, hogy ő a szegényparasztság, a szövetkezeti tagság, a földmunkásság pártja.
A kampány előrehaladtával a kisgazdák is leleményesen leolvasztották eleinte gyorsan
növekedni látszó szavazótáborukat. Nekik mindenesetre maradt egy elszánt bázisuk,
akiket a legnagyobb erőfeszítéssel sem tudtak maguktól eltaszítani. E kitartó csoport
kivételével a mezőgazdaság-közeli választópolgároknak személyenként minimum három
pártra kellett volna egyszerre szavazniuk ahhoz, hogy legalább reménykedhessenek
politikai érdekeik érvényre jutásában. Jórészük vállalva a múltra szavazás ódiumát,
inkább otthon maradt.
A liberálisok bátorság határát súroló vakmerősége imponált a falusiaknak is.
Szavaztak rájuk felvilágosult csoportok, falusi kisvállalkozók és politikailag infantilis
apókák, anyókák egyaránt. Frazeológiájukban néhány tisztes kivételtől eltekintve nemigen köszöntek vissza a mezőgazdaság gondjai. Kisvárosi és nagyközségi aktíváik
főként marginalizálódott vagy extravagáns értelmiségiekből, kispolgárokból kerültek ki.
Inkább taszítottak, mint vonzottak. Baloldal-ellenességben edzett vehemenciával végigvitt kisgazdaellenes hadjáratuk a kampány finisében sokakat riasztott vidéken. Az MDF
előretörése nyomán 1989 december végétől kétségbeesetten kereszténykedni és mértékletesen magyarkodni kezdtek. Ez sem tűnt túl hitelesnek. Kampányuk során talán mégis
ott követték el azt a független elemzők által tapintatosan máig sem elemzett legnagyobb

1993. március

77

ostobaságot, amidőn úgymond vegyes kinézetű híveiket szabad madarakkal fellobogózott autókba ültetve győzelmi konvojokat indítottak el a falvak, a kisvárosok irányába. Harsány handabandázó csoportjaik avantgardizmusa bizonyára számos parasztot
meghökkentett. Eme nevezetes kirajzás más emlékeket is ébresztett. Még szerencse,
hogy nem teherautókkal száguldoztak. Mostanában a liberálisok is nagyon szövetkezetpártiak lettek, és bizonyára nagyon agrárpárt lesznek a következő választások során.
Mint minden más párt.
„A vidéki Magyarország pártja", az MDF viszonylag jó indítás után rejtélyes
okok miatt agrárügyekben, falupolitikában teljesen elmaszatolódott. A kisgazdaaktívák
nagygazdás gőgje újraélesztette a régi falusi osztályharcos törésvonalakat. (Sok tanácselnök köszönhette ennek polgármesteri székét.) Az MDF-es aktívák viszont mintha a
rég letűnt nemzeti középosztály viselkedését kezdték volna utánozni. Nem is állt a legtöbbjüknek jól. Nemcsak a minta hiánya miatt. Többségük valamiféle pozíciót betöltött
az elnyomás vérzivataros éveiben. Nem ritkán a lakiteleki szellem szószólójaként tűntek
fel olyan falusi orvosok, állatorvosok, jogászok, akiknek tiszta múltjuk abból fakadt,
hogy párttagsági viszony hiányában is felvették őket annak idején a vadásztársaságba.
Az agrárértelmiség szinte teljes kirekesztődése is megbosszulta magát. Éppen ők, a
falusi középosztály leszármazottai lehettek volna egy modern konzervatív agrárpolitika
kihordói. A jegyzőt, a gazdatisztet már Rákosi elkergette. A hetvenes évek hírhedt
településpolitikája (iskolakörzetesítés, téeszösszevonások, faluegyesítések, vasútfölszámolások) megritkította, elűzte a falusi humán- és szakértelmiséget. A népi értelmiség
felszívódott a városokban, eltávolodott gyökereitől. Az empátia, a terepismeret még az
érzelmileg elkötelezetteknél is legyengült. A „népből jöttek" is sokfélék, ahogy a nép is
az. Sokukban túlteng a küldetéstudat, miközben rájuk jön a hidegrázás, ha egy csizmás
láb közelít szőnyegükhöz. Alig kupálódik ki valaki az iskolában, máris óvni akaq'a az
otthonmaradottak romlatlanságát. Féltették övéiket a fridzsider-szocializmustól a hatvanas években. Számon kérték a fürdőszoba-használatot, óvták a hajszás gazdagodástól,
kultúrfölénnyel bírálták a lacikonyházást, az előkertek konyhanövényekkel való betelepítését. Ezek az értelmiségi vonások természetesen nem pártspecifikusak, mégis talán az
MDF bázisán fedezhetők fel leginkább az átöröklődés jegyei. Egyik képviselőjük éppen
a minap sürgette a népboldogító MDF-politika és a paraszti „őserő" találkozását.
AZ MDF tehát agrárkérdésekben elbizonytalanodott. Ebben nem kizárólag a
koalíció nehézfiúi, a kisgazdák a ludasak, ez bizton állítható. Saját kormányát sem volt
képes ellátni elvi iránymutatással. Az egymásra torlódó események és törvényhozási
kényszerek mindig csak a valóság egy-egy szeletét villantották fel. A párt nemhogy befolyásolni, alakítani volt képtelen kormányának agrárpolitikáját, egészében átlátni sem.
Csak mostanában kezd összeállni mezei hadaikban valamiféle összkép az agrárium
helyzetéről. Hüledezve nézik például, mi történt ez ügyben a privatizáció területén. Nehéz a tükörbe belenézni. Könnyebb megkeresni a tükör mögött az ellenség kezét.
Szűk hatalmi politikai szempontból persze a legnagyobb kormánypárt nagyon is
jól kezelte az agrárügyeket. Döntésközeli csoportjaikat mint gazdasági és szociális kérdés nem érdekelte. Annál többet törődtek az általuk elképzelt rendszer intézményes biztosítékainak kiépítésével. A kárpótlási törvény elfogadásában meghatározták a törvényhozás további menetét, az egyházak tulajdonának rendezésével elébe mentek bizonyos
várható ellenlépéseknek. A terv legalábbis posztmodern ókonzervatív szempontból
jónak tűnt. Kérdés, lesz-e ebből mozgósítható agrárbázis a következő választásokig.

78

tiszatáj

Az MDF sem találta meg azt a politikusát, aki meg tudná szólítani a parasztságot. A parasztember jó szemmel veszi észre a hamisságot. Gazdatiszti modorban nem lehet előtte
grófi szerepet játszani. Amúgy is áldatlan a vezető kormánypárt helyzete. Egyformán
haragszik, sőt gyűlölködik rá a néhai kisgazdabázis, a csalódott szövetkezeti tagság és
az oly sokszor megalázott agrárértelmiség. Az MDF-nek valamikor ugyanazt fogják a
javára írni, amivel most ostorozzák: nem vezényelte le elég határozottan az agrárátalakulást. Ő politizált, a dolgok meg történtek.
Szinte egyedül a kisgazdapárt érzett rá, hogy a tulajdonnélküliség negyven évére a
tulajdonkérdés középpontba állítása a leghatásosabb válasz. A reprivatizáció hirdetése
egyaránt vonzotta a régi, ún. középosztály maradékait, a hajdani birtokos parasztság és
a kisburzsoázia leszármazottait. A programot erőteljes ideologikus és érzelmi felhangokkal fogalmazták meg, önmagában ezért is szélsőségesnek tűnt sokak számára. A tulajdonjog visszaállításának konkrét módjáról, a használattól való esetleges különválasztásáról, a jóhiszemű birtokonbelüliek jogairól nem folytattak szakmai vitát. Nem váltak
ismertté részletes tervek a reprivatizáció időbeli és egyéb korlátairól, például nagy tulajdonok és a kisebb lakóházak, műhelyek, kocsmák eltérő kezeléséről. A földre nézve
sem emlegettek kompromisszumos megoldásokat, sőt keresetlen szavakkal tolvajoknak,
élősködőknek nevezték a szövetkezetek és állami gazdaságok tulajdonnélküli dolgozóit.
Hozzátehetjük: a párt kései startolása és az elvaduló kampánylégkör nem csupán a
szakmai szintű egyeztetéseket zárta ki, hanem egymás érveinek puszta meghallását is.
Csak érzelmek és politikai lózungok csaptak össze. Ugyanazon pártok (az MDFtől a Fideszig) amelyek az államszocializmus egész negyven évét egyetlen sötét éjszakának nevezték, e kérdésben ádázul védték a Rákosi- és Kádár-korszakban kialakult
tulajdonviszonyokat. A visszaadás nem pusztán a „bentlakók" érdekeit sértette, legalább
ennyire zavarta a nemzeti vagyon osztogatására szőtt terveket.
Meglehetős nagy „közmegegyezéssel" a választások előtt hirtelen össztűz zúdult a
kisgazdákra. Nevetségessé tették, kigúnyolták őket. Torgyán személyében meg is lelték
a párt komolytalanságát demonstráló politikai bohőcfigurát. (Az urak a húszas években
Nagyatádiban nehezebb ellenfélre találtak.) Szélsőjobboldalinak minősítették a pártot.
S valóban sokszor voltak nevetségesek, anakronisztikusak, szélsőségesek - frontembereik és törzsközönségük egyaránt. Az már persze ízlés kérdése, hogy ha egy
korpás gallérú parasztpolitikus a szörnyű aszályról beszél a parlamentben, akkor a
gúnykacaj-e az egyetlen helyes reagálás, pusztán azért, mert összekeverte a restrikciót
a revízióval. Komikusan is felfogható az a szívszorító pillanat, amikor a kitelepítést,
verést, padlássöprést, téeszbe hajtást, lóelvételt megélt nyolcvanvalahány éves, bottal
vánszorgó, reszketeg öregember jön sárgult papírkáival a földjéért, és a magyarázat
nyomán hirtelen ráébred, hogy a tulajdonba helyezés már bizonnyal a temetése utáni
időpontra esik.
A kisgazdavezérek még tovább zengték a teljes reprivatizáció szent ügyét, ám harcuk egyre inkább a földre korlátozódott. Városi bázisukat a gazdasági program
hiányában jobboldali populizmussal, körkörös radikalizmussal próbálták szélesíteni.
A városok közvéleményében a párt mint különleges és periférikus jelenség, vagy éppen
mint szélsőjobboldali mumus könyvelődött el. Politizálásuk szubkultúraként kapcsolódott a nagypolitikához. A falvakban azonban rendes kavarodás, helyenként Jiideg polgárháborús hangulat támadt nyomukban. Ott komoly nyomásgyakorló politikai tényezőnek számítanak - sok helyen már egészen 1989 végétől - napjainkig. Választási

1993. március

79

kudarcaik valamennyire visszavetették őket, de csak egy részük mozdult el a reálpolitika felé. A kisgazdákat minden történelmi mentőkörülmény ellenére súlyos felelősség
terheli a faluban, a mezőgazdaságban történtekért, az összekuszálódott lelkekért, a józan
belátás és kompromisszumkészség háttérbe szorulásáért.
Az idős parasztemberek megérték a várt hihetetlent, a kommunizmus bukását.
Örvendeztek és emlékeztek. Felszakadtak a régi sebek, mintha tegnap ejtették volna
őket. Előbb óvatoskodtak, majd egyre jobban felbátorodtak. Ha a hihetetlen megtörtént,
akkor megtörténhet a lehetetlen is! A hangosabbja revansért, bosszúért kiáltott. Most itt
az alkalom, hogy minden jót elfeledjen, sőt egy idő után már őszintén tagadjon. Itt az
alkalom, hogy minden rossz eszébe jusson. Vissza az elvesztett negyven évet, vissza az
elrabolt drága földet. Vissza a földet ott, ahol volt, úgy, ahogy volt. Takarodjon le róla
mostani bitorlója, hurcolja magával portékáit. Őt sem sajnálta senki, ő sem sajnál senkit. Azt hitték a kódisok, hogy tán örökké tart a potyarendszer. Vissza a földet, de
azonnal, mert az idő kegyetlen.
A múlt megbotozása kevés, nem ad kielégülést. A jelenben kellett politikai
győzelmet aratni, azaz a jelenben kellett ellenséget találni. Kommunista csekély számban lakozott a falvakban. Az a néhány régi vörös szegényparaszt alig mozog már, nincs
mit ütni rajta. Ellenséget leltek hát saját fiaikban, unokáikban, az agrárértelmiségben.
Természetesen a konkrét álságos zöldbáró mindig a más fia volt. Ördögi démonnak
kezdték látni azokat, akikkel korábban kompromisszumokat kötöttek, akikkel a hatvanas évek közepétől gyümölcshozóan fellazították a kolhozrendszert, és magánvagyonokká tették a közös tulajdon jelentős részét. Felelevenedtek az agronómusok, a könyvelők, az elnökök gyarlóságai, kiskirályoskodásai. Egyszerre voltak ők a régi hatalom
gyakorlati ellenzéke és falusi helytartói. A válság idején amúgy is törvényszerűen
szelektív gondolkodás most bennük látta minden bajok okozóját. Ezzel fátylat boríthatott ki-ki a maga kis hatalmaskodásaira. A bokarúgdosások közben a szemek a földre
meredtek. Jótékonyan csökkent a belelátás a nemzeti vagyon nagyobbik része fölötti
osztozkodásba, az agrárpolitika titkos vegykonyháiban folyó praktikákba.
Senki más nem érzett úgy rá a parasztság egy részének sérelmeire, mint a kisgazdák. Senki más nem tévedt úgy el a panaszáradatban, mint ők. Orvoslás helyett
újabb illúziókat keltettek. Gyógyítás helyett újabb sebeket ejtettek. Nem is mindig az
érzelmek tudatos és álszent meglovagolásáról volt szó. Sok kisgazdavezért egyszerűen
elsodort a hangulat. Nem is nagyon mert valóságközelibb húrokat pengetni, nehogy
gyávának tűnjön, nehogy elpártoljanak a hívek. A tényleges polgárparaszti kisgazdapolitikusok jó része már a kampány, a listaállítás során kiszorult a párt élvonalából.
A rangidősség elve miatt a néhai kisgazdapárt megfáradt második-harmadik vonalbeli
politikusai jöttek elő. A fiatalabb potenciális agrárpolitikusokat hamar eltaszították maguktól. A választásig nagyon parasztpárti volt ludovikás urak nem túlságosan jeleskedtek agrárügyekben. Nemcsak a Nagyatádi Szabó Istvánok, Nagy Ferencek hiányoztak,
nem voltak Rubinek Gyulák sem.
Elitjeik jelentős része nemigen kötődik szervesen a mostani agrárvalósághoz.
Vagy mert távol áll tőle, vagy mert túlságosan kicsiny közegben mozog. A reprivatizáció, a kárpótlás körüli kiélezett harc olyan csőlátást alakított ki, hogy csak a legutóbbi
időben kezdtek beszélni a mezőgazdaság szerteágazóbb gondjairól, magáról a válságról
és annak kezeléséről. Alig van ismeretük és főként koncepciójuk arról, mi is történik
(történjék) ebben az országban privatizáció, kereskedelem, élelmiszeripar címszavak

80

tiszatáj

alatt az agrárszférában. Aki megkísérel közülük színvonalas szakembergárdát gyűjteni
maga köré, vagy netán komolyan venni a gazdák szövetkezését az űj viszonyok között,
hamar kollaboráns címkét kaphat.
A választási eredmény máig hatóan megroppantotta a pártot. Megbosszulták magukat a választások előtti győzelmi ünnepek. A hívek tábora az eredményhirdetés után
lelkileg összeomlott. Paraszti táborukat érzelmileg is felkészületlenül érte pártjuk kudarca, valamint az agrárválság elmélyülése. Frusztrálttá váltak a reménybeli polgárparasztok, hasonlóan ellenségként kezelt sorstársaikhoz, a szövetkezeti tagsághoz.
A kisgazdapárt vesztesként vonult be a koalícióba. A megígért kormányzati
szereptől még remélhettek valamit, nem tudtak ellenállni az oly közelségbe került hatalom igézetének. Azóta vergődnek a kormánypártiság és az ellenzékiség kettős szerepkörében. Többet foglalkoznak az egymás közti perlekedéssel, mint néhai bázisuk gondjaival. Kölcsönös kizárások, pártalapítási kísérletek, feljelentgetések, áruló- és ügynökkeresés. A kisgazdapárt története ebben a beállításban nem más, mint a kommunisták,
Antall József és más ellenséges elemek ármánykodásának sorozata.
A kisgazdapárt eddig legalábbis nem vált a paraszti polgárosodás pártjává. Annyi
biztos, hogy akarva-akaratlanul részben az új urak eszközévé, az agrárgazdaság
leépítésének öntudatlan fedőszervezetévé lett. A közreműködésükkel megalkotott törvények, a bénultságuk révén korlátlanul agrárellenes gazdaságpolitika következtében a
korábban középosztályosodó parasztság nagyobbik része visszacsúszik a proletárlétbe,
vagy egy befelé forduló autark gazdálkodásba. Ami polgárosodás mégis végbemegy, az
mellettük vagy ellenükre történik. Nem a kárpótlás végigvitelével vétettek, hanem,
hogy a vélt nyertesek számára nem próbáltak felemelkedést segítő politikai és gazdasági
környezetet teremteni. Ha még képesek váltani, pártsorsuk is jobbra fordulhat, és az
nem lesz a mezőgazdaság kárára.
Néhány tízezer jövőbeni mezőgazdasági burzsoá már eddig is sokat köszönhet
nekik. Feltéve, ha azok az ügyeskedők, azok a föld- és privatizációs spekulánsok,
vagyonelfecsérlők, akik könnyű tulajdonszerzésre rendezkedtek be - a szövetkezeti
tagok, a kárpótlásra jogosultak többségének rovására, valamint az állami tulajdon
terhére! - , valóban vállalkozókká válnak.
A demokratikus baloldal pártjai is elkövették a politikai hibák rájuk jutó részét.
„Európa velünk van", jön a jóléti állam - hirdették nem túl óvatos derűlátással a
nevükben is szociáldemokraták. Később, látván a kisgazdák előretörését, odabiggyesztették programjuk végére a reprivatizációt. Róluk elég is ennyi.
A szocialistáknak jutott osztályrészül, hogy a szociáldemokrata értékeket az államszocializmus bukása után kikapaiják a sárból és mocsokból. Ezzel együtt rájuk várt a
tradicionális magyar szociáldemokrácia agrárortodoxiájának meghaladása. A parlamentbe bejutott pártok közül más nem vállalta fel a szövetkezeti tagság, a mezőgazdasági
munkavállalók érdekeit.
Ám a baloldal - hányadszor is egy évszázad során? - most sem ismerte fel kellően
a tulajdon alapvető fontosságát a mezőgazdaságban. Furcsa, hogy miközben saját maradék ortodoxai, s a szó valódi értelemben vett reformkommunistái, valamint új baloldali
kisebbsége ellenében is kezdettől határozottan a magántulajdon talajára helyezkedett, ezt
az álláspontját nem volt képes átültetni a falusi körülményekre, a mezőgazdasági szférára. „A mezőgazdaságban nem a tulajdonkérdés az elsődleges, hanem a hatékonyság" hangzott a hamis tétel. A dogma látszólagos igazsága csak fokozta a zavart. A szociális-

1993. március

81

ták támogatták a mezőgazdasági dolgozók tulajdonhoz jutását, de ezt a szövetkezeti f i
átalakulás egyszerű részelemeként fogták föl. (A gyenge vidéki választási szereplés II
jórészt külsődleges okai és következményei nem tartoznak az írás tárgykörébe.)
II
A pártállami államszövetkezetekben a tagság alapvetően munkavállaló volt. Nem- •
hogy tulajdonosi, de szövetkezeti tudata sem alakulhatott ki. Ettől viszont még élt benne a tulajdon utáni vágy. Ahogy a kampány során kezdte érezni a munkahelyét fenyegető veszélyt, már értéknek tekintette a szövetkezetet. Bár sokuk még akkor sem fogta
fel, hogy itt nem egyszerű főnök- vagy munkahelycsere van kilátásban. „Eddig az elnök
cselédje voltam, valakié majd csak leszek ezután is" - hangzott az egyik vélemény.
Mások viszont már szinte ott látták magukat újra az uradalmi közös cselédkonyhán.
A földszerzésre vagy legalább érzékelhető tulajdonlásra törekvő falusi kis egzisztenciák nagyon is rászorultak volna a baloldal pártfogására. Sokan csak azért kívánták
vissza a földet, hogy egyszer végiglépjék, majd újra szövetkezzenek vele. Politikai és
gazdasági segítség hiányában vagy vissza sem kérték (ez esetben a nagyhalak viszik el
történelmi jussukat az árveréseken), vagy rögtön a megszerzés pillanatában el is
kótyavetyélik. A törvények késlekedése, a gyeplő teljes odadobása a kormányzás első
két évében, az agrárszféra magára hagyása a perspektívátlanság érzetével töltötte el az
embereket. Valóban lassan lendült neki a földvisszaigénylés hulláma. Ez a tulajdon
ügyét eljelentéktelenítő, a kárpótlásra sommásan legyintő álláspontokat látszott igazolni. A szocialisták a hatalmi harc eldőlése után sem ösztönözték eléggé a kisembereket
tulajdoni jussuk megszerzésére, rögzítésére. „Vedd ki a részed a tulajdonból, és társulj
vele", talán ez lett volna a helyes jelszó. Megtévesztőek^yoltak a föld iránti közömbösségről felhallatszó helyi híresztelések. Sokszor olyanok erősítették eTi iedelmeket, alcilTa—
szövetkezeteket az új világban is valamiféle kollektív uradalomként képzelték el. Mások
egyszerűen a konkurenciát akarták gyengíteni. Az alacsony földárakban és könnyű tulajdonharácsolásban reménykedők dicsérték a passzivitást, „óvtak" a magántulajdonnal
együttjáró nehézségektől.
A szocialisták a legutóbbi időkig alig-alig jutottak el közvetlenül természetes
bázisukhoz, a szövetkezeti tagsághoz, a mezőgazdasági munkásokhoz és a paraszti
kisegzisztenciákhoz. A politikai gettóhelyzet és a tájékoztatási blokád mellett ebben
számos más tényező is közrejátszott. A szövetkezeti önszerveződés szálait az elmúlt
negyven év éppúgy elvágta, mint minden más civil szervezet esetében. E hagyományok
újjáélesztése ennyi idő alatt - különösen egy szocializmusnak nevezett rendszer bukása
utáni légkörben - nem sikerülhetett. A szövetkezeti tagság is meglepődve tapasztalhatta,
hogy a szövetkezet ismét csak gyanús fogalommá vált, akárcsak a sztálini modellben.
Miközben a posztsztalinista állami tulajdon felélése és osztogatása szinte zavartalanul
folyt és folyik, a szövetkezeti szektort szűnni nem akaró támadások érik. E helyzetben a
szövetkezeti tagság választás elé került: vagy a korábban nem túlságosan imádott
vezetői mögé terelődik, mintegy behúzódva az ostromlott erődbe, vagy szétszéled, és az
ellenséges erők könnyű prédájává válik.
A szocialisták egyfajta kényszerházasságba kerültek az agrárértelmiséggel. E réteg
többsége - részben egzisztenciális okok miatt is - kezdetben egyáltalán nem akart a
szocialistákkal szövetkezni. A szocialista pártról sem derült ki azonnal, képes-e valóban
új pártként politizálni. Akadt az agrárszakemberek között olyan is, aki korábbi életviteléből fakadóan a kimúlt rendszerhez kötődő MSZMP-re kacsingatott. Sokan egyszerűen
lelkileg nem tudták feldolgozni a történteket, saját addigi életpályájukhoz való viszo-

82

tiszatáj

nyukat. Döntő többségük azonban, ha nem is a pártosodás értelmében, de a modern
politikai áramlatok felé orientálódott. Övéihez és a szövetkezetekhez való érzelmi
kötődés okán az átlagosnál nagyobb lehet körükben a baloldali értékeket vallók aránya.
Szívük és érdekük szerint nem kevesen közeledtek a liberálisokhoz, vagy éppen a nemzeti konzervatívokhoz, a kisgazdákhoz. Ha ezt önfeladás nélkül tették, hamar orrbaverés volt a fogadjisten.
Egy részük erre a szárnya alá húzódókkal együtt bezárkózott a tsz-majorokba. Lehúzták a rolót, nehogy ki kelljen tekinteni. Az elhúzódó állóháborúban nem kevés főként a vállalkozó kedvű térségektől távolabb eső - szövetkezet visszamerevedett.
Némelyik valóságos rezervátum képét mutatta. Már csak dacból sem változtattak nevet,
kint hagyták az asztalokon a Lenin-szobrokat, a folyosókon a bekeretezett vörös vándorzászlókat. Itt-ott még a választások után egy évvel is csodában, a kisgazdák vereségében stb. reménykedtek. A „nem törnek át" hangulata töltötte el őket. „Ide jöjjön a
Barattyosba Torgyán földet osztani, ha mer", „bennünket csak az érdekel, tudunk-e a hó
végén bért fizetni" - vidéki körútjain gyakran hallott ilyesmiket az ember. A végjátékhangulatban sok helyütt beteljesült az eredendően hamis vád is: „utánunk a vízözön,
éljük fel, amink van, adjuk el, vigyük haza, amit lehet".
A szocialista párt egyik szélén még hittek a szovjet és az NDK-piac által
mesterségesen gerjesztett agrárkonjunktúra továbbvitelében. A másik szélen meglehetős
érzéketlenség mutatkozott a falu gondjai iránt. A „középen" uralkodó álláspont szerint a
mezőgazdaság leépítése az Európába jutás előfeltétele. (Ez a bizonyos fokig helyes, ám
a részleteiben való végiggondolatlanság miatt veszélyes nézet majdnem mindegyik
rendszerváltó párt politizáló magját jellemezte.) Az említett „mérvadó" szocialista
körök csak későn észlelték a katasztrófát: a vezényelt leépítés (helyesebb lenne szelektív
visszafogásról beszélni) és a kaotikus szétzilálódás közti „árnyalatnyi" különbséget.
A fentiek ellenére csak a szocialistákon múlik: felismerik-e, hogy agrárpártiságra
vannak ítéltetve. A történelmi szituáció vissza nem térő alkalmat ad erre. Most először
szakadt meg a rossz magyar hagyomány: az úgynevezett népi és urbánus baloldal külön
szálakon futó politizálása. Elrontani persze még mindent el lehet.
Végezetül elmondhatjuk: nem csupán a szociális béke és az európai befogadás terheit hárították (hárítódott) rá a mezőgazdaságra. A politikai ellenfelek „közmegegyezése" révén a falu a politikai harcok egyetlen nyílt terepévé lett. Az MDF és az SZDSZ
paktuma a kormánykoalícióra ruházta az agrárszféráért, a földtulajdonért való teljes
felelősséget. A koalíción belüli vita során a miniszterelnök csak az alkotmánybíróság
közreműködésével tudta semlegesíteni a kisgazdák radikális reprivatizációs programját.
A kárpótlási törvény már csak a földnél tette lehetővé a burkolt reprivatizációt. Az
alkotmánybíróság itt viszont megnyitotta a földhöz jutást a földdel soha nem rendelkezett kárpótlásra jogosultak számára is. A városok „bentlakói", a birtokban lévők tehát
megvédték érdekeiket a régi tulajdonosokkal szemben. Azon az áron is, hogy a parasztságnak még a mezőgazdaságtól messze esők terheiből is részt kell vállalnia.
Az ádáz viták két éve alatt nem jutott energia átgondolt agrárpolitikára, az új
intézmények kiépítésére. Az így előálló veszteség talán még a korábban leírtak következményeinél is súlyosabb lehet. A mezőgazdasági termelés sajátosságaiból fakadóan itt
egy év kiesés is visszafordíthatatlan leépülési folyamatokat indít el.
Mint a magyar történelem elmúlt évszázadában mindig, a polgárosodni vágyó
parasztság most sem jutott megfelelő politikai képviselethez. Hozzájárult ehhez még mintegy ráadásul - az agrár-érdekszervezetek gyengélkedése is. A régi az új hatalmasok

1993. március

83

szemében legitimitáshiánnyal küzd, az újak a kiforratlan tulajdonviszonyok közepette
vagy föl sem álltak, vagy túlságosan politikai-ideológiai befolyás alá kerültek, pártversengés tárgyává lettek.
Nehéz ma még felmérni, mi következik ezután. A történelem által fölkínált
valamennyire szerves polgárosodás esélyei mindenesetre elenyésztek. A szívós magánés kiscsoportos stratégiáknak köszönhetően a parasztság egy része mégis polgár lesz.
Sokakból viszont még „proletár" sem. Egy paraszti létből kitörni nem tudó, viszonylag
széles réteg még sokáig fog kísérletezni a megkapaszkodással. A kicsit nyugatos, kicsit
vadkeleti kapitalizmus vastörvényei talán lerövidítik majd e kínlódás periódusát. A paraszti jellegű életforma végleges eltűnéséről szóló jóslatokba ennek ellenére nem
bocsátkozunk.

84

tiszatáj

KRITIKA
Görömbei András Nagy László-könyvéről
Másfél évtizeddel ezelőtt távozott váratlanul, s már kiérlelt monográfia is tanúskodik életművének rangja mellett. Fájdalmas hiány, hogy nincs már közöttünk - életkorától akár erői teljében is alkothatna még - , megnyugvás, hogy művein s arcélét másmás nézőszögből megörökítő fényképfölvételeken túl nemcsak folyóiratok lapjain
elszórt emlékezések és méltatások őrzik már alakját, nem is csupán könyvrészletek értő
sorai tapogatják körül varázsos verseinek együttesét. Tüskés Tibor gyorsan megírt, más
műfajú könyvét követően néhány hónapja olyan munkát is a kezünkbe vehetünk, mely
az irodalomtörténet-írás magas szakmai követelményeinek eleget téve követi nyomon
Nagy László három és fél évtizedes költői életútjának fejlődésvonalait. A tárgy által
megkövetelt alapossággal, de a hozzá való érzelmi kötődést, az alkati hasonlóságokat is
kifejezésre juttatva.
Görömbei a hagyományos életmű-monográfiák eljárásaihoz igazodva indítja (és
nagyobbrészt ezekhez igazodva folytatja is) könyvét. Az életpálya korai lépéseinek
megrajzolásával, az egyéniséget befolyásoló külső tényezők fokozatos számbavételével.
Eleven, színes jellemkép színfoltjait veti papírra, éppúgy odafigyelve a tárgyi világra,
mint a különböző szellemi indíttatásokra. A gyermekkor és a szellemi érlelődés mozzanatai egyaránt érdeklik, de nem akar szétforgácsolódni a részletek sokféleségében: a
maradandóra összpontosít
a létezés pompájának és bőségének az élménye dolgozik
benne - idézi a fájdalmasan korán elhallgató Kiss Ferenc megfigyeléseit. - Az állatok
látványában is mindig az életteljesség tobzódása nyűgözi. A délceg, a királyi, a formás
tobzódás." Öntudatra ébredésétől „a szabadságot tartja a létezés természetes állapotának" - fűzi tovább az előbbi gondolatmenetet Görömbei, a pályakezdő fiatalember
fennmaradt sorait vizsgálva. A változatos, eleven bakonyi környezet, a versírásra példát
adó olvasmányok - József Attila, Ady Endre, Sinka István kötetei - együttesen alakítják
látás- és kifejezésmódját. Már a negyvenes évek derekára vonatkozóan kimutatja a
monográfia a mitikus szemlélet elemeit - részben apokaliptikus látomásokkal való
rokonságukban, katolikus-pogány hitvilág képeinek sajátos egy besző vődésében. Fölfigyel eközben egy-egy később fontos szerepet kapó mozzanatnak az átalakulásaira is,
alkalmanként lehetséges nép- és műköltészeti forrásaik után is nyomozva. Teljes otthonossággal igazodik el az életmű különböző szövevényeiben, kirajzolva a részben ellentétes szakaszokból is összetevődő egész lényegi egységét. Meggyőzően mutatja ki,
mennyire fontos összetevője ennek csaknem mindvégig a reneszánsz természetkultusz
ötvöződése egyfajta paraszti világlátással, hogyan lesz majd eggyé a romantika végtelenre irányulása és érzelmi lobogása valamilyen „nomadizálás"-nak a szellemével úgy, hogy közben modern alkotók erkölcsi eszményeivel is össze tudjon találkozni. Ősi
költői hagyományok és modern stílusirányzatok szintetizálásához teremtve^ alapot. Akár
valamilyen nemes értelemben vett rendnek a megvalósítását is célul tűzve, de látomások
hevületét is továbbsugározva.

1993. március

85

Számba veszi Görömbei András a bonyolultabbá válás, az intellektualizálódás
különböző megnyilatkozásait is, megkülönböztetve egymástól a „hosszúénekek" korábbi
és későbbi csoportjait, nyomon követi az értékválság korábbi és későbbi periódusainak
kifejeződéseit.
Bizonyos tekintetben előnyös helyzetből írhatta meg könyvét. Nemcsak az
számítható az előnyt biztosító tényezők sorába, hogy évtizedeken át kísérte figyelemmel
annak a pályának az alakulását, amelyről most összefoglaló képet kellett adnia, hanem
az is, hogy ennek során soha nem tartozott azok közé a kritikusok közé, akik akár csak
a legkisebb mértékben is engedményeket tettek volna a korabeli művelődéspolitika
hamisításra késztető igényeinek. Költő és életművének értékelője - mondhatni - egyazon hullámhosszon tudtak szólni; inkább csak műfajaik különböztek egymásétól.
Érzelem- és gondolatvilágukat is egyazon erkölcsiség irányíthatta.
Ennek a ráhangoltságnak néhány tényezője ugyanakkor vitára és hiányérzeteknek a
megfogalmazására is ösztönözhet.
Közvetlenül inkább csak néhány kiigazítás mutatkozik szükségesnek - de ez sem
lényegtelen pontokon. A könyv például megjegyzés nélkül veszi át Nagy László egyik
1970-es emlékezéséből a megállapítást: 1948 őszén „nagy forradalmi lendületben élt az
egész ország", s ehhez kapcsolódik utóbb saját szavaival is: „A kollégisták hite... változatlanul lobogott", „a háború utáni letargiából... a magyar társadalom jelentős része
1948 táján szabadult föl" (58-61). Bizonyos, hogy voltak, akik így éreztek - különböző
irányú torzítások korszakain túljutva kell tisztáznia a történetírásnak, hogy vajon hányan lehettek? És hogy azoknak a világlátását, akiknek ilyesfajta élményeik is voltak
ekkoriban, milyen más szemléleti tényezők is árnyalták és ellentételezték? Nem lehet
kérdéses, hogy mindennek földerítése nem férhet be egy költői életmű-feldolgozás
keretei közé, egy leegyszerűsítő szemlélet egyszerű átvétele azonban nem lehet indokolt. Bárkitől származzék is az.
Hasonló kérdések, illetve hiányérzetek fogalmazódnak meg néhol a későbbi
tárgyalás során is. Hogy már az ötvenes évek első felében is ott feszül Nagy László
költészetében az akkori rendszer különböző megnyilatkozásai elleni indulat, afelől természetesen éppoly kevéssé hagyja olvasóit bizonytalanságban a monográfia szerzője,
mint afelől, hogy ezek az indulatok később még sokkal erőteljesebbekké válnak a
rendszer haszonélvezői ellen. Annak tekintetében azonban már nem végez eléggé
mélyreható kutatásokat, hogy vajon az a lírikus, aki már A vasárnap gyönyöre - a
Gyöngyszoknyát követő második hosszúvers - soraiban egyértelműen kimondta,
a „műhely, gyönyörű műhely nem lett a föld meg az ég" ítéletét, eljutott-e egyáltalán a
későbbi évtizedek folyamán (és, ha igen; mikor, minek a hatására) annak fölismeréséig,
hogy a Föld „gyönyörű műhely"-jé formálásának terve, melyben „a legszilajabb álmon
is túl a rend" jöhet világra, jónak és igaznak évezredek óta várt gyönyörű egysége,
a maga egészében sem volt több illúziónál. (Nemes és nemtelen tettek végrehajtására
egyaránt - ha nem is egyenlő mértékben! - ösztönző illúziónál.) Jóval hatvannyolc
eseményeit követően kezd csak halványulni Nagy Lászlóban az az ideálkép, melynek
létrejöttében a reneszánsz életörömre és cselekvésigényre időnként sűrűn hivatkozó
szocialista mozgalmak is fontos szerepet játszottak? Annak fölismerésével, hogy nem
a mozgalom eszméinek meggyőződéses hívei és ezek elvtelen meghamisítói - „a
történelem napi gyakorlata és a szocialista emberségeszmény platóni modellje közti
diszharmónia" - adják századunk fő ellentétét. (Noha bizonyára elmondható, hogy ez is
ott van - sok mással együtt - a kor fontos tényezőinek sorában.)

86

tiszatáj

Mindenképpen vannak ezen a területen - az immár érett lírikus bölcseleti-társadalomtudományi tájékozódásának földerítését illetően - kutatást kívánó feladatok. Ha
meglepően új eredményekre talán nem is lenne indokolt számítani.
A mondottakkal kapcsolatban azonban már a megfogalmazott értékítélet egyes
részeit tekintve is vitára késztet a monográfia szerzője. Mert azt ugyan részletekbe menő
elemzések gazdag együttesével mutatja ki, hogy Nagy László „Mindenség-mértékű":
színes látást, képzeleterőt, érzelmi telítettséget és szilárd erkölcsi tartást egyaránt kifejező életműve kiemelkedő teljesítménye a kor magyar irodalmának, az a kijelentése
már nem tekinthető bizonyítottnak, amely szerint ez az évtizedeken át csaknem
töretlenül jövő- és ifjűsághitű, szabadságvágytól és forradalmas indulatoktól hevített
költészet adná „az ötvenes-hatvanas-hetvenes évek magyar társadalmáról... a legmélyebb, legteljesebb, leghitelesebb képet" (399).
Alighanem általános érvénnyel is érdemes lemondanunk az ilyen hely-, illetve
szerepkijelölésekről.
Görömbei András sok szempontot figyelembe vevő, alapos verselemzéseinek
arányosan elrendezett együttese máskülönben nagyon is meggyőző. Talán a kívánatosnál nagyobb mértékben hajlik a részletező ismertetésre: ezzel nagyobb mértékben szolgálja az ismeretteijesztést, mint amennyire előadásmódjának sarkalatossá formálását.
A magam részéről stilisztikai vonatkozásokban várnék még tőle leginkább további kutatásokat. Mi teszi - az asszimilált hatásokkal együtt is - annyira összetéveszthetetlenül
egyénivé a Nagy László-i hangszínt? „Mafla dobok", „orra bukó" álmok és porba lehulló „kajla kalap"-ok megejtően esendővé rajzolt együttese hogyan tud kozmikus távlatok
érzékeltetésével is egységet alkotni? „Tapsikoló örömök" hogyan tudnak „iszonyú
erőnek bázisa"-ival egyazon rendszerben létezni? Milyen különös minőségeket képvisel
a „tündér arcokkal dőzsölő" mámor, a „fejbelőtt mének szédülete", „az örök hiány
köszörűje" - mi minden rejtőzhet az olyan költői látomások mélyén, melyekben „őrült,
repedezett Lear-arcát, akár egy háborús patrontáskát" akasztja föl az elbeszélő újra
föllelt erdejének tölgyeire?
A választ kívánó kérdések, kitöltésre lehetőséget kínáló hézagok számát persze
soha nem nehéz növelni. Ebben az esetben például Nagy László portréverseinek viszonya Juhász Ferenc költői portréihoz éppúgy földerítést kíván majd, mint amennyire erre
várnak utolsó másfél évtizedének életrajzi eseményei is. (Viszonya munkahelyéhez, az
Elet és Irodalom szerkesztőségéhez, családjához, barátaihoz és volt barátaihoz, önnön
népszerűségéhez - és így tovább.) De ne legyünk türelmetlenek. Semmi sem állja ma
útját a további munkának. A divatok váltakozása remélhetőleg nem fogja tartósan elterelni á Nagy László-versekre fogékony fiatalokat sem attól, hogy - esetleg más
szemszögből és más módszerekkel - kiegészítsék a most megfestett képet. Föltehető,
hogy a harmadik évezrednek nem ugyanazt fogja jelenteni ez a költészet, amelyet a
huszadik század embere számára jelentett. Bárhogy legyen is azonban a távolabbi
jövőben, a jelenre vonatkozóan megnyugtat, hogy rangjához méltó kézbe került évtizedeink egyik legrokonszenvesebb arcélű lírikusának munkássága. S okunk van rá, hogy
reméljük: még ez a kéz sem írta le róla a maga utolsó szavait. (Magvető, 1992.)
döntői.

cJfllila

1993. március

87

Fehér zászló Erdély felett
KÖNTÖS-SZABÓ ZOLTÁN (CSALÁDI) KRÓNIKÁJÁNAK ELSŐ RÉSZE
Szabad-e a kritikusnak megrendültségét megosztani? Illő-e arról beszélni, hogy
könnyeit törölgetve tette le kezéből a könyvet? Belefér-e a bírálatba a témával kapcsolatban a személyes tapasztalat, a fájdalom, a félelem, az együttérzés?
1.
Ami erről a könyvről mint irodalmi alkotásról elmondható, azt nagyon tömören
összefoglalhatjuk. Egy regényfolyamnak első darabját tartjuk a kezünkben. A műben
elbeszélt események időhatára 1916 és 1921. K. unitárius lelkész, aki 1889-ben született
Nagyenyeden, egész életében naplót (diáriumot) vezetett. „A családi hagyaték az
idősebb fivér tragikus halála után kerül az öcs tulajdonába, aki Erdélyből csempészi át
Magyarországra a nyolcvanas évek végén. Az egész örökség, az emléktárgyakkal
együtt, elfér egy vulkánfíber utazótáskában. Nagyapjuk több mint hetven évig vezet
diáriumot." Ezek a könyv első mondatai. A nagyapa: K. tiszteletes. Az öcs, az unoka:
az író, Köntös-Szabó Zoltán.
A könyvnek három - betűtípussal, betűnagysággal, sorkihagyással megkülönböztetett, léniával elválasztott - rétege van. Az egyik réteg: K. tiszteletes anilintintával írt
esemény naplója. A másik réteg: az unoka vissza- és előreutaló kommentárja, az
időjáték, amelyből a történések előzménye és távlata kirajzolódik. A harmadik réteg:
különféle korabeli dokumentumok, szerződések, újságcikkek szövege. Úgy tetszik, valóban létezik egy Magyarországra átcsempészett családi hagyaték, egy somkóró illatú
napló, bár ennek léte vagy nemléte másodlagos (pusztán filológiai) kérdés. Ami fontosabb: egy hiteles dokumentumnak látszó művet tartunk a kezünkben. Ennek a látszatnak
az elfogadtatása, elhitetése pedig már az esztétikai minőség kérdése. Köntös-Szabó
Zoltán írói remeklése, hogy azt is, amit nyilvánvalóan ő ad hozzá a tényekhez, nem kitalálásnak érzékeljük, hanem tényként fogadjuk el. A könyv homogénná formált műegész, lebilincselő olvasmány; a fölkavaró művészi élmény hatásával ajándékozza meg
az olvasót.
K. tiszteletes előbb Etelkafalván, majd Torda közelében, Aranyosvidéken, Szentseren szolgál. 1913-ban köt házasságot. Első gyermeke, Zoltán korán meghal, második
gyermeke Anna. (Ő lesz az 1940-ben született író, a másodszülött unoka édesanyja.)
A családi élet és a köztörténet eseményeit az ő nézőpontjából látjuk. K. tiszteletes
„bárányos jóhiszeműségű" ember, „szerfölött" naiv és idealista. Világlátásának kritikáját felesége, a kis papné fogalmazza meg, akit hajdan a színészi pálya vonzott, de életét
végül is egy mezei lelkésszel osztja meg. K. tiszteletes tanult ember, értelmiségi, hétköznapjaiban, diáriumában hitelesen férnek meg egymással a parókia, a háztartás csipcsup gondjai és a világpolitika eseményeire történő reagálások. Nyájához hű pásztor.
S ha gondolkodásmódját, tetteit (feleségével együtt) alkalmanként naivnak ítéljük is,
végső soron a helytállásban, a hűségben, az ellenféllel való „bánásmódban" neki adunk
igazat. A lelkészcsalád körül fölvonulnak az erdélyi falu jellegzetes alakjai, megalkuvók
és alkalmazkodók, hűségben megmaradók és repatriálók, magyarok és románok - egyegy eposzi jelző hangsúlyozza tulajdonságukat: a borissza harangozó, a takaros-faros

88

tiszatáj

harangozóné, a széle-hossza kurátor atyámfia, a pöttöm doktor, a fogkefe-szemöldökű
postamester, a zsidó kocsmáros, a menyecskéző állomásfőnök, az állásából elcsapott
kántortanító, a szerfölött elegánsan öltözködő primnotar, az emberi kapcsolattartásban
nem éppen következetes görögkeleti pópa és még sokan mások. Egy erdélyi falu hétköznapjait és a világpolitika nagy eseményeit egyaránt magába foglaló regényt, K. tiszteletes számadatokat és meditációt, családi eseményeket és köztörténetet tartalmazó,
töredezett és fiktív diáriumát a sajátos nyelv gyúrja egységes egésszé. Ez a nyelv régies
és metaforikus, szókincsében népnyelvi és deákos (latin és román) eredetű kifejezések
egyaránt találhatók (vala, vádoltatnak, őkelme, veselkedik, cibikkel, galagyol, fezőr,
perfekt, ratifikál stb.). Ez a nyelv csak az első pillanatban teszi nehéz olvasmánnyá
a könyvet. Ha beleéljük magunkat K. tiszteletes helyzetébe, ha elfogadjuk látásmódját,
a regényben egyszerre minden természetessé és hitelessé, meggyőzővé és érvényessé válik.
2.
A regény mélyebb rétegét a „mesén", a „kalandon" túli meditációs anyag, a
történet megismerése nyomán fölbukkanó gondolatok, tűnődések, eszmélkedések adják.
Talán nem jelent meg szépirodalmi alkotás nálunk a közelmúltban, amely jobban
rádöbbentett volna az erdélyi magyarság kérdéseire, sorsára, múltjára, lehetőségeire,
amelynek elolvasása után jobban értenénk Erdélyt, mint Köntös-Szabó Zoltán regénye.
A kiadó ajánlása szerint az író művészi alapállása - „aktuálpolitikai szinten megfogalmazva" - „nemcsak a magyar-román közeledést szolgálja, hanem a megbékélés lehetőségeit kutatja". Alighanem az írónak nem volt semmiféle „aktuálpolitikai szinten" megfogalmazott célja. De ha volt is, az akkor sem a megbékélés lehetőségeinek a kutatása
volt. Már csak azért sem, mert aligha lehet közeledésről és megbékélésről beszélni ott,
ahol ezt csak az egyik fél akarja. Az író célja sokkal inkább a jelen realitásával való
kérlelhetetlen szembenézés, a történelmi tényekre való figyelmeztetés, a keserű számvetés volt.
Induljunk ki a legridegebb tényekből. Ezeknek szövegét ott olvashatjuk KöntösSzabó Zoltán könyvében. 1. Az 1916. augusztus 17-én megkötött titkos egyezményben
a királyi Románia kötelezi magát, hogy megtámadja Ausztria-Magyarországot, s ennek
fejében az antant elismeri Románia jogát Erdélyre, a Partiumra és Bánátra. 2. A gyulafehérvári nyilatkozat kimondja a románok és az általuk lakott területek egyesülését
Romániával. 3. Az 1920. június 4-én aláírt trianoni békediktátum Romániának ítéli
Erdélyt. Ezek a tények, s a tények - tudjuk - makacs dolgok. Lehet azon tűnődni, hogy
Erdély sorsának alakulásában milyen káros szerepet játszott a hivatalos magyar politika
bűne (pl. hagyta, hogy Erdély földjét bukaresti bankárok vegyék meg, s magyarok milliói pedig ki tántorogjanak Amerikába), vagy milyen szerepet játszott az erdélyi magyar
értelmiség naivitása, korlátoltsága, szűklátókörűsége; azon is lehet tűnődni, hogy mi
lett volna, ha nem hangzik el Linder Béla felelőtlen kijelentése: „Nem akarok katonát
látni!", hanem támad egy magyar Kemál pasa, és a Kárpátok hágóinak elreteszelésével
megakadályozza Erdély katonai elözönlését; s azt is latolgathatjuk, hogy naivitás volt
Wilson személyében és a nagyhatalmaknak a békekonferencián megnyilvánuló bölcsességében bízni - a történelem azonban nem ismer „mi lett volna, ha..."-féle kérdéseket.
Egyet tehetünk: a tényeket tudomásul vesszük, és a mai, a jelen tenniválókát, valamint
a jövő lehetőségeit mérlegeljük. Megoldást jelentene-e a finn példa? Karjalát, a Kale-

1993. március

89

vala földjét úgy vették el a finnektől az oroszok, hogy minden finn embert, de még a
temetőkben őrzött sírokat is átköltöztették a finnek a maradék országterületre. Ilyen
átköltözésre kétmillió erdélyi magyar nem ösztönözhető, s valószínű, az anyaország
magyarsága sem volna kész a befogadásra. De az ötlet arra mindenképpen alkalmas,
hogy elgondolkozzunk az anyaország felelősségén: a nemzetiségi megmaradás egyik
feltétele: milyen példát ad az anyaország a hazaszeretetre, a tisztességre, az összefogásra, a rendre, mintakép marad-e az utódállamok magyarsága számára, vagy nem?
Egy másik lehetőség a svájci példa: Kelet-Európa Svájca tudna-e lenni Erdély? Minden
bizonnyal 1920-ban erre még volt reális lehetőség. Erdély akkor még önálló történelmi,
földrajzi és etnikai, kulturális egységnek látszott. A Regát gazdasági és kulturális színvonala mélyen az erdélyi Jatt maradt, s az erdélyi magyarság és az erdélyi románság
között valamiféle érdekazonosságot lehetett fölfedezni. (Ady is érzékelte ezt.) Talán
még 1945-ben is föl lehetett volna támasztani a tervet. Tudta ezt a hivatalos román
politika is. Ezért indította el a regáti, moldvai és havasalföldi románság nagyarányú
betelepítését Erdélybe, ezért szorgalmazta a falurombolást. Mára már megváltoztak
Erdély etnikai arányai: egyfelől a zsidók és a szászok pénzért megválthatták a kitelepülést, az emigrációt, másfelől megnőtt a betelepített románság súlya a helybeni,
őslakos románsággal szemben, s ezzel megszűnt a svájci terv, az önálló Erdély lehetősége. Ugyanakkor egy sor mai gond ebből a mértéktelen áttelepítésből származik: a
korábbi, etnikailag homogén közegből átköltöztetett regáti román ingerült, és nem érti,
hogy űj környezetében miért talál más nyelven beszélő „idegeneket".
Miért nehéz a közeledés és a megbékélés lehetőségéről beszélni? Ilyennek csak
akkor van értelme, ha mindkét fél őszintén akarja. Az erdélyi magyarság szemmel
láthatóan tudomásul vette sorsát, reális helyzetét, lehetőségeit. A román nacionalizmustól azonban távol állt az őszinteség. A gyulafehérvári nyilatkozat ígéretei mindmáig
ígéretek maradtak. A hivatalos román propaganda megtévesztő volt: mást mondott kifelé, más volt a gyakorlat befelé. A hivatalos román politika gyakran élt a békekötés és
a békeszegés eszközével, a szavak és a tettek különbségével, az ígéretek és a megvalósítás ellentétével. Ha a székelyek, a csángók „elmagyarosított románok", ha
a történelmi kártétel és a hazugság büntetlen marad, ha az erőszak polgárjogot nyer, akkor nem lehet beszélni közeledésről és megbékélésről. Nem hatott az ilyen érvelés:
Romániának lenne jobb, ha nem sanyargatná, hanem megadná a jogokat a kisebbségnek. Nem igazolódott a remény, hogy az erdélyi magyar értelmiség kontaktust tud
találni a román értelmiséggel, s az utóbbi érzékeny és megértő a magyarság sorsa iránt.
Ez a réteg felhígult, elvékonyodott, s zömében már nem az erdélyi magyar értelmiséggel vállal közösséget, hanem a nacionalista román politikához húz. Az erdélyi
magyarság, ügy látszik, beletörődött sorsába: aki tehette, vagy oka volt rá, emigrált,
aki a történelmi örökséget, a hűséget, a maradást, az erkölcsi értékeket választotta, annak a nehezülő sors vált osztályrészévé. Sajnos, még ez a beletörődés sem zavartalan: a
román nacionalizmus az erdélyi magyart nemzetiségi létében naponta sérti, ingerli, provokálja.
Van még egy súlyos tanulsága Köntös-Szabó Zoltán könyvének. A nemzetiségi
kérdés megoldásában a Nyugatot illetően nem lehetnek illúzióink. Ahogy a magyarságot
magára hagyták a török ellen (Nyugaton senki sem becsülte, hogy századokon át a
kereszténység védőbástyája voltunk a mohamedán invázió ellen), úgy a nagyhatalmak,
Amerika, Anglia és Franciaország ellenünk voltak 1920-ban Trianonban: nemcsak az
első világháború veszteseként, hanem a nemzetre erőltetett Tanácsköztársaság miatt is

90

tiszatáj

büntettek bennünket. De Jaltában, 1945-ben és 1956-ban sem keltek védelmünkre. Nyugaton nem ismernek, nem szeretnek bennünket, Nyugat számára nem vagyunk rokonszenvesek. Hatásosabb a kárunkat szolgáló ellenpropaganda, mint értékeink megmutatása. Közmondásos a magyar széthúzás és pártoskodás: a magyar hadifogolytáborokban
az ellenségeskedés, a magyar emigráció belső vitái. Más kérdés, hogy Trianon mai
csődje a nagyhatalmak kritikája. Mindennél világosabban mutatkozik meg ez KeletEurópa mai válságában, Jugoszlávia szétesésében, Csehszlovákia fölbomlásában. De azt
is látjuk, hogy - talán épp a rossz lelkiismeret miatt - ma is tétlenek, nincs hatásos
eszközük a megoldásra, az ellenségeskedés megfékezésére, a kisebbségi és más emberi
jogok védelmére.
A királyi Románia még adott valamit az erdélyi magyarságnak, mert tudta, hogy
az ország belső békéje miatt erre szüksége van. Mi lesz a jövő? Ahogy széthullott a
horvátországi szórványmagyarság - egyik része magyarországi menekülttáborokban
senyved, másik része a Drávaszögben szerb megszállás alatt retteg, s csak maradék
harmada él Horvátországban - , úgy porlik szét az erdélyi magyarság is? A mai román
nacionalizmus idegesebb, mint a két világháború közötti volt. Ennek egyik oka minden
bizonnyal az, amiről K. tiszteletes diáriuma még nem beszél, de amit történelmi ismereteink alapján mi már tudunk: a trianoni békediktátumot a történelem egyszer már 1941-ben - felülbírálta. A román nacionalizmus talán jobban tudja mint mi: a történelem nem ismer örök békediktátumokat, nincs örök Trianon. De van tragikus és/vagy
felemelő örök emberi helytállás. (Magvető Könyvkiadó, 1992.)
(

dfiilííél

A hiányzó történet boldog v é g e t ér
GÉCZI JÁNOS: A TORONY
Nehéz dolog ma olvasni. A történet, amiért olvasunk, unos-untalan odatolakodik a
tudatunkba a képernyőről vagy az újságok rövid „érdekes"-eiből. Már sem a rosszindulatunkra, sem a gyávaságunkra nincs szükség ahhoz, hogy gyilkosokkal népesítsük be a
világot magunk körül. Az a szövegháló, amelyik szinte az eget is eltakarja a szemünk
elől napostul, a képzeletünk helyett megteszi mindezt rövid idő alatt, frappánsan. A tragédia, amely a maga misztériumával néha-néha megtisztította mindennapjaink semmilyenségét annak bűneitől, viccé vált. A két és fél órányi színházi megrendülésből, az
ennél jóval rövidebb, de még mindig huzamos miséből a „posztmodern" embernek
marad a videoklip négy-öt percnyi, illetve a reklám húsz-harminc másodpercnyi csodálkozása. Életproblémákra kapunk pillanatok alatt egyértelmű megoldásokat. Csakhogy a csodálkozásnak és a csodálatnak túl sok köze nincs egymáshoz, az utóbbi megmarad a kultúra és a vallás, az előbbi pedig az e kettőt oly lelkesen helyettesítő posztmodernjellemzője. Eszemben sincs ezért kárhoztatni a videoreklám-kultúrát. Az inkább
a mi minőségünk képbe öltözése vagy vetkezése, és nem ok, hanem okozat. Nem miatta
nincs istenünk, hanem nekünk nem kell az Isten. Túl sokat kellene vele beszélgetni^ és
akkor lemaradnánk az aznap esti rövid, könnyen emészthető megváltásról.

1993. március

91

Vajon melyikünk tud majd megszabadulni néhány órára a mágikus hengert delejező, könnyen szerzett kegyelemről azért, hogy elolvassa Géczi János új könyvét?
A kritikus reménykedik, talán ha az olvasót legalább egyszer lépre csalhatná. Hogy a
méz majd keserédes leszen, azért úgyse neki kell felelnie, hanem... De talán a kritika
végére ez is kiderül.
A torony fejlődésregény. Végig drukkolhatunk V. Antalnak, aki a hős, hogy beteljesedjék az élete, tegyen szert elegendő bölcsességre, tanuljon meg mindent, ami
(nem) mindennapi életének a kényelméhez kell. Ne vigyék kísértésbe, illetve csak vigyék, majd megmenekül, vagy ha nem, akkor legföljebb nem fogjuk szeretni a könyvet.
Aztán némi hányattatás, tévút és téveszme legyőzése révén szerezze meg Zsófit. Zsófi
pedig a bölcsesség és a megnyugtató szexualitás allegóriája, akit Fielding óta várunk a
(fejlődés)regény végén. Ha Zsófi nem jön, legalább haljon meg, vagy legyen a másé, de
mindenképpen beszélhessünk róla.
Ne keseredjen el az olvasó, mert amire vár, várhat eleget, pedig nincs bő lére
eresztve ez a regény. V. Antal nem törődik azzal, hogy az anyja vagy az üzemben egy
termetes asszony (29. o.), és az olvasó is azt várja, hogy nősüljék. A hős ehelyett a
tornyot építi. Ennek az lesz a következménye, hogy mindaz a várakozás, amivel a meg
nem történő történeteket várjuk, a toronyban, annak építésében talál célt. Ha a hőssel
nem történik semmi, akkor nyilván a toronnyal lesz valami. Majd le kell bontani a
hatóságok miatt, és akkor mi sajnálhatjuk V. Antalt; vagy esetleg V. Antal hibájából
magától összeomlik a lakótelep közepén ez az érdektelenségében a figyelmet magára
terelő tárgy. Ha pedig így lesz, akkor még izgalmasabb dolga lesz az olvasónak, mert
valahogy csak ki kell magyarázni a hős tévedését. De a toronnyal azon kívül, hogy
hosszú évekig épül, nem történik semmi. Se nem veszélyes, se nem föltűnő, semmilyen. Semmilyenségében beleépül a regény világában élő emberek életébe. Ha az óvó
nénik színes ceruzákat, fehér papírlapokat osztottak ki a rájuk bízott csöppségek között,
akkor a csemeték családjuk helyett tornyokat rajzoltak (köröttük piros, kék, sárga tulipánokkal, nagy, pöttyös masnis kislányokkal és kisfiúkkal, valamint hatalmas szárnyú,
karcsú nyakú madarakkal). (33. o.)
V. Antal személyiségéről emlékképek útján tájékozódunk. Ezek hol neki, hol az
elbeszélőnek jutnak az eszébe. Az emlékképek őrzik a nőket, az apját, a gyerekkorát,
vagyis azt, hogy V. Antal valamilyen emberből lett semmilyen. S ha nem ragaszkodunk
a fejlődés talán meghaladott „előremutató" jellegéhez, akkor a hős máris eleget tett a
klasszikus regényhős lényeges kritériumának. Ezek az emlékképek emlék-voltuknál
fogva el tudnak szabadulni annak a valóságnak a kötelmeitől, amelyek V. Antalt kötik
az életéhez, és teszik őt is és az életét is unalmassá. Némelyik kép akár apokaliptikusnak is nevezhető, mint például a kovászarcú asszonyé. Az említett kép szövege a hátsó
borítón is kiemelt. De ide sorolható az a rész is, amit annak a képnek a kommentárjaként olvashatunk, amit a hős egy baptista térítőtől kapott könyvben lát, és a vízözönt
ábrázolja.
A könyv terjedelméhez képest igen sok az utalás, sok kódot találunk, amelyek arra
is jók lehetnének, hogy velük próbáljunk értelmet, jelentőséget olvasni ebbe a történet
nélküli regénybe. De az utalások minduntalan elvesznek abban a világban, ahol V. Antal vagy fölidézi őket, vagy jelként ott vannak. A már említett térítő füzet is a bagarol
mellé kerül a hokedlifiókba. Az lehet, hogy Dánielt nem eszik meg az oroszlánok a

92

tiszatáj

térítő könyvében (sem). De nem mindegy? Az utalást tartalmazó könyvecske sorsa talán
még vigasztalanabbá tesz bennünket, mint az, ha Dániel kiszenvedett volna értünk, és
azt ez a világ, amiben V. Antal él, engedné észrevennünk.
Azonban ebben a világban csak egy dolog van, ami észrevehető, és az is csak
azért, mert monstrózusan érdektelen, és mert azzal, hogy a csak az érdektelent befogadó
világ a mássága ellenére is befogadta, maga annak a világnak a jelévé vált. A Bibliában
a világot a Logosz, az Újszövetségben maga Jézus jelenti. Isten szava ez, illetve ő, ami
és aki a megváltás, az Istennel való folytonos kapcsolat csatornája. V. Antal világában a
torony veszi át a Logosz szerepét. Az Atyáét pedig V. Antal, aki mindig is ügyelt arra,
hogy ne maradjon utána utód, azaz, nehogy megteremtse a világot, azt, amiben élhetnénk is. A torony minden olyan személynek és tárgynak a helyettesítője, aki és ami
iránt érzelmi kötődést érezhetne, és ami arra csábíthatná, hogy szerethessen, és azokat
szeresse, ahogy és akiket az olvasó szeret. A torony az asszony, a gyermek, minden,
ami „szép", aminek értelme van, értelme lehetne. A torony jelzi a világot és annak ama
tulajdonságát, hogy az ember(i)ség tárgyiasulva létezik. Itt persze adódik az a kérdés,
hogy a tárgyiasult lét igényt tarthat-e a létezés rangjára.
Mielőtt elkezdjük megvetni azt az embert, aki az olvasott mű hőse, az olvasó
vegye számba, létének mely vonatkozásai tárgyiasultak. Hiszen semmiképp nem lehetünk igazságtalanok V. Antallal. Megvetésünk csak annyiban illetheti, amennyiben magunkat nem illeti. És ha az általunk szeretettek és a mi szeretetünk valamelyest hasonlítanak a hős vonzódásaihoz, őt legalább annyira kell szeretnünk ezért, amennyire magunkat megvetjük érte. Tudom, hogy az olvasás ugyanakkor pontosan arra jó, és arra
való (?), hogy ezt ne tegyük, hogy ezt elkerüljük. És azzal, hogy undorodva vágjuk a
sarokba ezt a könyvet, magunkból is kiűzzük V. Antalt. Csakhogy V. Antalt nem lehet
elkergetni, a torony áll, az ABC is ott van, a város is, az erdő is.
Géczi János regényének a világa csalóka. Nem csap be, hanem rászed. Az olvasó
életének nagy valószínűséggel lesznek olyan szeletei (tárgyak, cselekvések, „élmények",
jellemző személyek, vagy maga a mustárospohár és a lakótelepi konyha, ahol csak állva
lehet a mustárospohárból teát inni), amelyek egybevágnak A torony világának a tárgyaival és szereplőivel. Itt kell kiemelnem azokat a glosszákat, amelyek a szöveg nem
dőlt betűvel szedett részében vannak idézőjelbe téve. Ezekben az idézetek olyanok,
mintha a közelmúltunkból olyan jól ismert hivatalos papírokból, újságokból kölcsönözték volna őket. Ezek a glosszák építették a mi össznépi tornyunkat fejletten,
csótányostul, denevérestül.
A szövegnek a tárgyi szimbolikán kívül történeti misztikus szervezőelve is van.
V. Antal életét az 1948, 1956, 1968-as évszámok teszik rendbe. De ezek az évszámok
sem működnek aktívan a történetben, hanem az olvasóban mondatják el azokat a történeteket, amelyek akár részei is lehetnének egy kulcsregénynek. Lehet, hogy ez a
könyv így is kulcsregény, de kritikusként csak arra kérhetem az olvasót, hogy azért se
fejtse meg a konkrét ma, itt és most még föllelhető utalásokat. Mert ideje végre az irodalomnak tekintett szövegeket magukért és nem a szerző bátor(talan) „szókimondásáért"
olvasni és szeretni.
És ugyan a főszöveg végén ott van a város neve is, amelyiknek Géczi János
könyve lehet a kulcsregénye, de úgy gondolom, hogy ezt a könyvet csak akkor érdemes
a kezünkbe venni, ha a konkrét ismeretek nélkül is szól valamiről bennünk.

1993. március

93

A torony felépült, a könyvet elolvastuk. A torony érdektelenné vált, a könyv
pedig csakis akkor nem válik azzá, ha ez megtörténik; de e két dolog csak akkor következik be, ha elolvassuk A tornyot.
Az elbeszélő szerencsé(nk)re következetlen, és megengedi a hősnek, hogy egyetlenegy személyt magához engedjen: a hájas szomszéd kisfiút, ha csak egy pillanatra is.
A kisfiú arra kéri, hogy „emelje föl", és amikor ez megtörténik, V. Antal életébe utat
talál a megváltás a kisfiú anyjának, Máriának a testében.
A regény szereplői visszataszítóak, mert lehetetlenné tesznek minden érzelmi
viszonyulást magukhoz. Tükröt akkor tart a szöveg elénk, amikor mi az érzelmi viszonyban levés kényszere által elfogadjuk a föl nem ajánlott és nem is létező vonzódást,
és elolvassuk ezt a könyvet, amelyik azt az olvasót, aki hajlandó fölemelkedni, föl is
emeli. így és innen ajánlom az olvasó figyelmébe a könyvet. (Széphalom Könyvműhely,

1992.)
Síxélyi

Cfcetene.

94

tiszatáj

MŰVÉSZET
BANNER

ZOLTÁN

Egy művészeti kisváros nyarai
Az évszázad legforróbb augusztusa sem tudta legyőzni Makó polgárait: az új
művésztelep II. kiírását záró kiállításon alig fértek el az érdeklődők a városi könyvtár
európai művészeti színtérré varázsolt belső terében.
Nem a divat, divatosság örvén vonom be rögtön mondatomba az „európait".
Ugyanis nem ácsingózni szeretnék vele, s nem tette ezt a művésztelepet megálmodó s
létrehozó két makói művészasszony: Jámborné Balogh Tünde és Gilinger Katalin, meg
a mögéjük állott városi önkormányzat s a támogató közületek, alapítványok sem. Ellenkezőleg: a makói példával arra az európai méretű mulasztásra kívánjuk felhívni a
figyelmet, amellyel távol tartja magától a divat-trendekbe nem illeszthető, a központoktól távol eső régiók művészi törekvéseit és hozamát.
Századunk magyar művészetének története - táborverések, művésztelepek és művészi-irodalmi szövetkezések sorozata, egymásba fűződő láncolata Nagybányától a
Nyolcakon, a MA körén és Szentendrén át Hódmezővásárhelyig és például Makóig,
ahol Rudnay Gyula 1925-ös nyári főiskolai kurzusa óta többször is történtek kísérletek
„művészeti kikötő" létesítésére a Maroson.
Az 1991 nyarán avatott új művésztelep azonban merőben más szándékok és célok
jegyében szerveződött, mint az előzőek. Ebben a művészettörténeti pillanatban feltétlenül a leghitelesebb szándékok és célok jegyében. Hiszen a magyar irodalom és művészet iskola- vagy táboralapítói rendszerint, illetve sohasem valamilyen éppen aktuális
irányzat meghonosításáért, érvényre juttatásáért bontottak zászlót, hanem végveszélybe
jutott nemzeti kincsek (például az anyanyelv vagy az anyanyelv értékű népdal,
népművészet, a paraszti kultúra, erkölcs, szokásrend stb.) megmentéséért. S azok a mai
makói művészek és polgárok, akik ezt az összmagyar művésztelepet elképzelték, maguk
is valami lappangva leselkedő, illetve egyre pőrébben megmutatkozó veszedelem:
például a széthullás, az egymásról nem tudni (vagy tudni nem akaró) egymáshoz
tartozás, a másképpen össze nem adható értékek szétzilálódásának a veszélye ellenében
hozták létre a kilencvenes évek makói művésztelepét.
Persze régóta elevenen ható szükségérzet ez a kortárs magyar művészeti élet
levegőjében, hiszen már évekkel, sőt évtizedekkel ezelőtt is hívtak felvidéki, vajdasági s
főleg erdélyi művészeket, s egyesek már-már törzstagokként vettek részt például a hortobágyi, a hajdúböszörményi, a villányi, a hajósi és a többi nyári művésztelep
munkálkodásában; mint ahogy 1989 óta a gyergyószárhegyi táborban végre magyarországi s más, határokon túli magyar festők, szobrászok és grafikusok is dolgozhatnak.
De hát mi sem természetesebb ennél, mint hogy az egy, egyetlen és oszthatatlan
jelenkori magyar művészet szellemi tájegységei közös áramkörbe kapcsolják be energiáikat, mert csakis így, tehát kölcsönhatásaiban, egymásra vetülő szemléletráttűnéseivel ébredhet a századvégi magyar művészet a maga sajátos küldetésének, karakter-

1993. március

* ^

95

jegyeinek az értékére, érvényére és értelmére, s küldfíet, sugározhat Jeleket az egyetemes művészet, Párizs, London, Amszterdam, New York, Tokió világvevő adóállomásai
felé. Csakis a makóihoz hasonló művészi-szellemi-lelki műhelyek hálózatával delejezhető, telíthető fel éltető árammal a lélekvesztésben szenvedő magyar társadalom, s
edződhet az elkövetkező évek még szigorúbb időjárási frontjaihoz.
Két nyár tanúsága szerint a város, tehát a hajdani megyeszékhely és a jelenlegi
megyeszékhely egyaránt máris a magáénak tekinti az új makói műhelyt: az önkormányzati, alapítványi és más, közületi hozzájárulások lehetővé tették, hogy az idén
szinte megduplázódjék a létszám, s így összesen 20 művész tölthetett három hetet a
hármas határszögbe zárt makói térségben. (De hát legalább ugyanennyi - mert vannak,
akik több munkájukat is felajánlották a szíveslátás fejében - műalkotással gyarapodik a
makói képtár!)
Mégsem (vagy éppen ezért nem) a személyenkénti műelemzés módszere tűnik a
színvonalát tekintve korántsem vidéki művésztelepi rögtönzésnek, hanem országos fontosságú válogatásként minősíthető zárókiállítás megközelítésére a legalkalmasabbnak.
Egyelőre inkább arra figyeljünk: mit ér számunkra, mivel gyarapítja művészeti kultúránkat, miképpen teljesíti ki a kortárs magyar művészet színképét az akadémikus
(szocreál) kötöttségeiből legkésőbben, de annál elementárisabb feszítőerővel, feszültségekkel terhesen szabaduló kárpátaljai festészet (Babinec József, Bletska József,
Földessy Péter, Micska Zoltán); a vajdasági bácskaiak televény szimbolizmusa (Gyurkovics Hunor és Nemes Fekete Edit); s a kifejezésnek az az elkeseredett szenvedélyessége, amely a szám szerint is legnépesebb erdélyi tábor minden festői, szobrászi
és grafikai motívumát a lét és a lélek földrengésszerű jelzéseivé avatja (András Csaba,
Antal Imre, Biró Gábor, Fekete Miklós, Imets László, Márton Árpád, Miholcsa József,
Orth István, Páll Lajos, Zolcsák Sándor); (a meghívott felvidékiek nem érkeztek meg).
A házigazdák, a három makói művész (Jámborné Balogh Tünde, Karsai Ildikó és Kiss
Jenő) az alkotásra alkalmas idő nagyobbik felét nyilvánvalóan az otthonteremtés, a
szervezés, a menedzselés feladataira fordították. (Hogy hasznosan tették ezt, mi sem
bizonyítja szemléletesebben, mint hogy máris megjelentek a telepen az első vásárlók;
márpedig a folytonosság egyik lényeges alapfeltétele éppen az lenne, ha a telep körül
kirajzolódna a gyűjtők és mecénások köre, úgy, ahogy az a világon valamennyi életrevaló művésztelep esetében történt és történik.) Jelenlétük a zárókiállításon így is
méltónak, s nem csupán jelképesnek bizonyult.
Végül engedtessék meg annyi személyesség e sorok szerzőjének, hogy mégiscsak
a bolyból kiemelten említsem a legmesszebbről, New Yorkból érkezett résztvevő, Vigh
István „vendégjátékát". Nem az amerikai nagybácsinak, s még csak nem is a hasonlóképpen a szatmári tájakról elszármazott földinek szól ez a kivételezés (akivel egyébként
17 éve nem találkoztam), hanem annak a „sorsképi festőiségnek", amellyel az összmagyar makói művésztelep színképét oly sajátosan kiegészítette.
Vigh azon ritka erdélyi magyar művészek közé tartozik, aki a monumentális
művészeti és restaurátor szakot végezte, méghozzá Bukarestben (mert a kolozsvári
főiskolán ilyen szak nem létezett), majd az észak-moldovai Suceaván (Szucsáva) élt s
díszítette az új középületeket egy évtizeden át (mert hát Erdélyben nem épültek új,
magyar vonatkozású középületek), s már-már benyelte a román élet, amikor erre a
veszélyre (meg a személye köré font politikai csapdákra) fölneszelt, s meg sem állt
Sepsiszentgyörgyig. Innen menekült a diktatúra elől az Egyesült Államokba, s hol hivatásán kívüli, hol megalázóan piaci művészi tevékenységgel szolgálta a tengerentúli

96

tiszatáj

magyar emigráció szerény művészetfogyasztását, amely ezt éppolyan szerényen honorálta, mígnem egy fatális véletlen folytán (címcsere) pontosan az Amerikai Monumentalisták és Restaurátorok Szövetsége elnökének a kezébe került egy tipografikai pályamunkaterve, s aki azonnal találkozni kívánt vele, aztán néhány nap múlva már meg is
kapta az első megbízatásokat, s jelenleg e szövetség alelnöke... Amerika! Mert mindez
15 éves tengődés után, egyetlen év alatt zajlott le, de ennek ellenére most keresnek
feleségével, Dukász Anna színművésznővel, a sepsiszentgyörgyi színház hajdani
igazgatónőjével együtt otthont Magyarországon (házat és állampolgárságot), Makóra is
az első hívó szóra rohant, találkozni a régi otthoni s az új összmagyar művészbarátokkal, miközben persze amerikai feladatainak is folyamatosan eleget kíván tenni.
Tehát nem a „nagy élet" és a „nagy mű" örvén örülünk Vigh István hazatalálásának, s (remélhető) örökös művésztelepi tagságának, hanem az igazolás erejű példa
okán: a magyar művészetnek is otthona lehet az egész világ - de csak addig, amíg a
világ magyar művészete a saját szellemét gyűrűzi, gyűrűzteti tovább.
Milyen jó lenne, ha a makói nyaraknak (amelyekben néhány éve fafaragó tábor is
működik, mégpedig nem zsebtárgyak, fény képtartók, csecsebecsék, hanem urbanisztikai
szerepű térplasztikák készítése céljából) hosszú időre megőrződne ez a kisvárosi dimenzión túlmutató tanulsága!
/ianrier

Zfíltán

Szegeden rendezték február 11—12-én a Magyar-Szlovák Fórum
III. találkozóját. Az Irodalom és politika c. kerekasztal-beszélgetés
megnyitó előadását Göncz Árpád köztársasági elnök tartotta. Főreferátumot mondott Kiss Gy. Csaba, lapunk főmunkatársa. A vitában részt vett még magyar részről Annus József, Grendel Lajos és
Szegedy-Maszák Mihály, valamint a szlovák Ladislav Ballek és Rudolf Chmel. A beszélgetést Karol Wlachovsky vezette.

A Tiszatáj Alapítvány számára az elmúlt hónapokban Varga
Mátyás, Gyuris György, Tüskés Tibor, dr. Seres László, dr. Grezsa
István, Gyuris Daniella, valamint a Hőépszer Kft., a Konzol Kft. és
a Dél-Tisza Menti Áfész küldött támogatást. Köszönjük segítségüket!
*

E számunkat Földessy Péter kárpátaljai művész munkái díszítik. A festő-grafikus vendége volt a nyári makói művésztelepnek;
erről írt ismertetőt Banner Zoltán e számunk Művészet rovatában.

