tiszatáj
1994.SZEPT.* 48. ÉVF.

Jung Károly, Kalász Márton,
Pap József, Petri Csathó Ferenc versei
Kontra Ferenc, Köntös-Szabó Zoltán,
Zalabai Zsigmond prózája
Fried István, Gömöri György esszéje
Diák-melléklet: Szekér Endre
a mai magyar költészet stílusáról

tiszatáj
IRODALMI FOLYÓIRAT

A szerkesztőség elnöke: V Ö R Ö S L Á S Z L Ó
Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R
Rovatvezetők: A B L O N C Z Y L Á S Z L Ó
SZOKAI I M R E
Műszaki szerkesztő: E N G I M Á R I A

Főmunkatársaink:
B A K A ISTVÁN (Szeged)
D O B O S LÁSZLÓ (Pozsony)
KISS G Y . CSABA (Budapest)
S Ü T Ő A N D R Á S (Marosvásárhely)
SZÉLES K L Á R A (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a HÍRKER Rt. és
az NH Rt. Előfizethető bármely postahivatalnál, a hírlapkézbesítőknél, a Posta hírlapüzleteiben
és a Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy postautalványon, valamint átutalással a FIELIR Postabank Rt. 2 1 9 - 9 8 - 6 3 6 pénzforgalmi jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVIII. ÉVFOLYAM, 5. SZÁM
1994. MÁJUS
J U N G KÁROLY: Kegyetlen férfikor; Ellenpontok; A kérdésekről; Fehér liliomszál

3

K O N T R A FERENC: Úgy törnek el

6

SZATHMÁRI ISTVÁN: Ennyi az egész

11

PAP JÓZSEF: Megint a madárról; Ezredvégi kérdés; Itt;
Három haiku

13

ERDÉLYI ERZSÉBET-NOBEL IVÁN: „Az én virágom
tiszteletet parancsoló..." (Beszélgetés Pap Józseffel)

16

ZALABAI ZSIGMOND: Asztalfiók-irodalom I. (Gondolatok két hírvers nyomán)

19

MÓZSI FERENC: a vélt változás; bagoly bagolynak...;
süllyedő hajó; dióhéjnyi...; vihar Florida felett

26

KABDEBÓ TAMÁS: Sárkányeregetés

29

KALÁSZ M Á R T O N : Capricciók (Conznak, 821; Napsütés)

31

BAKA ISTVÁN: Rike

32

PETRI CSATHÓ FERENC: Archív kockák; Verkli;
Freud szobái; Poszt; Klió tetszhalála

34

BÖJTI GÁBOR: Holofernész könyve (részletek)

37

B E N C Z E BALÁZS: A mártír I.; Mártír H

40

MAGYARI BARNA: Az erdélyi magyarok első levele; Az
erdélyi magyarok második levele; Az erdélyi magyarok harmadik levele

43

SZÉPFALUSI ISTVÁN-KÁSZONI ZOLTÁN: Ügyvivőváltás Bécsben

45

KÖNTÖS-SZABÓ ZOLTÁN: K. tiszteletes diáriuma (Fejezet a Trianon gyermekei c. [családi] krónika II. kötetéből)

48

TANULMANY
GÖMÖRI GYÖRGY: Edgár Allan Poe és Dsida Jenő Szerenád Ilonkának c. verse (DSIDA JENŐ: Szerenád Honkának)

56

SZIGETI LAJOS SÁNDOR: És mégis Marsyas? (Korformáló mitológia)

64

NÉZŐ
DOBOSSY LÁSZLÓ: Comenius és a magyarok

73

FRIED ISTVÁN: Szlovák-magyar irodalmi kapcsolatok a
századelőn

79

KRITIKA
M O N O S T O R I IMRE: „...régiónkban a hatalmat is ugyanazok a rugók működtették" (Tóth László: Elfeledett
évek)

85

B E N C E ERIKA: Elfelejtett értékeink (Kalapis Zoltán: Betűk és képek)

90

HARMAT PÁL: A járványtörténet aktualitása

92

Szerkesztői

asztal

a belső borítón
ILLUSZTRÁCIÓ

F O D O R JÓZSEF rajzai a 10., 25., 30., 33., 36., 39., 42., 44.
és a 47. oldalon
DIÁK-MELLÉKLET
SZEKÉR ENDRE: A mai magyar költészet stílusáról

Kegyetlen férfikor
Mire kihunynak
belőlem
Testembe mart
tulajdonjegyeid,
Az idő lesz újra az, mely
Tovább pusztítja
testemet.
Te vagy esélye egész
valómnak.
Benned bujdosva tudnék
megmaradni,
Öled kútjából ki nem szabadulva,
Fonjad rá gyűrűid
tagjaimra,
Medúza ajkad tapadjon
számra,
Gyógyító áramként járjál át egészen,
S bolyongva tested mezőin,
bokrain,
Hajlatain hátad
lankáinak,
Kebled dombjain,
lüktető
Szíved, ereid
vidékein,
Engedd felszabadulni
lelkemet.
Ez már a kegyetlen, komor
férfikor.
Az utolsó döntések kora.
Vagy a kegyes öncsalásé. Ki tudja.
Kezeddel szoríts
magadhoz,
Búzavirág szemeddel
szegezz
Az éjszaka fekete
kapujára,
Öled gyűrűjével jegyezz el magadnak.
Fogaddal, körmöddel véssed belém
Visszavonhatatlan
tulajdonjegyeidet.
S akkor talán én boldog leszek.
S kicsit belédhalok,
mindörökre.

4

tiszatáj

Ellenpontok
A fold meleg, mint az anyaöl,
Vagy a kedves öle,
S forró, akár a szerelmesé,
A kitáruló
szeretőé,
Ha
megnyílik:
Egyszer és
mindörökre.
Ama fény kihűlt
körülöttünk,
A csillagméretű
idő
Egyre-egyre
hidegebb.
A lét ránk
kövesedik,
Akár e szorító
ezredforduló.

A kérdésekről
Oly távol vagy tőlem, hogy az már
Józan ésszel fel sem mérhető.
Hiába szöknék hozzád, nem tehetem,
Ahonnan szöknék, nem ember
mértékű
Táj. Ez itt maga a téboly.
S vele pusztul az ember is,
Ki vele egybeforrt, mióta itt él.
Felködlenek,
megfogalmazódnak,
Majd elenyésznek sorra a kérdések.
Nincs kinek feltenni őket. Neked sem.
S végtére is — minden kérdés
árulás;
Orvul kivont kés, tervezett
halál.
Marad a teremtő kétség konok csönd,
A választalanul
eltávozó
világ
A magába némuló búcsúzó ember is.

Fehér liliomszál
Bekopogtat majd hozzád az angyal.
Könnyen felismerheted:
kezében
Virágot fog tartani. A te hasad
Mint a gabonaasztag
- fogja
mondani
- liliomokkal
körülkerítve.
Az Enek szavait persze
felismered,
Nem egyszer fonták be neved
Győztes virágkoszorúba
ittasult

1994.

május

5

Hadfiak, de a csatatéren, hol
Fennen lobogtak a zászlós
kopjak,
Alábocsátotta
a setétet az Úr,
Hozzájuk el nem küldte
angyalát,
S veszni hagyta erejét
fegyverüknek.
Bekopogtat majd hozzád az angyal;
Folytatni fogja: te farodnak
Egybeszerkezése,
miként a násfák S te tudod, kik voltak, s hányan
A hitegetők, ölednek vont arany
Gabonaasztagát
kedvükre
forgatni
Akarók - benne kedvüket
tölteni.
Egi haragjában
nem hagyta az Úr,
Fehér liliomszál, Szent
Antal-virágom.
Bekopogtat majd hozzád az angyal.
Szól majd jövetelének
okáról.
Zokogni fogsz: öled kínban
összerándul,
Eszedbe jutnak majd az éjszakák,
Hogy méhed csodája holddal
elvirágzik.
En kedvesemmel
én nem találkozom
Mondanád —, én kedvesem nem itt lakik.
En kedvesem énvelem nem lehet.
Az angyal a virágot öledbe teszi.
Tudja, amit tud. Másról nem beszél.
S kiterjeszti kegyelmét
feletted
Az Úr. Az angyal
eltávozik
Nevednek, s ölednek
liliomillata
Bódító éterben árad felém, az Enek
Szavait már én mondom tovább -,
S tudom, teremtésre
rendeltettünk.
A teremtés általunk
elrendeltetett.
Mert rajtad tartotta szemét az Úr,
Kegyelme megőrzött nekem. Illetett
Akár érdemtelen, ezért
meglakolt.
Az angyal nyomában hozzád én jövök.
A fogantatás
csak evilági lehet,
Esendő emberi egyesülés, de élteti
Tovább, s tovább tisztaság
ígérete.
Fehér liliomszál, őrizd meg neved,
Vonj öledbe, fogadj be magadba,
Gyöngyözzön
az űrbe számtalan
sikoly
Ajkadról - szerelemben ne legyen
fózan mérlegelés. A világ kiégett
Hirosimai
táj. Általunk
benépesül.

6

KONTRA

tiszatáj

FERENC

Úgy törnek el
Bekapcsolt hátul a nevetőgép, a döccenés hozta működésbe, nyekkent egyet a kocsi, és a csomagtartóban rekedtes műanyag hangján felharsant a kacagás, még élénk volt
benne az elem, átvirított a motorzúgáson, megnevettetett bennünket. Mint amikor a
sok nullára pillantottunk: nem Jovan Jovanovic Zmaj tehetett róla, hogy ő díszítette
az 500 000 000 000 dinárost, megálltunk kevéssel a vasúti bukkanó után, és vettünk rajta három kiflit, addigra elcsitult a nevetőgép, csak fél percig működött, aztán lelassult
és magától kikapcsolt. A bőröndben túl közel került hozzá valamelyik könyv.
Rossz álmaimban azon töprengtem, hogy ha mennünk keil, és csak egyetlen
csomagot engednek magunkkal vinni, akkor mit tennék bele, mi lenne a legfontosabb
először, mi másodszor és mi harmadszor, senki többet negyedszer, nem választhatna
helyettem más, nekem kellene eldöntenem, mit hagyjak itt; az, ami fontos, egyébként
is elfér egyetlen bőröndben, de nem tudhatom, hogy a következő pillanatban mit tartok nélkülözhetetlennek, esetleg egy könyvet, amely váratlanul bekapcsolja a nevetőgépet, melyet éppen arra találtak ki, hogy mindent helyettesítsen, ami vidámságot hoz,
néha pótszer, mint a könyv:
- Nem szórakoztató - mondta Dégé —, de azért elolvashatod.
Amikor kicsomagoltam a bőröndöt, akkor láttam, hogy ez a könyv nyomódott
a zakó súlyától a nevetőgéphez. Néztem egy darabig a kissé érdes fehér borítót, aztán
belelapoztam, elolvastam benne a golyóstollal megjelölt bekezdést:
„Az erőszak nagy műveit, legyen az szerelmi vagy hatalmi erőszak, egyre megy,
mindig ki kell tervelni és végre kell hajtani. A gyöngédséget se kitervelni nem lehet,
se a végrehajtásán buzgólkodni, mert az valami olyan, ami kizárólag tervek nélkül hajtja
végre magát bennem és rajtam. Szinte még attól is függetlenül, hogy ketten vagyunk-e
hozzá, vagy egyes-egyedül vagyok. Az erőszak nagy műveinek a kitervelés és a végrehajtás a története. A gyöngédség nagy műveinek nem lehet történetük."
Az ilyen történetek általában valami eredendő gonoszsággal kezdődnek: egy gyanútlan kéz esetleg virágot ültet, amihez elengedhetetlen, hogy a gyanútlanság előre felvetődjön, a művelet során végig gondolni kelljen a gyanútlanságra, tudjunk tehát valamit előre, amit a földbe markoló kéz nem is sejthet, mert a mi tudásunk csak akkor
válik az ő sejtésévé, amikor már késő, addigra kiderül, hogy a föld a sátán sírjáról származik, amely persze jelöletlen, éppen ezért alkalmas virágföld gyűjtésére. A földből
kikel egy hosszú szárú, elegáns levélállású szobanövény mindenki kedvére, a gyanútlanság harsányan zöldül tovább az ablakban, hiszen a legnaposabb párkányra helyezik,
mígnem egy éjszaka elszabadulnak a növény által feltámasztott démonok, és mindenből egészen más lesz, mint amire gondolni lehetett.
De a könyv egészen másról szólt.
Hogyan válaszolnék a kérdésekre másnap? Mi került a könyvembe? Arra gondoltam, hogy nem marad semmi a válaszokból, ha témát váltva hazaszélednek, és végig
sem olvassák. Első hallásra okosnak tűntek a kérdések mind, és folyt az asztaltáncoltatás két egyenlőtlen fél között: meg kellett erősítenem az ismeretlenbe vethető hitet:
abban a hiszemben folyt a játék, hogy lesznek, akik azért olvassák el, mert nyitva felej-

1994. május

7

tettek magukban egy ajtót, mások egészen mást jegyeznek meg a találkozásból, az elolvasás hiányában csupán a válaszok raktározódnak el bennük, és akkor örökre homályban marad a leírás, a töredék, a vessző, marad csupán a körülmény, amely viszi
az élményt az emlékbe, a következő hét közepébe, addigra el lehet felejteni. A legnagyobb csalódást alighanem az okozza, ha a szerző élőben kevésbé okos és kevésbé
szellemes, akkor a hallgatóság egy emberként, egy tanárként fog gyanút: hátha csak
puskázta a könyvet. Produkáljon tehát valamit azokbój a nyúglődésekből és örömökből - erre van kéznél a nevetőgép -, melyek a nagy MÜVET létrehozták. Ilyen körülményekre kérdeztek rá előző este a könyvbemutatón.
Miről is beszélgethettünk volna a túlságosan hosszú hatásszünetekkel tűzdelt,
önképzőkört idéző részletfelolvasás után, mint például a borítóról, amely kötődött
ugyan a belívekben elbeszéltekhez, de valójában önálló életet élt, mert a címoldal egy
fej röntgenfelvételét ábrázolta, hátul pedig a bal tüdőlebeny díszlett, aztán a kíváncsiságból fellapozok a fejezetek között kulcscsontokkal és oldalbordákkal találkozhattak,
és egyáltalán nem látszottak gyanútlannak a fekete hátterek láttán, emiatt a könyvem
baljósnak tűnhetett, mintha a sátán sírjáról szólna, hiszen a röntgenfelvételek konkrét
töréseket és daganatokat juttattak az eszükbe elsősorban, nem pedig irodalmat. Gondoltam, jó rávezetés lesz, ha a történetről mondok valami elhallgatásokkal teli kedvcsinálót. De nem, nem igazán a tartalomra terelődött a szó, hanem maradtunk a kályhánál,
ahonnan nehéz elmozdulni, mert a kiindulási pont nyújtja a legnagyobb biztonságot,
és a látvány jobban fogva tart, mint a betű. Kit ábrázolnak ezek a feketeségek? Hogy
kerültek bele?
Előbb el kellett mesélnem, hogy Dégé - aki a helybeliek tíz liter kilencvennyolcasáért vállalta, hogy eltaxiz - asszisztens a városi kórházban, saját ötletem alapján vele
készíttettem el a filmeket; arra gondoltam, a feltárulkozás magasiskolája lesz, ha ilyen
mértékű csupaszodást mutatok a lapokon: lehetőleg vetkőzze le az író a húsát is, ne legyen semmi titkolnivalója, gátlások nélkül álljon a röntgengép elé műszak után, amikor viselkedését nem minősítik felelőtlenségnek, és nem írja elő a szemüveges, szigorú
szakorvos, hogy milyen szögben és pózban viszonyuljon a sugárvédett kuckó előtt a
sötét üveghez, közben eszembe sem jutott, hogy lesz, aki fejcsóválva figyeli a művészet
bevonulását a diagnosztikába, mert a szabályosság volt korábban az egyetlen forma.
Szórakoztató pedig a mozdulatok kitalálása, melyek elveszítik semlegességüket és
csontvázszerűségüket; megelevenednek, ha gesztusokat fejeznek ki: akár fenyegetést
vagy hahotát, mert az állkapocs és a fogsorok bemozdultak a nevetőgép hallatán,
ugyanazok a csontok csaptak az írógép billentyűire, ugyanazok az ujjak vehetők ki a
szennycímlapon. Először csak a hecc kedvéért, aztán bele a fintorral a könyvbe: a lepusztulás mint háborús metafora, egy oszlásnak indult térkép, az újjászületés szent reménysége, ilyenek.
A körülmények részletezése jobban lekötötte a hallgatóságot, mint a középről kiragadott töredék, amelynek jobban éreztem éles széleit, mint megnyugtatóbb közepét;
olyan nyugtalanítóan hatott rám, mint amikor a kismutatót törik le az óráról, és bizonytalanságban hagynak, hogy most fél van, de vajon melyik órának a harminc perce,
mert sohasem úgy törnek le a dolgok, ahogyan célszerűbb volna, hanem szándékosan
hirdetik öntörvényűségüket. Úgy törnek el a szobrok, hogy ne lehessen őket észrevétlenül megragasztani, az arc közepén fut át a rianás, hogy látványosan megcsúfolja
a hajdani egészet. A tárgyak titka marad, hogy miért éppen úgy törnek el, ahogyan.

8

tiszatáj

A művelődési ház vezetőjének titka marad, hogy miért éppen ezt a töredéket választotta, aminek alapján magam sem gondoltam volna, hogy az történik, aminek a szöveg
szerint történnie kell.
Áttetsző valami a kispoharakban, a nagyobbakban sárga hosszú, mellettük pogácsák, szokásos maradó közönséggel, ismerkedés a könyvtárosnővel, a prózamondóval
és a magyartanárnővel, valahogy minden jelen idő. Az emelet egyetlen terme beszélgető csoportokra szakad. Érdeklődve szemléli a könyvem egy ősz úr, mint aki nem
egészen az irodalom miatt tartaná ismerősnek, és nem is a könyv mivolta köti le a
figyelmét. Még csak szokatlannak sem találja a címoldalát, hiszen naponta találkozik
hasonlókkal, mert a beszédbe elegyedéskor kiderül róla, hogy a helyi intézetben elmeorvos, semmi különöset nem talál az ábrán, abban sem talál kivetnivalót, hogy illusztrálni ilyesmivel, miért ne. Végre más mesél történeteket, lehet pogácsát enni.
- Folyton befektetnek valakit az osztályomra, anélkül, hogy szólnának, legalábbis a papírjait vele küldenék, de semmi, néha valóságos nyomozásba telik, mire kiderítem, hogy mik az előzmények, mert a betegtől nem mindig tudható meg, hogy mi
történt vele, főleg, ha alszik, és eszében sincs felébredni, így volt ez a ma reggeli beteggel is, ráadásul semmiféle elváltozást nem tapasztaltam rajta, a terembe, ahova az önpusztítókat szokták befektetni, többnyire szemmel láthatóak a jelek, mondjuk, hogy
éppen összevarrták, mert felvágta az ereit, vagy a gyomrát takarították ki a túlszedett,
túlivott szerektől, a kimosott mérgek után is más a páciens állaga, de ez másmilyen
volt, az ápoló, aki betolta, csak annyit tudott, hogy tüdőgyulladása van, szóval magára
csukta a hűtőszekrény ajtaját, és várt a szerencsétlen, amíg rá nem találtak, vagy egy
vállalat hűtőkamrájában akarhatott megfagyni, aztán még arra is emlékezett az ápoló,
hogy hajnalban hívták ki a mentőt a szomszédok, akik az erkélyükön találtak rá, ezzel
elment az ápoló, magamra hagyott töprengésemmel, hogy ugyan miért mások erkélyén
akar valaki megfagyni, talán bosszúból, hiszen az öngyilkosság cselekedete is lehet
bosszú, de hát azt senki sem gondolhatja komolyan, hogy egy erkélyen csak úgy meg
lehet fagyni látványosan, egy szál pizsamában, azért akkora fagyok még nem voltak,
ennek az illetőnek nem lehettek igazán komolyak a szándékai, arra gondoltam, de
aztán észrevettem egy tenyérnyi zúzódást az oldalán, és amikor felébredt, akkor elmesélte, hogy a tizenötödik emeleten lakik, onnan ugrott, nagyon erősen fújt a kossava, öt emelettel lejjebb befújta az erkélyre, talán eszméletét vesztette, vagy csak nem
akarta felébreszteni az ott lakókat, megvárta az erkélyen a reggelt.
A harmadik pogácsa után mondom neki, hogy lejegyzem adandó alkalommal,
hogy ne csak szájhagyomány útján hagyományozódjon a szokatlan eset. Jelentkezett
volna inkább önkéntesnek, toldja meg mellettünk a történetet egy nő, aki kezével szélesen gesztikulál, folyton megfeledkezve róla, hogy a pohara félig van pálinkával:
- ...ahol lőnek, oda menjenek az ilyenek, a golyóval biztosra mehet, a durranások
itt is fényes nappal, azelőtt csak éjszaka merték kipróbálni, addig senki nem vesz fegyvert, amíg ki nem próbálja, nem igaz?, csak azt nem tudom, mi mért nem csomagoltunk még össze?, mondtam a lányomnak délután, hogy Pillangó, te mért maradtál,
látod, körülötted sár van meg nyomor, egyhamar itt nem lesz pillangónak való évszak,
ezt írja le a következő könyvében, ez olyan szép gondolat...
...folytatta még egy darabig, és a pohár lassan kiürült közben, anélkül, hogy a szájához emelte volna, csak annyit tudtam róla, hogy valakinek a felesége. Innen a múlt
idő megint, mert közeledett felém egy púpos nő. Tele voltam előítélettel, miért is tagadnám, balsejtelmem beigazolódni látszott, amikor bemutatkozás helyett mindjárt

1994. május

9

arra kért, hogy négyszemközt beszélhessen velem. A púpos nők nemcsak a testi fogyatékosságukban hasonlítanak egymásra, hanem abban is, hogy világoskék szemük van,
gondoltam magamban. Tekintete belém akadt, mint a horog, és nem tudtam mozdulni
tőle. A horog természete szerint viselkedett, és emlékezetemből kihúzott egy töredéket, az indokot, amitől tudat alatt is előítéletem támadt.
Valamiben feltétlenül hasonlítani kell egyik dolognak a másikra, ha váratlanul
előbukkan, különben elfelejtettem volna. Személyes élmény kell hozzá, hogy egyáltalán asszociálni lehessen: a tízéves érettségi találkozónk képe szélesedett ki előttem, középen púpos osztálytársnőnkkel, aki megőrizte kislányos vonásait, és szemlátomást
élvezte, hogy a figyelem középpontjába kerül; elsorolta ő is, hogyan sodródott élete fonala a jogi karon keresztül az ügyvédi magánpraxisig, lett lakása meg egy kisfia - ettől
mindenki meghatódott, ugyanaz az együttérző részvét ült ki minden elhúzódó mosoly
köré nemre és korra való tekintet nélkül, hiszen merte vállalni szembeötlő testi fogyatékossága ellenére, kockáztatta az életét, és emberfeletti elszántsággal végigcsinálta - ez
derült ki a kérdésekből és a válaszokból, olyan volt, mint egy író-olvasó találkozó, az
alkalmi főszereplő az osztály rokonszenvét élvezte, és ez a parancsoló közvélemény
azelőtt sem engedélyezett semmiféle kételyt; aminek részvétet kell ébresztenie, ahhoz
tessék ahhoz méltóan viszonyulni!, azt figyeltem, az előítélet elhárítása hogyan csap át
a másik végletbe. Mert vannak az életnek megkérdőjelezhetetlenül szent dolgai, és a találkozón a magam visszafogott csendességével és rajongásnélküliségével úgy éreztem
magam, mint a bűnös, aki oda nem illő gondolataival felborítja a jászolt: mert a hajdani
énjét láttam benne akkor is, aki méltánytalan előnyökhöz jut fele annyi tanulással és
tehetséggel, messzemenően kiaknázza a kínálkozó lehetőségeket, a maga javára fordítja
látszólagos hátrányait, közben a tanároknak el sem jut a tudatukig, hogy zsarolja őket,
előbb csak jobb jegyért, aztán pedig a felvételihez szükséges jobb előmenetelért, és
ugyan ki merte volna kimondani, hogy ő azok közé a testi fogyatékosok közé tartozik,
akiknek erkölcsi fogyatékosságai is vannak, mert mindenféle skatulyázás előítéletet
szít, amit nem szabad, úgy néztek volna rám, mint egy akadékoskodóra, aki kiteszi a
lábát a vak ember elé. Felnőtt osztálytársaim talán valamennyien elfelejtették, hogy
akit csodálva hallgattak, esetleg ugyanolyan ravasz és számító maradt, érinteni se merték titkának kagylóhéját, amikor világoskék tekintetét végighordozta a hallgatóságon:
senki sem fogja megtudni, hogy ki az apja. A pillantása számomra a káröröm nyílvesszője volt, amely a győzelem magabiztosságát szúrta belém, a hatalom örömét, és
önkéntelenül elképzeltem magamban, miféle eszközökkel bírhatta rá kiszemeltjét a
tettre és a titoktartásra, amit soha nem oszthat meg másokkal. Ahogy egykor a tanárait
megzsarolta, miért ne zsarolhatott volna meg később hasonló eszközökkel egy jogilag
rászorulót. A célokért másokat sarokba szorítás tükröződött a tekintetében, miközben
a nemek biológiai kiszámíthatóságáról cserélt véleményt egykori padtársnőjével. Attól
kezdve kerültem a pillantását, nem kívántam meggyőződni róla, hogy az én rosszindulatú feltételezésem a valódi látószög, vagy pedig az, amit ő a saját anyasága felől, a piros
biciklis kisfiú képének mutogatásával sugallt. Egyébként sem a gondolataimban végigpergetett körülmények voltak a fontosak, hanem a mű sikere. Az ő igazsága fotóval
bizonyítható: bevallottan feminista, akinek jogában áll tervei szerint élni. Csak nekem
jutott eszembe, hogy az erőszak nagy műveit, legyen az szerelmi vagy hatalmi erőszak,
egyre megy, mindig ki kell tervelni, és végre kell hajtani. Az ember ösztönösen ráérez
valamire, aztán ösztönösen vonzódik valakihez, vagy éppen ellenkezőleg, kerüli a társaságát: az irodalmi est után a velem négyszemközt szót váltó nőben nem a torzsága

/

10

tiszatáj

volt számomra taszító, hanem a hasonlóság. Olyan pillantása volt, mint hajdani
osztálytársnőnknek. Mire mindezt visszapergettem gondolatban, addigra ő már benne
járt egy hosszú körmondat közepében, amely könyvem borítójából indult ki és oda
tért vissza percekkel később, bejárta közben a saját kálváriáját a klinikától a mozgássérültek intézetéig.
A következő mondata pedig arról szólt, hogy a legjobb szándékkal hívja fel a figyelmemet arra - bár ő nem orvos, de rengeteget olvasott —, ami másnak fel sem tűnne.
Rábökött a röntgenfelvételemre, hogy ezek a csontok itt kinagyítva, a bordák meg a
gerinc, milyen szögben állnak, meg a ritkulásuk:
- Nálam is így kezdődött - ez volt a varázsszó, amivel tekintetét hosszan belém
akasztotta, ami szöges ellentétben állt szavainak jószándékával. Arra gondoltam, bárcsak kihámozná tekintetemből, hogy arra a kézre gondolok, amely a sátán sírjáról emel
fel egy maréknyi földet, hogy a gyanútlanság szobájában kikeljen belőle valami. De
mondani nem mondtam semmit.
Hazafelé eszembe jutott még egyszer, azután, hogy bekapcsolt a kis nevetőgép.
A gonoszság ellen hordom, mint valami amulettet, melyet néha bekapcsol egy könyv,
ha közel kerül hozzá, mert a könyvek tulajdonsága, hogy kinyíljanak, alkalmasak
legyenek a belelátásra, a képek a saját sorsba, betűk a betűkbe, ahol minden sornak
vége van.
1993. december 26.

1994. május

SZATHMÁRI

11

ISTVÁN

Ennyi az egész
Megyek haza, vagy inkább csak érkezem. Bonyolult, nehéz definiálni. Nem világos, mintha valaha is az lenne akár, akárha át lehetne látni mindezt, logikusan, nyersen, érzelem, hangulat nélkül, mint valami sebész a villogó, csillogó szikével, úgy
belemártózni a tárulkozó húsba, akárha az egy tál remegő kocsonya lenne, őszi vagy
tavaszi szagokkal?, felejt az ember, sebesen, igen, szóval visz a vonat, visz magával az
ismerős tájra, de hát ez is az, ez, itt, ami mögöttem marad; zavaros minden, ebbe születtünk, vagy ezt húzták ránk?, kinézni lehetne, akár állandóan is, mégis ülök magamba roskadtan, súlyosan, nehéz a fej, a kéz, a derék, és hát persze, ami eszembe jut,
még lekerülök a piszkos padlóra, a rázkódó üvegek közé. Nők, férfiak lépnek a kupéba, kérik a zöld, sárga fiaskókat, hisz úgyse kell már, megittunk mindent, hatalmas
szatyrokkal házalnak, gyűrött arcuk pirul, de nem attól, attól, hisz megszokták ezt, így
van és kész, ez a természetes, így kellene nekem is, magától értetően, lezseren, bámulni
kifelé, vagy csak egy pontra odabenn, esetleg cikázni, jókedvvel, kedélyesen, de hát
persze, hogy nem megy, nem sikerül, ólomból van a világ, zakatol, ver a vonat, akár
valami visszatérő ima, körkörös révület, rohangálnak a fák, a házak, ha mégis kipillantok, arra nézek, mint nehéz, súlyos vízből előbukkanó, látom a barna földeket,
azt a pár jószágot egészen messze, a szakadozó eget, és hogy lassan sötét lesz immár és
kigyúlnak a fények, puhán, finoman.
A zsákban lapulnak a dolgok, azok, melyek itt vannak, és ott nincsenek, már látom, amint apám kinyitja az ajtót, fáradtan mosolyogva, és amikor pakolni kezdek,
mondja, hogy minek, és anyámat is látom, és csend lesz, hosszú, hosszú csend.
Kint esik az eső. Zörög a csatornákban a víz. Úszik a sok-sok szemét lefelé az utcán, le-le a Kiserdő felé, ahol mint gyerek, rémülten, de tele izgalommal lapultam a
sűrű bokrokban, várva, áhítva a pillanatot, hogy hátha lesz már valami, látom azt, mit
soha még, csak úgy halványan tudtam elképzelni, mi is lenne az, meg hogyan is nézne
ki, tíz már elmúltam, vagy lehet, hogy tizenkettő is, fölöttem kacskaringós ágak, majd
a tölgyek koronája, na meg persze a hatalmas ég, ki gondolhatta volna akkor, hogy
mindez valamikor nem lesz/lehet az enyém, olyan logikus volt ott lenni, magaménak
tudni, feküdni az éves avaron, visszafojtott lélegzettel, hogy igen, jönnek már, és elébem feküsznek, a finom, puha fűbe. De most nincs avar, bokor és fű, csak szemét,
gondolom, pedig nincs így, illetve másképp is van, de nem tehetek róla, az idő, a világ,
a háború mindent bemocskolt, nem tudom úgy látni a dolgokat, ahogy magukban
vannak, akár valami kormozott üvegen keresztül néznék mindent, mint annak idején,
amikor bekövetkezett a napfogyatkozás, ki-kilestem ugyan a sötét mögül, de csak egy
hajszálnyira, és már buktam is vissza, a megnyugtató koromba, akkor az volt, és talán
most is az? jobb így, jobb?, hogy csak az üledéket látom, jobb nekem? Szóval zuhog az
eső, a kályha már meleg, a kis szobában meg továbbra is csend, dehogy akartam így, ez
nem lehet igaz, látom a fényeset is, hát persze, de nem sokáig az, nem lehet.
Mintha megvadult volna ez a vonat. Rázkódik, fetreng, tajtékzik, habzik a szája,
tán ostorral csapdossák láthatatlan, szőrös kezek, még kisiklik, gondolom rémülten,
kivágódik a sötét földekre, üszkös talpfákat hagyva maga után, és kiáltást fel az égbe.

12

tiszatáj

Gurulnak a föntmaradt üvegek, az egyik sarokból a másikba, hangosan, ricsajosan, még
majd leesik a zsák, nézek fel hirtelen, akárha viharba keveredett hajó volnánk, hatalmas, rojtos hullámok közepette, apámékkal utaztunk egyszer így, anyám a kishajó mélyében várt, várta, hogy elmúljék mindez, mint egy álom, én fönn apámmal a fedélzeten, leszakad az ég, ismételgettem, elsüllyedünk, csuromvizesek voltunk, de itt mégis
jobb, habzott, kegyetlenkedett ez a máskor oly fényes, szelíd víztömeg, mi bújt belé,
mi, kérdeztem többször is, a bűneim jutottak eszembe, hátha emiatt, miattuk Istenem,
apám kiabálni kezd, ember a vízben, ember a vízben, a kapitány odajön, a hajó lassít,
majd megáll, közben már az égre buknak a hullámok, egy szürke fej tűnik fel hirtelen,
de hisz minden az, majd eltűnik, majd újból fönn, akár valami labda, ide-oda hánykolódik. Sárga gumiöv repül a levegőben, utána száll a kacskaringós kötél, ázott emberke
kerül közénk, arcán már a halálfélelem sem látszik.
És utána, mikor partot értünk, nagyon meleg lett. Egy kis fenyvesen haladtunk
át. A föld vörösen izzott, kabócák ciripeltek megállás nélkül, az ég kékje szinte lefolyt
a fákra, anyám egészen elöl, fürdőruhában, én apámmal hátul, és akkor apám mondott
valamit, amitől anyám, mivel meghallotta, nagyon mérges lett, olyan dombfélére értünk, alattunk a most már teljesen meghunyászkodott tenger, fejünk fölött a súlyos,
citromsárga nap, én nem értettem semmit, nyár volt, nekem elég volt ez a tudat.
Pár napra rá a tengeri kisvárosban, este a korzón feltűnt az a vékonyka, vézna
ember, hadonászva mesélt a társainak, talán még mindig a fuldoklást, a küzdelmet,
a gondviselést magyarázza, mint az a valaki, akinek csak egyetlenegy élmény adatott,
legyen az élet vagy halál. Hisz a halálról is írnak, beszélnek oly sokan. Vagy mást se teszünk? Az a tenger nekem nagyon tetszett. Hisz mindegyik szép, de akkor az volt az
igazi, a strandon finom homok, sok napbarnította ember, az átlátszó vízben mesebeli
lények élnek, ha közel hajolok a felszínhez, láthatom, hogyan történik mindez, ha
akarom, apámmal kagylókat keresünk a mélyben, kinn a napon megnyílnak, akár...
de azt a nyílást akkor még nem ismerem, úgy igazából, és kilátszik a rózsaszín kis testük, egy idevalósi lány elkérte tőlünk, mint valami apró nyelv, és megette jókedvvel,
csak néztük, és később meséltünk róla. Igen, a tenger, minden tenger most nagyon hiányzik, ilyen messze még sohase volt, robog a vonat a sötétben. Előbb-utóbb úgyis
megáll.
Az állomás kopott és kihalt. Csak elvétve világít egy-egy lámpa. Mintha nem is
ebből a világból lenne. De nagyon is ebből, döbbenek meg. Odább emberek feküsznek
a padon. Szatyrok, foltos zsákok körülöttük. Istenem, milyen gyorsan változik a világ.
A városban idegen hangok, a régi, ismerős épületeket valami kimondhatatlan szomorúság lengi körül.
És igen, esik az eső. A kis szobában halljuk a csatornákban vergődő vizet. A háló
jut eszembe és a hal. De az sincs már. Apám hiába pecázott a nyáron. Csak néha egy
nyeszlett kárász. A társak is eltűntek, kidőltek. Ásítozó, piszkos tó. Ez maradt. Jártam
a parton. De nem keresek semmit. Ne csináljam ezt!
Majd vissza. Vagy inkább el. A nagyváros kedélyesen fogad. Százarca csodás. Hát
mi bajom nekem? Meleg és fény. És filmek, filmek egymás után. Mehetek egyedül az
utcán, és senki se lát.
De..., mondanám, hisz mondom. Ennyi az egész.

Megint a madárról
Megint a madárról,
és most csak azt,
hogy ne némuljon el,
ne hagyja abha énekét,
a fájdalmában
és jókedvében
égiekhez és földiekhez
szólót,
amint reggelente belépek a kertbe;
hiszen miatta teszem, a gátlástalan
és szeplőtelen fogantatású
szózatért,
amit aztán naphosszat buzgón és némán
felmondok
magamba mint
evangéliumot,
hogy fololdozzam
- ha egyáltalán
még
föloldozhat a szó — esendő
voltomat.

Ezredvégi kérdés
Míg el nem felejtem a háború szót
és teljes szókincsét a
pusztításnak,
addig békesség
tekintetében,
nem bízhatom meg még önmagamban
sem.
De, hiába az igyekezetem. Még mindig
egyből kivágom, ha kell, az öldöklés
ősszavait: a felnégyelést, a karóba
húzást,
a kerékbe törést, az öklelést,
bajvívást,
a kardélre hányást (a tűzfegyverek,
a mérges gázok, az
atommaghasadásból
kifejlesztett öldöklő
eszközök
és szerek alkalmazási
módozatainak
nevei közül még gyűlöletes példát sem
említek itt) - nos hát mindezeket
elfelejthetem-e?
íródik már a tankönyv, mely felejteni
tanít?

Itt
...Mert semmijük, sem kövük,
sem fájuk nincs az e tájon
lakó barbároknak.

Priszkosz

Most kiverjük
fejünkből
a csúcs szót, azt, hogy túl
és még egynémely
fényűzőfogalmat.
Itt nincs: „A csúcson
túl...",
és az se: „A szirt napos oldalán ",
ahogyan odafönt
mondogattuk,
a sziklás
Trenta-völgyben.
A síknak, bizony, nincs
oldala,
s itt a síkon túl is csak sík van.
*

Látványnak
nem látvány,
és még inkább nem, magára
hagyatva.
Ha felülről néznek le rá,
ha csak úgy mellékesen
vetnek rá egy
pillantást,
a volán mögül, netán a vonat ablakán át,
lapozva egyet a gondűző
könyvben.
Mint egy nagy ásítás, olyan a síkság,
nem lehet kivárni a végét.
„Mintha valami halál utáni
világba vetődtem
volna...",
panaszolta róla grasse-i
ismerősöm, egy télvíz idején.
Látvánnyá
általunk válik e sík táj.
Szembeötlővé,
a
mozdulatainkban:
ahogyan az ekét
nekiakasztjuk,
ahogyan megerednek benne az
egynyáriak.
A zsenge serkedésben a látvány,
a visszatarthatatlan
szárbaszökkenésben,
a marokból marokba folyó
termésben,
a boldog betakarításban,
mindabban,
amit ismétlődő
évadaiban
a színünk elé tár

1994. május

15

önpusztító
állhatatossága.
A múltját-rothasztásban
a látvány,
a jövőjét folyton
temetésben.
*

Az iránta való jóindulatunkban
a látvány.
Gyámolító és gyöngéd
szavainkban:
ahogy délibábba bugyoláljuk, rónának
becézzük,
ringó búzatenger - mondjuk
ábrándozva,
leterített táj — sóhajtozzak,
és agyonhajszolt
panaszoljuk,
noha a hajszában, a hajszoltságban
lettünk vele egyek.
*
Mondhatnánk
így is:
Egbéklyózta
táj ez.
Gyámolításra
szoktatott.
Betört foglyainak
szívéből
virágzó.
Nélkülünk évszakok martaléka
lenne:
Nap kiégetné, szelek
széthordanák.
Tarack se teremne itt, még ördögszekér se!
*

Ott fönn elnézegettük a mákfejszínű
szirtet,
ahogy mosakodott, ahogy
szárítkozott
nyíló-csukódó legyezőjével a
napsugaraknak.
Már-már összeroppantunk
a közelében,
mégis áteresztett, nem lettünk
foglyai.
Itt elég megállnunk,
nyújtózkodni
egyet:
sötét van, nem látni, de érezni, hogy vacog a síkság —
vadlibák sikongnak, kukorica levele zörren,
hideglelősen (vagy viháncolva?) futkosni
kezdünk,
és süppedünk, bokáig térdig derékig már,
boldog örömünkben
észre se vesszük:
egyre mélyebben, mind mélyebben, az itthoni
sárba.

Három haiku
1. Látod,
kivártuk:
már
egérfülnagyságú
a fűz levele.

2.

Időzz el benne!
Lásd, érezd: neked
virágba a kert.

borult

3. Hajolj meg görnyedj
kétrét a haikuba
zárt
pillanatért!

16

tiszatáj

„Az én virágom tiszteletet parancsoló..."
BESZÉLGETÉS PAP JÓZSEFFEL

- Pap József az orvosi pálya mellett - párhuzamosan
- választotta
a költői
hivatást
Kiegészíti a kettő egymást? Akadályozza?
Segíti?
- Érdekes tanulmányi téma volna az orvosi-írói viszonylat taglalása, különösen
olyan jelentős és eltérő alkotókat választva a vizsgálódás tárgyául, mint például Németh László, Csáth Géza, Csehov. Persze, a problémakört ki is lehetne szélesíteni. Ma
már rengeteg olyan írót tartunk számon, akik nem irodalmi „képesítésben" részesültek
(mérnökök, kutatók, különféle technikumokat végzettek vagy valamiféle kényszerűségből képzettségnélküliségben megrekedtek); őket is az én kategóriámba sorolnám be
egy ilyen vizsgálat keretében. Azt se tévesszük szem elől, hogy seregnyi irodalmi képzettségű értelmiséginek eszébe sem jut az íróvá érés, noha feltételezhetjük, hogy olyasféle ambícióval kezdte el irodalmi tanulmányait. Nyilván sokan idejében belátják,
hogy az íróság nem tanulmányi, hanem alkati kérdés, s alapjában véve a gének határozzák meg. A többi tényező, mint a képzettség, a hivatástudat, a társadalmi szerepvállalás, a sikerélmények vagy vereségek nyilván befolyásolják valamelyest az író személyiségének a formálását és írói súlyát, de nem döntő fontosságúak. Hányan osztoztak
Szolzsenyicin sorsában, mégis csak neki adatott meg annak írói kifejezése. (Különben,
ha nem tévedek, ő is mérnöknek tanult.) Ami lényeges az íróvá válásban, azt örökli az
ember, s az legtöbbször még kedvezőtlen, ínséges körülmények között sem sorvad el.
Nos, ami engem illet, kettős pályám vége felé közeledve, s immár visszafelé tekintve, elmondhatom, hogy a költői az, amelyhez szív szerint ragaszkodom, amely
még ma is elragad és alkotásra késztet; az orvosi, habár nem mondható sikertelennek,
és ragaszkodtam is hozzá, ma már teljesen hidegen hagy, mintha nem áldoztam volna
rá fiatalságom legszebb éveit (háttérbe szorítva magamban a költőt) meg egész munkakoromat. Igaz, az irodalmi érdeklődés volt a koraibb, még a gimnázium padjában kezdődött, s akár egy nagy szerelem, végig heves szenvedéllyel töltött el. Amikor ezt
vallom, nemcsak az írás áldásos pillanataira gondolok, hanem azokra a meghitt és bensőséges élményekre, felismerésekre, rádöbbenésekre is, amelyeket én a költészet, a költői megélésnek érzek, és a magam számára ugyanolyan értékesnek tartok, mint a megírt művet.
- Talán az orvosi hivatás tette „szófukar" költővé? Hiszen költészetét a tömörségre
törekvés jellemzi, a gondolat lecsupaszítása,
a költői eszközök nagyon takarékos
kezelése.
- Inkább szeretem megélni a verset, mint megírni. Ez kielégít. Az előbb említett
ritka, áldásos pillanatoknak a formába merevítése - a szilveszteri ólomöntéshez hasonlóan - eredményezi költészetem tervezetlen rövid lírai sorait. Mindig is kerülni akartam az öregségre jellemző bőbeszédűséget. Bár az is igaz, hogy a rövid versekkel kevésbé tudtam kommunikálni, mert a közönség ezeket nem érthette meg úgy, mint
a hosszabb költeményeket. Ezért születtek olyan hosszú versek is, mint például a
Triptychon.
- A tömörség a gondolat minél frappánsabb
kifejezése iránti rokonszenv
bizonyítéka
a
haiku-sorozat?
- A haiku nemcsak a tömörítés gyakorlása, hanem a megvilágosodás pillanatainak
a megformálása is. Például egy ilyen pillanat:

1994. május

17

Csak mosolyom van,
Es feléd nyújtott
kezem.
Az nincs - fegyverem.
- A két hivatás közötti választás is a ,megvilágosodás
pillanatának"
eredménye
volt?
- Nem különíteném el a kettőt egymástól. Az orvosi képzettség, annak hivatásszerű gyakorlása befolyásolta az írói alkotómunkát. Itt nem a „két műszak"-kal járó
kimerítő teherre gondolok, a munkahelyhez kötöttségre, a mindennapi helytállásra,
mert ezek mégiscsak technikai velejárói a másik - nem írói - hivatásnak, hanem a másik hivatásnak - az orvosinak tehát vagy bármi másnak - alkotás-lélektani, magatartásbeli stb. hatására az írói tevékenység folyamatában. A rejtett, tudattalan összefüggések
kibogozására én nem vállalkozhatom. Ahhoz kívülálló személy s talán éppen lélekbúvár szükségeltetik. Amit a bőrömön éreztem, tapasztaltam kettős pályám során, azt
röviden így összegezhetném: az orvosi hivatás hol béklyóm volt, hol meg felszabadítóm. Különféle esztétikák, irányzatok, áramlatok helyett az ember felé, az emberi lét
és létezés kérdései felé terelte érdeklődésemet, fegyelemre, mértéktartásra, elmélyültségre, óvatosságra intett, kétkedővé tett, olyanná, aki a jelenségek árnyékos oldalát
szemléli és fürkészi, noha eredendően játékos, szertelen, „csikói tűzben ficánkoló" hajlamai vannak.
- Vannak versek is erre
bizonyítékul?
- Ilyen sorokat köszönhetek orvosi hivatásomnak: Mindennapi
gondom:
Szemed
karikája.
Továbbá: Mielőtt munkába
indul / Körüljárja
a kertet (ahogyan én a betegeimet, tenném hozzá magyarázatul, de ez már szószátyárkodás volna). És sorolhatnám az Arctalan szomorúságot,
a Szögletek közé horpad a létet, a Házak kifordult
szeme
fehérjét, és azt, hogy Szerelmünk
ártatlan ujjai letöredeztek, hogy A véget nem érő játék /
Megszakadt szembogarában,
s még azt is, hogy ...a te lágyékod hínárosa lesz a hely, ahol
végül is örökre földet érek. És az orvosi hivatásom szorított Kényszerű viszonyba: a virággal / mert észre kellett vennem. /Az emberrel / mert el is kell szenvednem.
És hadd idézzem az Itt című versemből az Egbéklyázta
[...] / Gyámolításra
szoktatott / Betört
foglyainak szívéből virágzó táj látványát. De hát mi ez? Magasztalás? Kedvcsinálás az orvosi pályához? Nem. Véletlenül sem ez a célom.
- Költészetében
gyakori motívum a virág a kert, a madár. Lelki alkatából
fakadó,
természetes derű ez? Hiszen a körülmények
nem sugallják ezt az életfelfogást.
- Erőszakolt derű ez. Egy másik megfogalmazásomban: Sűrített derű. Mindenképpen olyan, amit akaratlagosan ér el, vív ki az ember. A virág, a kert, a derű, a madár gyakran szinte programszerűen bukkan fel költészetemben (és még hány költőében
a világ minden táján), mint egy általános érvényű szimbólum, metafora, amelynek elkötelezettje vagyok. De nem ám a „széplélek" betegesen érzékeny vagy hamisan pompázó virága az enyém, hanem a mából, a mi világunkból sarjadt virág, amilyenről már
Ady is vallott („Ma is virág és kard is a virág "). Szükségünk van erre a virág-kardra, mert
a nem-virágkard minden korszerű változatában csak tetézné az erőszakot, a borzalmakat, az elállatiasodást. Az én virágom tiszteletet parancsoló, eltiporhatatlan erkölcsi
erő, ám anélkül, hogy maga erőszakos lenne. És ragaszkodunk a kerthez, még ha nem
is privát tulajdonunk: Nem a mi kertünk; / mi csak gondozzuk.
No meg /
élvezzük,
persze. - vallja egyik haikum.
- Utolsó kötete 1987-ben jelent meg a Jegy. Azóta tragikus mélységekbe süllyedt a költőt körülvevő világ. Születtek, születhettek-e azóta újabb
költemények?

18

tiszatáj

- Erre is verssel válaszolnék, amelyet 1992 decemberében írtam, és Vitézslav
Nezval vendégszövegét is segítségül kértem.

Kaptam - adom
Fuldokolva
a
reménytelenségben
a cseh
Nezval
- utolsóként a múlt
biztos
emlékeibe
fogódzott,
mondván:
„Angyal-lajtorja az
út a gyönyörhöz
remény lépdel föl rajta"

S nekem a verse most
- hogy, hogy nem, de éppen most
cv/. övéhez mérhető
elveszettségünkben,
a kezembe
került.
Jótékony
Sietve

üzenet
továbbadom.

- „Hatvanévesen
" című versében írja:
bölcsek bizonytalanok,
/ és nemcsak idejük, / merszük sincs már / kőbe vésni észlelésüket"
Egy költői pálya summázata
ez a borús
eszmefuttatás?
- Mindig valami jobbat remélek. Semmit sem gondolok egészen végig. Elég eljutni ahhoz, hogy megsejtsem a végkifejletet. Akkor abbahagyom, mert ijeszt a végkifejlet. A megsejtettnek a küszöbén még meggondolhatom magam: jobbra vagy balra
fordulhatok, belevethetem magam a kusza bizonytalanba - vagy reménykedőbben
mondva, a költészet széles folyamába -, s onnét egy verssel bukkanok fel vagy nélküle,
de mindenképpen tisztábban látva és megkönnyebbülve.
Újvidék, 1993. december 2.
(D/'dfi^cd

Wrt&idde/

—./Vöőís/ 1

S/wzsi

1994. május

ZALABAI

19

ZSIGMOND

Asztalfiók-irodalom
i.
G O N D O L A T O K KÉT HÍRVERS N Y O M Á N
Az utóbbi egy-két évben örvendetesen nőtt azoknak az adat- és tényfeltáró tanulmányoknak, problémafelvető értekezéseknek, részkutatások eredményeit összegző
kiadványoknak a sora, melyek történelmünk és közelmúltunk eleddig föltáratlan területeivel, tabuként kezelt kérdéseivel, politikai „muszáj" festette fehér foltjaival foglalkoznak. E szlovenszkói-szlovákiai magyar sorsproblémák fölvetése és újragondolása
azonban - sajnos, de tény és való - nem a hazai magyar irodalomtörténeti műhelyek
érzékenységének és erudíciójának köszönhető; a munka oroszlánrészét az
„elszármazott" (Budapesten élő) szlovákiai magyar értelmiségiek maroknyi, de annál nagyobb
buzgalommal tevékenykedő csoportja, a Regio című folyóirat és a Regio Alapítvány
körül tömörülő „Regió-kör" - név szerint G. Kovács László, Szarka László és Molnár
Imre
történész, valamint a kör „szellemi mindenese", a költő, műfordító, közíró és tényfeltáró irodalomtörténész, Tóth László - vállalta magára. „Szlovákiai
magyar" szerző számomra mindahány (mint ahogy magyar költő volt mondjuk Kassák Lajos az emigrációban élve); önmagunkat szegényítenénk, ha nem kapcsolnánk be őket irodalmi és
tudományos életünk vérkeringésébe, különösen most, amikor a határok „légiesülnek",
s megteremtődhet végre az illyési hazakép: a Haza a magasban,
a Szellem magasában...
A Regio-kör alkotói közül Tóth László 1990-ben két kiadvánnyal gazdagította a
csehszlovákiai magyar irodalmat. Szélén az országútnak
címmel impozáns „versfolyamot" adott ki a csehszlovákiai magyar líra 1918-1988 közötti terméséből, jól megkomponált műegészt, amely egy fiktív „kollektív én" (kisebbség««^ s a szlovákiai magyar
„mi "-tudat szempontjából is olvasható „líraregény". Molnár Imrével közösen pedig;
Mint fészkéből kizavart
madár... címmel állított össze szépirodalmi alkotásokból, dokumentumokból, levelekből egy olyan - ezúttal nem közhelyszerű az obligát jelző! hézagpótló kötetet, amely alcímével: A hontalanság
éveinek irodalma
Csehszlovákiában
1945-1949 a szlovákiai magyar történelem és irodalomtörténet egy mindeddig módszeresen nem kutatott területére vet fényt.
Nem célom ezúttal, hogy a két említett kötetnek az egészéről mondjak véleményt. A sok-sok kínálkozó értékelési szempont, közelítésmód, értelmezési lehetőség,
végig- (és újra-)gondolandó gondolat közül lényegében csupán két aspektusra
szorítkozom. Az egyikkel - Tóth Lászlótól közölt hírvers (Deportálás)
kapcsán - s az általam
gyűjtött hasonló témájú szövegvariánssal azt szeretném illusztrálni, amit a Mint fészkéből kizavart madár... utószavának szerzői így fogalmaztak meg, irodalomtörténeti babonákat foszlatva semmivé, tudniillik; „...ha egy népet el is lehet (ideig-óráig) hallgattatni, s meg is lehet fosztani nyelvétől, újságjaitól, könyveitől, azaz: anyanyelvi kultúrájától, az emberi lélek külső kényszer hatására sem némul el, hanem a kifejezés sajátos
formáit megkeresve szól továbbra is önmagáról és a világról" (i. m. 138.).
A másik aspektus tulajdonképpen az első gondolat szerves folytatása: arra irányul, hogy ha létezett (márpedig létezett!) egy sajátos magyar irodalomtudat az 19451948 közötti évek Csehszlovákiájában, jogos-e irodalomtörténetünk hetven évét úgy

20

'

i

tiszatáj

„harmadolni", ahogy azt (minden különbözőségeik ellenére is) Fábry Zoltán, majd
pedig Koncsol László, Fónod Zoltán és - a Szélén az országútnak
című antológiában Tóth László is egyöntetűen teszik.
Azt, hogy a „ némaság esztendei",
ellentétben a Fábry-féle felfogással, irodalmi
szempontból nem voltak teljesen „némák" az irodalmi intézményrendszer (lapok, kiadó) vitán felül álló hiánya ellenére sem, Koncsol László kezdeti adatfeltárásai után
Tóth László tisztázta kellő és alighanem perdöntő érvekkel. Említett köteteiben számtalan műköltészeti
szöveg erősíti meg ezt a tényt. De az irodalmi élet és működő irodalomtudat jeleként kell értékelnünk (1. a magyar irodalomtörténet Kazinczy-kori állapotát!) az emelkedettebb stílusú missziliszeket,
leveleket is.
S létezett emellett egy „profán" és népi, alulról fakadó, folklorizálódott irodalomtudat is, amely vagy az új stílusú népdalok, vagy pedig, ritmikáját tekintve, a magyar
nóták stiláris eszköztárát használta föl
hontalanság kora " magyarnyomorító megaláztatásainak, szenvedéseinek a kifejezésére. Ilyen típusú szöveg Tóth Lászlóék összeállításában például a Gúta nagyközség közepén születtem, illetőleg a Csehországi
kis faluban
szomorú az élet című „versdokumentum". S a folklór - mégpedig az ún. hírvers — kategóriájába tartozik a Felsőszeliek búcsúja is, amelynek végén ez a tömörségében is megrázó, három továbbgondolandó ponttal súlyosbított adat jelöli ki (fedi el?) a népköltészet anonimitásához hasonlóan a hírmondó kilétét: „Szerzője:
Magyar..."
Abban a korban, amikor számunkra, magyarok számára, a szülöttem földön
egymást követték a kegyetlennél kegyetlenebb sorscsapások, büntetések, megaláztatások, a puszta létezésünkből való kisemmizések, jellemző módon újjáéledt a
lirikoepikus
középkori műfaj, a históriás ének, s annak is egy sajátos válfaja, az ún.
veszedelemének.
Jócsik Lajos, a két háború közötti Sarlós-mozgalom ismert tagja, A gútori
veszedelem
címmel hagyott ránk egy tizenöt énekből s fohászkodásból és utóhangból álló „kiseposzt". E szövegtípus műköltői eredetű ugyan, de élt az epikolirikus költemény a nép
körében, naiv formában is. Ezt a műfaji változatot hírvers néven tartja számon a folklorisztika.
Miről szól a hírvers? Tragédiákról, elborzasztó dolgokról, verekedésről-késelésről, gyilkosságról, árvízről, tűzesetről és — deportálásról,
kitelepítésről.
A hírvers igaz,
megtörtént eseményeket rögzít krónikás modorban. Közösségi jellegű műfaj, eredendő
célja az, hogy fontos közlést továbbítson befogadójának, legyen az hallgató vagy éppen
olvasó. A műfajnak erre a funkciójára 1945-1948 között tájainkon ugyancsak szükség
volt; magyar nyelvű sajtó nem létezett; mi több, a magyaroknak - a. magyar kormánytól és a világtól való elszigeteltségüket növelendő - még telepes rádióikat is be kellett
szolgáltatniuk...
Ilyen körülmények között támadt fel tehát az 1945-1948 közötti évek Szlovákiájában a hírvers műfaja, amelyről a folklorisztika megjegyzi, hogy virágkorát a század
elején élte. Számon tartja a néprajz a legkiválóbb hírversköltőket is; név szerint megemlítve például Nagy Kovács Istvánt. Hogy a szlovákiai magyar deportálási hírversek
szerzője ki lehetett, ma már (még?) nem tudjuk. „Szerzője: Magyar." Több szerencsénk
van az adatközlőkkel. A felsőszeli változatot Renczés Pálné jegyezte le, az alábbi megjegyzéssel toldva meg a szöveget: „Az 1947-es év I. hó 22-én történt. Felsőszeliben
eldeportálták a népet erőszakkal - 238 családot Csehországba,
a Szudéta földre." A hírvers közzétevője, Tóth László megjegyzi, birtokában van egy tardoskeddi változatnak is. Ezt nem
közli, besorolta viszont mind a két könyvébe a Deportálás
címet viselő szöveget.

1994. május

21

A krónikás szöveg megértéséhez, főleg az ifjabbaknak, akik számára történelmünknek ez a pontja (is) tabuként kezelt fehér folt, legalább annyi háttérismeret szükségeltetik, hogy az 1945-1948-as jogfosztottság éveiben elnöki rendelet alapján, az
elnemzetlenítés szándékaitól vezérelten, a magyarokat erőszakkal kényszermunkára telepítették át Csehországba. Több mint 44 000 magyart téptek ki szülőföldje éltető talajából. Ingatlanjuk, földjük, állatállományuk elkobzásra, illetve - Sámuel Campbel szerint — „megbízható
szlovák gondnok kezébe került". (Janics Kálmán: A hontalanság
évei.
München 1980., 226. lap.)
A deponálási tragédia 1946. november 19-én hajnalban, katonai erők bevetése
mellett kezdődött a Felső-Csallóközben. Ezt követően végigsöpört a Csallóközön,
a Mátyusföldön, a Garam és az Ipoly mentén, Nógrádon, el egészen Tornaijáig. A kilencvenkilenc napig tartó ember- és családelhurcolás, amely csupán a
„reszlovák"-okra
(magukat szlovák nemzetiségűnek vallókra) és a „fehérlaposok"-ra
vagy
„telepítőlaposok"ra (tehát a Magyarországra áttelepítendőkre) nem terjedt ki, 1947. február 25-én ért
véget.
Egyik szövegvariánsunkban hangsúlyozottan szerepel, miszerint „Az
indulásnak
hogy eljött az ideje, / Akkor érkezett meg az Isten hidege". Hogy a fűtetlen marhavagonokba zsuppolt magyar családok - tehetetlen aggok, nők, kisgyermekek és csecsemők
— számára „az Isten hidege" valójában mit is jelentett, arra nézve lásd Janics Kálmán idézett könyvének megállapítását: „Kiterjedt fagyhullám
Európa fölött. Ceské
Budéjovice26 fok, Tábor - 25 fok, Pardubice - 24, Praha - 21."
E műfaji és társadalmi-történeti kérdések után pedig lássuk végre a szlovákiai magyar népi irodalomtudat, a folklorizálódott
irodalomtudat
egyik megnyilvánulását, a deponálási hírvers Tóth László által közzétett taksonyfalvi változatát:

Rejtelmes gépbúgás hallatszik
távolból,
Hurcolják a népet
Taksonyfalváról.
Hangos zokszó tör fel, búcsúzik a nép,
Elviszik a magyart, mindenkit, aki ép.
Nincs mentség számára, nincs más menekvés,
Csak a fehér lap és súlyos betegség.
Kevés bútorkáját autóra
rakják,
Otthagyják a többit: földet, házat,
marhát.
Amit szorgos kézzel
összekuporgatott,
Ellenérték nélkül prédának
otthagyott.
Nem tehettek másképp, nem volt
irgalom,
Mert elfojtott mindent erős
karhatalom.
Taksonyfalva
népe körül volt kerítve
Sűrű csatárlánccal,
s nem volt
menekvése.
Úton, útfélen portyázó
járőrök,
Fegyveres katonák, csendőrök,
rendőrök.
Az igazoltatásnak
nem volt határa:
Gyanús volt az ember a maga
falujában.
Hurcolják a népet messzi
idegenbe;
Hallatszik a sóhaj: Istenem, ne hagyj el!

22

tiszatáj

Szabadságra
vágyott Taksonyfalva
népe,
Mégis szolgaság lett szorgalmának
bére:
Ahogy megérkeztek a
szolgavásárra,
Megtudtak, hová jöttek, melyik
majorságba.
Olcsó lett az ember és préda a nemzet,
Sajnos, nekik kellett elszenvedni
mindezt.
Bár csak a jó Isten könyörülne
rajtunk,
Hallgatná meg imánk, amit rebeg ajkunk.
Ne sanyargatnának
ártatlan
népeket,
Köztük a miénket - a magyar
nemzetet.
Látnák meg egymásban Isten
teremtményét,
S követnék Istennek eme
törvényét:
„Szeresdfelebarátodat,
mint
tenmagadat."
Ez volna a Földön a legszebb
parancsolat.
Ha erre az alapra építenénk a békét,
Megérnénk a világ
újjászületését!
A száraz tényközlésekből, zokszóból, panaszból, magyarságsiratásból, könyörgésből és fohászból egybeszőtt hírverset a Debreceni Déri Múzeum Sarló
Gyűjteménye
őrizte meg az utókor számára. Másolója - akárcsak a középkori kódexeink másolói megérdemli, hogy megemlítsük a nevét: Németh Zoltán. Nem mulasztotta el, híven a
kor krónikás szelleméhez, hogy kommentárt fűzzön a szöveghez: Jsmeretlen
szerzőtől - a szlovákiai
magyarok Cseh- és Morvaországba
való deportálásakor
Taksonyfalváról:
1947. január hónapban ".
Taksonyfalva,
Felsőszeli, Tardoskedd...
— a helynevek és a szövegváltozatok alapján
Tóth László joggal állítja, hogy a szöveget nem egy, hanem több faluban ismerték. Szájról szájra, községről községre járt, irkalapról irkalapra vándorolt. Lelőhelye azonban
semmiképpen sem korlátozható csupán a Mátyusföldre. Amikor a Deportálás
című
hírversre, a Szélén az országútnak
című antológiában először rálapoztam, belém hasított
a fölismerés:
De hiszen ezt a (kiadatlan) szöveget én ismerem!
Ismerem, de vajon honnan?
Honnan?
Nem a Mátyusföldről, hanem az Ipoly mentéről. A nyolcvanas évek elején-derekán, amikor a Mindenekről
számot adok és a Hazahív a harangszó című könyveim anyagát gyűjtöttem, az ipolypásztói öregeken kívül többször megfordultam Ipolyszakállason, a falu mindentudó öregjénél, Dobrovolni Antal bácsinál. , Diploma nélküli
értelmiségi" - így jellemezhetném tömören őt, s viszonyát a világhoz, az élet dolgaihoz.
Isonzótól kezdve a kitelepítésen át a hetvenes-nyolcvanas évek konszolidációjáig sok
mindent megélt, látott és hallott. Hát persze! Az általa példaszerűen, történeti és néprajzi szempontból is megbízhatóan vezetett ipolyszakállasi krónikából másoltam ki
magamnak annak idején a Deportálás
című vers Ipoly menti változatát!"Hogy ennek
Antal bácsi - Isten nyugosztalja szegényt! - hogyan és mikor került a birtokába, akkor
föl sem vetődött bennem, s mára meg sem mondható...

1994. május

23

Annyi viszont tény, hogy a kitelepítés az Alsó-Ipoly mente egynéhány faluját
előbb érte el, mint akár Taksonyfalvát, akár pedig Felsőszelit. A reájuk vonatkozó,
1947. évi januári dátumokkal szemben Ipolypásztó népe már 1946. december 11-én fölpanaszolhatta az Istennek, hogy „Csendes falunk népe körül volt kerítve / Sűrű csatárlánccal, s nem volt menedéke". - Azaz, az események időrendjét tekintve, indulhatott
volna útjára ez a vers kelet-nyugati irányban, Hontból a Mátyusföld felé is. Mivel
azonban a deportálás a Felső-Csallóközre zúdult rá először, arra gyanakszom mégis,
hogy az „ősszöveg" ezen a területen keletkezhetett. Erről a területről datálja A gútori veszedelem című „kiseposzát" Jócsik Lajos is. Tóth Lászlóval szemben, aki jegyzetapparátusában óvatosan annyit közöl, hogy
mű megírásának
idejére [...] nincsenek
egyelőre
közelebbi adataink",
én megkockáztatnám azt a (nem filológiai tényt, hanem) föltevést,
hogy a Jócsik-poéma X. énekének élén álló dátum (1946. november
24.) a megírás
napját (napjait?) jelzi; mindenesetre kísértetiesen közel van a felső-csallóközi kitelepítés
kezdetéhez, 1946. november
19-hez.
Annak alapján tehát, hogy az első olyan lirikoepikus alkotás, melynek témája a
kitelepítés, éppen a Felső-Csallóközhöz, Gútorhoz köthető, valószínűnek tartom,
hogy a hírversek „ősszövege" is itt, a kitelepítési hullám kezdőzónájában fogant meg.
Erre vall az a tény is, hogy mátyusföldi hírveréseink közeli variánsai egymásnak.
E változatcsalád egyik tagja a Dobrovolni Antaltól gyűjtött variáns is; azzal a nem elhanyagolható különbséggel, hogy az ipolyszakállosi hírvers - az én megítélésem szerint érettebb, jelentősen „megjobbított" változatot képvisel.
Hogy miben mutatkozik meg ez a jobbító szándék? Mindenekelőtt a vers szerkezetében, amely egy A, B, A képlettel írható le, miközben a B szerkezeti egység sajátos
kontrasztív viszonyban áll az A tételekkel. Konkrétan: az első huszonnégy sor a tényszerű leírás, a „kemény realizmus"
szövegmezeje (A); a (B) szövegmező a fohász, a vágyott, az óhajtott, az elképzelt, a sóvárgott ember-, nemzet- és hazakép; az utolsó négy
zárósor (A) pedig megint csak a rideg valóság, az említett „kemény realizmus"
szövegmezeje.
Lássuk ezek után a deponálási hírvers ipolyszakállasi változatát!

Hangos motorzúgás hallatszik
messziről,
Egy pincébe húzódtam meg kegyetlenül.
Hangos sírás között búcsúzkodik a nép,
Elvisznek most minden magyart, aki csak ép.
Idehaza más nemigen
maradhatott,
mint reszlovák és a telepítő-lapos.
Az indulásnak hogy eljött az ideje,
Akkor érkezett meg az Isten hidege.
Néhány bútorkát az autóra
raktak,
Házat, földet, marhát, mást mindent itt hagytak.
Amit sok szorgos kéz
összekuporgatott,
Az itthon maradván mind prédára
jutott.
Azon célból rakták őket
vagonokba,
hogy ne kerüljenek vissza
otthonukba.
Nem tehettünk másként, mert nem volt
irgalom,
Mindent elfojtott az erős
karhatalom.

24

tiszatáj

Csendes falunk népe körül volt kerítve
Sűrű csatárlánccal
s nem volt
menedéke.
Az igazolásnak se szeri, se száma,
Gyanús volt az ember saját
falujába.
Szabadságra
vágyott Szakállosnak
népe,
Mégis rabszolgaság
lett a vágya bére.
Olcsó lett az ember és préda a nemzet,
Sajnos nekünk köllött elszenvedni
eztet.
Ne sanyargatnának
ártatlan
népeket,
De inkább szeretnék egymást az emberek.
Tanulnák meg egymást tisztölni,
böcsülni,
Még ha nem is tudnak egy nyelven
beszélni.
Látnák meg egymásban Isten
teremtményét,
Be tudnák tartani az Isten
törvényét.
Felebarátodat
szeresd, mint
magadat,
Ez volna a földön legfőbb
parancsolat.
Ha ezen alapra építnék a békét,
Meglátnák a világ
újjászületését.
Könnyes szemmel intünk búcsút
mindenkinek,
Szomszédunknak
és többi
kedvesünknek.
Költözzön közétek békesség
szeretet,
Drága kicsi falunk, a Jó Isten veled!
A két hírvers, továbbá a Szélén az országútnak
című Tóth-antológia nyolc költeménye (mindmegannyi 1945 és 1947 között fogant), valamint a „hontalanság
évei"-nek
irodalmi termését bemutató kötet, a Mint fészkéből kizavart
madár...
azt bizonyítja,
hogy (olyan-amilyen) irodalom és (olyan-amilyen) irodalomtudat a Fábry posztulálta
„némaság esztendei "-ben is létezett a szlovákiai magyarság körében. Vitatkozást elkerülendő, ez tény és való. A kérdés számomra ezek után csupáncsak az, hogy e korszak
1935-1955 közötti irodalmát alkorszaknak,
főkorszaknak
tekintsük-e. Más szavakkal:
hogy elismerjük-e a mondott korszak önállóságát,
amely abból fakad, hogy mind társadalmi-politikai, mind pedig kulturális-irodalmi vonatkozásban élesen elüt ez a kor
mind az előtte levő, mind pedig az utána következő korszak meghatározó tényezőitől?
Avagy pedig - ragaszkodva a Jjarmadolás
"-hoz - az Isővirágzás ", a „másodvirágzás
",
a „harmadvirágzás"
fogalmakhoz - csapjuk hozzá e korszakot az előtte levőhöz (mint
tette azt Fábry az 1938-1948 közötti évtizednek egyetlen, homogén korszakká avatásával)? Vagy pedig könyveljük el a „hontalanság
évei "-nek irodalmát a
„harmadvirágzás"
kezdeteként - mint tette azt eddig Koncsol László, Fónod Zoltán, s antológiája periodizációjában Tóth László is?
Irodalomtörténeti korszakolásunknak meg kellene végre szabadulnia a sémáktól,
a beidegződött közhelyektől; újra kellene gondolnia a Fábry-féle „harmadvirágzás
" fogalmat, s vele együtt irodalmunk » szentháromságtan-koncepcióját", e mindenáron harmadolásra
(hármas főkorszakokra) való törekvést.
Hiszen éppen ennek a „harmadolásnak" a bűvöletében „degradálódik le" az
1945—1948 közötti évek irodalma alkorszakká, holott semmi mással össze nem vethető

1994. május

25

sajátos korszakról, fő korszakról van bizony ez esetben szó. Tóth László anyagközlései
megerősítenek: intézményesített magyar irodalmi élet 1945-1948 között tájainkon
ugyan nem létezett irodalomtudat és (az ötvenes évek eleji irodalmunk színvonalánál
nem alacsonyabb!) irodalom viszont, ha korlátozott mennyiségben is, ha sajátos műfajokban is (hírvers, folklorisztikus irodalom, episztola), igenis létezett. Éppen ezért sajátos életérzést, sajátos világérzékelést, sajátos üzenetet fejezett ki.
A csehszlovákiai magyar irodalom hét évtizede megítélésem szerint nem három,
hanem legalábbis öt, mégpedig egymástól jól eltagolható, más-más történelmi-politikai
meghatározottságú főkorszakra osztható:
a) 1918-1938, az „Első Republika" kora
b) 1939-1944, a Szlovák Állam kora
c) 1945-1948. december 15. (a hontalanság éveinek irodalma; december 15. a kitelepítés befejezése)
d) 1948. december 15-től (az Új Szó megjelenésétől) 1989. november 17-ig (természetszerűen több alkorszakkal)
e) 1989. november 17-től napjainkig.
A „harmadvirágzás"-féle fogalmakat pedig utaljuk oda, ahová valók - ne a tudomány, hanem az esszéisztikus metaforák világába.

\

26

Mózsi

tiszatáj

FERENC

a vélt változás
a vélt változás
az idegek csökönyös
állapotmeghatározók

beavatkozásai

mint ahogy a sebességtől megszédült bogár
az ablaküvegen
úgy szűnik a nagyságrendbe
és főleg nem kiutalható lét

koppan
nem sorolható

innen pár kilométernyire
lelkes
orvlövészek
a világ még mindig tétlen
ez a nemzetiségi térképhivatal hatáskörébe
tartozik
határvonalak
eltolhatósága
(ami nem tollvonással
történik)
a légy még mindig ugyanúgy
piszkít
Ferenc Jóska óta a nemzeti
büszkeség
bekeretezhető és nagyító alatt a légypiszok
de ez már nem a jegyzetkészítőre

is

vonatkozik...

bagoly bagolynak...
meg sem született ártatlan
bárányok
keresztvetést bogozó Isten
lila liliomok a
kivilágítatlanságban
éjjeli őrként foszforeszkál a kéj
soha fel nem ébredésre
harangoznak
bagoly bagolynak még lehet
szövetségese
a közöny vermeiben
unalom
hová rejtettétek a reményt?
ki gyújt be az utolsó
fohásszal?
ki csapja be a felhasított
templomajtót?
hová csaphat még a ménkő?
és mikor találat a találat?
repedezett Mária-üvegek
árnyékában
hány nyelven vágja el nyelvét az ima?

kiemelhető

1994. május

27

süllyedő hajó
fuldokló kilátás fulladó
érzékek
a látóhatár felett kiengesztelhetetlen
fény
fagyott mosolyában
még ott vicsorog a tél
megkerülhetetlen
problémáival
vacog az ember
és melegebb látszatot
remél
az esély ki sem húzható
agyarai
mustrálgatják
a jelent
aggodalommal
bélelt kabátok
sem rejtik el a félelmet
az átlátszó remegés
begombolhatatlan
mi a kikiáltási ára a
szabadságnak?
avagy alkudozzunk-e
még?
irigység
káröröm
sárga barna
színtelenedés...

dióhéjnyi koponyán belül bolyong az értelem
képtelen a kijelölt rekeszek bármelyikét is elfoglalni
ideiglenesen beköltözik valamelyik
megoldhatatlan
képletbe
és érzelmesen tovább
bonyolódik
vajon melyikünkhöz
rövidebb
Hozzád vagy
hozzám?

az út?

szűk területre vagyunk
behatárolva
hagyományosan
kérkedünk nemlétező
erőtartalékainkkal
ha nem ezt a nyelvet beszélnénk akkor is ezt
választottuk
volna mert
nehezen
hozzáférhető
mint kiszáradt kaptár kiolvaszthatatlan
méze
úgy csorog át képzeletünkön
a lét édes mérge
és megkeseredettségünkben
törékeny
titkok
burkát feszegetjük még mindig...

28

tiszatáj

vihar Florida felett
a béke szinte teljes
hasonlatok
háborgása
visszapergetett film kockái
apám tűri a meleget
fénylő arcán
csodálkozás
„tiszta A merika" - mondom
csak bólint és már rutinosan kapcsolja
a bérelt autó biztonsági
övét
a zivatar nem enged illetve
gyakran
ismétlődik
gyors látogatások Marriott
Hotel
totalitáliánók
esküvője
megérkeztünk
a holdról
egymásra talált
eltévedtek
Crna

Serbia

a világ
változatlanul
szégyellheti
magát
nagyokos
csendesen
a

politika
imádkozzunk

szerénységért...

be

Sárkányeregetés
Zreebrüggei sárkányok
serkenjetek!
Patyolat felhőkkel
versengjetek.
Meztéllábos itten minden
gyerek.
Langyos a homok, a világ kerek.
S azért, hogy el ne reppenhessetek,
erősen tartják
köteliteket.
Föl, föl, fol! Sárkányok
serkenjetek,
lihegés, lebegés,
csalafinta
légbukfenc, aztán
hintapalinta,
kígyózó libbenés,
lobbanás
testeteken színarany a minta.
Sárkányeregető
kisgyerekek
nézik a levegőeget,
mintha
mindenik az O szemébe nézne,
sO, a mennyből vidáman
kacsintna.
Repülő sárkány az öröm jele
(csak ha rettegsz, a gonosz
vegyjele).
Hétfejű sárkány? Repülő gyík az,
növényevő, szárnyas, égi csikasz.
(Minden mese igaz és nem igaz.)
Zeebrüggei sárkányok
serkenjetek,
voltam sárkányeregető
gyerek
és is; álltam a vöröshídon,
ötven? ötvenegy éve? Nem tudom.
Az enyém is röpködött,
odafont
a dunai sirályoknak
köszönt.
S ezek itt? Fennhéjáznak
kevélyen,
a labdázókat lenézik
mélyen,
hah! Csigalassú lent a treszina,
s a kispap, ki fagylaltját eszi ma.

/

30

tiszatáj

Orrotok fennhordó sárkánygyíkok!
Mit nektek e bársony belga homok,
hol eltűnnek csakúgy a lábnyomok
mint a vízre írt üzenet, avagy
éppenséggel ezek a verssorok.
Fehér hajó jő, fehér habokon.
Argyélusok, ne vegyétek zokon,
hogy majd beszállok, s indulok tova,
láthatjátok fentről, honnan s hova.

1994. május

KALÁSZ

31

MÁRTON

Capricciók
Conznak, 821
kívánd nekik a szenvedést
ne köhécselj ajtók előtt
mielőtt elvonnák az óvadékot
amelyből nem elmeború
a világ kedveztethetne
nagy sebeket
ne szánj meg,
figyelmeztetésül
lehetne minden annál
csúfabb
kietlenebb, sebbel aludni
gyógyszer inkább, s csak lassú
méregömleny,
legjobb, ha fölnyitom
a levelet, nyílt játék:
miután
a névhez átgyűrt képzet kérdő
azonosulás
szép, azonnali kikérkedés, nem tétovázó
rém-látás egy téltűzte
írásvégre

Napsütés
visznek a napsütésre
mondtuk, kétszer
havonta
engedélyezve a
létláthatásom
még savanyú hétvége van
fölnyomom
orrom az üveghez
gyermek, mint kiért rásajog
fájó szép lelkünk az alkati fényre
bár kamránkra
szárnyatlan
árnyék
suhog megintcsak
valahonnan
vagy ablak elől, a folyó felől
leszorul az ép gally
ingadozása
part alá, míg a napsütésre
megengedve épp a
létláthatásom
engedve, ha ma nem, holnap gyere

32

BAKA

tiszatáj

ISTVÁN

Rike
Amikor 1967-ben Szegedre kerültem, még itt újságíróskodott a később szédületes
karriert befutó Veress Miklós, fel-felbukkant Szepesi Attila, de a város költője - legalábbis a fiatalok számára - ő volt: Rike, azaz Petri Csathó Ferenc, akit a futballpályákon éppúgy számon tartottak, mint a lánykollégiumokban. O szervezte az Éva
presszóbeli költői esteket, melyekért honorárium nem járt (egyszer még a kávémat is
csak úgy tudtam kifizetni, hogy elszaladtam kölcsönért a közeli kollégiumba), de sokunk számára az első szereplési lehetőséget - szinte a költővé avatást - jelentették.
Rike ekkoriban tele volt életerővel, az én visszahúzódó félszegségemmel szemben
ő volt a megtestesült magabiztosság; nem is vártunk mást, mint hogy a nemzedékünkből először az ő kötete fog megjelenni. Az a könyv azóta is késik, miközben a vele egyívásúak, sőt, a nála tíz-tizenöt évvel fiatalabbak is tucatnyi könyvvel jelentkeztek nem mintha sokkal többet írtak volna (és tegyük hozzá: nem mintha jobbat írtak, írtunk volna). Csak éppen volt valami Petri Feri harsogó jókedve mögött, amiről nem
tudtunk, vagy nem tulajdonítottunk neki jelentőséget, s amit egyetlen szóval lehet
megnevezni: Ebes.
Ide, a hortobágyi Ebesre telepítették ki a Petri családot 1952-ben, Feri hat-hét
éves korában itt élte át a Rákosi-korszak minden iszonyát és nyomorúságát, innen tért
vissza X-es - azaz osztályidegen származású - gyerekként; még középiskolába se vették
volna fel, bár kitűnő tanuló volt, ha nem nyer meg egy országos úttörőbajnokságot futóként. Egyébként a betonpályán folyó futóedzések és a kegyetlen súlyzózások miatt
ment tönkre a gerince harmincéves korára.
Ebes, más szóval: a félelem. Hogy bármikor leinthetik, visszaküldhetik az utolsó
padba, hogy bármikor kétségbe vonhatják nemcsak a tehetségét, hanem a megszólaláshoz, a létezéshez való jogát is.
Ebes miatt nem mert az első visszautasítás után új kötetet beadni (pedig hány
ilyet megértünk mi is, szerencsésebb vagy csak kitartóbb pályatársai!); Ebes miatt vállalt munkát a két szegedi napilap közül is a sztálinistább szelleműnél, s írta a vezércikkeket maga is április negyedikére, november hetedikére.
A kitörési kísérlet - a szolnoki rádiónál töltött évek - után már a másikhoz tért
meg rovatvezetőnek, s úgy tetszett, beilleszkedett, költői ambícióiról lemondva, de a
versírást (és milyen remek versek írását!) nem hagyva abba, élte az elvtársakkal komázó
vezető újságírók életét, egészen addig, míg egyszer - igaz, két nagyfröccs után - jól be
nem olvasott Győri elvtársnak, aki akkor már nem volt olyan nagyon nagy elvtárs, de
ahhoz még elég nagy, hogy Rike repüljön...
Ez már a nyolcvanas évek közepén történt, a nagy szélcsend és a szenilitásba fulladó nyitási kísérletek idején, amikor egy versért még folyóiratot lehetett betiltani, de
ettől már senki sem ijedt meg, legfeljebb a betiltok maguk. A barátai ekkoriban ismét
megkeresték Rikét: állítsa már össze azt a nyavalyás kötetet, vagy legalább adja oda nekik a kéziratokat, ők majd összerakják, talpalnak vele. Rike nem mondott nemet, sőt,
hálás volt a segítségért, megígérte, hogy egy hét múlva hozza a kéziratot.

1994. május

33

\

De Ebes nem engedte, ismét nem engedte, nem hozott semmit, és hetekig-hónapokig nem is találták; még a Gulyás testvérek által rögzített torokszorító vallomás sem
kerülhetett a filmbe. És újra a betegségek, a gerincműtétek, magánéleti válságok,
a munkahelyek közti hányódás, végül a rokkantnyugdíj nyomorúságos menedéke.
A „másik" Petri, aki miatt az anyai Csathó nevet fel kellett vennie, közben diadalmasan tért vissza belső emigrációjából, Rikénél meg maradt az évi négy-öt vers a Tiszatájban, olykor a Kortársban; legteljesebb versgyűjteménye ma is az 1979-es szegedi antológiában, a Gazdátlan hajókban olvasható. Él tovább a „vidék vidékén", írja végletekig
lecsupaszított nyelvű, atommag-tömörségű verseit, és most már - a sajátja helyett - időközben felnőtt fia, Petri Vereb Gábor pályafutását egyengeti. Tanúja voltam egy közös
fellépésüknek - torokszorító volt az is.
Mit kívánhatnék Petri Csathó Ferenc sok vihart kiállt hajójának, összegyűjtésre,
kiadásra váró életművének? Egy csendes öblöt, termékeny, nyugodt éveket, és a kötetet — a KOTET-et - , de most már igazán, mindannyiunk örömére, vigaszul az elvesztett-elvett évekért.

34

PETRI

tiszatáj

CSATHÓ

FERENC

Archív kockák
i.

vörös mezőben zöld kabátok
a kocsmapulton
piros
rumból
tízmillió feles
összeszorított
szájszélünk
fehér és képletes

viszont

II.
védjük a hont
(újságokban
virágzik
bár a tőke pang)
rugalmasak
vagyunk
akár a
gumipitypang
amely pótolja most
a délibábot kinn a
Hortobágyon
m.

magyar anya a szülőágyon
jövőnk bábája Ratkó
Anna
vigyáz most anyák
rátok
vörös mezőben zöld
kabátok
és hull az égi manna

Verkli
Hétfő következik
Utána kedd és szerda jő
csütörtök péntek szombat fénytelen vasárnap
mind krumplinap
szalonnanap
kocsisbor
Hétfő következik
Nyirkos
pelenkazászlók
lengenek Remélsz-e még?
Föladtad?
Elmálló arcodon kinő a gomba,
törtfehér

és

1994. május

35

Freud szobái
A legelső szobában:
hintaszék
- az anyaöl emléke máris a
sírás előtti múlt időbe leng át
A második
szobában
az Androgün lakik: az ablakban
dereng egy phallikus harangtorony —
nyakán a Hold
ezüstkalárisa
A harmadik szobában: háború a vérző mennyezet
félelméből
zuhanni vágynak a gerendák
A negyedik szobában a fehér
bohóc haldoklik egy kerek
porondon
Az ötödik szobában három
ül egy bokatörött
skizoid sámlin és
fél, hogy nevét
kimondom

létige

Poszt
Eklektikus a nő, ki tegnap
elrabolt;
a szája élveteg bizantinus, az álla
félkerek román, az orra ógörög
szeme
kubista mandula, a homloka
hűvös
és gótikus, a lelke
posztmodern,
a teste posztrubensi
mellesincs
A nőfennkölt
és szűzgarázsszagú,
a kor
halandzsa gyermeke, folyton a posztlétről
dumál, absztrakt mezőkben
újlatin
műszóvirágok
nyílanak, unom, rózsát
veszek neki, lefektetem, de közben is
beszél mint mély tudat, forog forog
mély sírjában a
pszichoanalízis

/

tiszatáj

36

Veszélyes nő, biztos, hogy önveszélyes és
lehet, hogy közveszélyes is, kis melle
szúr, ahogy mered; lát minket és röhög
az Úr. A kis nő már hörög poszt és modern
minden szava, körülöttünk posztposzt
installáció: döglött kígyó az ágy
melletti széken: kékharisnyanadrág

Klió tetszhalála
A történeti múzeum portásai
halálos ágyukon szokták elmondani:
Kliónak bárcaengedélye van.
Minden korokban újólag kitöltik,
és így már nem erőszak az, ami
látszólag államérdek.

1994. május

BÖJTI

37

GÁBOR

Holofernész könyve
RÉSZLETEK

Örökség
és mert benne élsz te
minden félrecsúszott
nyakkendőmben
kerülöm is rendesen
(mint elhagyott
szerető
a hűtlen
kedvest)
ezt a torokszorító
ünnepeinkre
emlékeztető
ruhadarabot

az arcképed mind élesebb
a szívemben mégsem megyek
utánad
az élet egyre mélyebb
erdejében
ahol élsz és uralkodol
a mindennapjaimon
(a
magamfajtának
az Atyák Kertje való) talán
mert reszketek a tekintetedre

Kiűzetés
a gyümölcsök amelyekhez
kezed
ért elrohadtak (a fejemre
nyomott barack éppúgy mint a tarkómra
csúszó tenyered fészekmelege az ezüstöt
termő) talán már az építőtábort is lebontotta egy másik anyag-csere vajon rájöhettem volna-e időben
hogy miként lehetett volna szebb vagy
mindennek így kellett lennie mert az egész
eleve eldöntetett már azon a
dánszentmiklósi
átvert augusztus tizenharmadikán
ezek érdekelnek és nem az hogy most kivel
tervezed: mi ketten menedék leszünk
ahol majd meghúzódhatunk

38

tiszatáj

Utazol
egyszer azt mondtad
félre ne érts
de úgy szeretném ha
beteg lennél: ápolnálak
majd egy nagy utazásról
beszéltél
hogy megmutatod
nekem
Iskariótiát és megcsókoltál
aztán ágynak estem
(Betulia alatt hiába kereste
elvesztett fejét egy megalázott
sereg)
és te sehol sem voltál
csupán dr. Múlt és Magány
nővérke
virrasztott az ágyamnál
téged pedig elnyelt a messzeség

Kifosztott hajó
gerendáim hiába
hamvadnak
karnyújtásnyira
vagy de mégsem
érhetlek el (tiltott gyümölcs)
évekig
hittem hogy tudom a csókod
mikor
mit árul el s hogy mert bódít nincs
semmi baj míg zátonyra nem
futtattál
hol sziklába vésve áll:
...ÉS A
SZERETET
ARCODBA
CSAPÓDÓ
ECETES
LEHELET
sokáig vártalak s hogy meglásd
az írást fát gyűjtöttem de ma már
mást akarok nem meggyőzni
kívánlak

1994. május

39

Tigrisvadászat
egy gép kellene valami olyan szerkezet
amellyel leírhatnálak (múltadóalap) ha már
kiírni nem tudom az emléked magamból most
is itt dorombol belém harap és addig dörgöli
hozzám magát amíg a vérem egyre vadabb ütemet
nem verakára lázas írógépkattogás bárányok bárányok mindenütt
kiből evett már tigris az mindig tigrisfogakra vágyik birkanyájból villogó
smaragdszemekre - árnyéklapulást idéz a rímkényszerképzet: a múzsa akkor igazán múzsa
ha elkenődött a rúzsa mint orrbavágás
után a szájba szivárgó vér
gépelődöm

\

40

BENCZE

tiszatáj

BALÁZS

A mártír I.
Júdás harminc aranyat kapott, Kajafás visszanyerte hatalmát lezüllesztett népe fölött. Pilátus lelkiismeretének piszkát a réztálból kiöntötte egy rabszolga. A tanítványok pedig ezúttal központi szerepet nyertek, ha csak egy éjszakára is.
Jézus kint járkált a Getsemáne-kert cédrusfái alatt, és a jövőre gondolt.
- A vértanúk szava, főként a beléfojtott, halálhörgéssel elegy ige messzebbre jut,
mint a lóháton nyargaló hírnök kidobolt igazsága. Az élő beszélőt elfelejtik, a halott
koponyájába borzadva keresik a fogakat, amelyeken át kiszűrődött a vérbefojtani való
világosság. A vesztőhelyen relikviák maradnak, a pulpituson esetleg a szónok lábanyoma, amelyet az első eső elmos.
- Halj meg, hogy meghallgassanak! - mondta maga elé.
A kereszt arányait a görögöktől vették át - illetve, az aurea sectio mértani tökélyét erőltették rá. A kereszt szára és gerendája között ugyanis általában megvolt ez a
harmónia.
- Végül is a forma ellen nem lehet kifogásom. Egyszer majd talán jelkép is lesz —
hiszen olyan mesteri arány - gondolta.
Azelőtt a názáreti csak egy volt a sok „próféta" közül, s mivel békét prédikált,
a hangosabbak és a többségben lévő elégedetlenek nem foglalkoztak vele. Afféle „filozófus" volt, a nép pedig vért, cirkuszt és lázas, mellbevágó, kevés megértéssel is felfogható nagy szavakat keres.
- Ha Lázárt nem rázom fel a tetszhalálból, fele ennyien nem hallgattak volna. Ha
azt mondom, megtanultam, hogyan kell meggyógyítani a betegeket, csalónak tartanak,
és kinevetnek... A kivégzésre viszont eljönnek! Az már igazi látnivaló lesz! Szavak helyett hörgő tüdő, ige helyett vér, a szeretet helyett látványos haláltusa. Hiába van
olyan magasan a megfeszített, ők vannak felül, és ez jólesik a tömegnek.
- Az Atya engem büntet. Lám, Jónás nem vállalta a jobb útra térítést - a Teremtő beérte a meggyaláztatásával. Én magamra vettem a lehetetlent - tehát meg kell
halnom. Csakhogy félek, ez ide már kevés.
- Uram! Lásd be, ha az özönvíz nem volt elég, egy ember vére nem fog lemosni
semmit.
De mégis... a mártír kiáltása a kereszten felkiáltójel, talán pirossal is aláhúzza szavait a vércsík a testén. Talán a borzongató szánalom megérteti a szavak fontosságát
azokkal, akik gondolkodnak. Hiszen éppen én nem nézhetem le embertársaimat
annyira, hogy ezt nem tételezném fel róluk. Van minden kivégzésben, amelyet a Hatalom rendel el, egyfajta lázadásra való felbujtás, és a megalázó halál magasztossá lesz,
a legfelháborítóbb őrültség is kihajthat és gyümölcsöt hozhat, ha elhullajtója meg tud
halni érte; ha kijelentőjének egy Hatalom szavaz halált. Márpedig én - úgy érzem komolyan beszéltem.
így gondolkodott a Megváltó, miközben maga sem tudta még, mennyire fáj, ha
az embernek szeget kalapálnak bele a kezébe, és kiröhögik a vergődését hat láb magasságban.

41

1994. május

- Mutass meg, Uram, engem harmadnap, de engedj élni egy kicsit akkor is, amikor a halott testén kihajtott magonc gyümölcsöt érlel! - fohászkodott. - Add Uram a
feltámadást nekem kétezer év után! Avagy nincsen jogom látni a Te világodat és az Én
áldozatom eredményét?
És lőn.
És akkor a szakállas csavargó feltűnt a városban, bámulta az emberek arcát, és
motyogta maga elé, egyfolytában, hogy nem erről volt szó, aztán, amikor a ballonkabátos szivar megjegyzéseket tett rá, egyszerre a képére mászott, hogy a mentők vitték el. És akkor jött a meseautó, meg minden, aztán sittre vágták a palit, hogy minek
csinálja a balhét. De meg minek is ugrál, úgy kell neki, miért nem bírt nyugton lenni?
Kész röhej...
Különben meg Júdás harminc aranyát utcakölykök szedték fel.
Kajafás uralkodását eltemette az idő, Pilátusból szappanmárka lett - a tanítványok pedig szétszéledtek...

Mártír II.
Vala pedig egy ember, ki hirdete új eszméket, melyek valának igazak, s az világnak dolgait értő elméknek bizonyosságát nékünk hozá vala. És vala emez ember fiatal,
ki mégis az vén bölcsekhez méltó szavakkal hirdeté amaz új eszméket. És valának az régi rendnek nagy sok papjai, kik tudomást vevének ez tanoknak igazságiról, s azon erőst
elborzadván szólanak vala egymás között.
- Ezen tanok bizonnyal veszélyesek az mi templomink számára, s mégoly veszélyesek az mi hatalmas és erős voltunkra, nemkülönben pedig az mi tanításinkra.
Ekképpen beszéltenek az régi papok és bölcsek, kik valának hatalmasok azon népeken, melyek alájok rendeltettenek.
És feltevék magokban, hogy ez ifjú prophetát bizony elveszejtik.
És ezenközben az propheta vala nagy munkálkodásinak közepette, mely által
kinyilváníttathatik mindaz új tan és annak égi igazsági, miket ő hirdete vala.
És akkoron összetanakodának mind az ő elveszejtésére szerződött papok és az hatalmas Róma, mely vala ura ezen összetanakodóknak.
És eme férfiú, ki vala hordozója ezen új religiónak, nem vala pedig egyszerű ember, hanem vala egy küldötte az világok Teremtőjének és az mozgók Mozgatójának, ki
látván látá azon dolgokat, miket az alábbvaló emberi faj önnön szürkesége okán meg
nem láthat soha, lévén az ő szemeken éppen hasonlatos szürkeség, és amiképp az hengergőző földbéli féreg nem láthat önnön magánál tökéletesebbet, mivel azt már érteni
képtelen, úgy az emberi faj sem veheti elméjébe az felette állót, míg ahhoz mért értelmet nem szerez.
És beszélle vala ezen propheta az világok sokaságinak különbözőségiben való
nyilván egyazonságról, és talála vala egyéb igaz törvényeket, melyek az embert bölcsebbé teszik, ha az eladdig való rossz törvényt immáron követni nem akarják.
És mondák akkoron az papok és bölcsek, szövetséget tartván az hatalmas Rómával:

/

42

tiszatáj

- Immáron elérkezett az ideje ezen bujtogató lázadó megölettetésének, ki Isten
dolgait magyarázni magát méltónak tartja, holott ezzel az mi törvényeinket és hatalmasságunkat teszi kétessé.
És elfogják őt, és vádolják őt, kínozni, hogy joguk találtassák, kit azután vértanúságra szánnak.
És megölék vala nagy sokaság szeme láttára az Úrnak 1600. évében azon tanítóját
az emberi fajnak, kinek neve vala Giordano Bruno.

1994. május

MAGYARI

43

BARNA

Az erdélyi magyarok első levele
Gróf Széchenyi Istvánhoz
Kelt: Erdélyben, 1989 őszén

immár törvények határozzák
meg
hogy naponta hány percig lehetünk
magyar
ám még szabadon választhatunk
tachtikát
mellyel vasárnap délelőttönként
átejtjük
a templomajtóig
követő
„szekust"
a melegvíz letiltva az áram is
a paptól kapott gyertya fölött melegítünk

egy teát

kijárási tilalom
nincs
álmunkban
akár 200 méterre is
megközelíthetjük
a Himnuszt
hallgatásunkat
cenzúrázzák
mellesleg leveleinket is
aki nem tudta bizonyítani
román
azt a történelemkönyvekből
mind
az őszi
betakarításra
de azért a tanórákon egy-egy óvatlan
olykor még tökéletesen kiejti neved

származását
kihajtották
gyerek

A z erdélyi magyarok második levele
Gróf Széchenyi Istvánhoz
Kelt: Erdélyben, 1990 januárjában

ma okmánybélyegekre
gyűjtünk
hogy Iancu de Hunedoara-t
visszamagyarosíttathassuk
Hunyadi
Gheorghe Doja-t Dózsa
Györgyre
a Ion-okat
Jánosokra

Jánosra

/

44

tiszatáj

a Stefan-okat Istvánokra
az Ecaterina-kat Katalinokra
és így tovább és így tovább
barátunknak már a zsúfolt villamoson is
magyarul meséljük mit főzött tegnap az asszony
nem félünk hogy ledobnak

Az erdélyi magyarok harmadik levele
Gróf Széchenyi Istvánhoz
Kelt: Erdélyben, 1990 márciusában

ismét a pincékbe megyünk le
megsúgni egymásnak azt
ami sehogyan sem jut eszünkbe románul
s anélkül hogy elmozdulnának a bútorok
a Petőfi utcából a Str. Bálcescu-ba visszaköltözünk

1994. május

45

Ügyvivőváltás Bécsben
Szépfalusi István (az átadó)
Övezze Bécsben Sütő Andrást ma is nagyrabecsülés,
tisztelet és szereteti
„Fogjunk össze, barátaim, vessünk véget minden gyűlölködésnek, hogy jobb életünk legyen Erdélyben" - írta 1945-ben Kolozsvárott az az V. osztályos, nagyenyedi
református kollégista egy román diáktársának, akinek később szemet kellett áldoznia
szóért. Kizárólag azért, mert - az egyetemes humánum jegyében és nevében - fellépett
a „szemet szemért" ellen.
Amikor ma Sütő Andrást újabb bécsi magyar szerzői estjén köszöntöm, lehetetlen nem foglalkoznom néhány ausztriai magyar közösségi gondunkkal.
Drága András!
Nézd el ezt nekem, igaz, nem először történik meg velünk. Két évvel ezelőtt,
a Nemzetközi P. E. N. Club 56., Bécsben megrendezett világkongresszusa alkalmából
tartott magyar gálaesten, éppen ezen a helyen kaptam megbízást a jelen lévő magyar
íróktól és a nagyközönségtől, hogy forduljak Hozzád nyílt levéllel. Kerestem a témát,
végül is a budapesti Nemzeti Színház 1993. januári, a Magyar Kultúra Napja alkalmából Bécsben, a Collegium Hungaricumban megtartott „Advent a Hargitán" kamaraszínházi változatának előadása szolgáltatta az alkalmat. De akkor is inkább az ausztriai
idegenellenességgel és a magyarországi szélsőségekkel kellett foglalkoznom, ellenükben
kellett szót emelnem. S ma sincs ez másként: Téged köszöntve, ismét csupán magunkkal foglalkozom, de a mai rendezvényünkkel megválók a Bornemisza Péter Társaság
ügyvivői munkakörétől, s van néhány útravaló szavam.
Hölgyeim és Uraim, kedves Barátaim!
Engedjék meg tehát, hogy ezzel kapcsolatban csupán három megállapítást tegyek.
1. {Bornemisza
Péter Társaság és az ausztriai magyar népcsoporttanácsi)
Osztrák kormányunk tavaly nyáron az ausztriai magyar népcsoporttanácsot kiterjesztette Bécsre.
Következésképpen művelődési intézményünk, a Bornemisza Péter Társaság munkájának elismeréseként remélhetőleg a megígért ígéretek megvalósulnak. Ez számunkra azt
jelenti, hogy Ausztriában magyar népcsoportmunkát lehet a kultúra legmagasabb
szintjén is végezni. Mi a magunk számára ezt így pontosítjuk: csak így lehet, nekünk
csak így szabad!
2. (Bornemisza
Péter Társaság és az ausztriai magyar közösségek.) Meggyőződésem,
hogy a különböző árnyalatú ausztriai magyar közösségi csoportosulásoknak - elsősorban a múltban, de a jelenben is - megvolt és meg is van a maguk létjogosultsága és szerepe. Amikor mi úgy látjuk, hogy pluralista társadalmunkban minden, nem szélsőséges
csoportosulás a jogszerűségen túlmenően szükséges, a magunk számára az egyetemes
magyarság szolgálatát — és továbbra sem annak képviseletét! — nem tudjuk, ahogyan a
múltban sem tudtuk, egyletekben, avagy egyesületközi munkaközösségekben elképzelni. A magunk számára ezt így fogalmaztuk meg egy esztendővel ezelőtt: keresnünk
kell azt, ami nemzeti, nem csak azt, ami egyleti, építenünk kell azt, ami közös, nem
csak azt, ami önös, látnunk kell azt, ami országos, nem csak azt, ami tartományi vagy
helyi. A Bornemisza Péter Társaság ezért nem „klub", nálunk nincsen lehetőség
„belépésre", de korlátlan lehetőség van a segítőkészség felajánlására, a javaslattételre, az
együttműködésre!

46

tiszatáj

2. 1. (A Bornemisza
Péter Társaság ausztriai magyar irodalmi kör.) A Bornemisza
Péter Társaság ügyvivői munkakörét átadva megállapítom: egyetlen ausztriai magyar
csoportosulással nincsenek rendezetlen ügyeink, sőt - meggyőződésem szerint - nem is
lehetnek. Ausztriai magyar pluralizmusunk következtében - Illyés Gyula majdnem
napra harminc évvel ezelőtti biztatásától vezéreltetve - a Bornemisza Péter Társaság
ausztriai magyar irodalmi kör. Mégpedig az irodalmi élet mindenkori teljes spektrumában. Nem jelenti ez természetesen azt, hogy az ausztriai magyar nemzetiség- vagy
népcsoport-politikán „kívül" állunk, de ennek a feladatnak az ellátása primér módon —
meggyőződésünk szerint - nem a mi feladatunk. Ezért, ellentétek nemcsak hogy nincsenek, de munkánkkal kapcsolatban nem is lehetnek.
Drága András!
Látod, már megint ügybe temetkeztem, de ha már jelen vagy, ha már a Nemzeti
Színházból itt vagytok - ti, az erősek, akiknek szavát mi csak reszponzoriumként ismételhetjük, avagy felerősíthetjük, jó volt ezt elmondani, hogy Tőled, Tőletek ismét
biztató szót, segítséget kaphassunk. Ezt az üzenetet szeretnénk viszont a jövőben hathatósan továbbadni, amikor a Bornemisza Péter Társaság tevékenységét ismét kiterjesztjük országunk tartományi székhelyeire és a nagyobb számban magyarok lakta
településekre. E gondolatok jegyében, a szó szoros értelmében harmadszázados munkás korszak után, kérem művelődési intézményünk albizottságát, hogy a Bornemisza
Péter Társaság kulturális munkájának, tevékenységének további biztosítására az ügyvivői munkakört, a stafétabotot tőlem ezen az esten vegye át.
A műsorismertetőn közölték a jövő évi előadók névsorát - időrendben: Tornai
József (Budapest), Horváth Andor (Kolozsvár), Csiki László, A hely szelleme c. színművének ősbemutatója a Nemzeti Színház előadásában, Jozé Hradil (Muraszombat)
műfordító, Balla D. Károly (Ungvár), Molnár József (München), Konrád György
(Budapest), Grendel Lajos (Pozsony), Mészöly Miklós (Budapest). A 35 éves jubileum
alkalmából, 1995 tavaszán a Marosvásárhelyi Nemzeti Színház Magyar Társulata Bécsben első ízben bemutatja Bornemisza Péter Magyar Elektráját.

Kászoni Zoltán (az átvevő)
Drága Sütő András! Kedves budapesti vendégeink! Hölgyeim és Uraim!
A hála szavával kell kezdenem. Köszönet Sütő Andrásnak azért, hogy 1993 ádventjén eljött közénk, hogy megajándékozzon ezzel a két felejthetetlen esttel.
Olyan élmény volt ez, melynek emléke eltörölhetetlenül megmarad bennünk,
Bódi Máriákban, kiket a sors szülőföldünktől ily messzire vetett, s itt neveljük szüleink unokáit.
A sors keze? Vajon nem inkább a létfenntartás ösztöne volt az, amely idekergetett az alantas ösztönöket működtető gépezetből? Vagy tényleg az űzött volna el bennünket ide, hogy túl gyávák voltunk az otthonmaradáshoz, s eléggé bátrak ahhoz,
hogy az emigráció kalandját válasszuk? Ki tudja erre az igaz választ?
Ha visszatekintünk történelmünkre, láthatjuk, valahányszor ösztönszerű önös
érdekek ütköztek bennünk etikai elvekkel, mi, magyarok, mindig az utóbbiak javára
döntöttünk. De vajon valóban erkölcsösebb-e az erkölcsösség mellett törni lándzsát
akkor, amikor a tét sajátmagunk s gyermekeink puszta léte, jövője? S vajon igazság tétetik-e annak, akit erkölcsi tartása önnön léte feladására bír?

1994. május

47

Mondják, több igazság van. Isten tudja az igazat, a valót. Mi csak kutathatjuk azt,
de kutatnunk - főképp a művészet eszközeivel - nemcsak szabad, hanem szükséges is.
Amiért ezt tette s teszi ma is, köszönet érte Sütő Andrásnak.
A Bornemisza Péter Társaságnak, mint az Ausztriai Magyar Lelkigondozó Szolgálat művelődési intézményének, az a dolga, hogy szellemi műhelyként segítse az
ausztriai magyar közösséget, bennünket, mindannyiunkat, akik közül sokan kisebbségi
sorsot újabb kisebbségi sorsra váltottunk, hogy megőrizzük azt, amit megőrizni ide
menekültünk. Egyedüli célunk s létjogosultságunk lévén jelmondatunk nem lehet más,
mint az, hogy közösen a közösségért, közösen a közös célért. Jelszavunk nem lehet
más, mint ez: együttműködés. Együtt másokért, együtt mindannyiunkért.
Az utóbbi két est során szerzett felejthetetlen élményeink, s a Bornemisza Péter
Társaság immár több mint három évtizedes múltjában sorakozó többi rendezvény átütő sikere azt bizonyítja, hogy a társaság eleddig nagyszerűen végezte munkáját, szolgálta a célt. Ezt pedig mindenekelőtt létrehozójának, szellemi mentorának, irányadójának, úgy is mondhatnók, a társaság lelkének, Szépfalusi Istvánnak köszönhetjük.
Most, amikor ő a stafétabot átadásáról beszél, s munkacsoportokat alakít a feladatok jövőbeni ellátása végett, egyre égetőbben merül föl bennünk a kérdés: vajon
ugyanolyan sikerrel tudjuk-e majd ellátni ezt a nagy és fontos feladatot, mint ő? Válaszom erre: bizonyára sikerülni fog, ha ugyanolyan odaadással, valódi célunkat soha
szem elől tévesztve munkálkodunk közös ügyünkért.
István; nekünk, az albizottságoknak nyújtottad a stafétabotot, s mi fogjuk azt. De
azért - Sütő Andrással egyetemben - kérünk: még ne ereszd el!

\

48

tiszatáj

KÖNTÖS-SZABÓ

ZOLTÁN

K. tiszteletes diáriuma
FEJEZET A TRIANON GYERMEKEI C. (CSALÁDI) KRÓNIKA
n. KÖTETÉBŐL
1923. év március 3. napján írja naplójába:
„Mártogatós tollam vétlen abban, hogy
percegősen formált betűk és kuszán rendetlenkedő sorok rontják az oldal külalakját,
mire oly sokat adok (teológus korom óta). Istenem, hányszor tréfálkoztam Salamonnal: atyámfia, mind mellé csorog a császárkörte liktárium, vegyen erőt keze nyárfásodásán. Nü, hásze hogyne remegne a kezem, midőn látva tapasztalom, hogy Brátianu
liberális kormánya nem tud, vagy talán nem is akar véget vetni az antiszemita diákok
vadultságának. Mire én (kislányunk behemót keresztapjától eltanult felületességgel):
áh, Iuliu Maniu majd szétcsap közöttük, ha kormányra kerül, a parasztpártiak közelebb állnak a néptömegekhez, s a földmívesnek, iparosnak nincs érkezése a zsidóellenes
buzgalmakra [...] S lám, lám, az én kezem is merő rezgés, bárha nem a félelem, hanemha a felháborodás okán. A kolozsvári napilap (Keleti Újság) mai száma a Timest idézte,
még az örökké fegyelmezett Pálfi presbiter is kitérült higgadt sodrából: arcátlan képmutatás, így őkelme sűrűn teremburázva, s még ők nevezik magukat a legtekintélyesebb
európai napilapnak!" [...] A szentseri lelkész hosszan kommentálja
naplójában
a Times
ájtatos manós szemforgatását".
Az angol lap „keresetten keserű irállyal" számol be a génuai kisebbségi konferenciáról,
„mely mindent megtett az idegen fennhatóság alá került
etnikumok reményeinek szertefoszlatására, hagyján. Ám nem átallja hozzáfűzni demagóg rosszallását, miszerint az átgondolatlan trianoni szerződés, befejezett tény, sorry, és
bizony, bizony az utódállamok a vae victis alapján kezelik a minoritásokat. A lap sürgeti Európa odafigyelését (nahiszen), kérik, mi több, követelik az európai demokrácia
erélyes és hathatós közbeavatkozását" [...]
*

Ebben az esztendőben a tavasz vonakodik tiszteletét tenni Aranyosszéken, kénytelenek voltunk befűtni hivatali irodám cserépkályhájába: elkel a meleg. Némi rekcumban részesített nőm: ne a tüzelővel takarékoskodjon, többe fog kerülni a patika, üdvös
volna, ha nem percegtetné éjfélig a tollat, mi értelme annyi időt pazarolni diáriumára,
ha egyszer titkos, jaj, ne produkáljon oly megbántott képet, szép ember, ma elvárom
eleven jelenlétét a madárszemes jávorágyban, na nézzünk oda, elpirul meglett férfi
létére?!
Március 15-e, péntek. Megemlékezés istentisztelet keretében, miként múlt esztendőben, idén sem emelt tiltást a vármegye prefektusa, feltéve: falak között történik,
s román állampolgárhoz méltó visszafogottsággal.
30 ifjút tartóztattak le Kolozsváron, hozta a hírt Káli, így biza, János, meresztette
fogkefeszemöldökét harangozónkra. Mire Holló: s eztet mért nekem mondja, toppantott szlavóniai tölgyből faragott pótlábával, válaszoljon, postamester úr! Barnabás
atyámfia nem ijedt meg Jankó teljes mellszélességétől, azt válaszolta: kommunista hangulatkeltés okán fogták le őket, hát kinek mondjam, ha nem a 3x8 órás követelés ro-

1994. május

49

konszenvezőjének. Egyházfink veranda iránt irányította cibikkelő járását, az ajtókeretből visszaszólt: és a botránkoztató, zsidókat hajkurászó diákokat miért nem tudják bevágni áristomba, a hétszentségit, tisztesség ne essék.
Tűri ezt, tiszteletes úr, adta az elképedőt Káli, mióta van létalapja a szentségelésnek ezen a parókián? Ha rajtam múlna, példálózott, azonnal visszahívnám, egyrészt
rendre utasítanám, másrészt megkérdezném tőle: ugyanvalóst mi a véleménye arról,
hogy baloldali cimborái Budapesten botrányba fullasztották a március 15-ét? Kis papném csöndesen kérdezte a Pfaff varrógép fedezékéből: s aztán maga honnan veszi, hogy
baloldaliak voltak? Hát ez az, adta meg magát Káli úgy nőm szigorának, mint személyes bizonytalanságának.
*

Biza: nincs érkezése a tavasznak, nemcsak az aranyosszéki medencét kerüli el, hanem egész Erdélyt. Tegnap éjfélig hajoltam diáriumom fölé, keveset aludtam, kusza álmokból riadtam, verejtékezve. S bárha törődötten kászálódtam ki a madárszemes hálóágyból, testmozgató sétát szabtam ki magamra, mire kiértem a bágyoni határba, az
Érchegység és a Gyalui-havasok hósipkás csúcsain pirkadt az új nap. Visszajövet az indóház felé kerültem, Csernáczki a ropogós békasóval terített kicsi térségen várta Torda
irányából a vicinálist. Kurta beszélgetésünk még kurtább foglalata: újabb 6 hónapot
kaptak a vasutasok a román nyelv suficient, elégséges elsajátítására, miközben azok is
útilaput kaptak, kik kitűnőn hadarják az állam nyelvét. Elsőrendű szempont a román
nyelvtudás, duma, csapott állomásfőnökünk a helyiérdekű kisvonat mögött terülő kőszénfüstbe, közben többségi felebarátainkat is el-eltalálja vajegy kósza seggbe rúgás, bocsánat, kapott észbe Cs. Csak nyugodtan, atyámfia, mondottam, nem a cinteremben
vagyunk, s nem papi minőségemben tartózkodom a peronon [...]
*

Bizony: szerfölött helyénvaló volt kis papném firtatása, midőn kiszólt a varrógép
mögül. Ellentmondó hírek kóvályognak a lapokban, úgy románban, mint magyarban,
nem lehet pontosan tudni, kik, miért s hol botrányoztak Budapesten. A román lapok
szerint: ébredők rendeztek harababurá-t,
rumlit, a magyar újságok baloldali ifjakat sejtenek a botránkoztatás mögött, Istenem, ezek az örökké manipulált hírek!

„Forrpontra"
jut az alkotmányvita;
a szenátusban
Iorga veti Brátianu szemére, hogy
jóllehet nem egy pártkormány,
hanem csak a király írta alá az Alba-Iulia-i
határozatokat,
mégis illene betartani azokat. Nem méltó veszni hagyni a „szerfölött magasztos"
gyulafehérvári gondolatokat.
Az ellenzéki politikusok
elutasítják a tervezett alkotmány
szellemét,
„mely nem tükrözi az új időkkel párhuzamos
gondolkodást".
1918 decemberétől
— hangoztatja az ellenzék - Románia
nemzetiségi allam lett, ebből következik, hogy a
minoritásoknak határozott,
alkotmányszerű
jogokat kell juttatni."
Vaida-Voevod módfelett keményen szólott: a liberálisok úgy bánnak az emberekkel, ahogy civilizált helyeken a barmokkal sem bánnak. Lett erre haddelhadd: a parlament elnöke degeneráltnak nevezte
az ellenzéket, idegen befolyás alá került alakoknak, akik a budapesti kormány véleményét szajkózzák. Az ellenzék replikája sem vala lágyabb: urnatolvajok gyülekezete
(mármint a kormánypárt)."
Jön! Vine! Jön! Vinel Jön!!! Sajnos, nem a megváltás, csak Bonkáló Dávid jön,
plakátok virítanak a Piac tér épületein, a Templom térre néző porták kerítésein: Szenvedély! Sorscsapás! Őrület! Iubirea innebunitor
(Szerelmi téboly).

50

tiszatáj

Forrpontra jutott, írtam nemrég az alkotmányvitáról, most már alighanem: zubog. Hajszálon múlt a hajbakapás a parlamentben, olvastuk az Ellenzék ben, kormánypárti kórus, banditák, takarodjatok Budapestre! Vaida: amit Brátianu tesz, arra még
Tisza és Andrássy sem vetemedett! Zúdulnak a rágalmak a kisebbségi képviselőkre is:
államot akarnak az államban, nem érik be egyenlő jogú állampolgársággal, plusz jogokra fáj a foguk, fittyet hánynak a román állam védelmére, nemzetközi védelmet követelnek!
Végre! fivérem leveléből megtudhattuk: a március 15-i rendzavarást a Pozsonyból
áttelepedett magyar egyetem hallgatói vitték végbe, kinek botránkoztatás, kinek „harababurá", nekem például keserves kiállás, hiszen a repatriált ifjak otthonmaradt testvéreikért tüntettek, még azt se? Ejnye, tiszteletes úr, talántán inkább az isteni igazságtételre kéne hagyatkozni, a mindenkori jámbortűrő magatartásra [...]
*

Tordán, Lőrinczi esperes hívására (húsvét előtti közgyűlés, mindvalahány aranyosszéki unit. lelkész részvételével), du.: beadtam a könyvkötőmesterhez Emerson
Művészetét. Lipót atyámfia ugyanazt a témát feszegette, mint szentseri hitsorsosa: szinte hihetetlen, hogy Romániában hosszú hónapok óta háborítanak és félemlítenek az
egyetemi botrányok, s a diákok fütyülnek úgy Brátianura, mint Anghelescura, mi
több, felkent királyukra is [...]
Kezdek beletanulni a képmutatásba(?), a mai társaslét folyamán se bűt, se bát nem
mondtam behemót kurátorunk kifakadására: a magyar emigránsok ugyancsak kiviselik
magukat, hagyján, de amit egynémely székesfővárosi bulvárlapok művelnek, valósággal
lovat adnak a román zsurnalisztáknak alá, kik nagy gyakorlattal habozzák fel az információkat, kutyafüle! Ferenc csak mondta a magáét egyre ablakrezegtetőbb baritonnal:
az emigráció hangadói nagy és sűrű port vertek fel Bécsben és Moszkvában az egyetemi
kveszturában történtek miatt, ugyanakkor! Ugyanakkor egy árva szavuk nincs a NagyRomániában zajló s módszeres (és tettleges!) antiszemitizmusról, a teremtésit! Krókuszkék öltönye belzsebéből román újságokat vett elé, a damasztabroszra csapta őket: megáll az ész, és hanyatt veti magát, nézzétek a kolumnás cikkeket, s a rém-címeket, s főleg
a mesterien színlelt rettegésük világ elé tárását: meddig tűri Európa, hogy Budapesten
ártatlan embereket rémisszenek a trezitorik, ébredők [...]
»

A muszka trapperek vontatta „Kinematograf Staggione" nagy ováció közepette
fékezett le a Piac téren, a vásottabb kölykök felkúsztak a rügyező platánfákra. Két vetítést produkált a zseniális ripacs (öltözéke leírására nem pazarolom anilintentámat:
festő ecsetjére való). Sokan jöttek ki Szentserre a tordai Silica-negyedből, Szindről, Keresztesről, jól felcsigázták az érdeklődést a falragaszok.
Ez kell a népnek, zsörtölődött Ferenc, törődnek is, hogy micsoda alkotmányt
fognak ránklőcsölni.
Miért, vetette oda a harangozó, a tekintetes úr szerint, mit kéne csináljanak?
*

1994. május

51

Zubog a parlamenti vita, a víz kilöttyen a parázsra: átvitt értelemben. Románromán vita, köztiszteletben álló történészek, írók, jogászok utasítják el az alkotmányt
[Iorga, Agârbiceanu, Maniu]. A Magyar Párt részéről Sándor József fogalmazott a leghorzsolósabban: a tervezet nem az általános béke és kézfogás jegyében, hanem szurony
és véres kard árnyékában vajúdik.
A transszylván románok tiltakozó tömeggyűlést ígérnek Gyulafehérvárra: nem
kérnek az Okirályságból erőltetett alkotmányból, az erdélyi fejedelmek székvárosában
ország-világ tudtára adják, miként vélekednek a regátiakról. Az ókirályságiak sem fogalmaznak kíméletesen, torz véleményük kifejtésére nem fáradnak Gyulafehérvárig: az
erdélyi román szeparatisták, a magyar irredenta politika szállásmesterei, nemcsak a
regionalizmust szolgálják, hanem Budapestet is, lévén ügynökök.

A M. P. kolozsvári
nagygyűlésén
12 pontban foglaljak össze a kisebbségi
sérelmeket;
az egybegyűltek helyeslik, hogy a magyar képviselők nem vonultak ki az
alkotmányvitáról,
de figyelmeztettek
a kisemmizés, a mellőzés, a „jogokból való kitagadás"
következményeire.
A képviselők kamarájában
mindössze három magyar rendelkezik
mandátummal.
„Bernády György betegsége miánt nem vehet részt a vitában, így behemót jogtudorunk, ez
a numerusbeli csekélység ország-világ előtt kiáltó bizonyíték: az alkotmányozás ilyetén
munkája nem jogsértés, hanem: jogrombolás." A szentseri parókián
találgatják,
milyen
állásfoglalásra
szánja el magát a szász és sváb polgárság. Képviseletük erős, a kisebbségi
taktikában „szakavatottabbak,
mint a magyarok",
a főhatalomváltozás
után számos
tanújelét
adták beilleszkedési szándékaiknak.
Határok választják el őket anyaországuktól,
s ha mégis
az alkotmánytervezet
ellen voksolnak, kínos helyzetbe hozzák a többségi nemzetet a világ
közvéleménye
előtt. „Káli postamester példálózott a világ közvéleményével, kis papném
nem volt jelen, így aztán Demeter szokott indolenciáját magára öltve jelölte meg azt
a helyet, ahova felőle elmehet a világ közvéleménye [...]"
*

Végleges bezárással fenyegeti Constantin Anghelescu a kolozsvári Marianum tanintézetét, őkelme indoka egy szöveges számtanpélda, mely így kezdődik: ha egy magyar katona lépése 75 centiméter... Nyilvánvaló: az Iskolák Ura a Marianum létére tör,
minekutána megszüntette falai között a magyar tanítóképzést [...]
*

Örökké Krisztus sebeire hagyatkozó pénztárosunk hozta a hírt: Németországban
kommunista világkongresszust tartottak. Bogdán dr. kifakadt: Rezső, szépen kérem,
nekem ne jöjjön megint a 3x8 órával, mert mondok egyet. Eddig vagyok minden
izmussal, emelte tenyerét feje fölé.
Rápolti nem hagyta megfélemlíteni magát, hagyján. Rám irányította mulatságosan bandzsa tekinetét, mondván: a tiszteletes úr igen jól tudja, hogy ez a világmozgalom alapja Krisztus sebeire... akarom mondani, Krisztus elveire épül.
Jankó kímélt meg a hozzászólástól (színvallástól?), kisajátítva kommunizmusról
vallott felfogásomat, akként adván elé csudálkozó vendégeimnek, akárha saját meglátását: Krisztus gondolatait csakis önzetlen, merő magasrendű lényekkel lehetne megváló-

52

tiszatáj

sítani, földi halandókkal? Hatásos szünetet tartott, majd: meró talány a jövő, nézett
dacos elszántsággal a hüledező kebeltársaságra, és ekként fejezte be szinesztéziázva:
haliám, mire viszik Szovjet-Oroszországban [...]
Hajnali gyaloglás Szentmihályig, visszatérőben pihentem meg egy gombaforma
kerékvetőn, és - rágyújtottam egy Adah Kalehra. Bűntudatos gondolatok gyötörtek:
amennyit nyerek az egészséges testmozgással, annyit veszítek lebírhatatlan nikotinéhségem okán. A vaspálya mentén kerültem meg községünket, a Kalahári malom mögül bukkantam ki a Piac térre, a borbélyműhely fölé még nem volt kiakasztva a réztányér. Salamonhoz éppen bemasírozott Fenejan és két alantosa, hála a Teremtőnek:
legalább nem tetéztem bűntudatomat az óaranyszínű plébánossal. Inkább a Postára
néztem be, s hiába szabadkoztam: Marika asszony megreggeliztetett. Egyúttal magamhoz vettem a napi sajtót: Münchenbe készülnek a nemzetiszocialisták rohamcsapatai,
Adolf Hitler fenyegetőzik, hogy leszámol a nemzetközi zsidó terrorral. Tegnap mégis
rájárt a rúd a kolozsvári studentekre, noha az ellenzéki újságok előre jelezték, hogy tömegtámadásra készülnek az egyetemisták, a rendfenntartók megkésve érkeztek a helyszínre, addigra végbement a kávéházak letarolása. A pályaudvar felé vonuló tömeget
közrefogta a katonaság, vagy hét zúzó-törő championt jól megdumáztak, s kéttucatnyit áristomba raktak, haladás ez is.
Pöttöm gyógyászunk le se ült jóformán, máris beteghez szólította kötelessége.
Annyit mindenesetre el tudott mondani, hogy Bagdad víz alatt van. Nem mondom,
sajnálatos esemény, miként az is, hogy nálunk egy egész nemzetet készülnek víz alá
nyomni, s akkor Bagdad!
Ferenc sem fogalmazott vigaszosabban: emlékezzetek, amit mondok, elvérzünk,
anélkül, hogy meglőttek volna. Hosszadalmas és körülményes jogi előadásának kurta
foglalata: nem érünk semmit a gyülekezési szabadság és a szervezkedés jogával, ezen alkotmányos engedmények (egy nagy nullát rajzolt hurkás mutatóujjával). Tudomásul
kell venni, hogy nem lesz elösmerve kisebbségi valóságunk, fellebbezésnek azonban
mindig van helye (a mennyezetre bökött). A tervezet szerint ebben az országban mindenki román, faji, nyelvi és vallási különbség nélkül egyenlő a törvény előtt, lásd 8-ik
szakasz. Igen ám, de hová esik a hangsúly, bizony erre a definícióra: román. Mindenkit
besoroltak egy rafináltan kiötölt kategóriába, kigyomláltak bennünket a kisebbségek
közösségéből és beplántáltak a majoritás kellős közepébe, mit mond, villantotta orrcsíptetőjét a kántortanítóra.
Soltész valami olyasmit motyogott, hogy a tekintetes főjegyző úr kifelejtette a
tanszabadságot. Erre a behemót azt mondta: vegye úgy, hogy kapott egy szekundát,
ugyanis, mit mond ki az 5-ik szakasz? Kinyilvánítja a tan- és lelkiösmereti szabadságot,
de milyen baljós paragrafusokkal környülbástyázva! Végezetül megkérte Soltészt: ne
tekintetesurazza, szólítsa per Francinak, ha már alkotmányjogilag amúgy is el lett románosítva (Francisc Dumitru), de azt is mondhatja, hogy Pali, mert az, mert rest volt
felszállni Konstancán egy Amerikába tartó óceánjáróra.
Kis papném gyöngyöző kacagással honorálta Ferenc idétlenkedését: léhuljon csak
főkurátor úr, ne törődjön a fanyari ábrázatokkal, léhuljon, minthogy fejét verje a falba, egy életünk van, juj, mekkora közhely, ma öste kikapok az uramtól.

Március 26. nap- és eseményfoglalatából:
„Megjött a vörösbegy és a füzike, a Berekben virágzik a kecskefűz, kis papném virágkertjében porhanyósra omlott a föld. Re-

1994. május

53

méljük: nem csak beköszöntött, itt is marad a tavasz, megújulással kecsegtet, kár, hogy
a liszthiány is vele érkezett. Jankó idétlen écával állott elé: adjunk túl búzánkon - nagy
haszonnal. És miből sütünk kenyeret? Hásze addigra meggyün az import búza. Második kérdésem, nyomatékosítva: melyik búzára gondol, a parókia hambárában tárolódóra, vagy amelyik a Forrás utca 11. szám alatt aludta át a telet? Hászen mind a kettőre, válaszolta, s ha nem teszi hozzá a „keresztapát", talán nem is veszem észre, hogy
tegnap a pohár fenekére nézett.
Deák életét olvasom: „A törvénysértés, a törvények teljesítésének elmulasztása,
a törvényes szabadság önkényes korlátozása rendre nem vezethet - írja körlevelében
(1846) a Haza Bölcse - : sőt inkább a rendnek fönntartását veszélyezteti. Törvényt sérteni annak, ki anyagi erővel bír, nem nehéz: de szellemi erőnek hiányára mutat mindenkor."
Postára adtam testvérbátyámnak írt válaszlevelemet, Marika asszony hiába erőltetett: nem fogadtam el semmiféle kínálgatást, szégyelltem megmondani, hogy rá se tudok nézni a körözöttre. Betérés Salamonhoz, kóválygó gyomrom helyrehozása végett,
Teremtőm, hány esztendeje potyázom Alex atyámfia óaranyszínű liktáriumából?
Bukarestben véres verekedéssé fajultak a diáktüntetések, tudósított a korcsmáros, jó
helyre mentem bensőm gyomornyugtatására. Rendőrjárőrök teremtettek rendet a
csendőrség hathatós támogatásával. A diákcsapatok a legforgalmasabb helyeken igazoltatták a gyanútlan járókelőket: válogatás nélkül bántalmaztak nőket, asszonyokat [...]
Lehet, hogy Brátianu megzabolázza a hajthatatlan diákokat, így Alex, de mi lesz a Regátban, ahol nacionalizálni akarják a zsidó boltokat, italméréseket, s máris bevonták a
dohányárulási engedélyt. Adtam a meggyőződöttet, Ferenc modorában: áh, mondtam
már, Maniu pártja majd rendet vág ebben a dzsungelben. Félek, így Salamon, a parasztpárti kormányzás alatt sem lesz nyugtunk, nü, tessék nézni, megint nyárfásodik a kezem, sőt, tette hozzá férfias őszinteséggel, sőt, mi több, a lábszáraim is rezgelődnek,
tetszik érteni.

A román parlament
262 szavazattal
fogadja el az alkotmányreformot,
nyolcvanan
szavaznak
ellene. Brátianu köszönetet mond a kamarának,
utána Iorga emelkedik
szólásra: amennyiben
a király szentesíti az új alkotmányt,
ő kész elismerni annak
törvényességét.
Az ellenzékiek értekezletet tartanak; semmisnek és érvénytelennek
tekintik az
alkotmányt:
bejelentik, hogy tiltakozó népgyűlést szerveznek.
„Majláth püspök Bukarestben instanciázott, tudtára adta Anghelescunak: megintésben részesítette a matematikatanárt, továbbá egy másik tanárt is, aki engedélyezte a Bocskai-sapka viselését. A katolikusok püspöke beleegyezett, hogy államilag képesített görögkatolikus tanár neveztessen ki a líceum
és a kereskedelmi iskola tanári karába, ezen elvi jelentőségű újítás, remélhetőleg, bizonyságul szolgál minden irredenta váddal szemben.
Az iskolák parancsolója, tudom Soltésztól, elfogadta a püspöki garanciákat, ígéretet tett: kíméletes, méltányos elintézést foganatosít, mivel a vizsgálat nem mutatott ki
szándékosságot, s a jövőben tüzetesebben ellenőrzi az információkat, nem ad hitelt a
gyűlölködő rágalmaknak.
Márc. 30. Nagypéntek. Hatodik húsvéti beszédemet fogalmaztam meg Szentseren [...]
*

54

tiszatáj

I. Ferdinánd
nemzeti ünnepnek nyilvánítja
az alkotmány
elfogadását;
meggyőződését
hangoztatja,
hogy nagy körültekintéssel
megalkotott konstrukció
hamarosan
kiterjeszti
áldását az egész országra. Köszönetet mond a román és szász főpapoknak,
kisebbségi
szenátoroknak, akik voksukkal adták jelét, hogy az állam számíthat
rájuk a legnehezebb
pillanatokban is. K. tiszteletes csüggedten elmélkedik a megdicsért egyházi személyek
magatartása
fölött: „Miként járulhattak hozzá olyan alkotmányhoz, amelyik különbséget tesz a felekezetek között? A görögkeleti, ortodox és görög katolikus egyházak román egyházak, és a magyar születésű görög katolikusok, a szerb születésűek? Nemzeti besorolás
felekezetek szerint, hallatlan. És felháborító, hogy a görögkeleti egyház felsőbbséget
élvez a többi felekezet felett. Szász felebarátainkról is megvan a véleményem. Kis papném kertjében bomlik és hevesen illatozik az ibolya, mégis bodzaszagot érzek: miként
a nyitva hagyott szorosok idején. Nagy-Romániában durván félrelökték az olyannyira
honos erdélyi toleranciát, az ellenzék^ csak jártatta a száját: népgyűlés összehívása, csudát. És erre az alkotmányra mondja Őfelsége, hogy kiterjeszti áldását az egész országra,
úgy az ma élőkre, mint az utódokra, s e nap áldottan kerül be az annalesekbe, Ferenc
egészen felélénkült, látván háborgásomat, s azt mondotta: Senatores bone viri, sanatus
autem mala bestia."
Jankó nem lévén józan állapotban, magam szállítottam be a harangozónét (s egyúttal saját nélkülözhető portékánkat) a tordai hetivásárba. Újfent lesz mit terjesszenek
a templomkerülők: na, esmént beállt fuvarosnak, ez is egy pap [...] Ráférne némi feltöltés a gidres-gödrös jegenyésútra. A határt hálózó mezsgyéken serkent a torzsfű, kedvtelve szemléltem híveim s jószágaik nekifeszülését a barázdáknak: panaszosan recsegtek
az ekék.
Lepakoltam Biriborbálát, Füssy könyvesboltja zárva vala. Hirschfeldnél mintegy
másfél órát töltöttem, hajlott hátú atyámfia földhözragadt tájékozatlanságot színlelve
kérdezte: tiszteletes úr, Bécs hol található, Európában? Majd komolyra fordítva a szót:
a bécsi egyetemen is bevezették a numerus clausust, ott sincs hiány zsidóellenes botrányokban, tettlegességig elmenőn. Bátyám levelére hagyatkozva tudattam Lipóttal,
hogy a pesti tüntetéseknek nem volt antiszemita jellege, mindvalahány tudósítás - koholmány. A harsányan elmarasztalt diákok nem voltak se jobb-, se baloldaliak, tisztes
polgárok is csatlakoztak hozzájuk, s az elszakított területeket jelképező szobrokhoz
vonultak, s szerfölött visszafogott gyászgyűlést tartottak. Főként délvidéki, felvidéki és
erdélyi repatriáltak serkentették a magyar kormányzatot: tegyen valami hathatós kijelentést az elanyátlanodottak érdekében. Egyébként: Pesten jártamkor fivérem és barátja társaságában megtekintettem a szobrokat, s biza nem tagadom - jött hogy sírjak.
Ajve, így Lipót atyámfia az elszakítottságban, helyettem is ejthetett volna vajegy könynyet. Meglepődtem: ugyanvalóst miből sejti, hogy nem csak jött, magával is ragadott
az ellágyulás, igaz, lefekvés után, fivérem vendégszobájának jótékony sötétjében.
Hirschfeld bőrbe kötötte Emerson esszéit, vászonborítót kértem, annyi baj legyen, aki többnyire hitelbe köttet, legyen belátással [...]
*

Tegnapi hír: Anghelescu avval vádolta a Marianumot, hogy falai között irredenta
egyetem működik, az ész hanyatt vágódása! S mikor mondja ezt az Iskolák Ura? Nem
sokkal a Majláth püspökkel folytatott szívélyes megbeszélés után. Ki vagyunk állítva
félreértést tisztázó, barátságos kézfogásokkal nyomatékosított tárgyalásokkal, csakúgy

1994. május

55

(világhírekkel: Kemal ragaszkodik a Marica határhoz, bukott be parókiánkra sebbellobbal filigrán gyógyászunk. Érdektelen hallgatásom nem vala ínyére, személyeskedő
(de legalább suttogóra fogott) megjegyzést tett: ha már határról van szó, minek izzasztód magad hajnalonta, ha utána letelepedsz egy kerékvetőre a szentmihályi határban,
s fújod a füstöt, akárha egy Adah Kaleh-i török, nem félsz, hogy megmondalak kedves
nejednek?
Rejtély: teremtett lelket nem láttam a határban, kivéve a merev szárnnyal keringő
barna kányát a gyöngyházszínben pirkadó égboltozaton.
*

Múlt hó kezdetén nagyban szomorkodott sorsunk felett a Times, most újfent velünk foglalkozik, és minő csalafintasággal! Európának címez súlyosan bíráló, s ugyanakkor figyelmeztető sorokat: aggodalmak tapasztalhatók-az utódállamokban, azon okból kifolyólag, hogy Magyarországon egyre terjedelmesebb tért nyer az irredentizmus.
Behemótunk erőltetett kacagásokat hallatott, ezúttal nem a hanyatt vágódó, hanemha
a kecskebukázó észre hagyatkozott: áh, kutyafüle, maholnap megérjük, hogy összetévesztik Bukarestet Budapesttel, utóbbit vádolva a tettleges antiszemitizmussal, s a
magyar országgyűlésnek tulajdonítja a szépunokáinkat is kisemmiző alkotmányt.
Abbahagyom napfoglalatomat, nyárfásodó kézírásommal megint elrontom diáriumom
külalakját. Zaklatottságomat nem csak az angol lap cikke okozta, pártfogásomba vettem Rápoltit és Jankót filigrán gyógyászunkkal szemben: Flórián amice, és biza nem
tagadom, hogy képtelen vagyok erőt venni nikotinéhségemen, miként azt sem rejtem
véka alá, hogy vonzódom a krisztusi elvekhez, részint azért, mert szegénységből
vétettem, részint azért, mert pap vagyok, hát osztán persze hogy rokonszenvem a
gyengék és kisemmizettek táborába sodor [...]

56

tiszatáj

TANULMÁNY
GÖMÖRI

GYÖRGY

Edgár Allan Poe és Dsida Jenő
Szerenád Ilonkának c. verse
Az első szerelem, amelynek tragédia, halál a vége, a romantika kedvelt toposza.
Még az olyan heves alkatú, eleve közéleti szerepre készülődő költőt is megérintette,
mint amilyen a fiatal Petőfi Sándor volt. Huszonkét évesen ezekkel a sorokkal siratta
el a nagyon ifjan elhunyt Csapó Etelkét (akit mellesleg alig ismert): „Hová levél? te
szebb reményeimnek / Korán kiégett hajnalcsillaga?" (Petőfi 1954, 318) Az Etelkéről
írt verseket nem a költő szenvedélye vagy kifejezésmódjának különlegessége teszi érdekessé, hanem maga a kontextus - a költő enyhén morbid vágyakozása a már halott, de
még holtában is imádott leány után, akit a poézis hatalmával szeretne feltámasztani:
„Fölébredendsz-e ekkor álmaidból / és elhagyod mély, hűvös nyoszolyád? / Hogy
szellemed majd égő csókjaimtól / S keblem tüzétől melegüljön át" (Petőfi 1954, uo.)
Ami azonban Petőfinél csak szerep, vagy legalábbis egy rövid életszakasz múló hangulata volt, más költők műveiben igen fontos, már-már központi helyet kap.
Ilyen költő volt Edgár Allan Poe. A halott kedves idézése nála (szinte a mítosz
erejével) több versben is feltűnik, s legszuggesztívebb módon talán éppen az Annabei
Lee c. költeményben fogalmazódik meg. Ez a hat versszakra osztott, szakaszonként
hat, illetve két ízben nyolcsoros vers egy olyan szerelem emlékét idézi, amely túléli a
halált, pontosabban magát az élő, a túlélő partnert is a halotthoz béklyózza. Ez a szerelem még az ifjúkor előtti: a költő és Annabei Lee szinte gyerekként szeretnek egymásba (legalábbis kettőjük közül a leány biztosan még gyereklány); ez a szerelem a „szerelemnél többnek" (more than love) tűnik, s meglehet, ez az egyik oka, miért kell a kedvesnek olyan korán meghalnia. Annabei Lee nagyon megfázott egy „hűvös szél"-től és
így alighanem tüdőgyulladásban halt meg, de ezt a szelet Poe szerint az angyalok küldték le a földre, mivelhogy: „The angels, not half so happy in heaven / Went enjoying
her and me" (Az angyalok, közel sem olyan boldogok, mint mi, fönn a mennyben /
irigyelték őt meg engem), vagy ahogy Babits Mihály fordította: „Irigyeltek az égi angyalok / hogy boldogabb ő meg én" (Babits 1961, 56). Annabei tehát az égi irigység
áldozata lett. De a kedves halála mit sem változtat a költő érzelmein: lélekben továbbra
is őt szereti, a holdról az ő arca, a csillagokról Annabei Lee szeme jut eszébe, s ezért éjjelente (ha nem is valóságban, de legalábbis lélekben) lefekszik a holt lány mellé, „élete
és jegyese" mellé - a tengerparti sírba.
Babits ezt a verset, amely egy amerikai kritikus szerint „a hangok és érzékek
összehangolt ismétléséből következő hipnotikus hatást kelt" (Stovall 1969, 225), már
aránylag korán, még 1911 előtt lefordította. Ezt onnan tudjuk, hogy egy 191 l-es recenzióban, ahol Elek Artúr Poe-tanulmányát ajánlja az angolul nem tudó magyar olvasónak, azt mondja, olvassák inkább ezt, „mint [a Poe] fordításokat, amelyek nagyon

1994. május

57

rosszak, beleértve elsősorban a magaméit, talán az egy Lee Annácska kivételével"
(Babits 1977, 278). Önkritikus megjegyzését nem kell szó szerint vennünk, hiszen hat
Babits által fordított Poe-vers között találunk formailag bravúros megoldásokat, s egyáltalán nem biztos, hogy közülük valóban a Babits által „Lee Annácskának" magyarír
tott Annabei Lee a legjobb. Mindenesetre annyi bizonyos, hogy Dsida olvashatta ezt a
verset magyar fordításban, sőt nagyon valószínű, hogy ha érdeklődött az újabbkori angol-amerikai líra iránt, közvetítőül (a Nyugat más költői mellett) elsősorban Babitsot
választotta.
Dsida ugyanis - bár egy időben tanult - nem tudott jól angolul. Bár jó nyelvérzéke volt és számos latin, francia, német és román költőt fordított magyarra, az a két
angolból készített műfordítása, ami életében megjelent, jelentéktelen költők „alkalmi"
átültetésének látszik. 1931-ben írt Szerenád Ilonkának
c. verse elé mégis angol mottót
választott - Edgár Allan Poe Annabei Leijének második versszakát, ami eredetiben így
hangzik:
I was a child and she was a cbild,
In tbis kingdom by the sea:
But we loved with a love tbat was more tban love I and my ANNA BEL LEE
Babits fordításában:

(Poe 1979, 88)

Gyermek volt s gyermek voltam én,
Lee Annácska meg én,
de szerelmünk több volt mint szerelem
tengerpart bús mezején
(Babits 1961, 55)

Már magában véve a mottóválasztás megindokolná, hogy megnézzük: van-e, s ha
van, milyen mérvű a hasonlóság Poe és Dsida Jenő rokon témájú versei között, lehet-e
szó költői „áthallásról" az erdélyi költő esetében. Hadd utaljunk itt a közismert életrajzi tényre, Dsida szervi betegségére. A Szerenád Ilonkának
költője egy teljes életen át
barátkozott és bújócskázott a halállal; mivel súlyos szívrendellenességgel született,
sohasem feledhette saját gyöngeségét, esendőségét. Dsida törékeny testalkatú, könnyen
kimelegedő ember volt, akinek sok verse keletkezett természeti élményekből, illetve
futó impressziókból. Ugyanakkor különleges hallása volt, s elképzelhető, hogy amenynyiben Poe-t angolul (de inkább Babits segítségével magyarul) olvasta, az ő verseiben is
elsősorban a hangzatok fogták meg. Poe-ról Babits a következőket írja Az európai irodalom történetében:
„Poe felfedezte, hogy a vers tiszta zene is lehet, ahol az értelem teljesen mellékes szerepet játszik" (Babits 1934/35, 563). A hasonló tematika mellett tehát
az amerikai költő lírájának zeneisége lehetett az, amivel felhívta magára Dsida figyelmét.
A Szerenád Ilonkának
jóval hosszabb, mint a Dsida által mottóul választott Poevers: tizenöt versszakból áll, és mindegyik versszakot nyolc ABABCDCD rímelésű
anapesztikus sor alkot. Mint az Annabei Lee ben, itt is különös szerepe van a rímismétlésnek, illetve a holt kedves nevének, amely pontosan hétszer fordul elő mindkét versben, igaz, más-más szöveghelyzetben. „Ilonka" természetesen az „Ilona" kicsinyített,
becézett formája, s az „Ilona" névnek Kosztolányi virtuóz verse óta a magyarban már
némileg mágikus-költői aurája van. De ez Dsida esetében nem Kosztolányi-hatás:

58

tiszatáj

gyerekkori játszópajtását, akivei először szerelmet „játszottak", valóban Ilonkának hívták. Érdekes itt a megfelelés nem anyára az „Annabei Lee" névvel (ahol a vezetéknévnek legalább olyan funkciója, sajátos hangértéke van, mint a keresztnévnek), mint
Edgár Allan Poe más költeményeivel - az amerikai költő kedvenc keresztneve ugyanis
„Helen", ami az „Ilona" név angol változata, egy másik Poe-vers pedig egy „Annié" nevű leányhoz van írva, aki a jelek szerint nem azonos „Annabei Lee"-vel. (Poe-nak persze vannak fantázianevei is, pl. „Ulalume", ahol megint csak a név dallamossága köti le
figyelmünket, hiszen magáról Ulaluméről csak annyit árul el a költő, hogy az halott,
és egy kriptában nyugszik.) Ami közös Poe lírai nőalakjaiban, az éppen a testetlenségük, éteriségük: vagy már holtak, vagy emlékük kísért. Versei zengzetes képzelgések,
szuggesztív nyelvi aberrációk.
De visszatérve Dsida Ilonkájára, ez a lányalak később visszatér az epikus hangvételű, önéletrajzinak szánt versben, a Tükör előttben. A valóságos Ilonkát a kis Jenő
egy körtefa alatt egy óvatlan pillanatban szájon csókolta (amiből nagy ijedtség lett, de
aztán a kislányt sikerült megnyugtatni, hogy ettől még nem lesz gyereke), majd később
egy sérült gólyát kergettek és ejtettek foglyul a réten. A gólyával folytatott küzdelemben Dsida sérülést szenved, s a hüvelykujjából patakzó vértől Ilonka úgy megijed,
hogy elájul. Ezután következik az a versszak, ahol a költő leírja játszópajtása korai
halálát:
Nem tudtam akkor s nem tudtad te sem,
kispajtásom,
hogy pár év múlva
formás
ajkad közül szivárog
csöndesen
a vér...

...s az orvos jötte immár

kései.
(Dsida 1957, 204)

Ami Ilonka emlékét illeti, az elég halvány a költő tudatában; a következő sorokban úgy utal rá, mint „nyájas kísértetre", amely úgy kísérgeti őt, mint „néma pusztán
hold a vonatot" (Dsida 1957, uo.). A Tükör előttben tehát az első, még alig-testi szerelem reális inkarnáció jaként látjuk Ilonkát, aki néhány évvel korábban még, a Szerénádban mint stilizált alak, mint vágykép jelenik meg, a beteg költő halálvágyának kifejezéseként.
Poe Annabei
Leeje meghatározatlan helyen „történik". A helyszín jellemzése
mindössze annyi, hogy a „tenger melletti tartomány" (the kingdom by the sea). A tengeren kívül a versben olyan természeti, illetve kozmikus jelenségek és tárgyak tűnnek fel,
mint a felhők, a szél, a hold, a csillagok, az éjszaka, s végül a dagály. Ézek többnyire
romantikus rekvizitumok, amelyek a balladai homályt (is) fokozzák, mint ahogy a
„koporsó", illetve a „sír" emlegetése is formálja a vers baljós hangulatát. A
Szerenád
Ilonkának
ugyancsak víz mellett, de - és ez mintegy „enyhítő körülmény" hangulati
szempontból - patakparton kezdődik, méghozzá Ofélia halálát idéző fűzfával, szomorúfűzzel. Míg a Poe-vers befejező versszaka összekapcsolja az éjjeli égbolt látványait
az elvesztett kedves emlékével („Mert ha kel a hold, nekem álmokat hord, / Annácska
küldi felém: / s csillag, ha ragyog, már véle vagyok. / Annácska szemét lesem én") (Babits 1961, 56), Dsidánál maga a vers éjszakai képpel indul, a vízcsobogás zenéjét holdfényes tájban halljuk: „a hold egyedül csavarogva / oly holthalavány odafent" (Dsida
1957, 41), de az indítás fekete-fehér képsorait már a harmadik versszakban fölváltják

1994. május

59

a színek, Ilonka „aranybafutó" fürtjeivel a vers kiszínesedik. Mivel Dsida a valódi
Ilonkát később (a Tükör e/dftben), mint „kis indián arát" írja le, annak hajszíne fekete
vagy sötétbarna lehetett, semmi esetre sem szőke. Ámde mivel (mint azt már jeleztük)
itt stilizált emlékképről van szó, ennyi költői szabadságot nyugodtan megengedhetünk
a máskülönben még képzeletcsapongásában is meglepően szenzuális, érzékletes képvilágú költőnek.
Az Annabei Lee és a Szerenád Ilonkának
között lényeges különbségnek látom az
utóbbi organikus természeti hátterét, illetve az Ilonka-emlékkép természeti képekbe
ágyazását. A Dsida-vers harmadiktól ötödik szakasza ezt bontja ki a legtöbb érzékszerv
lírai mozgósításával: a kedves hajának színe és tömege, csókjainak minősége („jópuha
hópihe-csókról") éppúgy „közhírré tétetik", mint a színes tavaszi rét illataival és kis
zajaival, ahol Ilonka lefeküdt a fűbe, és játszótársa fejét a kislány mellére téve aludt el.
A z 5. versszak vagy az akkori álom visszaidézése, vagy retrospektív stilizálása, ami a
vers szempontjából fontos, hiszen fájdalommentesnek ábrázolja Ilonka halálát: az
besüpped a sírba, anélkül, hogy érzékelné (átélné) a halál drámáját. Ilonkáról persze
már korábban is tudtuk, hogy már nem él, de ez a békés átmenet a létből a nemlétbe
elősegíti a vers további hangulatépítését, ahol a konkrét patakpart, fűzfa és rét mellé
oda lehet varázsolni a „kis égi Ilonka" elevennek ható álomképét.
A Szerenád
hatodik versszaka tartalmi szempontból voltaképpen fölösleges;
hangulatilag viszont ellenpontozza a fájdalommentes testi halál motívumát. A patak vize, amelyik korábban és későbben is csak „csacsog", illetve „suhan" itt, és csakis itt „zokog" és „morajlik", vagyis „a hab zokogása morajlik / morajlik a szívdobogás". A földöntúli valóságra nyitott Dsida itt egy percre visszazökken abba a szomorúságba, amit
a földi valóságban egy szeretett lény korai halála szokott kelteni. Azt, hogy itt egyfajta
kitérővel van dolgunk, a költő két gondolatjellel érzékelteti, amivel az elején és a végén
befogja ezt a versszakot.
Mindeddig nemigen beszélhettünk Poe-hatásról, viszont a hetedik versszakban ez
a nyelvhasználat szintjén jelentkezik, egy jelzős szerkezetben. „A szeráf-nevetés puha
szádból" sor jelzős főneve nyilvánvalóan a poe-i „seraphic" (szeráfi) megfelelője, annak
hatására került be Dsida versébe, mint ahogyan később, a 10. versszakban az „éteri" szó
is Poe „ethereal" jelzőjének a magyar változata. Maga a kép megint nagyon érzékletes,
enyhén morbid - a fű Ilonka „szamócapiros puha szájából" fakad, s a következő, nyolcadik versszakban a versben először maga a költő is megjelenik, konkrét léthelyzetben:
„Lásd fekszem a parton a fűben / ölébe ölelget a part..." Itt a már korábbról ismert
zsibongó-zümmögő bogarak képe kapcsolja össze Ilonka hajdani testi emlékét és testi
bomlásának tudatát a költő aktuális tudatállapotával.
Ilonka alakja természetesen idealizált - ez minden eddiginél világosabb a kilencedik versszakban. Ugyanakkor viszont Dsida nem kívánja ezt a szerelmet kizárólagosnak feltüntetni - legalábbis, ami a múltat illeti. Míg Poe az Annabei Lee ben azt szuggerálja, hogy a korán elhalt kedves halála óta alig tud másra gondolni, hogy csakis ennek
a „földöntúli szerelemnek" a mágneses erőterében él, Dsida viszonyítással emeli magasabbra az Ilonka-szerelem emlékét: „Azóta kapott csudacsókok íze ma oly keserű /
hűtelen és csúnya csókok / emléke is oly keserű" (Dsida 1957, 43). (Az én kiemelésem.
G. Gy.) Más szóval az első, gyerekkori szerelem emléke tisztább és szebb minden
későbbi, „felnőtt" szerelmi kapcsolat emlékénél. Ez a vallomás a romantikus stilizációs
igényen túl egyrészt az elvesztett ártatlanság iránti nosztalgiát, másrészt (mivel Ilonka
már halott) rejtett halálvágyat fejez ki, aminek megerősítésére nem is kell sokáig vár-

60

tiszatáj

nunk, hiszen már a következő, tizedik versszakban egyfajta metafizikai kapcsolat létesül a holt kis Honka és a múltba/nemlétbe vágyó költő között. Ilonka a költőt „szomorú" nevén szólítja (közbevetőleg: a „Jenő" nem különösebben szomorú név, ha csak
nem tekintjük világirodalmi konnotációit: ez ugyanis - „Jevgenyij" Anyégin keresztneve...), a költő válaszol és retorikus kérdést tesz fel: amaz élmény, az első szerelem
emléke olyan erős, hogy ezek után hogyan lenne kedve élni az embernek? Dsidának
nincs is: az éjszakai emlékidézés annyira hatalmába kerítette, hogy legszívesebben
átadná magát az elmúlásnak. Idézzük: „Örökre itt maradok már / hanyagul heverészve
hanyatt / míg enged a rög ragadó sár / s gödör lesz testem alatt" (Dsida 1957, 44). Ez
nem olyan balladásan drámai, mint Poe versének befejezése, de lényegét tekintve hasonló. Igaz, ez a halál egész kellemes - csak elalszik az ember a „puha parton", és többé
nem ébred föl. Ráadásul a halál sem igazi halál, mert föltámad a lélek, és egyesül a halott kedves lelkével. De nézzük, hogyan fejezi ki Dsida ezt a lágy halálképzetet: „és érzem aludni fogok már / akár te a mély temetőn / tudom hogy aludni fogok már / boldogan és nevetőn".
Boldogan és nevetőn! Kötve hiszem, hogy a rímekben olyannyira gazdag magyar
költészetben bárhol másutt előfordulna ez a „temetőn - nevetőn" rímpár. És ez a szívesen várt halál a Dsida-verset már nem annyira a komor Annabei Leeve 1, mint egy másik
Poe-verssel rokonítja. A címe For Annié (Anninak), Babits ezt is lefordította, Anni címen. Ez utóbbi vers témájában és ritmusában is legalább olyan közel áll a
Szerenádhoz,
mint a mottóul választott Lee Annácska.
Bizonyos egyezések már a Szerenád
Ilonkának
negyedik versszakában láthatók:

Egyszer lefeküdt ibolyák közt
harmatos fűbe feküdt...
...zümmögőzöld
bogarak közt
szunnyadtam
el én kebelén
(Dsida 1957, 42)

Poe For Annié c. versében nincsenek ibolyák. Más virággal bőven telihinti sorait,
rózsákon és mirtuszon kívül beszél még az árvácskák (pansies) illatáról, rutáról (rue) és
rozmaringról (rosemary).
Az ibolya a fordító Babits leleménye, vagy fordítói hozzáadása, ahogy vesszük. Nála a költő (Poe) lelke megtelik ibolya illatával. H a tehát Dsida
ennek a versnek csak a meglévő magyar fordítását olvasta, nem is tudhatta, hogy más
virágokról van szó az eredetiben. De Babitsnál az Anni 12. versszakában ez áll: „Annica csókolt / simogatott / szivem a szivén / elnyugodott". Szép, de nem egészen pontos; itt Dsida föntebb idézett sora közelebb áll (lehet, hogy véletlenül) Poe eredetijéhez:
She tenderly kissed me,
She fondly
caressed,
A nd then Ifeli gently
To sleep on her breast
(Poe 1979, 85)

amit szó szerint, de azért rímelni is próbálva így adnánk vissza: „Gyöngéden megcsókolt / Cirógatott szeretvén / És akkor én lágyan / Elszunnyadtam a keblén". De az
Anni mintha másutt is hatott volna a Szerenád Ilonkának
hangulatára. Ebben a Poe-

1994. május

61

versben ugyanis korábban egy föld alatti forrásról van szó (Babits fordításában: „ittam
a forrást / melynek szava csittit: / nem mélyen a földben / folyik ez, itt, itt") (Babits
1961, 66), aminek zenéje és vize mintegy elaltatja, megnyugtatja a lelket. Ez a forrás
csak a Léthe lehet, a feledés vize. Ami a lélek „fölérzése" után Dsidánál is felbukkan,
a tizennegyedik versszakban:

belefűrdik a Léthe vizébe
a víz körülötte
csacsog
(Dsida 1957, 44)

Miután elszakadt a földi kötelékektől, s megfürdött a Léthe vizében, a lélek kész
a föltámadásra. Ami egyszersmind unió mysticá-t,
lélekben való egyesülést jelent
Ilonkával. Ez a feltámadás harsona- és trombitazúgás közepette, holdfényből hajnali
napfénybe való átúszással történik. Ugyanis bármennyire is ragyogjon a hold, a színeket még a legerősebb holdfényben is^ alig érzékeljük. A Szerenád utolsó versszakában
viszont a levegő egyértelműen kék. így tehát a szerelmespár feltámadását csak a diadalmas napkeltével párhuzamosan tudjuk elképzelni. Ez már teljesen Dsida saját zenei/festői képe; Poe mind az Annabei Lee ben, mind az Annié- ban megmarad kedvelt
napszakánál, az éjjelnél, hiszen úgymond: „but my heart it is brighter / Then all of the
many / Stars in the sky / For it sparkles with Annié" (Poe 1979, 85). Ezt Babits valóságos nyelvi tűzijátékkal fordítja:

De csillog a lelkem
mint mind a megannyi
csillag az égen
mert csillaga
Anni
(Babits 1961, 67)

Ennél már csak Dsida befejező versszaka nagyszerűbb, ahol a vers szinte fokozhatatlan eksztázisba ível fel, ahol összeér a feltámadás és a teljes megsemmisülés:

ébresztget a szád
muzsikája
ébredj valahára
szegény
és zeng a szived
muzsikája
és hömpölyög izzik a fény
úszunk tova kék levegőben
mint két pihe lengetegen
és fulladozunk
ölelőben
fény teli fellegeken
(Dsida 1957, 45)

Edgár Allan Poe tehát elsősorban Babits Mihályon keresztül hatott - amennyit
hatott - Dsida Jenőre. S míg Poe mindkét idézett verse egy lánynak állított emléken át
a nemlét primátusát hangsúlyozza a lét fölött, Dsida költeménye a lét és nemlét viszonylagosságát sugallja és az égi-földi létezésformák változásait dicsőíti. Az én olvasatomban a Szerenád Ilonkának az örök metamorfózis verse.

62

tiszatáj
AZ IDÉZETT MŰVEK JEGYZÉKE

Babits Mihály: Az európai irodalom története. Bpest, 1934/35.
Babits Mihály Versfordításai.
Európa-Szépirodalmi. Bpest, 1961.
Babits Mihály: Arcképek és tanulmányok.
Bpest, 1977.

Császtvay Tünde: Földi angyalok. Dsida Jenő ismeretlen szerelmes versei, ItK 1993/4. 541- 556.
Dsidajenő: Tóparti könyörgés. Bpest, 1957.
Petőfi Sándor Összes költeményei
I. Bpest, 1954.
Poe, Edgár Allan: Poems and Essays. London-New York, 1979.
Stovall, Floyd: Edgár Poe, thePoet. Charlottesville, 1969.

DSIDA

JENŐ

Szerenád Ilonkának
/ was a child and she was a child,
In this kingdom by the sea:
But we loved with a love that was more than love land my Annabel Lee.
Allan Edgar Poe

1

A fűzfa behajlik a vízbe
a víz körülötte csacsog
locsogva körülsimogatják
piciny buborék-pamacsok
a hold egyedül csavarogva
oly holthalavány odafent
kémleli elcsavarogva
egy holt kicsi lány hova ment?

4

Egyszer lefeküdt ibolyák közt
harmatos fűbe feküdt
nyiladozó ibolyák közt
még soha oly gyönyörűt
parányi piros bogarak közt
dőlt mosolyogva elém
zümmögő zöld bogarak közt
szunnyadtam el én kebelén

2

Holt kis Ilonka fehéren
fekszik a sírban alant
szelleme, ringva fehéren
fürdik a vízben alant
lelkemre libegve lehajlik
mint a vízbe a fűz fiatal
ágai - habzene zajlik
csobog körülötte a dal

5

süllyedt vele lassan a pázsit
süppedt vele halkan a hant
s már láttam a mély gödör ásit
s őfekszik a sírban alant a csöndbe furán belezengtek
a fákon a víg madarak
és csöndben a mélybe lementek
a piros a zöld bogarak

3

dal pihekönnyű magáról
zizge aranybafutó
fürtjei zuhatagáról
s minden eszembejutó
esteli vágyteli csókról
lágy öleléseiről
jópuha hópihe-csókról
lágy öleléseiről.

6

-A fűzgaly a vízre lehajlik
zsolozsma a vízcsobogás
a hab zokogása morajlik
morajlik a szívdobogás
borúsra borul be az ének
bús nász-ima színheverés
zörögve dorombol az ének
a gyászlila csipkeverés -

1994.

május

63

7

Ilonka kis égi Ilonka
a kép olyan ép eleven
a képed a régi Ilonka
kék lepke sziromlevélén
szamócapiros puha szádból
fakadnak a lenge füvek szeráfnevetés puha szádból
ba zsongnak a zsenge füvek

11

Mihez foghasson ezentúl
kifogta fehér kezedet
és hova nézhet ezentúl
ki nézte sötét szemedet?
Örökre itt maradok már
hanyagul heverészve hanyatt
míg enged a rög ragadó sár
s gödör lesz testem alatt

8

Lásd fekszem a parton a fűben
ölébe ölelget a part
a dús keserűszagu fűben
ezernyi bogár idetart
nyüzsögve nyirokteli mélyről
ezer pici hangszeren át
zümmög az ajkad izéről
végnélküli víg szerenád

12

Útamban az éjben a parton
lengő lila láng vezetett
most fűzfa tövén puha parton
érzem kicsi lánykezedet
és érzem aludni fogok már
akár te a mély temetőn
tudom hogy aludni fogok már
boldogan és nevetőn

9

Azóta kapott csudacsókok
íze ma oly keserű
hűtelen és csúnya csókok
emléke is oly keserű
oly messzibe csöndesedének
éveim árnya alatt
angyali vég-csemegének
holt ajkaid íze marad

13

Már bomlik az élet az omló
víz suhogó zaja közt
mint százados erdei holló
váza fenyő galya közt
már oszlik a test alig élek
foszlik valamennyi tagom
rezegve fölérez a lélek
és imbolyog álmatagon

Ilonka kis édes Ilonka
a kép olyan ép eleven
halványpuha hangod Ilonka
szólít szomorú nevemen
válaszom át a sötéten
étberi fényutat ás
borzad a sás fut a réten
elsuhogó zokogás

14

belefürdik a Léthe vizébe
a víz körülötte csacsog
locsogva körülsimogatják
fehér buborék-pamacsok
a hold ragyogó sugarában
távoli trombita búg
mind vakítóbb sugarában
hajnali harsona zúg

10

15

ébresztget a szád muzsikája
ébredj valahára szegény
és zeng a szived muzsikája
és hömpölyög izzik a fény
úszunk tova kék levegőben
mint két pihe lengetegen
és fulladozunk ölelőben
fény teli fellegeken.

64

SZIGETI

tiszatáj

LAJOS

SÁNDOR

És mégis Marsyas?
K O R F O R M Á L Ó MITOLÓGIA

Fiatal költők előadóestje - olvashatjuk a plakátokon, s a Nyugat hírrovatában.
1928. december 14-ét írunk, a zsúfolásig telt Zeneakadémia nagytermének pódiumán
megjelenik az ötletadó-szervező, a kor Vörösmartyja: Babits Mihály, s az irodalomban
érzékelhető szükségszerű ízlésváltozásról, nemzedékváltásról beszél.
A rövid bevezető érzékelhetővé teszi, hogy Babits még nem békélt meg az
avantgarde költészet gondolkodásával: „Az ének akadozik ma, a Vers prózává lesz", saját nemzedékének költőjéről szólva pedig azt vallja: „volt idő, ... hogy kacér magányosságot affektált". A szerinte új nemzedékről szóló szavaiban ugyanakkor egyértelműen
viszontláthatjuk ma mindazt, amit Babits „eltanult" és elfogadott Julién Bendától, illetve, amit példázatként a mitológiából kiemel. „Thamyris és Marsyas kelnek versenyre
a szent Múzsákkal, s Apolló vaksággal és zavarral sújtja a vakmerőket; az író, a Szellem
embere nem eszménye többé a Századnak, helyébe a harc és a sport hősei, a Testi Élet
bajnokai lépnek."1
Babits saját korára vonatkozó kegyetlen kritikájának és egyúttal aggódásának ad
hangot azzal, hogy Thamürisz alakját föleleveníti és egybemossa Marszüász figurájával.
Az eredeti mitológiai történet szerint van ugyan hasonlóság köztük, mindketten lehetnek a költészet ősmintái, azonban jelentős a különbség is. Thamürisz thrák dalnok,
Philamón zenész és Argiopé nimfa fia. Orpheusz mellett őt tartották az epikus költészet atyjának. Thamürisz kitűnt rendkívüli szépségével és mesteri lantjátékával. Számos
díjat nyert el a püthói játékokon. A mítosz egyik változata szerint Thamürisz beleszeretett a gyönyörű, ifjú Hüakinthoszba, ezzel megvetette az egyneműek közti vonzalom alapját. Amire Babits utal, az talán a legismertebb történet Thamüriszre vonatkozóan. Vakmerő cselekedetre szánta el magát: versenyre hívta ki magukat a múzsákat.
Kikötötte, hogy ha ő győz, valamennyiüket kedvesévé teszi, ha viszont alulmarad, elvehetik tőle, amit csak akarnak. A versenyben a múzsák győztek, s merészségéért vaksággal, egyben hangjának és zenei tehetségének elvesztésével büntették Thamüriszt.
A másik történet Marszüászé, aki Oliagrosz fia, Phrügia szülötte, szatír vagy szilén,
Kübelé körébe tartozó ősi istenség, akit Apolló kiszorított. A monda szerint ő találta
meg azt a fuvolát, amelyet Athéné eldobott (azért dobta el, mert úgy találta, hogy fuvolajáték közben csúnyán felfúvódik az arca). A klasszikus történet szerint Marszüász
mesterien megtanult fuvolázni, és elbizakodottságában magát Apollót hívta ki vetélkedőre. A vakmerő versengés, mert ez is az volt, azzal végződött, hogy a lantjátékos
Apolló nemcsak legyőzte Marszüászt, aki csupa vad, eksztatikus dallamot csalt elő
hangszeréből (a Kübelé- és Dionüszosz-orgiákat fuvolák, csörgődobok, kereplők zenebonája kíséri), hanem még elevenen meg is nyúzta a szerencsétlent. A hiedelem szerint
Marszüász lenyúzott bőre a phrügiai Kelanaiban, a Maiandrosz folyó forrásánál egy
fenyőfán függ, fuvolaszóra a bőr mozogni kezd, de meg sem mozdul, ha himnuszt énekelnek Apolló tiszteletére. Marszüászt megsiratták a nimfák, szatírok és más erdei rokonai. Az ő véréből keletkezett a nevét viselő folyó, fuvoláját a sebes ár a Maiandrosz-

1994. május

65

ba sodorta, Szikóniában partra vetette a víz, és Apolló kapta meg ajándékba. Az Apolló
és Marszüász versengéséről szóló mítosz tulajdonképpen a két ellentétes istenség,
Apolló és Dionüszosz harcának kezdetét tükrözte. Ezt a történetet, a görög mitológiának az egyik talán legkegyetlenebb, legbrutálisabb történetét Apollodórosz Bibliothékéjében a következőképpen olvashatjuk: „Olümposz fiát, Marszüászt is megölte Apollón.
Marszüász ugyanis zenei versenyre kélt Apollónnal, miután megtalálta azt a sípot, amelyet Athéné dobott el, mivel eltorzult tőle az ábrázata. Megállapodtak, hogy a győztes
kénye-kedve szerint bánhat a vesztessel. Amint megkezdődött a verseny, Apollón megfordította kitheráját, és felszólította Marszüászt, hogy ő is cselekedjen hasonlóképp.
Mivel Marszüász nem tudott így játszani, Apollón lett a győztes: felakasztotta Marszüászt egy magas fenyőfára, majd lenyúzta bőrét és így végzett vele." Marszüász alakja és
története gyakran ihlette meg már az ókori művészeket is. Vázafestmények, gemmák,
domborművek népszerű témája volt az, ahogy Marszüász felveszi Athéné eldobott fuvoláját, illetve gyakran szerepelt művészi témaként Apolló és Marszüász versenye, valamint Marszüász büntetése is. A versengés témáját megfestette később Perugino és Tintoretto, Marszüász büntetését pedig Baldassare Peruzzi, Raffaello, Agnolo Bronzino,
Giorgio Vasari, Annibale Carracci, Veronese, Guido Reni, Guercino, Tiepolo, Jacob
Jordaens. 2
Látva a két mitológiai alak - Thamürisz és Marszüász - egyénisége, személyisége
és története közti különbséget, ismételten fölmerülhet bennünk a kérdés, vajon véletlenül mosta-e össze figurájukat Babits, vagy valamiféle szándék vezérelhette? A hihetetlenül művelt, a klasszika-filológiában, a mitológiában rendkívül jártas Babitsról nem
feltételezzük, hogy ne ismerte volna jól a két történetet, s még ha csak egy szóban elhangzott utalásról lenne szó, akkor sem hisszük ezt, de itt egy megjelent, mégpedig az
általa szerkesztett Nyugatbzn
közölt írást idéztünk. De akkor mi oka lehetett Babitsnak e csúsztatásra? Feltehetően az, hogy felelősséget érzett a fiatal költők s a költészet,
a művészet jövőjéért, amelyet veszélyeztetve látott, úgy gondolhatta, hogy a művészek,
a költők helyébe a sport M hősei" lépnek. Aggályait részben, sajnos, igazolta a történelem a maga totalitárius rendszereinek művészeteszményével (gondoljunk csak a sztálinihitleri idők hivatalosan propagált szovjet-orosz vagy német művészetére, kisportolt figurákat ábrázoló gigantikus szobraira, melyek a jövő „egészséges" emberének jelképeit
voltak hivatottak megformálni, vagy gondoljunk az utóbbi évek egyik nagy sikerű
filmjének, Szabó István Oscar-díjas Mephistójínak
idemutató, egy fordított világot bíráló
képsoraira!). Hogy az aggályokra történt utalásunk rendelkezhet némi alappal, s nem
vulgarizálás csupán, azt akaratlanul is igazolhatja, hogy 1947-ben Gellért Oszkár is rátalál a mitológiai történetre, s így formálja meg Marsyas című versében:

Es mégis csak azt kérdem, újra csak azt,
Rongyos kis pásztorok istene én:
Most azért büntetnél engem Apolló,
Mert a lant a tiéd,
De a furulya az enyém ?
Hogy nincs, mint teneked,
babérkoszorúm?
Furulyám:
hatalom!
S most azért büntetnél, lantpengető te,
Mert kedvesebb tán
A pásztorok fülének
furulya-dalom?

66

tiszatáj

Költő vagyok én is:
versenghetek,
Ha csak Marsyas is a nevem.
De mert lantodért nem adom a
furulyámat
- Csak az isten farkasa az isten? Most meg akarsz nyúzni
elevenen?
Múzsák vezetője, Napfény,
tüzelőNyilazó
sugarad
Leperzseli az asszonyi
köntöst.
Kíváncsi kéjenc, fúlásig
betelhetsz:
Minden bőr meztelen a köntös
alatt.
Minden bőr meztelen a köntös
alatt,
S a bőr alatt? Minden hús meztelen —
Hát nyúzz meg dögvészes, de mert
Farkasom
voltál,
Üvöltve kisérjen
örökké:
Csak egy isten lehet ily becstelen!
Mint értelmezési lehetőség - de csak mint egy a sok közül
természetesen adott
az is, hogy a versben a hihetetlenül kegyetlenül működő fasizmus formálódik meg,
szimbolikusan, mintegy megjelenítve, hiszen több idemutató vers között jelent meg a
mű (Uj, mennyei étlap, Cyklopsz és Hitler), azt azonban mégsem gondoljuk, hogy Marszüászban a passzív polgári humanizmus csődjét szimbolizáló alakot 3 kell látnunk, az
még mindig inkább elfogadható, hogy a figura a megkínzott emberiség képviselőjeként,
vádlóként jelenik meg a műben4, mint az időben ugyanekkor született Sarkadi-műben,
A szatír bőre című kitűnő elbeszélésben. Sarkadi Imre és Gellért Oszkár gondolkodását
minden kétséget kizáróan befolyásolhatta a nekik még közelmúlt Holocaustjának „perverzitása" s műveik valóban nem nélkülözik az idemutató utalás rendszert. Ezt bizonyítják azok a Sarkadi-elbeszélések, melyeknek témája látszólag a mitológia, csakhogy
a fasizmus hazug világával úgy szegül szembe a szerző, hogy a hazug mítoszokkal
perel, azokat gúnyolja ki, mezteleníti le mintegy, szóljon bár Ödipuszról, Hektorról
vagy Apollóról. Hogy valóban a fasizmus bírálatáról is lehet szó ezekben az írásokban,
azt bizonyíthatja az is, hogy a velük egy időben született elbeszélések között nem egy
van olyan, amely közvetlenül, direkt módon is utal a második világháború kegyetlenségeire, köztük a legerőteljesebb a Pokolraszállás
és A szökevény.
Mindegyik említett
elbeszélésnek közös motívuma a halál, valamint az is, hogy Sarkadi - függetlenül a közvetlen témától és tárgytól - a szabadság és elkötelezettség kapcsolatát vizsgálja. A tragikus csábítja leginkább, szemlélete a groteszk felé hajlik. A Pokolraszállás
Zsigmondjára
tökéletesen, szinte szó szerint érvényes, amit Sarkadi Joyce-tanulmányában az Ulysses
Bloomjáról állít: „...a hangulata határozza meg... csak az van, ami pillanatonként benne
kialakul; az ember él, és ennek legtöbbször semmi értelme".5 Sarkadi abszurd helyzeteket teremt, melyekben hősei tehetetlenek az agresszióval szemben, de Joyce művéről írja a következőket is: „A huszadik század embere nyilván abban különbözik leglényegesebben az ősöktől, hogy rájött már: saját magát saját maga határozza meg... Bloomot
saját maga határozza meg... élt és semmi egyéb." Jól látható, hogy Sarkadit megérintette az egzisztencialista filozófia, hiszen az öntörvényű, az önmagát, meghatározó, for-

1994. május

67

máló ember, aki saját döntései révén válik jellemmé, azaz emberré, éppúgy a sartre-i
filozófiai gondolkodás sarkalatos tétele, mint a lét értelmetlenségének tana.6 így születik meg, igen korán, a majd a hatvanas, hetvenés évek magyar irodalmát oly jellemző
önsorsrontó figurája (a költők között tipikus példája lesz majd Sárándi József, aki ilyen
címmel verset is ír: Egy önsorsrontó
monológja),
mint Pomogáts Béla megfogalmazta:
„Zsigmond hadnagy alakjában jelent meg először az a jellegzetes kései Sarkadi-figura,
amely a gonosz világ ellen úgy tiltakozik, hogy önmagát, saját sorsát rontja el, s az embertelen környezetből emigrálva a pokolra száll."7
Megfellebbezhetetlen szituációkat teremt Sarkadi, s mind e szituációk, mind az
írói módszer, mely szerint „hősei" csak elszenvedik a velük történteket, anélkül, hogy
megváltoztatásukra bármit is tennének, egész életművében végigkísérik. Érvényes ez a
mitológiai, örökérvényűnek ható helyzetek újraírására is. Honnan az ötlet, s miért
fontos a választás? Tudjuk, hogy az Iliász gyerekkorától legkedvesebb olvasmánya volt,
s lehetséges az is, hogy a francia irodalomban a második világháború idején különösképpen divatossá vált szokás hatott rá, s azt formálta igazán egyénivé8, mindenesetre
ezekben az elbeszélésekben a megformálás mikéntje a lényeges, hiszen az olvasó azt
eleve tudja, hogy Hektort legyőzi Achilles Trója alatt, hogy Oidipusz önmagára mért
büntetés gyanánt kivájja a szemét, hogy Marszüász versenyre kel Apollóval, aki legyőzi. A Sarkadi megformálta fanyar iróniájú, filozofikus, a parabola felé közelítő történetekben is ott a „hóhér", de Hektor utálja, unja a rákényszerített hősszerepet, míg
Achilles a hit és a cselekvés magabiztosságával végzi mészárosi munkáját. B. Nagy
László szerint Hektor nemtörődöm fölényessége egy bomló életforma élvezőinek jellegzetes magatartása: szabadságuk egyenlő a halál szabadságával, haláluk is deheroizáló.
Zsigmond és Achilles egyforma szenvtelenséggel végeznek a kiszemelt „ellenféllel", Zsigmond pillanatnyi ötlettől indíttatva, hogy bebizonyítsa önmagának is: ura érzékeinek,
ösztöneinek; Achilles pedig a környezet (illetve a mitológia) elvárásainak óhajt megfelelni, jóllehet, ő maga sem hisz igazán abban, hogy jól cselekszik. „Bosszút állok.
A bosszú igazság." - mondja Achilles, szinte önmagát is meggyőzendő, hiszen győzelmének sem örült igazán: „Nem is örült olyan nagyon a győzelemnek, inkább haragudott Hektorra, hogy ilyen könnyen hagyta magát legyűrni." A művelt Hektor, s
a feltörő, nyers erőszakot képviselő Achilles párbaja hasonló problémát vet fel, mint
később Örkény egypercese, az In memóriám
Dr. K. H. G.: „Hölderlin ist ihnen unbekannt? - kérdezte Dr. K. H. G., miközben a lódögnek a gödröt ásta. - Ki volt az? kérdezte a német őr. - Aki a Hyperiont írta - magyarázta Dr. K. H. G. Nagyon szeretett magyarázni. - A német romantika legnagyobb alakja. És például Heine? - Kik
ezek? - kérdezte az őr. - Költők - mondta Dr. K. H. G. - Schiller nevét sem ismeri? De ismerem - mondta a német őr, és paprikavörös lett, és lelőtte Dr. K. H. G.-t." A kegyetlen irónia köti össze Örkényt és Sarkadit, gondoljunk csak Achilles bárgyúságára,
Hektor nemtörődömségére, lustaságára, illetve apró bosszúságaira a sorsdöntő pillanatokban. Az Örkény-egyperces, mint Sarkadi mitológiai parabolái is, ugyanazt példázzák: a hatalom, a nyers erőszak és a kultúra, a műveltség ellentétét, kibékíthetetlenségét. Ez az irónia és gúny a legpregnánsabban Sarkadi első alkotói korszakának
legkiforrottabb, az idemutató gondolatok szintézisét adó, sajátos vibrálású remekében,
A szatír bőrében jelenik meg, melyben Apolló hatalmaskodása, kegyetlensége és Marszüász kiszolgáltatott, groteszk lénye áll szemben egymással.
„A groteszket létrehozó művészi alkat egyik lényeges vonása a racionális szemlélet, mely nemcsak emocionálisan, hanem a ráció bonckésével nyúl a problémákhoz,

68

tiszatáj

s analitikusan képes felfogni a valóságot. Mi több: képes egyszerre reálisan és torzult
formában fölmérni, s a kettőt egymással összefüggésben ábrázolni, tehát rendkívül
koncentráltan." - olvashatjuk Somíay Szabó József tanulmányában. 9 Ilyen koncentrált
figura Marszüász alakja: „becsületes csúnya", aki becsületes tárgyilagosságra törekszik,
hiszen ő is tisztában van vele, hogy ez az egyetlen alternatívája, ha meg akar szabadulni
a rossztól, márpedig ez a célja: csak az előítélet csinált belőle szatírt - „s bár ha valakit
hosszú időn keresztül szatírnak tartanak, akkor végül is azzá válik" - , mégis ezt akarja
megcáfolni: nem a szatírság ellen emel szót, hanem az idők folyamán ráaggatott jelzők
ellen: „Menteni a becsületet, ahol lehet, ha ez a becsület nem is igazán becsület, csak a
kollektív értékelés alól való önző szabadulni akarás is." Bármit is tesz ugyanis a hatalomnak - adott esetben az emberformában megjelenő isteni hatalomnak - kiszolgáltatott szatír, fölötte az előregyártott előítéletek, a prekoncepciók jegyében, a ráaggatott állítólag jellemző - címke alapján bíráskodnak, ítélnek. A rásütött bélyeg, mely szerint
meglesi a szeretkezőket, tetteitől függetlenül kiszolgáltatottá teszi, s ha az isteni hatalomnak, Apollónak valami nem sikerül - kudarcot vall a szeretkezés során - , csak bűnbakot kell találnia, márpedig a szatírok a hozzájuk tapadt előítéletek miatt mindig alkalmasak e szerepre. (Érdemes figyelnünk Kónya Judit megjegyzésére, mely szerint
Max Frisch például sokkal később fogalmazza meg ugyanezt a tételt
Andorraiban,
amely még akkor is szenzációt keltett.)10 Sarkadi történetének három szereplője van:
Apolló, a nimfa és a szatír, a szerző egyértelműen Marszüász oldalán áll, a másik két figurát külső szemlélőként, az olvasóval cinkosán összekacsintva ábrázolja: például a
nimfa „fürdeni kezdett, térde locsolgatását, úgy látszik, nem találta elég korhűnek,
sorra került a válla, csípője, sőt melle is", Apolló pedig, a férfiasság megtestesítője, épp
a szerelmi játékban vall kudarcot, később „megfelelő hierarchikus hangsúllyal, stílszerűen" beszél.
Apolló számára Marszüász „vétke" csak ürügy arra, hogy kiélje hatalmából (is)
fakadó szadista hajlamait. Marszüász előbb két lábon járva szemléli a világot: kiszolgáltatottnak érzi magát, nem talál megértésre, bár bizonyítási kísérletei logikusak, a környezete elfogultan ostoba, csökönyösen rosszindulatú, ő maga pedig gyanútlanul szemlélődik, meditál. Apolló látszólag magasabb rendű öntudattal és akarattal, az „Übermensch" fölényével intézi el a dolgot. „A küzdelem rövid volt és dicstelen. Apolló
torkon ragadta Marszüászt, a földre teperte (milyen keveset jelentett most a nimfákkal
szemben félelmetes szatír-erő), bokáját hirtelenében vékony kenderkötéllel kötötte
össze. Hozzá a kezét is, kisebb távolságra. ...könnyedén a fához vonszolta... a kötél
végét egy lehajló ágon vetette keresztül, aztán lábánál fogva felhúzta a szatírt. Úgy
csüngött most a fa ágán, mint egy denevér - kellemetlen volt, mert fejébe szállt a vér,
s bokáját, csuklóját nagyon vágta a vékony kötél." Sarkadi Marszüásza olyan módon
látja tehát a világot, ahogy később Örkény tanácsolja majd az Arról, hogy mi a groteszk
című novellájában: „Szíveskedjék terpeszállásba állni, mélyen előrehajolni, s ebben a
pozitúrában maradva, a két lába közt hátratekinteni. Köszönöm. Most nézzünk körül,
adjunk számot a látottakról. íme, a világ fejtetőre állt. Férfilábak kalimpálnak a levegőben, visszacsúsznak a nadrágszárak, s a lányok, ó, ezek a lányok, hogy kapkodnak a
szoknyájuk után! Ott az autó, négy kereke a levegőben, mintha egy kutya a hasát
akarná megvakartatni. Egy krizantém: keljfeljancsi, vékony szára az égbe mered, ahogy
a fején egyensúlyozza magát. Egy gyorsvonat, amint füstcsóváján tovarobog." Marszüász, ha lehet, még gyöngébbé, még kiszolgáltatottabbá válik új helyzetében: lefelé
csüngve fordítya, látja a világot. A dolog pikantériája az, hogy ez a világképe sokban

1994. május

69

megegyezik azzal, amit már két lábon állva is látott, a különbség annyiban mutatkozik
meg, hogy most világosabban látja azt, amit Apolló negatív logikának nevez: „Ronda
isten vagy, Apolló - mondta a szatír. - Most, hogy a fejem így fordítva néz rád, most,
hogy fejjel lefelé látom a világot, látom azt is, hogy gonosz vagy, piszok vagy, komisz
és irgalmatlan vagy... - Ostoba - mondta Apolló. - Mindenki tudja, hogy szebb vagyok, mint Narcisszusz. - Csak mondják, hogy hízelegjenek neked. S te ostoba vagy,
mert elhiszed. Most, hogy így fejjel lefelé lógok, s nincs bőröm, amin keresztül az érzékeim hassanak rám, most már csak fejem van, amivel ítéletet tudok a dolgok fölött
mondani, most megmondom, hogy csúnya vagy, ostoba és eltaposni való féreg." S valóban: Zsigmondhoz és Achilleshez hasonlóan, Apolló is hóhérrá torzul, Marszüász szinte már mintegy szépnek mondható megnyúzása visszaadja az önbizalmát, csak a teljesítmény ingere vezérli, szakszerű tímár-mozdulatokkal végzi mestermunkáját. „Cselekvése egyre inkább el is szigetelődik mindenféle erkölcsi tudattól, még a negatív erkölcsi
indítékoktól is, szinte elidegenedik a cselekvőtől, a rossz, a gépies közöny arcát veszi
fel." 11 A Pokolraszállásbutí
még az erkölcs romlásának, itt már az erkölcsi tudat teljes
hiányának lehetünk tanúi. Apolló átéli a győzelem izét is - az elbeszélésben a szó szoros, szinte perverz értelmében - , amikor lenyúzza (még mindig hihetetlen szakszerűséggel) a szatír fejéről is a bőrt, s a fán himbálódzó tetem alatt, visszanyert önbizalmának megfelelően, szeretkezési kedvét is visszakapva, ölelkezik a nimfával, mégpedig
úgy, hogy ráadja a szatír még véres, friss, meleg bőrét, amely így „érdekesebbé", „izgalmasabbá" teszi a szeretkezést; a győzelem íze kettős: nemcsak a sikeres bosszúállást jelenti, de azt is, hogy az emberformában megjelenő istennek hatalmában áll a férfit és a
nőt egyidejűen magáévá tennie, mintha a hatalom szinte korlátlan lehetőségeket adhatna a „pokolra szállás" e tobzódásában.
Marszüász nem tud megszabadulni a „külső rossztól", mégis erkölcsi fölénybe kerül Apollóval szemben, akiben viszont a „külső csín" mögött találjuk a rosszat, azaz
küzdelmük így lesz a becsületes csúnya és a kegyetlen szép harca, a szatír s rajta keresztül Sarkadi bizonyos általánosabb értelemben a lélek, az értelem: a kultúra
szabadságharcát vívja tehát: „...az erkölcsi fölény mégis azé, aki tudja, hogy igaztalan bántalom
érte" - gondolja Marszüász. „Pokoli fájdalom, pokoli - ismételgette magában még mindig azzal a fölénnyel, amit az emelkedettebb gondolkozású érez a másikkal szemben,
a gyönge az erősebbel szemben (persze, csak az emelkedett gondolkozású gyönge)...
az igazságtalanságot, ami vele történt, méltóságteljesen úgysem lehet elviselni. S a történelem hazugsága vajon mit talál majd ki a nyúzás indoklására?"
A Marszüászok erkölcsi fölényben vannak a hóhér Apollókkal szemben, mégsem
ők a győztesek, mert igazságukat nem vagy későn ismerik fel, s képtelenek szembeszállni kínzóikkal. Szomorú alternatíva: erkölcsi vagy fizikai megsemmisülés a sorsa
annak, aki nem tudja vállalni az igazát, akinek nincs módjában harcolni érte. Apolló
a következő - számára megnyugtató - magyarázatot találja a történtekre: „A dolgokat
vegyük úgy, ahogy vannak, s igyekezzünk úgy tenni, hogy úgy legyenek, ahogy venni
akarjuk." Nagyon hasonlít ez Sarkadi Imre Odipuszának álláspontjához: „Vannak letagadhatatlan tények, vegyük ezt tudomásul, s igyekezzünk elfelejteni a többit. A kísérő jelenségek, amik a tényekre rádöbbentenek bennünket, nem mindig kellemesek,
minek ezeket annyit emlegetni. ...Csak egynek marad értelme - megtenni mindent,
hogy többet és jobbat jelentsen számunkra ez a piszokul irigy jelen." Nem meglepő,
hogy ugyanezt a keserű alternatívát fogalmazta meg Babits is 1928-ban, már idézett
bevezetője folytatásában, mely így hangzott: „Thamyris és Marsyas kelnek versenyre

70

tiszatáj

a szent Múzsákkal, s Apolló vaksággal és zavarral sújtja a vakmerőket; az író, a Szellem
embere nem eszménye többé a Századnak, helyébe a harc és a sport hősei, a Testi Elet
bajnokai lépnek. Küíönös válaszúton áll napjainkban a fiatal költő: vagy árulójává lesz
a Szellemnek, melynek őréül hivatott, a Magasságnak, mely szent küldöncül küldte; s a
Harcos Elet szenvedélyeinek kiszolgálójává, a köznapi zsurnalizmus olcsó katonájává
törpül; vagy megmarad éhen haló pap, s misszionárius, kire nem hallgat senki se, s ki
talán nem is érdemel meghallgatást, mert semmit sem tud mondani vagy adni az Életnek és Kornak." 12 De - az olvasó „vigasztalására" - a szerzői nézőpont nem csak e keserű konklúziót sugallja, sem Babits, sem Gellért Oszkár, sem Sarkadi esetében. Gellért
Oszkár versének lírai hőse, Marszüász kimondja: „Furulyám: hatalom.", s kikiabálja
magából Apolló becstelenségét, Sarkadi pedig elhatárolódik „győztes" hőseitől. Nem
ért egyet a Pokolraszállás
Zsigmondjának erkölcsével, közömbös szemlélőként, szinte
tudósítóként adja a történtek szenvtelen, pontos krónikáját: Zsigmond ugyan nem hal
meg, de „a vereség undora helyett inkább az értelmetlen győzelmek undorát választja." 13 Bár igazságos harcban, de Achilles is gyilkossá válik, vele éppúgy nem vállal közösséget az író: Achilles ugyanis az ő megformálásában ostoba, tetteit a körülmények
irányítják, ezért erkölcsileg elbukik. Hektor fizikailag semmisül meg, hisz ő sem meggyőződése szerint cselekszik: értelmetlennek tartja a harcot, mégsem mond le róla,
mert így „illik": vagyis a körülmények sodorják. Sarkadi távolságtartó iróniával mutatja be. Marszüász az egyetlen, akivel közösséget vállal Sarkadi, hiszen bizonyos értelemben Marszüász volt ő maga is, vallva, hogy „nemcsak a cselekedeteknek van más és
más tartalmuk mások által elkövetve - a szaváknak, gondolatoknak is... A különbségben föltétlenül van valami igazság, de nem abszolút igazság. Mert az abszolútum a cselekvésben, szóban vagy gondolatban mégis maga a tartalom. S nem a formák. S nem a
viszonylatok." Sarkadi nem egyszerűen tiltakozásul a fasizmus, a háború kegyetlenségei ellen, hanem azoktól (is) inspirálva, fogalmazza meg példázatait minden kegyetlenséggel, minden gonoszsággal s általában a hatalommal szemben, azt vizsgálva, mennyire
adott az emberi szabadság, a cselekvő élet lehetősége, mennyire élhet az egyén ezzel a
szabadsággal, mennyire tud szembeszegülni az erőszakkal, mennyire képes a kultúra
szembesülni a hatalommal. Sarkadi szüntelenül az igazságot, a kor nagy kérdéseire adható válaszokat keresi. „Minthogy valódi konfliktusaiban látta a világot, tudta, hogy
nincs okunk a zavartalan optimizmusra, az igazságot csak a teljes tudás birtokában
mondhatjuk ki." 14 Hogy Sarkadi nemzedékébe mennyire beleivódott a Marszüásszal
történő azonosítás tudata, azt ékesen bizonyítják B. Nagy Lászlónak az író halála után
nem sokkal írott szavai. B. Nagy László, a korszak jelentős kritikusa, nemcsak egyik
első fölfedezője, de közeli barátja is Sarkadinak, egy utcai, verekedéssé fajuló tüntetésre, közös élményükre emlékezve ezt írja - a cím sem érdektelen (!) - A
peregrinusban:
„...a mi bőrünkre megy a játék, minket nyúznak a felsőbbrendű, félisteni apollók, szegény, csúnya, szőrös Marszüászokat, s mi még egymás torkának ugrunk, fölülünk fuvolázásaiknak, mondom, meg sem kellett semmit fogalmazni, így nem is mondtunk
semmi ilyesmit, csak átölelte a vállam, s résztvevően elmosolyodott... én is mosolyogtam, a gyalázat könnyein át, mert akkor már mi voltunk az erősebbek: miénk volt
'
„is
13
a varos...
Amikor Weöres Sándor is - jóval később, 1964-ben - rálel a témára Tűzkút kötetének Átváltozások
című, negyven szonettet tartalmazó ciklusában, bár nem aktualizálta a történetet, nem teremtett belőle társadalmi allegóriát, a történet önkörében ő is a
megőrzendő eszményt fejezte ki: „a művészet igazi értékeinek kell érvényesülniük

1994. május

71

ahhoz, hogy ne az alaktalan, szellem nélküli és minden magasabb cél híján lévő puszta
anyagi erők győzedelmeskedjenek a világban."16 Bár Weöres másként is megformálhatta volna a történetet, hiszen kortársa, Kerényi Károly, akivel jó kapcsolatban volt,
megszelídítette a jelenetet, szerinte az voltaképpen álarcos játékra utal, azaz, amikor
Apolló megnyúzza Marszüászt, akkor nem arra kell gondolni, hogy megöli, hanem
arra, hogy csak lehúzza róla az álöltözékül felvett bozontos bundát.17 Weöres szonettjében mégsem dionüszoszi játéknak vagyunk tanúi, sőt a vers a kegyetlen, véres megtorlást követő pillanatokat idézi meg, mégpedig úgy, mintha tanúi is lennének a jelenetnek. Kenyeres Zoltán emlékeztet arra, hogy a jelenet egynémely változatában
Mídász király is jelen van a versenyen, és ő Marszüász játékát ítéli jobbnak, amiért persze el is nyeri büntetését az ellentmondást nem tűrő istenségtől.18 A Marsyas és Apollon
című vers így hangzik:

Mohó vérét fakó
kő-orgonák
csorgatták az átkozott
legelőre,
hol nyája tétován suhant
tovább,
míg két fatörzs között feszült a bőre,
s a nyúzott test, mint most-ölt
békahús,
még ugrált, agyvelő nélkül
bokázva,
de sárga bőrén már dörgött a dús
dobpergés gyöngyöző győzelmi
láza;
majd a roncs ágyék szőrébe
törölve
gőzölgő kését, nézte gyilkosa
a kopár mennyboltról
a völgyi poklot:
lenn ujjongott, dobolt ezernyi törpe,
katlanban főtt az óriás husa
és sok kis szájban péppé
szertefoszlott.
A lemészárolt Marszüász után itt is egykedvű gyilkosként jelenik meg Apolló,
amint beletörli kését áldozata szeméremszőrzetébe. A gyilkos isten itt is a rossz szimbóluma, de a rosszat követi a még rosszabb: az öntudatától megfosztott, a nagy ember
bukásán diadalmasan ujjongó tömeg. Az „ezernyi törpe" nem a nép, hanem a „mob",
a vulgus mobile, az állhatatlan és alaktalan csőcselék (Adynál a „csorda nép"), a szellem
nélküli, lesüllyedt világ, mint ahogy Apolló sem a pallérozott görög elme, nem a
nietzschei értelemben vett művészettípus, hanem egyszerűen az önkényes erőszak, az
eltorzult felső hatalom megtestesítője, míg Marszüász a zabolátlan, szabadon szárnyaló
mesterség és művészet szellemét képviseli. „Az elbeszélt történet és minden, ami megjelenik a versben, Weöres költészetében mindig vissza-visszatérő, konok, makacs következetességgel ismételt, őrzött és védelmezett értékek fonákját, tragikus ellentétét mutatja be: a vers a teremtő, szabad szellemű költészet romantikus-esztétizáló eszményét
kifejezett tartalom elutasítása és tagadása révén sugalmazza."19
Mert Weöres is bár nem a „szent költészet" elvét vallja magáénak, hirdeti az emberi teremtő erő fölényét és hisz a művészet különös hatalmában, ő is tudta, amit Gellért Oszkár, Sarkadi Imre és B. Nagy László is tudhatott, amit Babits is örökül hagyott
ránk, sugallva, hogy a kultúrának, az irodalomnak hatalma - még ha „csak" transzcen-

72

tiszatáj

dentális is - kell legyen a „hatalom" fölött is, ezért hinnünk kell a költőkben, írókban,
hinnünk kell az írástudókban!
Ezért mossa össze Babits Thamyris és Marsyas alakját,
s ezért nem marad meg a keserű alternatívánál, hanem - hittel - folytatja, s azt állítja,
hogy az új nemzedékben van egy „egész csapata a fiatal írástudóknak, akik hű papok,
s misszionáriusok, s mégis közel tudnak maradni mindannyiunk letörpült életéhez —
fiatal gyóntatok, akik tudják legsötétebb titkainkat, s mégsem vesztették el hitüket a
Szellem magasságaiban. Kevesen hallgatnak ma még rájuk: de ők híven hallgatnak mindenkire: kihallják népük szívének primitív dobbanását, az emberi önzés lihegését s
a proletár külvárosok jaját, de a jobb jövőbe futó Ember lábdobogását is, sőt az angyalok zenéjét, melyet eltakar, de el nem olt ez a földi lárma." 20

JEGYZETEK
1 Babits Mihály: Bevezetés. Nyugat, 1929. január, 1. sz.
2 Vö.: Mitológiai Enciklopédia. I. Gondolat, 1988. 714. és 764., valamint Apollodórosz: Mitológia. 1977. 10.
3 Vö.: Hajdú Ráfis Gábor: Sarkadi Imre. Akadémiai,
1973. 36.
4 Vö. Kónya Judit gondolatmenetével: Sarkadi Imre. Szépirodalmi,
1971.
5 Sarkadi Imre: James Joyce. Cikkek, tanulmányok. Szépirodalmi,
417.
6 Vö.: Kónya, i. m. 68,
7 Pomogáts Béla: Sarkadi Imre novellái és tanulmányai. ItK, 1977. 1.
8 Vö.: B. Nagy László: i. m. 141. és Kónya: i. m. 74.
9 Somlay Szabó József: A kaland és a groteszk összefüggése Sarkadi írásművében.
Kortárs,
1966. 4.
10 Vö.: Kónya: i. m. 81.
11 Juhász Béla: Dátum és alkalom. Alföld, 1971. 10.
12 Babits: uo.
13 Somlyó György: A költészet vérszerződése. Szépirodalmi,
1977. 498.
14 Hubay Miklós: Az igazságkeresés szenvedélye az egyetlen tisztességes írói attitűd. Elet és Iro-

dalom, 1962. 39.

15
16
17
18
19
20

B. Nagy László: i. m. 131.
Kenyeres Zoltán: Tündérsíp. Weöres Sándorról. Szépirodalmi,
Vö.: Kerényi Károly: Görög mitológia. Budapest, 1977. 120.
Vö.: Kenyeres: i. m. 234.
Kenyeres: i. m. 233.
Babits: uo. 17.

1983. 234.

1994. május

73

NÉZŐ
DOBOSSY

LÁSZLÓ

Comenius és a magyarok
Olyan ügy bemutatására vállalkozom, amely - általános megfigyelés szerint félreérthető módon van jelen közgondolkodásunkban. Comenius családjának magyar
származásáról van szó.
Az említett félreérthetőséget számos példával szemléltethetem. Most csak háromra hivatkozom. Ha tájékozódás végett az 1976 és 1984 közt négyszer is kiadott Világirodalmi Kislexikonhoz
fordulunk - föltételezve, hogy az ilyen kézikönyvek rendeltetése a pontos adatközlés - a Comenius
címszó alatt ezt olvashatjuk: „a magyar-morva
határon született, magyar szülőktől, családi neve Szeges volt." Ha pedig föllapozzuk a
népszerű Utikönyvek
sorozat Magyarország
című kötetét, a Sárospataknak szentelt fejezetből arról értesülünk, hogy „itt tanított Comenius, magyar származású cseh-morva
pedagógus" (371). Hasonló szöveget hallunk a hivatalos kísérőtől is, ha meglátogatjuk
a nevezetes kollégium gazdag múzeumát, s megállunk a Comenius-emlékeket bemutató
teremben... Mi hát az igazság az idézett állításban?
Jelen cikkem azt a kérdést kívánja tisztázni, hogy milyen mértékben jogos, illetve,
hogy nem túlzás-e egyértelműen magyar származásúnak minősíteni a modern pedagógiai gondolkodás egyetemes tekintélyű alapvetőjét?
Egy nemrégiben - Poznanban - előkerült dokumentum fontos adata nyomán
újabb cseh családtörténeti kutatások kétségbevonhatatlanul megállapították, hogy Comenius ősei, apai ágon, valóban Magyarországról származtak, s a családot eredetileg
Szegesnek hívták. Az említett irat ugyanis azt tartalmazza, hogy Comenius - hányatott
élete vége felé, 1660 tájt, Amszterdamban - egy cseh nyelvű ajánlást fogalmazva ekképp
pontosította családi nevét: „Drága szülőhazámnak, Morvaországnak, hű fiai egyike:
Jan Amos Ko..., nivnicei Szeges, akit atyja után Komenskynek neveztek". E lelet - érthetően - újabb lendületet adott a comeniológia néven ismert tudományszaknak.
A dél-morvaországi Uhersky Brodban működő Komensky Múzeum különleges
feladatának tekinti az eddig - ilyen vagy olyan okból — homályban maradt Comeniusproblémák föltárását. Ezek közé tartozik a világhatású pedagógus őseire, szüleire,
rokonaira, leszármazottaira, valamint a mindmáig megállapítatlan szülőhelyére is vonatkozó adatok összegyűjtése és tudományos rendszerezése. E szorgos munka eddigi
eredményeit példás alapossággal foglalta össze a múzeum igazgatója, Frantisek Vyskocil
abban a gondosan adatolt családtörténeti monográfiában, amely 1990-ben jelent meg,
s amelyhez szíves baráti közvetítéssel jutottam hozzá. Az alábbiakban főként e becses
kiadvány közléseire támaszkodom.
A helyi levéltárakban föllelt különféle iratok egyeztetése megbízhatón és fölöttébb tanulságosan tájékoztatnak a Szeges család sorsáról, s egyben - túlzás nélkül
mondhatón - a közép-európai néptörténelem sajátos mozzanatairól a XVI. és a XVII.

74

tiszatáj

században. Eszerint a Magyarországról érkezett Szeges család 1480 tájt telepedett le
a Morva folyó jobb partján fekvő Uhersky Brod városkában. E helység akkor - ahogy
a neve is jelzi (Uhersky Brod = Magyar Gázló, azaz Átkelőhely) - fontos állomása volt
a Magyarországból Lengyelországba vezető gazdasági útvonalnak. Arra egyelőre nincsen bizonyított adat, hogy az első Szeges — egyedül-e vagy rokonaival együtt? - milyen
minőségben lelt otthonra Dél-Morvaországban. Mindenesetre, akiről első ízben történik említés egy vagyonjogi üggyel kapcsolatos iratban, 1492-ben, kereskedéssel foglalkozó szabad polgár, vendéglős volt Uhersky Brodban. Az ő fia - Comenius nagyapja
- községi elöljáró („bíró") lett egy Komna nevű közeli faluban. Itt született Comenius
apja is, Martin, aki ugyan később visszaköltözött Uhersky Brodba, ám a - talán már
idegennek érzett - Szeges családi név mellé fölvette, mintegy ragadványként, a Komensky (azaz Komnai) jelzőt, amely idővel állandósult neve maradt a terebélyesülő család
e „komnai" ágának; jeléül annak, hogy harmadik nemzedékként ők már teljesen beilleszkedtek a cseh-morva népközösségbe. Ezt nemcsak a házasságkötések mozdították
elő, hanem a vallásfelekezetben akkortájt folyó bensőséges társadalmi tevékenység is.
Ugyanakkor viszont a bőven tenyésző s a Vyskocil-monográfiában részletesen
fölsorolt Szeges nemzetség összes többi ága megőrizte a hajdan Magyarországból hozott, s idővel Segesre módosult nevet. Ám ezekről az oldalági rokonokról csupán nyilvántartási adatok olvashatók a méltatott könyvben: életüket és sorsukat éppúgy homály fedi, mint az akkortájt föltehetően szintén idesodródott más magyar családokét;
e háborúk dúlta és viszályok szabdalta térségben a dokumentumok vajmi ritkán vészelték át a különféle pusztításokat. Hiszen a leggondosabb kutatás lám a Szegesekről is
csupán azért fedett föl valamivel többet, mivel az egyik rokon - Komensky (Comenius)
néven - világnagyság lett.
Arról azonban, sajnos, szintén nem őrződött meg bejegyzés, hogy amikor pontosan száz évvel az első Szeges polgár Uhersky Brod-i hivatalos említése után, 1592. március 28-án megszületett Martin Szeges Komensky fia, Jan, aki később Jan Amos Komensky (Comenius) néven lett a „népek tanítója", az anyakönyvbe melyik családi név
került. Eddig ugyanis a legszorgosabb kutatással sem sikerült kideríteni, hogy hol
született a cseh művelődéstörténetnek e kétség nélkül legjelentősebb személyisége.
A kutatók véleménye három helység között ingadozik. Vannak, akik Komna-pártiak,
részint az állandósult családnév (Komensky) miatt, részint pedig huzamosabb gyermekkori tartózkodás okán. Mások a szomszéd falut, Nivnicét jelölik meg Comenius születési helyéül, mivel gyermekkorában az ottani rokonainál is több évet töltött, s mivel
később - például németországi egyetemeken vagy akár a föntebb idézett ajánlásban is „nivniceinek" vallotta magát. Legtöbben mégis inkább Uhersky Brod pártján vannak,
egyfelől azért, mivel maga Comenius is gyakran mondta vagy írta magáról (például a
sárospataki bemutatkozó beszédében), hogy ő „Hunno Brodensis", másfelől pedig,
amikor 1670-ben elhunyt, születési helyéül a fia szintén „Hunnobrodot" vésette naardeni sírkövére. E bizonytalanság azt is szemlélteti, hogy régen - tehát még a XVII. században is — a szülőföld megjelölése éppúgy nem volt kötelezően pontos, mint a származás tudata. Mindenki az volt, aminek érezte vagy vallotta magát.

f
Mindez azonban — jóllehet, a kor és a benne élt emberek megismerése, életvitelük
és gondolkodásmódjuk fölidézése szempontjából legkevésbé sem érdektelen — bennünket most inkább csak a vizsgálódásom tárgyául választott kérdés összefüggésében foglalkoztasson.

1994. május

75

Magyar származású volt-e Comenius?
Az előadott tények és adatok világánál nem kérdéses, hogy az apai ősök, a Szegesek, magyarországi eredetűek voltak. Maga Comenius azonban már a negyedik nemzedékhez tartozott, egy eléggé zárt vidéki (falusi) környezetben, amelyet mélyen áthatottak a Csehtestvér Közösség nevű késői huszita felekezet lelkesítő vallási és erkölcsi
tanai. Ezenkívül nem mellékes tényezőként említendő, hogy a szülők, tehát az apa,
Martin Szeges is, aki magát már Komenskynek (vagyis Komnainak) nevezte, elhunytak, amikor kiemelkedő képességű fiuk mindössze tizenkét éves volt. Az ifjú ettől kezdve a közismerten magas színvonalú csehtestvér iskolákban nevelkedett, majd 1611-től
1614-ig németországi egyetemeken tanult. Úgy vélem tehát, hogy túl óvatoskodó az
ismertetett monográfia tudós szerzője, amidőn „bizonyítékok hiányában" vonja kétségbe, hogy Sárospatakra érkezte előtt Comenius tudott volna magyarul; sőt: arra sincs
semmiféle adat - sem műveiben, sem leveleiben - , hogy bármikor, bármilyen formában utalt volna apai elődeinek magyar származására.
E ponton - azt hiszem - érdemes újólag emlékeztetni arra, hogy a nacionalizmus
korának kezdete előtt a nemzeti közösséghez vagy az „édes hazához" tartozásnak mások voltak az érzelmi indítékai, mint a XVIII. század vége, illetve a XIX. sz. első fele
óta. Elsődleges tényező volt a közös vallás, Comenius esetében a huszitizmus szellemi
hagyatékából 1458-ban szerveződött, szigorú erkölcsiségű Csehtestvér Közösség eszmerendszere. Ne feledjük, hogy Comenius mindvégig hű tagja, fölszentelt papja, majd
püspöke volt e felekezetnek, s tudatában egybefonódott a fehérhegyi csata után leigázott cseh nemzet és az illegalitásba, majd emigrációba kényszerített Csehtestvér Közösség sorsa. O maga - tudjuk - negyven évig, 1628-tól haláláig, 1670-ig, szülőföldjétől
távol: Lengyelországban, Svédországban, Angliában, Magyarországon, Hollandiában
tevékenykedett, s pedagógusi tekintélyét, filozófusi hírnevét, vallásfelekezeti rangját
latba vetve fáradozott azon, hogy hazájának és egyházának a balsorsán enyhítsen.
Utolsó csehtestvér püspökként a szétszórtság megpróbáltatásai közt, a megsemmisülés
folyamatában még ingatag ábrándokat, hagymázos jóslatokat sem utasítva vissza, követett el minden tőle telhetőt a közösségi remény éltetésére. Noha egyetemes távlatokban gondolkodott, mégis eredendően közép-európai szellemi ember volt.
Más utópistákhoz hasonlóan a neveléstől remélte az új ember eljövetelét, a tökéletes társadalom és az örök béke megvalósulását. Az ő esetében és életszemléletében
pedig szinte természetes is, hogy a temérdek megpróbáltatás közepette, a csüggedés ellenszeréül, a nevelés révén elérhetőnek remélt belső megtisztulás kínálta az emberiségre
akkortájt nehezedő sokféle gond-baj fokozatos leküzdését. E bajok közül legfájdalmasabbnak a hazájára és egyházára zúdult csapások sorozatát érezte. Korának és vallási
közösségének szemléleti módja szerint — mint „Morvaország hű fia" - számos iratban
vallott megrendítőn a hűségről, mely nemzetéhez és a kényszerből elhagyott szülőföldjéhez fűzte. Gondolkodásának és szellemi magatartásának szemléltetéséül hadd idézzek
pár sort abból a „végrendeletnek" nevezett elemzésből, amelyet a pusztulásra ítélt egyházának siralmas állapotáról írt 1650-ben, mielőtt Rákóczi Zsigmond és Lórántffy
Zsuzsanna meghívására elindult Sárospatakra, hogy átszervezze és irányítsa a magyar
oktatásügyet, s egyben, ám korántsem mellékesen - hiszen cselekvő bölcs volt! eredménytelen kísérletet is tegyen a Rákócziak bevonására egy tervezett Habsburgellenes európai szövetségbe.
Az írásművészetére általában jellemző, sokfelé indázó, barokkosan zsúfolt stílusban vall mélységes ragaszkodásáról népéhez, hazájához, s a velük azonosított egyházá-

76

tiszatáj

hoz. Ennek nevében szól: „Végső búcsúm órájában nem feledkezhetem meg rólad, édes
hazám, cseh és morva nemzetem. Legelsőként is hozzád fordulok, téged teszlek meg Istentől kapott kincseim legfőbb várományosává... Teljes egészében neked hagyományozom s átadom a tiszta isteni igazság kegyelmét, amelyet - más nemzetek előtt Husz János által az Úr elsőként adott nekünk, s amelyet ő, tanítványai és hűséges cseh
hívei a vérükkel pecsételtek meg. Ez a te örökséged, amelyet egyéb népeket megelőzve
kaptál, ó én drága hazám." S a vallással együtt Comenius szerint - aki ebben is előfutár!
- az anyanyelv ápolása szintén egyik fő alakítója a nemzeti tudatnak és a hazaszeretetnek. Ugyanebben a végakaratban így rendelkezik erről: „Továbbadom neked és fiaidnak igyekezetemet: csiszoljátok, tisztítsátok és műveljétek atyáink drága, szerelmetes
nyelvét; ebben fiaim serénysége régtől fogva ismeretes, hiszen sok tanult ember mondogatta, hogy a testvérek beszédjénél és könyveinél szebb cseh nyelv nincs. És még
serényebben láttak neki ennek néhányan most, amikor elűzettek hazájukból..." (Cséfalvy Eszter ford.) A serénységben - ahogy e cikkem néhány korábbi utalásából is kitetszhet - senki nem múlta felül Comeniust.
Az emberi értékek teljesebb elsajátítása és eredményes gyakorlása végett nagy
súlyt helyezett az idegen nyelvek tanulására is; köztudomású, hogy ő dolgozta ki a
nyelvoktatás akkor legmodernebb módszertanát. Emellett - számunkra is tanulságosan - Nagy Oktatástanának
XXII. fejezetében nyomatékkal javasolta, hogy a szomszédságban élő népeknek nemcsak a nemzetközi érintkezés nyelvét - vagyis akkor a latint kell használhatóan elsajátítaniuk, hanem egymás nyelvét is: egymást ily módon érthetik meg jobban és becsülhetik meg kölcsönösen. így juthatnak el oda, hogy a másik
felet nemcsak formálisan, szólamszerűen, hanem őszintén, szívből, igazán egyenlő félként fogadják el. Az említett helyen hangsúlyozottan, neveléstani és bölcseleti meggondolásból minősítette nélkülözhetetlenül fontosnak a szomszéd népek nyelvének a
megtanulását, minthogy a nyelv révén - úgymond - a maguk tiszta valójában ismerkedhetnek meg, közvetlenül érintkezhetnek az egymás mellett élő és egymásra utalt
népek, amelyek - ahogy egyebütt írta — „kölcsönös vetélkedéssel serkentik egymást
a boldogulásra". Comenius e téren is abból indult ki, ami oktatástanának a vezérelve
volt, vagyis hogy az ismerttől kell az ismeretlen felé haladni; ha tehát elsajátítjuk
a nyelvet, közelebb jutunk a néphez is, amelynek e nyelv a legjellegzetesebb kifejező
eszköze, s megértjük a rejtetten lappangó legbenső értékeit, amelyek egyetemes emberi
kincsek... A nyelv és a kultúra révén a másik nép iránt megbecsülés, elismerés, vonzódás ébredhet bennünk. Ez az emberség próbája: Comenius eszmerendszerének legszilárdabb pillére.
*

Ismeretes, hogy Comenius négy évig, 1650-től 1654-ig működött Sárospatakon.
Az itt tartott és nyomtatásban is megőrződött előadásaiban s egyéb alkalmi irataiban
bőven lett volna módja szóba hozni őseinek magyar eredetét. De soha nem tette. Vagy
azért, mert a negyedik nemzedék tudatában - az akkori viszonyok közt - már elhomályosult e származás emléke, vagy azért, mert Patakon — miként közismert — elég sok
meg nem értésbe, sőt irigykedésbe is ütközve célszerűbbnek látszott a gazdaságilag és
társadalmilag fejlettebb „másik Európa" példájára figyelmeztetnie. íme egy jellemző
példa a sok közül: „A szomszédi szeretet arra késztet, kedves magyar szomszédok,
hogy mindenekelőtt komolyan tanácsoljam: törekedjetek jó és rossz tulajdonságaitokat
pontosabban megismerni, azokat növelni, emezeket kisebbíteni. Elismerem, hogy ed-

1994. május

77

dig sem hiányzott nemzetetekben a tehetségek működése, de hiányzott azok alapos és
rendszeres kiművelése. Hogy ezt magatok is megismerjétek, ha ugyan még nem ismeritek, tehetségeitek kiművelését földjeitek megművelésével leszek merész összehasonlítani. Hogy ezeket művelitek, mutatja a kenyér, a bor és a barmok bősége, de hogy
nem művelitek úgy, ahogy lehetne, mutatja a sok, máig puszta vagy félig puszta hely és
a többi, csak félig művelt föld. Ezért az élethez (még kevésbé a művészileg készített
tárgyakhoz) szükséges dolgoknak nem mutatkozik olyan változatos bősége, mint ezen
az oly boldog földön lehetne: az épületeknek, ruháknak, bútoroknak sincs oly nagy
bősége és pompája, mint máshol; föld alatti kincseiteket, az érceket és a drágaköveket
sem magatok bányásszátok ki, hanem másokra hagyjátok, hogy azok gazdagodjanak
belőlük. Egyszóval ez a szerencsés föld, ha teljesen és helyesen művelnétek, kétszer, háromszor több embert is eltarthatna, mint amennyit eltart; tízszer több gyönyörűségtek
és pompátok lehetne, ha ismernétek és használni tudnátok javaitokat..."
(Comenius
Magyarországon,
1962. 94.) E figyelmeztető szózatban lehetetlen nem észlelni az együttérzést, a segítő szándékot, a fölzárkózás kívánalmát.
A fejlődési ütemnek a nálunk már akkor is szembeötlő lelassulását nemcsak a
gazdaság terén vette észre és tette szóvá - amint láttuk: együttérző bírálattal - , hanem
éles szemű megfigyelőként a társadalom szerkezetében és szokásrendjében is. A Rákóczi György fejedelemnek ajánlott Gentis felicitas (A nemzet boldogsága) című értékes politikaelméleti művében így ír erről: „Kedves magyarok, a belső békét inkább óhajtanotok kell, mint dicsekednetek vele. Mert ha van hely a nap alatt, ahol az irigység és
a gyűlölködés az úr, ahol az emberek belső gyűlölettel és ellenségeskedéssel emésztik
magukat, vagy legalábbis nem törődnek magukkal, hanem elhanyagolják ügyeiket - ez
az a hely. Többnyire úgy viselkedtek, mintha mindenki csak a maga haszna előmozdítására született volna, senki a közjóéra. Bizony bölcs közöttetek az a férfiú, akinek
ezen szavait saját fülemmel hallottam: »Aligha fordítanak bárhol a világon kevesebb
gondot a közjóra, mint nálunk.« Lehet-e csodálkozni tehát rajta, hogy minden oldalon
hanyatlik a közjó?" (Uo., 360.) Kevéssé barokkos szöveggel, ám lényegileg hasonló szellemben akár mai szerző is jellemezhetné így társadalmunkat.
A Sárospatakon töltött négy év mégis rendkívül jelentős időszaka Comenius hányatott életének és pedagógusi működésének. Ahogy búcsúbeszédében hangoztatta,
„módszerünket nálatok tártuk először nyilvánosság elé". S tudvalevő, hogy kiemelkedő
alkotásai közül több is itt keletkezett, például a szemléltető oktatás évszázados hatású
alapműve, a méltán nevezetes
Orbispictus.
*

A bizonyításul imént idézett szövegrészek, valamint a föntebb előadott tények és
érvek alapján indokoltnak látszik, hogy a cikkem elején föltett kérdésre - magyar származású volt-e Comenius? - szerfölött körültekintőn válaszoljunk. Az természetesen
nyilvánvaló, hogy a négy nemzedékkel korábbi apai elődök, a Szegesek, magyarországi
eredetűek voltak. Másrészt azonban - miként olvashattuk, s még számtalan más helyről is idézhetnénk - Comenius elkötelezetten vallotta magát Morvaország hű fiának,
a Csehtestvér Közösség mindenre kész követőjének, a cseh nyelv és műveltség tudatos
gondozójának. Ezért késztet tűnődésre az a mosolykeltő kedves történet, amely a méltatott családtörténeti monográfia elején olvasható. Eszerint még a poznani levéltárban
föllelt, perdöntően bizonyító kézirat ismertté válása előtt néhány helytörténész nyomára bukkant a Szeges-rokonságnak; minthogy azonban e fölfedezés századunk első

78

tiszatáj

negyedében - vagyis a mainál is gyanakvóbb és gyűlölködőbb nacionalizmus korában
- történt, e derék „tudósok" hosszas tanakodás után, úgy döntöttek, nem hozzák nyilvánosságra leletüket. Értelmezésem szerint valószínűleg azért, hogy ne essék szeplő Comenius fölmagasztosult - az idő tájt leginkább Masaryk által fölmagasztosított - emlékén. A cseh függetlenségi mozgalom szervezői ugyanis főként Comenius nemzetközi
sugárzású szellemi hagyatékára hivatkozva indokolták nemzetük jogát az önálló államiságra s az egyesülésre a szlovákokkal, akiket a másik nagy eszménykép, Palacky, „magyarországi cseheknek" nevezett. Másrészt, ha figyelembe vesszük, hogy a cseh nemzeti
műveltség méltatói szerint egyértelműen e Szeges-ivadék minősíthető a régi cseh irodalom legérzékenyebb alkotóművészének - akár meg is érthetjük az óvatoskodókat. Hiszen mi lett volna - 1922 tájt! —, ha kitudódik, hogy a legeredetibb és a legegyetemesebb cseh gondolkodó s a „legszebb cseh könyv szerzője" magyar eredetű volt?
A fölvillantott kisajátító törekvésektől eltérően, a jelen sorok írója - korántsem
magyarként, sokkal inkább közép-európai emberként - úgy véli, hogy a vizsgált jelenséget: ez esetben Comenius őseinek eredetét a valóságos történelmi környezetbe s az
akkori közgondolkodásba visszahelyezve, nagyon is érdemes elgondolkodni a térségünkben keresztül-kasul ható kicserélődéseken. Ezek során sehol oly sűrűn, mint itt,
nem keveredtek, nem vegyültek egymással népelemek, nemzetségek, családok, egyének... Hiheti-e bárki itt élő, hogy minden őse egyazon etnikumhoz tartozott? Hasonló
kételyt hangoztatott Bartók is, Liszt Ferenc származását vizsgálva: „Alapjában véve e
kérdés feszegetése nem fontos, hiszen még nyugat-európai nagy népeknek nagy embereinél is hány példáját látjuk a fajilag idegen származásnak. Hát még itt nálunk, KeletEurópában, ahol akkora a faji keveredés, mint Európában sehol másutt!"
(Liszt-problémák, 1936.;
Aligha túlzás hát úgy vélni, hogy a közép-európai néptörténelemben a Szeges család sorsa s a belőle kiemelkedő Comenius élete és sokfelé ágazó tevékenysége valósággal
jelképes értelmet kap. Nem kétséges ugyanis, hogy e példás élet s e világraszóló életmű
itt kapott első ösztönzéseket, ebben a tájakat évszázadokon át hol egybesodró, hol elválasztó, a népeket pedig keményen próbára tevő roppant történelmi olvasztótégelyben. Innen indult útjára, e sorsnak lett példázójává az egyetemes tudás elsajátíthatóságának hirdetője, a békeeszmény szószólója, az oktató bölcs, akinek elődeit és rokonait
- saját tanúskodása szerint - Szegesnek hívták, aki azonban „atyja után" Komensky
lett, s akit végül Comeniusként tisztel a világ. E szelíd forradalmár több tekintetben is
legföljebb tiszteletre méltó előfutár: a kor, amelyben élt, nem kedvezett eszméinek és
eszményeinek. Később persze, Leibniz hódolatával egyetértve sokan vallották: „Eljön
az idő, amikor nemes lelkek tisztelni fogják, amit egyedül alkottál, Comenius..." Viszont egy részterületen már kezdettől fogva elismerten hozott létre maradandó művet:
alapjaiban változtatta meg a neveléstudományt azzal, hogy új irányelveket, új módszereket, új szervezetet adott az iskolai oktatásnak (jóllehet, a nevelést csak eszköznek tekintette egy magasabb rendű cél megközelítésére: a panszófia elterjesztésére). Eötvös
Loránd azonban - az 1892. évi akadémiai emlékülésen - Comenius halhatatlan tettét
méltatva, pontosan jelezte a rész és az egész, az eszköz és a cél viszonyát: „Comenius
iskolája minden nemzetnek életet és fejlődést biztosít; nem az idegen faj gyűlöletének,
hanem az emberszeretetnek az iskolája."

1994. május

FRIED

79

ISTVÁN

Szlovák-magyar irodalmi kapcsolatok
a századelőn
A magyarországi nemzeti(ségi) kérdés kiéleződése nem kedvezett a szlovák-magyar irodalmi kapcsolatok széles körű kibontakozásának a XX. század elején. A problémakörnek azonban erős leegyszerűsítése volna, ha pusztán a (nemzetiség)politikai
helyzet alakulásából, a kétségtelenül létező szlovák-magyar ellentétekből magyaráznók
egyfelől a szlovák irodalom fejlődését, másfelől a szlovák (és a magyar) irodalom világirodalmi kapcsolatrendszerének jellegét. Meg lehet kísérelnünk, hogy a szlovák és a
magyar irodalom egymáshoz való viszonyát a két irodalomnak önmeghatározási igényével együtt szemléljük. A magyar irodalom képviselői, mindenekelőtt a Holnap antológiák és a Nyugat köré tömörült költők programjukban és gyakorlatukban szembefordultak a hivatalossá előlépett (pszeudo)historizmussal, az akadémizmussal, ennek
megfelelően az Arany János költészetét kánonná emelő epigonizmussal. Ezzel szemben
a főleg Baudelaire és Verlaine nevével jelezhető líra recepcióján fáradoztak, valamint a
par excellence szimbolista poétikát nemzetivé asszimiláló törekvéseket az átértékelt
magyar irodalmi múltból elvont, folytathatónak vélt sajátosságokhoz igyekeztek igazítani. Miközben a modernként szemlélt francia költészet vívmányait fogadták be, a bécsi (és általában: osztrák) irodalomhoz hasonló költészet meghonosítására is sor került,
így elsősorban (nemcsak a gyakorlatban, hanem programként is!) a magyar irodalom
„nyugati", „európai" jellege hangsúlyozódott. Nem kizárólag azáltal, hogy az új magyar
irodalom legkiválóbb költőinek műfordítói teljesítménye tanúságtétel volt a magyar
irodalomnak a hivatalosságtól eltérően kirajzolódó európai kontextusa mellett. Hanem
azáltal is, hogy a XX. század elején a magyar irodalom bekapcsolódott a modernség,
elsősorban a kelet-közép-európai modernség áramába. A szlovák irodalom kedvezőtlenebb helyzeténél fogva más utat járt be. Míg a magyar irodalomban a szlovák tényező
a X X . század elején nem játszott lényeges szerepet, és a kölcsönös fordításirodalomból
csupán a szlovák népköltészet magyar fordítása érdemel erőteljesebb említést (jóllehet,
számottevő visszhangról e téren sem tudunk beszámolni), addig a szlovák irodalom
a X X . század elején nem pusztán számolt a magyar (irodalmi-kulturális) tényezővel,
hanem folyamatosan reagált is magyar irodalmi jelenségekre: a fordítástól, az ismertetéstől kezdve a szabad átköltésig, az adaptálásig, a vitáig bezárólag a recepció számos
változatát regisztrálhatjuk. Éppen a XX. század első esztendeiben adja közre Hviezdoslav Petőfi Sándor és Arany János verseinek szlovák változatát, és fordítja le Az ember
tragédiáját.
Hviezdoslav fölfigyelt Ady Endrére, akinek a Magyar jakobinus
dala című
versének négy sora mottóként szerepelt a Tak, berolde ty svitajúcicb casov... (Igen, te heroldja a derűsebb időknek) kezdetű költeménye előtt. Mint ahogy Petőfi egyik versének két sorát, szintén 1910-ben, írta a Dozvuky (Utóhangok) ciklus más darabja fölé,
amelyben ifjúkori Petőfi-élményét emeli ódai magasságokba (Sváta pravda, poelc nwj...
O h , mily igaz, én poétám.../ Kiegészítésül jegyzem meg (Csukás István kutatásai nyotránl, l-'»gy Martin Rázus 1912-ben Odizaz (Mad'arskym
básnikotn) [Válasz (Egy magyar

80

tiszatáj

költőnek)] című versében szintén Ady Endre költészetére reagált, méghozzá A magyar
messiások gondolatát visszhangozva. Rázus 1917-ben a száz esztendeje született Arany
Jánost tiszteli meg egy verssel, szembeállítva Arany János tiszta költőiségét a renegátokkal (Petőfire célozva).
Az alapképlet ekképpen rajzolódik ki:
- A magyar irodalmi orgánumok ritkán ismertették és még ritkábban fordították
a szlovák irodalom alkotásait, többnyire az ún. „nemzetiségi vidéki" sajtóban publikálták a szlovák népdalok magyar átültetéseit. Igaz, Hviezdoslav fordításai elismeréséül a
Kisfaludy Társaság tagja lett, a nyelvész szlavista professzor, Asbóth Oszkár tárgyilagos
hangú beszámolót közölt a magyar törekvésekkel talán a legélesebben szembenálló
Húrban Vajansky szépirodalmi műveiről, s a szlovák reformátusok vallásos könyveiről
és hagyományairól is közölt cikket a Protestáns Szemle. Mindezek a tények azonban
aligha jutottak el az irodalmi közvélemény szélesebb rétegéig.
- A szlovák irodalom viszont a X X . század elején akarva-akaratlan a magyar irodalmat abban a kontextusban szemlélte, amelyhez maga is tartozott. Elsősorban
Hviezdoslav tevékenysége tudatosította Petőfi, Arany és Madách jelentőségét, de például Július Botto a szlovák ifjúság számára közreadta Kölcsey Ferenc
Parainésiskt,
amely egyébként a középiskolában tananyag volt.
Ezzel azonban csak az alapképletet vázoltam föl. A tüzetesebb vizsgálat több paradoxonra mutathat rá. így mindenekelőtt arra, hogy miközben Hviezdoslav a kanonizált magyar irodalmi múltat tanulmányozva a magyar irodalomtörténet által klasszikusnak minősített korszak jeleseit fordította, fölfigyelt Ady Endrére, az irodalmi új
hullám reprezentánsára, aki egyébként Petőfi és Arany átértékelését sürgette. Persze,
Hviezdoslav nem Ady költői újításaira, hanem a nemzetiségek irányában tett gesztusokra, mintegy nemzet(iség)politikai programra válaszolt. S jellemző módon: még a
mottóként választott sorokat sem ültette át, inkább verses kommentárt fűzött az Adyvershez. S ha egybevetjük ezt a Hviezdoslav-költeményt a Petőfit megszólítóval, akkor
ez utóbbi személyességét állíthatjuk szembe az előbbi tárgyiasított lírájával, az utóbbi
rapszódia-óda jellegét az előbbi megfontolt és bonyolult rímeléssel súlyosbított gondolati poézisével. S még csak ennyit: jelenlegi tudomásunk szerint Hviezdoslav sohasem
fordított Adytól, miközben például a szerb irodalomban fordítások formájában is megjelent Ady Endre lírája.
Ugyancsak feltűnhet, hogy míg a magyar irodalom jelesei „Nyugatra" tekintettek,
s a szláv irodalmak közül — érthető módon — az orosz regényeké az elsőség (Sienkiewicz
világsikerű Quo vadisinak
kritikai fogadtatása egyáltalában nem egyértelmű), addig a
legszínvonalasabb társadalompolitikai folyóirat, a Huszadik Század lehetőséget nyújtott
„Stefánek Antal" számára (így írta, magyarosan, ide a nevét!), hogy mind az általa „neoszlávizmus"-nak nevezett jelenségről, amelyet magyar és német körökben pánszlávizmusnak neveztek, mind a szlovák nemzetiségi pártnak a kormánnyal és az ellenzékkel
szemben kialakított álláspontjáról tájékoztassa az érdeklődőket. S bár az irodalmi kölcsönösségről eltérőek az álláspontok (a szlovák nézőpontot jó darabig Kollár alapvetése
határozta meg), a magyar gondolkodás a világirodalmi tudatot hangsúlyozta (a századelőn valósul meg, ugyan additív szempontú, magyar nyelvű világirodalom-történet),
illetőleg a magyar irodalom európai jellegét tudatosította; a nyelvészetben a magyarszláv összehasonlító elemzések máig hasznosítható eredményeket tudtak fölmutatni.

81

1994. május

Ebben a periódusban jelent meg Steier Lajostól A tót kérdés (1912,1. kötet), amely a hivatalos-nacionalista szemlélet ellenére az összegyűjtött anyagot tekintve nem minősíthető jelentéktelen alkotásnak.
A paradoxonok sora folytatható. A szlovák nemzeti mozgalom célkitűzéséből és
módszereiből világlik ki, hogy még a Hviezdoslav fordításainak helyet adó folyóirat,
a Slovenské Pohl'ady is tartózkodással figyelte a magyar irodalmi életet. Ha Petőfiről
vagy Madáchról esett szó, akkor az értekező szinte minden alkalommal beszélt a magyar költők szlovák származásáról [!]. Csupán hangulati érzékeltetésül írom ide Jozef
Podhradsky Madác [!] című költeményének négy sorát:

Nad kolískou mat' spievala
Slovenské mu zvuky,
Do hrobu bo cudzia piesen
Cudzie kladú ruky.
Bölcsője fölött anyja
szlovák dalt dalolt,
sírjába idegen ének kísérte,
idegen kezek helyezték.
Az viszont megfontolásra és értelmezésre késztet, hogy éppen a magyar irodalom
modern törekvéseit, amelyeknek Ady Endre volt legmesszebbre ható reprezentánsa,
mennyi gáncs érte. S mint azt már eddig is megállapította a kutatás, ezen a területen az
egyébként nacionalista magyar konzervativizmussal került a szlovák álláspont egy platformra, érzékeltetvén, hogy nacionalista konzervativizmusok mindig rátalálnak egymásra, ha „újító lelkesültséget" kell meg- és elítélni. 1909-ben közölt a
Slovenské
Pohl'ady egy tárcát Mad'arská literatura a zivot (A magyar irodalom és élet) címmel,
amelyben ezt olvashatjuk:
„V »Budapesti Hirlape« Stefan Milotay vykladá, ze mad'arská literatúra vel'mi
odtrhala sa od mad'arského zivota." (A „Budapesti Hírlapban" Milotay István megállapította, miszerint a magyar irodalom igencsak elszakadt a magyar élettől.)
A megállapítást nem követte szlovák részről cáfolat. A Budapesti Hírlap annak
a Jozef Skultétyvel levelező, tehát a szlovák nemzeti mozgalom egyik kiemelkedő
egyéniségével kapcsolatot építeni próbáló, konzervatív ízlésű, Ady-ellenes Rákosi Jenőnek volt a lapja, amellyel a szlovák törekvések irodalmi-kulturális folyóirata éles
harcban állt. Viszont megegyezett vele a „nyugatos" magyar költészet kárhoztatásában,
méghozzá az ádáz nemzet(iség)politikai viták ellenére. Egy másik cikk valójában Octavian Goga írásának átvétele. Az eredetileg románul publikált cikket magyar közvetítéssel, az Irodalomtörténet
című lap közlése nyomán ismerték meg a szlovákok és vették
át. Az antiszemita felhangú írás Adyt sem kímélte teljesen, hiszen „hipermodern költészeté"-t exotikusnak minősítette (s ez nem feltétlenül dicséret), ám végső fokon Adyban mégis mást látott, mint az ostorozott „budapesti"-nagyvárosi irodalomban. Hozzá
kell tennem, hogy a szlovák lap aztán közölte Ignotus Gogának címzett, igen frappáns
válaszát is (szintén magyar forrás nyomán). Jóllehet, a Rákosi Jenővel reprezentált magyar konzervativizmus a szlovákságot politikai ellenfelének tekintette, különösen ott,
ahol szlovák autonómiatörekvésekkel találkozott, ami az irodalmi ízlést illeti, a két

82

tiszatáj

egymással vitatkozó fél hasonlóképpen és hasonló érveléssel utasította el a modernség
magyar irodalmát. Csakhogy éppen ezekben az években jelentkezett a szlovák irodalomban Ivan Krasko, aki szintén a „modernség" képviselője volt, és jórészt funkciójában, nem egyszer motívumait tekintve - a magyar kutatás, Csukás István és Sziklay
László tanulmányai szerint - egybevethető Ady Endrével. Az újabb elemzések a Négy
fal között Kosztolányijának és a Krasko-líra néhány motívumának hasonlóságára hívták
föl a figyelmet (Krasztev Péter). Kraskónak mégsem kellett olyan etikai és pszeudonemzeti vádakkal szembenéznie, mint Adynak a magyar vagy (távolabbi példára utalva) Ivan Cankarnak a szlovén kritikusok írásaiban.
Itt kanyarodhatunk vissza a problémához, hogy ti. Hviezdoslav (és részben még
Rázus is) a nemzetpolitikai költőt üdvözölték Adyban, versében Rázus a szellem hőseiről emlékezett meg, és majd csak a következő szlovák költőnemzedéknek, részben
Stefan Krcmérynek, részben Vladimír Roynak, majd Emil Boleslav Lukácnak lesz a teljes Ady az élménye, a botrányt okozó szerelmi költészet, Krleza szavaival a „kései
verlaine-izmus", és nem utolsósorban az a szimbólumrendszer, amely az énhasadtságnak éppen úgy érzékeltetője, mint a nemzeti fenyegetettség-élménynek vagy a „minden
egész eltörött" látomásnak. Hviezdoslav ugyan átélte és megszenvedte a szlovák és általában az európai romantika epigonizmusba fúlását, de érvényesnek tudta a romantikának azt a fajta klasszicizálását, amelyet az epikus Arany valósított meg, és így
időszerűvé volt képes avatni az elbeszélő költeményt, amelyben a cselekménynél lényegesebbek lesznek a leírások, a pszichológiai megfigyelések. Valahol a romantika és
a szimbolizmus között kísérletezik Hviezdoslav a gondolati líra tárgyiasságával vagy a
ballada drámaiságával. Számára Ady modernsége idegennek bizonyult. Ugyanakkor
Krasko úgy tudta nagyhatású lírává formálni nemzeti fenyegetettség-élményét, hogy
önkritikus, önnépét ostorozó gesztusaival együtt sem került ellentétbe a konzervatív
„turócszentmártoniak" nemzetvédő programjával; és emellett Krasko nem kérdőjelezte
meg a szlovák nemzeti mozgalom hagyományosan vallási ideálját. Legalábbis Ady
„istenképzet"-éhez hasonló vagy avval közeli vonásokat nem lelhetünk Krasko költészetében. így ő a legérzékenyebb pontokon nem vívta ki a modernséget egyébként nagyon nem kedvelő Vajansky haragját. Sőt: Vajansky Krasko költészetében mintegy
a „nép-nemzeti" irány újabb jelentkezését vélte fölfedezni.
A szlovák és a magyar irodalom erővonalai tehát részben egyfelé, részben másfelé
tartottak. A magyar irodalomban a modernség mellett előbb ismertetések, majd mozgalom formájában megjelentek az „izmusok", a legnagyobb vihart Kassák Lajos költészete, prózája, majd lapja váltotta ki. A modernség széles körű kibontakozása viszont
XIX. század végi, XX. századi stílusok, áramlatok egymásmellettiségét eredményezte.
Nem meglepő, hogy a magyar és a nemzetközi szakirodalomban több (bár nem egyenlőképpen találó) meghatározás és megjelölés bukkant föl, szimbolizmus, szecesszió, újromantika; mások szólnak a naturalista regény vagy a Maeterlinck-színművekkel egybevethető szimbolikus mesedrámák megjelenéséről. Az irodalomnak ez a páratlan, ám az
Osztrák-Magyar Monarchia más nemzeteire is jellemző kivirágzása párhuzamos a modern magyar színházi törekvések fölélénkülésével, amelynek jelzése, hogy Molnár Ferenc révén új, kelet-közép-európaian polgári arculatot kap a(z eredetileg) francia társalgási dráma, valamint az, hogy fiatalok (köztük Lukács György, Benedek Marcell)
színházalapítási tervét joggal lehet párhuzamban látni a hasonló század eleji orosz törekvésekkel. Ezen a helyen csak utalni tudok a magyar filozófiai és esztétikai gondol-

1994. május

83

kodás megújulására, Lukács Györgynek, Fülep Lajosnak, Hauser Arnoldnak, Tolnay
Károlynak, Mannheim Károlynak törekvéseire. Mindezek pontosan mutatják a magyar kultúra, Budapest helyét a Monarchia szellemi életében.
A szlovák irodalmi életnek mind anyagi lehetőségei, mind pedig belső szervezettségéből adódó problémái nem engedték meg, hogy ekkor az irodalomnak olyan széles
körű vagy differenciált változatát hozza létre, mint a cseh, az osztrák vagy a magyar.
De az eddigieknél valószínűleg jobban lehetne hangsúlyozni, hogy a
SlovenskéPohl'ady
(és más sajtóorgánumok) sem kizárólag befelé fordultak, hanem keresték és fordítások
segítségével általában meglelték azt a világirodalmi kontextust, amelybe a szlovák (irodalmi) jelenségek is beleilleszthetők. S bár a korszaknak vitathatatlanul Hviezdoslav a
legjelentősebb költője, ő inkább olyaténképpen lett a „nemzeti klasszicizmus" poétája,
mint a magyar irodalomban Arany János, jóllehet, ő már időnként képes volt megszólaltatni azt a hangot és korélményt, amelyet a magyar irodalomban az Aranyt követő nemzedék lírája (például Komjáthy Jenő) képviselt. De ez az oka annak is, hogy míg
Ady Endre jórészt elutasította, hogy Arany János hangvételével szólaljon meg, és
Aranyon keresztül azt a hivatalosságot is támadta, amely Arany költészetéből kánont
csinált, ilyen szakításra Hviezdoslav és a XX. század elejének szlovák költészete között
nem volt szükség, bár Hviezdoslavnak nem minden tetszett, amit az utána következő
szlovák poéták alkottak. Éppen a hasonló nemzetfelfogás, a nemzet célként való hasonló értelmezése tette lehetővé, hogy a külső szemlélő inkább a kontinuitást, mint a
diszkontinuitást figyelheti meg.
A Holnap antológiák és a Nyugat költői a következő szlovák nemzedék (helyenként kongeniális) fordításaiban lesznek a szlovák irodalom részévé, tehát Lukác,
Beniak, Smrek és részben Krcméry révén. A szlovák irodalom ilyen intenzitású befogadására sosem került sor a magyar irodalomban, jóllehet, 1919 után elsősorban Szlovákiában megszaporodnak a magyar fordítások. Ez az aszimmetria azonban a két irodalom
helyzetéből viszonylag könnyen magyarázható. Ugyanis a magyar irodalomnak előbb
sikerült differenciált irodalmat és irodalmi életet teremteni, mint a szlováknak. Ezért a
magyar irodalom (mint bármely más irodalom) természetszerűleg azokat az irodalmi
jelenségeket recipiálta, amelyek az irodalmi rendszer továbbépítéséhez, a korszerű
terminológia kialakításához segíthették. S minthogy az európai „szláv legenda" szerint
a szlávok a népköltészet népei, ezt a tézist erősíteni látszott a szlavisztikai kutatások
némely iránya, valamint kiváltképpen a szerb népköltészet európai sikere az 1810-es esztendőktől kezdve folyamatosan, a szlovák kultúra világából is a népköltészet iránt
támadt érdeklődés, kevéssé a „műköltészet" iránt (ismét leszámíthatjuk az orosz irodalmat, illetőleg néhány lengyel és cseh költőt). A szlovák irodalmat tekintve a szlovák-magyar együttélés századainak a XIX. század szlovák irodalmában is föllelhetők a
nyomai (és nemcsak a témaválasztásban). Ám amikor a szlovák irodalom rendszerét
kiteljesíteni igyekezett, a nézeteltérések és viták miatt elfordulni látszott a magyar irodalomtól. De ez sosem volt teljes, ámbár időnként ezt a szlovák nemzeti mozgalom programként hirdette meg. Ugyanis a szlovák költők j ó része jól tudott magyarul, a dualizmus korában magyar tannyelvű iskolába járt. így például a magyar verstan vagy a
magyar nyelvű retorika oktatása révén a később költővé fejlődő tehetséges ifjak kora
ifjúságukban megismerkedhettek azzal az irodalmi „anyaggal", amelyet később nyilatkozataikban elutasítottak, gyakorlatukban azonban hasznosítottak. Mindehhez járult,
hogy a dualizmus megteremtette a maga hivatalos szlovák nyelvű sajtóját, és részben tá-

84

tiszatáj

mogatott szlovák nyelvű könyvkiadást is. Ezen az úton számos magyar alkotás jutott el
a szlovák olvasókhoz. Ezzel azonban nem magyarázhatjuk Hviezdoslav tevékenységét,
műfordítói munkásságát. Az is hiba volna azonban, ha kivételes és rendhagyó jelenségként tartanok számon. Azt hiszem, hogy éppen azért fordított oly sokfélét Hviezdoslav a magyar irodalomból (is, mivel átültette például Shakespeare-t is!), hogy még inkább differenciálttá, sokhúrúvá tegye a szlovák irodalmat, műfajilag rétegzettebbé. Ez
az oka (feltehetőleg) annak, hogy igyekezett meglelni Arany János elegico-ódájának és
balladáinak vagy Petőfi Sándor tájleíró verseinek és rapszódiájának (szlovák) hangját.
A szlovák-magyar irodalmi kapcsolatok a X X . század elején is sokrétűek, de
természetesen némi túlzással egyoldalasnak is mondhatók. Annyi bizonyos, hogy
a kapcsolattörténeti folyamatban a szlovák részvétel a jelentékenyebb (nemcsak
mennyiségileg), a szlovák reagálások vetnek föl több problémát. Ha azonban a nyelvészetre is vetünk egy pillantást, akkor ebből a szempontból a magyar kutatás minősíthető érdekesebbnek, tudományos szempontból valószínűleg izgalmasabbnak. Itt csak
utalhatok rá, hogy szlovák szerzők publikáltak magyar kiadványokban, magyar szerzők a szlovák sajtóban elvétve, és csak fordítások révén jelentek meg. Még arról is tudunk, hogy szlovák alkotó magyarra tolmácsolt szlovák verset. Ezt a vázlatot azzal
zárhatom, hogy az igen éles politikai viták ellenére is éltek az irodalmi (és tudományos) kapcsolatok, teljes feltárásuk minden bizonnyal még további részletekkel
fogja gazdagítani ismereteinket a szlovák irodalom tájékozódásának irányairól és motívumairól, valamint a kisebb, szlovák művek magyar fordításait közlő (többnyire felvidéki) lapok szerkesztési szempontjairól."'

* A jelen írás eredetileg előadásként hangzott el egy budapesti szlovák-magyar kapcsolattörténeti szimpóziumon. Az előadást követő vita hatására néhány jelentéktelen módosítást végeztem szövegemen.

1994. május

85

K R I T I K A

„...régiónkban
a hatalmat is
ii
ugyanazok a rugók működtették ii
T Ó T H LÁSZLÓ: ELFELEDETT ÉVEK
A hosszú történet, melyet megpróbálunk röviden rekonstruálni - akárha e könyv
története is - , valamikor az ötvenes évek közepén kezdődik (ámde nem a szokványos
„ötvenes évekbeli" asszociációk szerint); amikor is egy ötéves budapesti kisfiú édesanyjával Csehszlovákiába, egy Izsa nevű falucskába költözik át, s aki ezután még harminckét éven keresztül sajátságos kisebbségi sorsban él (mígnem visszatelepül szülővárosába). A sokat és sokak által emlegetett identitásvílság
Tóth Lászlóra jószerivel
esze nyílásával reászakadt; hiszen neki, mint Magyarországról (ráadásul Budapestről)
jött kis magyarnak asszimilálódnia
kellett a csehszlovákiai magyar kisebbség (ráadásul
egy kis falubeli közösség) világához, sőt: nyelvhasználatához, kultúrájához, szokásaihoz, mindennapi életéhez. Olyan trauma ez akkor a számára, hogy igazából csak évtizedekkel később lesz képes odáig visszagombolyítani élete fonalát.
Vallomásából és naplótöredékéből az is kiderül, hogy korántsem csak a kétszeresen is kisebbségi lét gyerekkori élményei tokozódtak el benne sokáig, de ugyancsak sokáig nem bírta földolgozni a hetvenes és nyolcvanas évek eleji csehszlovákiai
(s benne a szlovákiai magyarságot különösen sújtó) politikai és kulturális elnyomás ránehezedő, a mindennapjait s tulajdonképpen ottani életét is tönkretevő, egy percre sem
kikapcsolható terheinek lelki-szellemi következményeit sem. És akkor még nem is
szóltunk a szlovákiai magyarság, magyar értelmiség politikailag és erkölcsileg is megosztott világáról, arról a - sajnos - természetes polarizációról, melynek során a valamilyen (szellemi, erkölcsi, tehetségbeli) szempontból gyengébbek az elnyomó hatalommal való megbékéléshez (vagy éppen behódoláshoz) jutottak el, illetőleg nem mutattak
legalább a lehetségesnek megfelelő, elvárható és az értelmiséghez méltó ellenállást a
diktatúra kívánalmaival, de még csak sugalmazásaival szemben sem.
És a harmadik sorsot, egzisztencút-identitást
meghatározó váltás Tóth László életében 1986: áttelepül, visszatelepül Magyarországra, szülővárosába, Budapestre. Egyszer már asszimilálódott (a szlovákiai magyar nemzeti kisebbség alapvető lételeméhez),
újra- vagy visszaasszimilálódnia képtelenség a számára: megmarad tehát kisebbségi magyarnak - többségi magyar környezetben. Miként írja is: „nékem tulajdonképpen szülőföldjeim vannak, hiszen egyként annak érzem/vallom szülővárosomat - Budapestet,
gyermekkorom faluját - Izsát, s választott szülőföldem Pozsony és Dunaszerdahely is."
Majd egy más helyütt: „harminckét évnyi haza- és otthonkeresés után ismét szülővárosomban, Magyarország fővárosában élek."
A téma többszöri jelentkezése, „kidajkálása" Tóth László e tanulmány- és esszékötetében arra vall, hogy mindeme (lelki, szellemi, érzelmi) sorsfordító léthelyzeteknek rendkívül fontos szerepük volt abban, hogy ez az egészen kitűnő, unikális élmények és információk sokaságát nyújtó könyv, az Elfeledett évek összefűződhetett.

86

tiszatáj

S alighanem abban sem tévedünk nagyot, ha azt mondjuk: ezt a könyvet így csakis az a
Tóth László írhatta meg, akinek a számára jóval tágasabb a világ, mint annak, aki vagy
csak itthon, vagy csak otthon van. O ugyanis itthon (Magyarországon) is otthoni (azaz
szlovákiai) magyar író, de az sem kétséges egy pillanatra sem, hogy otthoni élményeit
az itthoni belső szűrő segítségével dolgozza fel.
További következtetés mindeme életrajzi s benne a szellemi érlelődés (és ily értelmű felnőtté válás) tényeiből még az is, hogy Tóth László számára mint gondolkodó
számára az is axióma, hogy „mi, (kelet-)közép-európai (kis) népek, népcsoportok egymás történelmében, egymás sorsának alakulásában ugyancsak magunkra ismerhetünk".
Nagyon lényeges fogódzó ez: aki ezt ilyen tisztán látja - mint gondolkodó magyar - ,
az nem hibázhat túl nagyot. Ellenben sokat gazdagodhat, s igen termékeny szempontok szerint vizsgálódhat. Miként Tóth László is teszi.
Fogvacogva olvassa például Csorba Bélának az újvidéki Új Symposion
szétverésének előtörténetét föltáró naplóját, mely 1979-től 1985-ig követi és rögzíti az ottani
történéseket, eseményeket. A fogat vacogtató fölismerés a párhuzamosság
az időbeli
egybeesés fölfedezése: a nyolcvanas évek elején szinte egy időben próbálják szétszórni
szerte Kelet-Közép-Európában a diktatúra számára más eszközökkel meg nem zabolázható folyóiratműhelyeket, szellemi csoportokat. Egy időben van pozsonyi
Irodalmi
Szemle-ügy,
budapesti („régi") Mozgó Világ-ügy, újvidéki Új Symposion-ügy
és botrány a
kolozsvári Echinox körül. S az akkor pozsonyi Tóth László 1983 tavaszán írt naplóbejegyzései döbbenetes módon hasonlítanak asz újvidéki Csorba Béla naplóföljegyzéseinek tényeihez, hangulatához, következtetéseihez. - Mi lehet ez? Miért lehet ez?
Hogyan lehet ez? Csakis egy módon: „ezek a »ügyek« nem nagyon vannak közelebbi
kapcsolatban egymással, legalábbis a közvetlen kapcsolatot illetően, most, az azóta
eltelt évek és a (Kelet-)Közép-Európában lejátszódott történelmi események távlatából
látszik csak igazán, hogy noha külön-külön »ügy« volt valamennyi, mégis mennyire
ugyanarra a rugóra »járt« mind. Ugyanarra a rugóra, mert régiónkban a hatalmat is
ugyanazok a rugók működtették." A szóban forgó naplótöredék és az azt kommentáló
utólagos rekonstrukció, majd a Rácz Olivérrel folytatott, a fölényes és magabiztos
igazságát higgadtsággal és korrektséggel föltáró vitáig, egyszersmind Tóth László belső
történelme is. Arról szól elsősorban, hogyan élte meg ő maga ama bizonyos hetvenes és
(részben) nyolcvanas éveket, vele mi történt (és persze szolidáris társaival) ott és akkor
- Pozsonyban (és Dunaszerdahelyen). Mert előbb vagy utóbb, de mindig kiderült, még
akkor is kiderült, ha csak valószínűsíthető volt, hogy ki, hol, melyik oldalon (vagy mely
oldalakon) horgonyzott le; s egyáltalán nem kellett ahhoz gonosz embernek lennie
valakinek, hogy a diktatúra képviselőinek tetsző módon cselekedjék.
És persze időközben 1989 novemberétől Pozsonyban is, Szlovákiában is végbement (de legalábbis lejátszódott) a „gyengéd", a „bársonyos" forradalom, melynek jó
néhány eseményét a helyszínen élte át — „belső történelem"-ként — Tóth László. A „szlovákiai (magyar) változások"-at azzal summázza, hogy e néhány hét évtizedekkel ért föl,
és az a tény is nagyon természetes, hogy kinek-kinek külön (más) optikája van a múlt,
a jelen s a várható jövő megítéléséhez. Egyszersmind az is érthető, hogy a magyar
értelmiség körén belül is vannak (és nyilván lesznek is) ideológiai nézetkülönbségek,
sőt ellentétek. Ki-ki oda húzódik, ahol védelmet, netán fölemelkedési lehetőséget talál.
Jól mondja Huncik (Somos) Péter egy idevágó röpke interjúban: „az emberek szívesebben keresnek védelmet, valahol, akár egy párt védőszárnya alatt is, ahelyett, hogy önmagukat vállalják." Kiderült az is, hogy a liberális eszmekörhöz tartozó Független

1994. május

87

Magyar Kezdeményezésnek nemigen volt (van) szavazótábora, „tömegbázisa", hiszen
ideológiája szemben áll a hagyományos kollektivista felfogásokkal. Ezért hát - ahogyan Tóth Károly (azóta a Magyar Polgári Párt alelnöke) fogalmaz(ott): „e tekintetben
mi feltehetően a kisebbségen belül is kisebbségben maradunk." S egy újabb fölmerülő
paradoxon: a többségi alapelven nyugvó pluralista demokráciában milyen helye lehet
a kisebbségek demokratikus jogainak? Szigeti László (a Nyilvánosság az Erőszak Ellen
mozgalom egyik vezetője) szerint például „a pluralista demokrácia [...] többségi demokrácia, és természeténél fogva szükségszerűen képtelen a nemzeti, illetve kisebbségi
konfliktusok kezelésére. Több politológus állítja, ahol ez a kérdés fölmerül, a pluralizmus rögvest antidemokratikussá válik."
Mindezek a roppant fontos kérdések és számos egyéb dilemmák 1989 és 1990
fordulóján még megválaszolatlanok Pozsonyban is; mindazonáltal - ezer más közvetlen (és korábbi) tapasztalattal, élménnyel együtt - ezek is színezik-motiválják Tóth
László belső
történelmét.
Kézenfekvő, hogy a személyesen és a „helyszínen" évtizedekig átélt nemzeti kisebbségi lét teszi oly fogékonnyá őt a „külső" történelem eseményeire is, mindazoknak
az előzményeknek a kutatására, melyek ismerete nélkül aligha érthető meg, aligha tisztázható mindaz, ami azóta személyesen vele, illetőleg a szlovákiai magyarsággal történt,
így vált a kitűnő költő (és publicista) Tóth László irodalomtörténésszé, történésszé,
s ezért vált kutatásainak központi témájává, fő kérdésévé és terepévé a csehszlovákiai
magyarság történetének valószínűleg legkritikusabb három esztendeje: az 1945 és 1948
közötti időszak, a „hontalanság évei".
Számos beszédes és kézzelfogható jele volt már persze korábban is annak, hogy
Tóth László érdeklődésének a fókuszába a csehszlovákiai magyar kisebbségnek a sorsa,
kultúrája, művelődéstörténete került. Hogy csak az utóbbi egy-két évnek a szorosan
ide tartozó, könyvekben manifesztálódó (többször társszerkesztőként) munkálkodását
említsük: Tudósítás egy ország elvesztéséről.
Csehszlovákiai
magyar elbeszélők
1919-1989;
Szélén az országútnak.
Csehszlovákiai
magyar költők 1919-1989;
Mint fészkéből
kizavart
madár... A hontalanság
éveinek irodalma Csehszlovákiában
1945-1949.
Részt vett továbbá Fábry Zoltán Üresjárat című (irodalomtörténeti szenzációnak számító) naplójának
kiadásában, valamint egyik „felfedezettje", Peéry Rezső publicisztikájának három kötetre tervezett összeállításában. (Az első kötet Gondolatok
a tehervagonban
főcímmel már
megjelent.) Annak bizonyságául pedig, hogy Tóth László irodalomtörténészi szemlélete, gondolkodása, a történetiség szempontjaira való érzékenysége úgyszintén a témakör
legkiválóbb kutatói közé emeli őt, e mostani, szóban forgó tanulmánykötet közvetlen
előzményére, az 1991-ben megjelent Párhuzamok,
kitérők című könyvére utalunk,
amelyben a 18. századi felvidéki magyar művelődéstörténet számos, újszerű megközelítésétől úgyszintén Fábryig, Peéryig ível a kutatói vizsgálódás horizontja.
Az Elfeledett évek számos fontos pontját és gondolatát fentebb már érintettük;
a továbbiakban a szűkebben vett irodalom- és eszmetörténeti tanulságait vesszük szemügyre. Mindenekelőtt a „csehszlovákiai magyar" fogalmát, illetve e fogalom tartalmát
érdemes és szükséges felidéznünk Tóth László fogalomtárából. Értelmezése szerint
ugyanis nemcsak a hagyományosan emlegetett, Dél-Szlovákiában élő magyarok tartoznak ide, hanem a cseh- és morvaországiak, az Észak-Szlovákiában szórványban élők,
sőt a világban bárhol élő, valaha kivándorolt (legtöbbjük nyilván Magyarországra), de
eredetileg a csehszlovákiai magyar nemzeti kisebbséghez tartozók is. (Nem nehéz fölismerni ebben az egyébként teljességgel helyénvaló teóriában a szerző önazonosság-

88

tiszatáj

tudatának történelmi igazolását, illetőleg megerősítését.) A máig meghatározó motívum Tóth László vizsgálódásaihoz - egyébként rokon az iméntivel — a történelmi
tágasság vezető szempontjának a megteremtése, és az analógiakeresés, más népek hasonlóan balsorsú történelmi fordulataival, megrázkódtatásaival. A kitelepítéssel kapcsolatban például azt hangsúlyozza, hogy meg kell tanulnunk figyelni az európai
párhuzamokra, tudnunk kell, hogy „más népek, népcsoportok miként élték túl, miként
dolgozták föl magukban az őket ért, ám a mienkénél semmivel sem kisebb csapásokat,
s miként merítettek azokból erőt a túléléshez és továbblépéshez".
Az Elfeledett évek tehát a keresés, a kutatás, a megszállott kíváncsiság, a tisztán
látni akarás könyve. Megírásának a motívuma a róla eddig elmondottakból is következően: végképp eloszlatni azt a több évtizedes hiedelmet, amely úgy szólt, hogy a csehszlovákiai magyar irodalom 1945 és 1948 között a „hallgatás", vagyis a nemlétezés állapotába fagyott, s csak a negyvenes évek végén ébredt fel tetszhalottságából. Tóth
szerint - Koncsol László fölvetése nyomán - ezzel szemben „a »hallgatás« évei helyett
elhallgatott, emlékezetünkből évtizedekre kiesett/kitörölt éveknek kellene neveznünk
a szóban forgó esztendőket". Mert hiszen nemcsak Fábry Zoltán A vádlott
megszólal
című döbbenetes kiáltványa és Üresjárat című naplója született a '45 és '48 - persze ténylegesen a jogfosztottság, a kirekesztettség és a publikálhatatlanság körülményei — közötti időben, hanem Szalatnai Rezső és Peéry Rezső nem kisebb súlyú közírói és kultúraszervező tevékenysége; de például a nem Szlovákia területén működő újságok
(a budapesti Új Otthon, vagy a prágai Jó Barát) úgyszintén a magyar nyelvű írásbeliség
továbbéléséről tanúskodnak. Szalatnai Rezső akkor írt történeti áttekintése, A csehszlovákiai magyarok 1938 és 1945 között Tóth szerint A vádlott megszólal súlyához mérhető. (Most már tudunk róla: 1990-ben került elő és jelent meg!) Vagy Peéry Rezső
1946-ban már Budapesten írt és a Szabó Zoltán szerkesztette Valóságban
Posoniensis
álnéven megjelent Hét sovány esztendő gazdag termése (A szlovákiai
magyarok
második
kisebbségi korszakának
tanulságai - 1938-1945) című áttekintése úgyszintén a korszak kiemelkedően fontos dokumentuma. Tóth László summázó következtetése tehát logikus
és világos: „Fábry, Szalatnai és Peéry most is kiegészítik egymást, a korról, a csehszlovákiai magyarság küzdelmeiről szóló tudásunk csak hármuk tudásának együttes birtoklásával lehet teljes." De új megvilágításba kerül magának Fábry Zoltánnak a jelzett időszak belső emigrációban töltött éveit dokumentáló írói munkássága és személyes
eszmélése is. Az Üresjárat 1946 májusáig tartó részei védőbeszédként
értelmezhetők egy
végveszélybe lökött nemzeti kisebbség érdekében; a napló ezután következő részei
viszont „egyre inkább egy mindent háttérbe szorító vádbeszédnek
számítanak a szovjet
típusú kommunizmus (és terjeszkedés) ellen".
Nem is szólva azokról a második, harmadik, vagy ki tudja, hányadik vonalbeli
írói, újságírói, költői munkásságokról, amelyek úgyszintén szerves és kitörölhetetlen
részei az „elhallgatott évek"-nek. És talán éppen ez a fejezet („Nyolc arckép") az Elfeledett évek, ha nem is a legfontosabb, mindenesetre a legnagyobb újdonsága. Tóth László
szerencsével járó, kíváncsi és szívós kutató: olyan dokumentumanyagok (mindenekelőtt Szalatnai Rezső levelezése) kerültek a keze ügyébe, amelyekről az a szellemiirodalmi-közéleti, „kis emberi" háttér is rekonstruálható, amelyből a „nagyok" (Fábry,
Peéry, Szalatnai) kiemelkedtek, illetőleg akikért voltaképpen hatalmas segítő, szervező,
diplomáciai stb. munkájukat végezték. Hiszen ők valamennyien drámai sorsú magyar
értelmiségiek: üldözöttek saját szülőföldjükön.

1994. május

89

Gömöry Jánosnak például - Tóth László szerint - a „csehszlovákiai magyarság
legkiválóbb gondolkodói" között van a helye. Kassai tanár, kultúraszervező. Töprengései, kérdésfeltevései sok helyütt Fábry Zoltán Üresjáratának
gondolataival csengenek
össze. Már közel nyolcvanéves, amikor Magyarországra telepítik. Itt könyvtáros Sóskúton. Kilencvenhárom éves korában írja meg emlékiratait. Keller Imre irodalomés művelődéstörténész, ugyancsak Kassán. Őt is Szalatnai Rezső küldeményei segítik,
bátorítják. Sorsának alakulásában „voltaképpen a sorsüldözött csehszlovákiai magyarság 1945-1948 közötti elbizonytalanodásának, szellemi-fizikai leépülésének folyamatát
követhetjük figyelemmel". Dzurányi László újságíró, szerkesztő, kitaszított, falura
menekült ember, „az újságírók öreg, végül trónfosztott fejedelme". Forgách Géza újságíró, a legnagyobb üldöztetés közepette is rendületlen híve marad a magyar-szlovák
megbékélésnek. Válaszúton a magyar apák és a szlovák anyák fiai című vallomását a börtönben írja. Győry Dezső a Szovjetunióhoz csatolt Beregszászon rekedt 1945 és 1948
között. Darkó István - szintén kassai - kiemelkedő jelentőségű prózaíró. Budapestre
kell menekülnie, de itt is idegen marad. Másfél évtizeden át fizikai munkából tartja
fenn magát. Mint publikáló író megszűnt létezni - hagyatékában viszont több kötetre
rúgó értékes kézirat van. Szenes Erzsi nemcsak magyar, de zsidó is. Koncentrációs tábor után a pozsonyi szállodalét az osztályrésze. Meséket és filmforgatókönyveket ír.
1949-ben kivándorol Izraelbe. Csontos Vilmos egész életét falun éli le. Verseit folyamatosan írta a háború alatt és után is. Őt elkerülte az áttelepítés kényszere.
És persze ez az emberi sors sorozat, minden bizonnyal hosszú-hosszú ideig folytatható lenne. Talán majd folytatódik is a további kutatások jóvoltából.
Tóth László „belső történelméének vázolásával kezdtük föntebb írásunkat, fejezzük most be a magyar nemzeti kisebbségek egysége - sokat vitatott - kérdésében elfoglalt álláspontjával, vallomásával. A megértés, az empátiára törekvés vezetői őt mind a
másik nép másságának és saját magán belüli különbözőségeinek a megismerésében és
feltárásában, mind pedig a kisebbségi magyarság belső differenciáltságának elfogadásában. Egyáltalán nem híve a - legtöbbször persze kétségkívül mesterséges - egységnek a
kisebbségi kultúrában és politizálásban. Sokkal inkább híve az egyeztetésnek,
a kiegyezésnek, mivel csak az lehet - szerinte - a demokrácia elveinek megfelelő cél és követelmény. Természetesen ez a vélemény csak egy a lehetséges sok közül - alighanem a
mindenkori történelmi jelenidő változatai és változásai módosíthatják leginkább - ,
mindazonáltal világossá teszi Tóth László kutatói és gondolkodói habitusa értékrendjének egyik szemléletbeli összetevőjét: az egyén szabad döntéseinek, cselekvési lehetőségeinek csorbíthatatlanságát és a bárminemű korlátozás elfogadhatatlanságát.
Ideálisan tiszta, a politikában talán túlságosan is steril alapelv ez, kutatói programként viszont hibátlanul érvényesül Tóth László könyveiben. Az Elfeledett
években is.

90

tiszatáj

Elfelejtett értékeink
KALAPIS Z O L T Á N : BETŰK ÉS KÉPEK
Amikor olvasóként először vettük kézbe Kalapis Zoltán Betűk és képek című művelődéstörténeti írásokat tartalmazó kötetét, még nem tudhattuk, hogy a Híd-díjas,
azaz a vajdasági magyar irodalom egyik legrangosabb elismerésével jutalmazott művel
ismerkedünk. A díjat odaítélő bizottság múlt év márciusában hozta meg döntését. A Forum Könyvkiadó gondozásában napvilágot látott kötet öt tanulmányt tartalmaz a Vajdaság, elsősorban Bánát művelődéstörténeti múltjának témájából. A térség porlepte,
sokszor és sokak által tagadott művelődési hagyományát, annak fontos területeit, értékeit ismerhetjük meg belőle. Kalapis Zoltán többek között felkutatta és feldolgozta a
kétszáz éves padéi nyomda történetét, s ezzel Takáts Rafael, az első bánáti Typotbeta
(mai szóval betűszedő) rendkívüli jelentőséggel bíró, nem csupán a nyomdatörténet
szempontjából értékes és érdekes munkásságát ismerteti. Az első bácskai teljes gimnázium körüli bonyodalmakra (ha ez a szó egyáltalán kifejezheti az újvidéki iskola kitüntetésének, majd lefokozásának eseményeit) is fényt derít, majd következő írásában a
fényképészet múltjába tekint vissza felfedező szándékkal, amikor Oldal István bánáti
fényíró munkásságát, működésének történetét dolgozza fel. A Betűk és képek negyedik tanulmánya világhírű személyiség nevéhez fűződik. A Bartók család bánáti kapcsolatait, itteni „gyökereit" rajzolja meg benne (természetesen kutatásai eredményeképp)
az író. A kötetzáró írás öt szabadkai napilap történetét mondja el.
Az esztétikus kivitelezésű Kalapis-kötet valóban azt nyújtja, amit a címe (a befogadóra tett elsődleges és meghatározó információ) ígér: betűket, képeket és hatalmas
munkával felkutatott tengernyi - a vajdasági művelődéstörténeti múltat tagadók számára - igazoló adatot, minek látványa akár el is riaszthatja a művelődéstörténeti értékek iránt kevésbé érdeklődő, a mai modern esszéirodalomtól intellektuális élményt
váró (fiatal) olvasót. Pedig a kettőnek - ha olykor csak áttételesen is - köze van egymáshoz, hiszen a történelem s a művelődés múlt századaiban gyökeredzik intellektuális
fogékonyságunk is, csak sorsunk, kultúránk (s ezáltal önmagunk) ismerete vezethet
bennünket mélyebb felismerésekhez, a tények s a dolgok miértjére kérdező intellektuális írói-befogadói attitűdhöz. Ha beszélhetek a mai huszonéves olvasók nevében, akkor
azt mondom, ha a Bartók-tanulmány (a név önmagában is felkelti az érdeklődésünket)
nem lenne ebben a kötetben, a jelen dilemmái iránt kifejezetten érzékeny fiatal olvasók
többsége talán bele sem fogna tanulmányozásába, mint ahogy az olvasók nagy része is
ezzel az írással kezdi a Betűk és képek olvasását. Ez a tanulmány azonban elég ahhoz,
hogy meggyőződjünk róla, tengernyi érdektelennek tetsző adat helyett gazdag és érdekes ismerettárra, gondolataiban újszerű, okfejtésében elmélyült, élvezetes olvasmányra
leltünk, úgyhogy érdemes a Bartók-tanulmány elé és azon túlra lapozni.
Kalapis Zoltán e kötetével kapcsolatban az irodalmi műfajok legváltozatosabb
skálája kerül rendszerint említésre. Tény, hogy írásait lehetetlen egy, azaz csak az esszé,
a tanulmány vagy a publicisztika műfajával azonosítani, hiszen egyik törvényszerűségeinek sem felelnek meg teljességében, miközben mindhárom sajátosságait tartalmazzák.
Ez a műfaji többszínűség, amikor a szépirodalom és bölcseleti próza, illetve ezek műfajai közé nehéz határt vonni, jelen korunk irodalmának egyik jellegzetessége, nem ritka
a művének műfajára kérdező írói magatartás sem. Kalapis Zoltán „művelődéstörténeti

1994. május

91

írások"-ként jelöli munkáinak műfaját, bár azon meghatározásba, hogy „írás", szinte
minden belefér. Sokkal fontosabbnak tűnik azonban ennél maga az ismeretekben gazdag tárház, az, hogy milyen tudással, olvasói élménnyel lettünk gazdagabbak a Kalapiskötetet olvasva.
A padéi Typotbeta című írás érdekes portré Takáts Rafael Ferenc-rendi barátról,
miközben munkásságának jelentőségére is fény derül. Padéra, az alakuló bánáti településre, a Szeged környéki falvakból kirajzott dohánykertész famíliák közösségébe
Takáts valószínűleg 1788-ban érkezett, hol a lelkipásztori és a tanítói teendők mellett
magántevékenységként nyomdászattal foglalkozott, ismerősöktől kapott elavult eszközök segítségével. „Olyan korban foglalkozott nyomdászattal - magánemberként,
személyes tevékenységként - , amikor ezen a tájon, a mai Vajdaság területén semmilyen
nyomda nem volt" - állapítja meg Kalapis. Összesen 19 nyomtatvány készült műhelyében, melyek közül a legértékesebb minden bizonnyal a Pápai-Páriz szótárhoz készült Toldalék, melyet Takáts „magánhasználatra s egyszersmind a magyar nyelv mívelésén fáradozó igen tudós férfiakkal való közlés érdekében készítette". A Toldalék
tájnyelvi elemekkel bővíti az említett híres kiadványt. „A Takáts-féle nyomtatóműhelyről összegzésként azt mondhatjuk, hogy már a maga korában is kezdetleges volt,
primitív berendezésű, s termékei egy műkedvelő nyomdász keze nyomát viselik, de ez
nem sokat von le a padéi ferences barát működésének nyomdatörténeti jelentőségéből,
különösen szűkebb pátriánk szemszögéből nézve. Művelődéstörténeti fontossága sem
lebecsülendő, még akkor sem, ha ez nem mérhető a XTV. századi könyvnyomtató református vándorprédikátorok vagy a XVII. századi, nagy hatású Tótfalusi Kis Miklós,
de még a XVffl. századi kortárs Kaproncai Nyerges Miklós jelentőségével sem... De ennek ellenére is megvan, meg kell hogy legyen a maga kis helye mind a nyomdatörténetben, mind a művelődéstörténetben" - összegzi munkájának eredményét Kalapis
Zoltán.
A Betűk és képekben érdekes, tetszetős, mind fotótechnikai, mind esztétikai szempontból kiváló fotóanyagot találunk Oldal István becskereki fényíró, azaz fényképész
műterméből, hogy a könyv fedőlapján levő - ifj. Oldal István által készített - művészi
értékű fényképről ne is beszéljünk. Kalapis kutatásai során megállapította, hogy „Oldal
István becskereki műhelye volt az első állandó jellegű fényképészeti műterem a Vajdaságban és az egykori Jugoszlávia területén, amely 1854-től, csaknem hét évtizeden át
megszakítás nélkül működött". A műteremben zajló munkának, s tulajdonosának (végzőjének) életrajzi adatait a nyomdatörténeti esszé megformálásához hasonlóan, lényegbe látó kérdésfeltevésekkel, asszociatív ráhatásokkal egyetemben pergeti le előttünk az
író, miközben a művelődéstörténet s részkérdései iránt is jócskán felkelti szunnyadó
érdeklődésünket.
Bartók Béla csak igen kevésszer járt e vidéken kutatói céllal, itteni gyökereinek
azonban szerepük volt karrierje, életpályája alakulásában, főleg, ha elfogadjuk Kalapis
nézetét, miszerint - természetesen a tudomány is foglalkozik a kérdéssel - „a gének jelentős része nem feltétlenül érvényesül a soron következő nemzedékben, hanem lappang, és csak valamelyik későbbi utódban bontakozik ki, többé-kevésbé ismeretlen, de
bizonyára meghatározott körülmények között". Akár a kötet többi tanulmánya,
a Bartók családról szóló sem csak azért fontos és élvezetes számunkra, mert tényeket
tudunk meg belőle (pl. a zeneszerző dédapja költözött a Délvidékre, Csernyén volt lakhelyük, a család kifejezetten értelmiségi beállítottságú volt, haladó gondolkodású stb.),
hanem, mert egy ismeretlen kor hangulatát, sőt, egy földrajzilag közel eső, mégis alig

92

tiszatáj

ismert vidék múltját, szellemiségét hozza közelebb az olvasóhoz minden tudományos
ismerettel együtt. Ezek a megállapítások a kötet többi írására is érvényesek, különös
tekintettel az újvidéki királyi gimnázium, a Regium Gymnasium Neoplantense történetével foglalkozó, s a bácskai, pontosabban szabadkai napilapok sorsát feltáró tanulmányokra, hiszen az előbbiből a jozefinizmus korszakának, az utóbbiból pedig a századelő hangulata, társadalmi-politikai törekvései bontakoznak ki a szemünk előtt.
Azon olvasók számára, kiket e művelődéstörténeti kérdések mélyebben foglalkoztatnak, hiánypótló forrás ez a könyv. Ám az, hogy Kalapis az e kérdésekben laikus olvasót is képes lekötni, „magához láncolni" szövegeivel, írói készségének eredménye. Tényfeltárás, szövegformálás közben ugyanis nem a szigorú értelemben vett tudományosság
vezette tollát, hanem az olvasmányosságra helyezte a hangsúlyt, a népszerűsítő szándékot helyezte előtérbe. írásainak szinte regényszerű, azaz szépirodalmi betétei vannak,
gondoljunk csak a Bartók családot is sújtó pestisjárvány leírására. Takáts Rafael meghurcoltatásának ábrázolására, vagy az újvidéki gimnázium főgimnáziummá avatásának
ünnepét, az egybegyűltek magatartását, viseletét megjelenítő szövegegységekre.
Kalapis Zoltán Betűk és képek című könyve úttörő vállalkozás a vajdasági magyar
művelődéstörténeti kutatásban. Évtizedekig tartó, tengernyi munka eredménye, amely
eredményeket azonban olyan formában sikerült a kutatónak olvasói elé tárni, hogy az
a széles olvasóközönséget éppúgy, mint a tudományban jártas személyeket, érdeklődéssel tölti el, s hasznos olvasói élményben részesíti. S persze a könyv tudományos értéke
még véletlenül sem csorbult. (Forum,
1992.)

A járványtörténet aktualitása
A nyolcvanas évek elején Kaliforniában feltűnt, hogy egymás után halnak meg
úgynevezett Pneumocystis
carinii tüdőgyulladásban fiatal homoszexuális férfiak. Ez a
fajta betegség addig igen ritkának számított; halmozódása élénk figyelmet keltett az orvosok között. Hasonlóképpen értetlenséget váltott ki egy korábban szórványos daganatfajta, a Kaposi-sarcoma egyre gyakoribb fellépése - ugyanabban a betegcsoportban.
Viszonylag rövid idő után előbb a kutatás, majd a közvélemény is megbizonyosodhatott róla: megkezdődött az emberiség történetének első lassú vírusjárványa, a kiszámíthatatlan következményekkel fenyegető AIDS-epidémia. (Lassú vírusbetegség esetében a fertőzés és a kórkép kitörése között évek telnek el.)
Különösen veszélyessé teszi a helyzetet, hogy az AIDS-vírushordozók az évek során szexuális úton igen sok embertársukat fertőzhetik meg, és hogy a megbetegedés a
mai gyógyítási lehetőségek mellett gyakorlatilag mindig halálos. Bár a fejlett gazdaságú
országokban a szerzett immunhiány még ma is inkább csak kisebbségi csoportokban,
a homoszexuálisok és a kábítószeresek között terjed — ami persze már önmagában is
tragikus - , Afrika jelene elővetíti az északabbra fekvő országok jövőjét. A fekete földrészen ugyanis a vírus átadásának fő útja a férfi-női nemi kapcsolat. Egy AIDS-kongresszuson elhangzott kijelentés szerint az új fertőzés Afrikában „a X X . század pestise".

1994. május

93

2000-re az egészségügyi világszervezet „a legjobb esetben" világszerte negyvenmillió
fertőzöttel, népek, népcsoportok szinte teljes eltűnésével számol. Nem lehet biztosan
tudni, hogy honnan ered ez a baj, de a legújabb feltételezések szerint a sötét kontinensen talán már száz-kétszáz éve jelen volt, ha hosszú ideig igen kis gyakorisággal is.
A járvány a világ sok vidékén - így a harmadik világ országain kívül az Egyesült Államokban és Németországban - kikerült az ellenőrzés alól. Nincs ok annak feltételezésére, hogy a Duna-Tisza táján másképpen lesz.
Az AIDS-világjárvány (pandémia) paradox módon újra divatba hozta az orvostörténet egyik ágát, a járványtörténetet. A szerzett immunhiányos betegség megjelenése előtt, a penicillin és más fertőzésellenes gyógyszerek felfedezése óta a szakemberek
egy része is abban a kényelmes hitben ringatózott, hogy a járványok eltűnése csupán
idő kérdése. Az egész világot körbejárta az utolsó himlőbeteg, egy szomáliai szakács
fényképe; jó néhányan azt gondolták, hogy a himlőt előbb-utóbb a többi fertőző
betegség is követi majd. A járványtörténetnek - gondolták - körülbelül akkora (vagyis merőben kuriózum-) jelentősége lesz egykor, mint a mamuttal vívott harcok históriájának.
Az újfajta járványtörténet azonban más, több, mint a hagyományos XIX. századi, az eseménytörténetre összpontosító irányzat. A nyilvántartások, a kimutatások
iránti ambivalencia ellenére a kutatók egyre szélesebb körben vesznek igénybe statisztikai, történeti demográfiai módszereket. Winston Churchill ugyan azt mondta, hogy
csakis abban a statisztikában bízik, amit maga hamisított. Értelmiségi körökben közkeletű a felfogás, hogy a statisztikával mindent be lehet bizonyítani - amire persze a
statisztikusok (joggal) hozzá szokták tenni, hogy csak a rossz statisztikával. Mit nem
adnának az ókor- és középkor-történészek olyanfajta betegségkimutatásokért a római
birodalom utolsó időszakából, mint amilyenek akár csak a XVIII. században is léteztek! Az efféle óhaj persze merőben történelmietlen.
A járványtörténet és a történeti demográfia elegyítése jellemzi a témáról megjelent újabb összefoglalásokat, így Manfréd Vasold könyvét is. Alapjában három kérdésre próbál meg választ adni. Az első: miképpen befolyásolták a fertőző betegségek a népességszámot? Amióta tudjuk, hogy a népesség nagysága egyike a történeti fejlődést
befolyásoló leglényegesebb tényezőknek (Trianon is egy több évszázados demográfiai
fejlődés lezárását és következményét jelentette), ez a probléma előlépett a história
tudományának egyik központi problémájává.
A második kérdés, hogy miképpen hatottak a járványok a populáció összetételére? Ez lényegileg összefügg az előző témakörrel, hiszen nem csupán a népesség nagysága számít, hanem minőségi jellemzői is - a quantitás mellett legalább ilyen súllyal a
qualitás. Az összetétel ebben az összefüggésben csakugyan tücsköt és bogarat magában
foglal: a nemzetiségi, az életkori, a foglalkozásbeli, a vagyoni, a szexuális magatartás
szerinti, a lakóhelyi, a vallási megoszlás mellett akár bizonyos biológiai jellegzetességeket is (a vércsoportokat, a sarlósejtes vérszegénységet hordozó gént, és ezen kívül valóban a búrt, a búrt a búrkalappal).
A járványok válogattak a különféle embercsoportok között. Vasold társadalomtörténeti szemléletű járványtörténete kitér néhány ilyen összefüggésre. A gazdagabbak
jobban el tudtak menekülni a közeledő vész elől; Boccaccio Dekameronjíban
is az előkelőségek bujdokoltak el a pestistől (amely a késői középkor legrettegettebb járványának számított). Egy angol történész adata szerint a XIV. századi nagy pusztulás után az
alsóbb klérus pozícióinak negyven, de a püspöki helyek csak tizennyolc százalékát kel-

94

tiszatáj

lett újra betölteni. A pékek és a hentesek szinte mindig meghaltak - a betegséget közvetve terjesztő rágcsálók szívesen tanyáztak az ő házaikban, ahol mindig találtak élelmiszert - , a kovácsok viszont gyakran életben maradtak: a patkány nem szereti a zajt.
Általában úgy gondolták, hogy a zsúfoltan élő városlakókat a sokszor halálos
végű fertőző betegségek jobban sújtották. A német orvostörténész úgy véli, hogy ez
nem egyértelmű: a városlakók ugyanis azáltal, hogy gyakrabban kapcsolatba kerülnek
a baktériumokkal és a vírusokkal (ennek a két kórokozócsoportnak a legnagyobb a
jelentősége), nagyobb ellenálló képességre tesznek szert. Hosszú távon tehát jobban védettek, mint a X I X - X X . századig elszigetelt, kevesebbet mozgó vidéki lakosság. A hagyományos felfogás az volt, hogy mindenekelőtt a ma már elképzelhetetlen mértékben
pusztító középkori pestisjárványok főleg a városok lakóit tizedelték, sőt negyedelték és
harmadolták (az adóívek stb. révén a városi polgárokról persze több forrásanyag is áll a
rendelkezésre), s ezzel nem kis mértékben lassították, késleltették a városiasodás és ily
módon a modern polgári fejlődés, a kapitalizálódás folyamatát.
És ezzel már a járványtörténet harmadik nagy témakörénél vagyunk: a nagy epidémiák társadalmi, gazdasági és kulturális következményeinek taglalásánál. Stefan Andreski, a londoni lengyel egyetem professzora minden bizonnyal túlzott, amikor úgy
vélte, hogy a korai újkori boszorkányüldözés szörnyűségeit a Kolumbusz
tengerészei
által az Ovilágba hurcolt szifilisznek köszönheti a világ. Az azonban kétségtelen, hogy
a járványok hatása az elmúlt történeti korokban nehezen túlbecsülhető volt.
Különösen a hadtörténészek tennék jól, ha gyakrabban keresnék fel az orvosi
könyvesboltokat: a háborúk és a járványok kölcsönhatása végigkíséri az évezredeket.
Hány ostromnak kellett megszakadnia, mert infekciók törtek ki a támadó seregek soraiban, és hány csatát döntöttek el az egyik vagy a másik fél katonáinak bélrendszerében lappangó baktériumok! Hunyadi János is a pestisnek esett áldozatául röviddel a
nándorfehérvári diadal után. Az ibériai félszigetet azért sújtotta különösen érzékenyen
a késő középkori pestisjárvány, mert javában zajlott a reconquista,
a terület visszafoglalása a móroktól. A harmincéves háború áldozatainak többsége nem a harctéren, hanem
a különféle infekcióktól pusztult el. A török hódoltság, Magyarország visszafoglalása
idején a seregekben dühöngött a morbus hungaricus
(amely abban az időben még a
kiütéses tífuszt, és nem a gümőkort jelentette; Ausztriában, Németországban is magyar
betegségnek hívták). A nagy népmozgások - tehát a zarándok- és turistautak, a kereskedelem, a tömeges menekülés mellett a hadjáratok is - amúgy is kedveznek a járványok terjedésének. Részint mert mozognak a mikrobák hordozói, az emberek (esetleg
a rajtuk élősködő bolhák, a tengerjáró hajók rakományával együtt utazó patkányok),
részben pedig mert a háborút kísérő nyomor és anyagi romlás rontja a higiénés körülményeket, akadályozza az orvosi rendszabályokat. Az utóbbiaknak persze az elmúlt
évszázadokban, az elkülönítéstől eltekintve, inkább csak szimbolikus jelentőségük volt.
Mindannak, amit rosszul körülhatároltan „társadalmi hanyatlásnak" nevezünk,
egyik fontos jellegzetessége a lakosság egészségi állapotának és az egészségügyi ellátásnak a romlása. Az összefüggés kétirányú, mert nemcsak a járványok vezetnek szociális
bajokhoz, az utóbbiak is járványokhoz (vagy a X X . század körülményei között túlnyomórészt nem fertőző betegségekhez). Gondoljunk a rossz szovjet éveket, a magyar
„reális szocializmus" utolsó két évtizedét kísérő fejleményekre, az alkoholizmus, a szívés érrendszeri betegségek terjedésére, az orvosi ellátás lezüllésére. Aligha kétséges, hogy
ha Magyarország egyszer újra egyenesbe kerül, akkor annak a betegségmutatók vonatkozásában is meg kell mutatkoznia.

1994. május

95

A római birodalom utolsó, széteső korszakában feltűnővé vált a tájkultúra hanyatlása, a megművelt területek egy részének elmocsarasodása - és ezzel bizonyos szúnyogfajták megtelepedése, a malária elharapózása. A gazdasági fennmaradásukat nem
utolsósorban a prostitúciós turizmusra alapozó Thaiföldön és a Fülöp-szigeteken egyre
többen betegednek meg AIDS-ben.
Az éhség, az élelmiszerhiány és a járványok összefüggése Vasold szerint kevésbé
egyértelmű, mint gondoltuk volna. Nem igaz, hogy az éhező embert inkább megtámadja a fertőző betegség - a pestisnek és a maláriának (az orvostörténet legnagyobb
gyilkosainak) teljesen mindegy, hogy áldozataiknak korog-e a gyomruk, vagy pedig
jóllakottak. A járványok után azonban (a népességritkulás miatt) mindig csökken az
élelmiszer-kereslet, alacsonyabb lesz a mezőgazdasági termékek ára, ami az újkor előtti
paraszti társadalmakban súlyos gazdasági, pénzügyi válságokhoz vezetett. A főleg városi munkaerőhiány - mint a XTV. századi Olaszországban vagy Amerika felfedezését
és az indiánok tömeges pusztulását követően - megélénkíti a rabszolga-kereskedelmet
(később a be- és kivándorlásos migrációt). A középkori Itáliába a Levantéból, az Újvilágba pedig Afrikából hurcolták a rabszolgákat. Ahol viszont addig a viszonylagos
túlnépesedés vezetett krízisekhez, ott a járvány után elmarad a békés vagy a harcias népességmozgás. A közép- és újkori járványok lelassították a keleti német területek
(Szíria, Kelet-Poroszország) felé vezető kolonizációt; és a keresztes hadjáratokhoz vagy
a viking portyázásokhoz - amelyek egyik oka a lakosságszámnak a kor körülményeihez képest túlzott növekedése volt - hasonló eseményekre sem kerülhetett sor a pestis,
a kiütéses tífusz, a vérhas, a kolera tombolását követő időszakban.
Az új historikus módszerek a XIX. század hagyományos, eseménytörténeti járványtörténetéhez képest jó néhány kérdést segítettek tisztázni - és rég megoldottnak
vélteket újra nyitottá tettek. Minden járvány és főleg a kísérőjeként fellépő félelem
segíti a bűnbakok megjelenését; úgy gondolták, hogy a középkori zsidóüldözések
- melyekben „kútmérgezéssel", vagyis a betegségek terjesztésével vádolták a Mózesvallásúakat (ami persze már csak a bakteriológiai ismeretek hiánya miatt is lehetetlen
lett volna, hiszen akkoriban senki sem tudhatta, hogy miképpen kellene terjeszteni a
pestist) - szorosan összefüggtek az epidémiákkal. Előbb jött a járvány (mindenekelőtt
a pestis), aztán agyonverték, máglyára küldték, leszúrták a zsidókat - így szól a hagyományos séma. Annál is inkább, mert a zsidók között fejlettebb higiénikus szokásaik révén kevésbé dühöngött a kór.
A szép elmélet margójára jó néhány kérdőjelet lehet tenni. Mindenekelőtt nem
valószínű, hogy „a bélyeges sereg" soraiban kevesebb lett volna a betegség-áldozat.
Egykori feljegyzések szerint ugyanannyi volt - hiszen a nagyobb tisztaság feltételezése
a későbbi jellegzetességek visszavetítése. Hanák Pétertől tudjuk, hogy a XIX. században
Magyarországon a zsidóságra csakugyan a modernebb testápolási szokások (például a
gyakoribb kézmosás) voltak a jellemzők; a gettóban szorongó középkori izraeliták
azonban legalább ugyanolyan elhanyagoltak lehettek, mint keresztény környezetük.
Sok helyütt a pogromok már a járvány megérkezése előtt kitörtek; Nürnbergben
(és más német városokban) pedig, ahol 1349-1350-ben különösen kegyetlen és alapos
zsidómészárlásra került sor, nem is volt járvány. Ez persze nem jelenti azt, hogy a pestis és a középkori antiszemitizmus között egyáltalán nincs összefüggés. Úgy tűnik azonban, hogy a flagelláns mozgalom, a járvány és a zsidóüldözés háromszögében a hatások
és kölcsönhatások szövedéke bonyolultabb, mint ahogy azt eddig az orvostörténet
vélte. (Az önostorozók élénken agitáltak, hecceltek „Krisztus urunk gyilkosai" ellen.)

96

tiszatáj

Az egykori pestisjárvány azóta jórészt elsüllyedt az emberiség tudattalanjában;
pedig annak idején (legalábbis a lakosságszám vonatkozásában) két és fél évszázaddal
visszavetette az európai fejlődést. Csupán olyan nyomai maradtak meg, mint talán a
patkányok iránt érzett nagyfokú undor. Még József Attila is „az ős patkányra" hivatkozott egyik versében (de utalhatnánk a Freud-féle „az elfojtott visszatéréseként" Camus
allegorikus regényére, A pestisre vagy Wilhelm Reich freudomarxista pszichoanalitikus
elméletére „az érzelmi pestisről"). Ez az érzés, tudniillik a viszolygás a patkányoktól,
egyáltalán nem természetes, veleszületett indulata a homo sapiensnek:
vannak világtájak,
ahol a patkányhúst jóízűen elfogyasztják. Magyarországon persze elképzelhetetlen lenne, hogy a háziasszony finom patkánypörköltet tesz az ünnepi asztalra, sok nokedlival
- aminek minden bizonnyal a régi járványok nyomán átörökített kulturális és magatartási hagyomány az egyik oka.
De vajon csakugyan olyan jelentős volt a patkányok szerepe a pestis terjesztésében? Vasold megkérdőjelezi az orvostörténetnek ezt az axiómáját is. A középkori krónikákból paradox módon hiányoznak a patkányok tömeges elhullásáról szóló utalások
(ami pedig a legutóbbi századforduló ázsiai pestisjárványainál, amelyekből a modern
orvostudomány pestis-epidemiológiai tudása javát merítette, elképzelhetetlen lett volna). Lehet, hogy a középkorban a bolhák még a patkányok nélkül, emberről emberre
terjesztették volna a halálos betegséget? A járványtörténetnek nem ez az egyetlen nyitott kérdése. A régi leírásokból magából értetődően nélkülöznünk kell a modern medicina precizitását. A középkori emberből általában éppen úgy hiányzott a számok iránti
érzék, mint az iskolába még nem járó kisgyerekből; hajlamos volt a túlzásra, a veszteségek túlbecsülésére. Néha emögött ravaszkodás bújt meg (a nagyurakkal jobban el lehetett engedtetni az adót, ha felnagyították a bajt), többnyire viszont egyszerűen másfajta
gondolkodási struktúra, a mennyiségekhez való archaikusabb viszony. A járványtörténet ezen a ponton - meg persze máshol is - érintkezik a mentalitástörténettel, a modern történeti kutatások másik fontos irányzatával.
Bizonyos, hogy - ha sokáig tart - az AIDS-járvány is megváltoztatja a társadalmak mentalitását, és persze nem éppen a nagyobb tolerancia, szolidaritás és liberalizmus irányába. A homoszexuálisok máris arról panaszkodnak, hogy a légkör türelmetlenebbé vált az irányukba; szexológus tudósok sokkal nehezebben kapnak pénzt a
kutatásaikra (ismét kezd felbukkanni a régi beállítottság, hogy a szexualitás = bűn =
betegség); Varsóban a minap egy városrész lakói tiltakoztak HlV-pozitív gyerekek beköltöztetése ellen a szomszédságukba. Vajon, ha egy XXI. századi vagy későbbi járványtörténész megírja majd a szerzett immunhiányos epidémia történetét, csak azt a
következtetést vonja majd le, hogy ez a vírus különösen alattomos volt? Azt már nem
- miként mi a régi pestis történetéből - , hogy homo humini
lupus?

Manfred Vasold: Pest, Not und schwere Plagen. Seuchen und Epidemien vom Mittelalter
bis heute (Pestis, szorongatottság és súlyos bajok. Járványok és epidémiák a középkortól máig).
1991, München, Verlag H. C. Beck. 352 lap.

Barcelonából, Pedro J. Brachfeldtől kapott levelet a szegedi egyetem Hispanisztikai Tanszékére Anderle Ádám professzor. Néhány részletet idézünk belőle, minthogy a levél a márciusi
Tiszatáj Néző-rovatával is foglalkozik.
Igen tisztelt kedves Dr. Anderle Ádám Tanár Úr! [...]
A Tiszatáj márciusi számát kézbesítette nekem a posta, ami valódi „ünnepi" olvasmányt tett
számomra lehetővé. Örömmel és érdeklődéssel fedeztem fel cikkedet Elisabeth Szélről - köszönöm a dedikációt — amelynek tartalma, lehet mondani, 100%-ban ismeretlen és új volt számomra, és így nagy
érdeklődéssel olvastam; a Révész Andor, Brachfeld Olivér, Müller Miklósra vonatkozó paragrafusokat
is jóleső figyelemmel olvastam. Rónai Zoltán Révész Andorról szóló cikke is nagyon érdekes volt;
azután a Sziklay Andorról szóló karcolatban örömmel fedeztem fel az utalást Doráti Antalra, akivel
gimnazista korunk óta, élete végéig fennállott a barátságunk. A Faludy György-interjú ugyancsak régi
emlékeket ébresztett újra: Faludy szintén iskolatárs volt a Fasori Gimnáziumban; mikor én VIII. gimnazista koromban az Arany János Önképzőkör alelnöke voltam, ő VI. gimnazistaként szárnyait bontogató kezdő irodalmárként vett részt az önképzőkör tevékenységében. [...]

»

Április 15-én az írószövetség székházában tartotta közgyűlését a Németh László Társaság.
Az elmúlt két és fél év munkájának értékelése mellett Sándor Iván a tervekről, például a szeptemberi debreceni konferenciáról is szólt, amelynek témája Németh László drámaírói munkássága. A társaság elnöke ismét Sándor Iván lett, ügyvezető elnöke Fűzi László. A két alelnök
Monostori Imre és Olasz Sándor.
Korai magyar történeti lexikon
(9-14. század)

Főszerkesztő: Kristó Gyula
Szerkesztők: Engel Pál és Makk Ferenc
A magyar történettudomány egyik jelentős vállalkozásaként bocsátja közre az Akadémiai Kiadó az 1994 tavaszi könyvhéten a Korai magyar történeti lexikont. Mintegy másfélszáz
szerző kb. kétezer szócikkben foglalta össze mindazt az ismeretanyagot, amely a címben jelzett hat évszázad Kárpát-medencei és magyar történetére vonatkozik. A szócikkeket történészek, régészek, irodalom- és művelődéstörténészek, művészettörténészek, néprajzkutatók,
nyelvészek, a latin filológia művelői, bizantinológusok, szlavisták, orientalisták, speciális történeti stúdiumok (történeti állattan, orvostörténet stb.) képviselői írták. A szócikkek felölelik
a 9. századi Kárpát-medence, a honfoglalás előtti magyarság történetét, valamint a honfoglalástól kezdve a magyarság históriáját a 14. század végéig. Önálló szócikket kapott valamennyi
korabeli magyar uralkodó (nagyfejedelem, király), vármegye, püspökség, főesperesség, szerepelnek a lexikonban a fontosabb városok, várak, történeti személyiségek, egyházi intézmények, gazdasági, társadalmi, politikai fogalmak, irodalmi művek, földrajzi helyek. Külön szócikkek tárgyalják a magyarság hat évszázados kapcsolatait mindazon népekkel, amelyekkel
ezen hosszú időszak során érintkezésbe került. A szócikkek többségét a források és a tájékoztató szakirodalom felsorolása zárja. Genealógiai táblázatok mutatják be az Árpádok, Anjouk,
Babenbergek, Habsburgok, Piastok, Premyslek, Rurikok leszármazását. Lista készült a magyarországi uralkodókon és főtisztségviselőkön (nádor, országbíró stb.) kívül az érsekekről,
püspökökről, a fontosabb európai országok uralkodóiról, a római pápákról, sőt még a konstantinápolyi pátriárkákról is. A kötet rendkívül gazdag anyagában való tájékozódást közel félszáz térkép és vonalas ábra segíti elő. A legújabb tudományos eredményeket közlő, ugyanakkor élvezhető, közérthető stílusban íródott lexikon a maga nemében páratlan vállalkozás, és
nem hiányozhat egyetlen művelt magyar ember könyvespolcáról sem.

Ára: 40 Ft

