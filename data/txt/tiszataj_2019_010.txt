Ára: 600 Ft
Előfizetőknek: 500 Ft

Bakos András
Jahoda Sándor
Kocsis Klára
Szakállas Zsolt
Székelyhidi Zsolt
Tönköl József
Turczi István
versei

73. É V F O L Y A M

10

2019.
október

Antal Balázs
prózája

AUTOPSIA
A feldarabolt Isten
rekompozíciója
BAJNOK/SÜLLYESZTŐ
Újabb eredmények
a Hajnóczy-hagyaték
kutatásában

9 770133 116008

TISZATÁJ 2019/10

Beszélgetés
Konrád Györggyel

19010

CMYK

Tartalom
LXXIII. évfolyam, 10. szám / 2019. október
BAKOS ANDRÁS

Télvíz; Isteni testek; Élőzene ....................................................

3

TÖNKÖL JÓZSEF

Forró madártemető .......................................................................

6

TURCZI ISTVÁN

Ermitázs (Jelenetek Jedlik Ányos ifjúkorából); Ora et
labora ...................................................................................................

7

KOCSIS KLÁRA

Egy kancsi szerkesztőre; Isten karámjában; szerkezet

9

ANTAL BALÁZS

Szorongás .......................................................................................... 11

SZÉKELYHIDI ZSOLT

Szebben lobban ............................................................................... 24

JAHODA SÁNDOR

Ellenségem; elég ............................................................................. 25

SZAKÁLLAS ZSOLT

Cirádák ................................................................................................ 27

Alagsori	történetek	
Az irodalom szabadságáról (Rácz Lajos és Konrád György beszélgetése) .............. 28
Autopsia	–	A	feldarabolt	Isten	rekompozíciója		
ALEXEI MONROE

A halálra emlékezés művészete (Domokos	Tamás fordítása) ................................................................................................. 41

S. D. CH.

Ez az én terepem! (Csehy	Zoltán magyarítása) ................. 45

Bajnok/Süllyesztő	
ÚJABB EREDMÉNYEK A HAJNÓCZY-HAGYATÉK KUTATÁSÁBAN
CSERJÉS KATALIN

Jelentés egy 2018. októberi rendezvényről (Előversengés és kommentárok egy Hajnóczy-hagyatéki publikáció elé) ......................................................................................... 57

HAJNÓCZY PÉTER

A bajnok .............................................................................................. 61

PIKÓ ANDRÁS GÁSPÁR

A bajnok körül megváltozik a világ (Felvetések egy jelenlét-központú Hajnóczy-olvasathoz) ................................ 80

VARGA RÉKA

Az intermedialitás hálójában (Filmnyelvi elemek Hajnóczy Péter drámakísérleteiben) ........................................... 83

NÉMETH ZSÓFIA

„A humánum nevében” (Szépvölgyi Aliz nyomában,
avagy a Hajnóczy Péter-hagyaték elvarratlan szálai) .... 88

SZÉPVÖLGYI ALIZ

Elektra; Orestest várva; A mélységből (Halálának évfordulójára) (A szövegeket sajtó alá rendezte, a jegyzetet írta: Németh	Zsófia) ............................................................ 93

LUDMÁN KATALIN

Hajnóczy Péter poétikája és a hagyaték (A kritikai kiadás elkészítésének lehetőségei) ............................................ 97

mérlegen	
FEKETE J. JÓZSEF

„Nem tud az szétesni, ami sosem volt egész” (Pál Sándor Attila: Balladáskönyv) ......................................................... 102

NAGY MÁRTA JÚLIA

Mazsolázni csak pontosan… (André Ferenc: szótagadó) ......................................................................................................... 104

BERETI GÁBOR

Az elválasztás játékos gesztusa (Borda Réka: Hoax) ..... 108

LENCSÉS GYULA

„Így meg csak ügyetlenkedünk a tornaórán” (Gáspár
Anna privát társadalomtörténete –	 Naspolya. Családi
emlékkönyv, 1810–2016) .......................................................... 112

T. TÓTH TÜNDE

Szelfi és kapitalizmus (Kiss Viktor: Ideológia, kritika,
posztmarxizmus) ........................................................................... 115

JÁSZAY TAMÁS

Kitörési pontok (Vida Cerkvenik Bren: Why don’t we
do it in the road: A personal guide to outdoor interactive theatre) ...................................................................................... 118

Az	utolsó	oldalon	
SZÍV ERNŐ

Antikvárium ...................................................................................... 121

Illusztrációk	
AUTOPSIA – A FELDARABOLT ISTEN REKOMPOZÍCIÓJA című összeállításunkhoz a címlapon,
az 5., 8., 23., 79., 82., 92., 107., 111. és a 120. oldalon.

BAKOS ANDRÁS

Télvíz
Vastag, fénytelen reklámújságokból
repülőket hajtogatnak minden
este. A ragyogó, tapadó lapokat
félreteszik, ha az apjuk hazaér,
azokkal beszállhat. Sokáig várják,
aztán muszáj lefeküdni. Ez szomorú.
Egyszer mutatta meg, milyen jó
játék, látszott, ő is nagyon élvezi,
azóta mégse ér haza időben. Csak
éjfél körül nyílik az ajtó. Egy sor
vadászgép fogadja akkor a szőnyegen.
Szépen kihúzott élek vezérsíkon,
deltaszárnyon, mind pontosan
utánzott hajdani részegység. Finom,
erős ujjak nyomai. Már ilyen ügyesek
a fiai – vagy találtak valaki mást
helyette, aki segít. Ez ma már nem
derül ki. Hajthat tovább reggelig,
vagy heverhet a szőnyegen,
nézegetheti őket. Két él között az
egészben olvasható szavak:
majdnem mind idegen. Imbusz,
polár, aloé, memory. Ez biztos
véletlen, de csak néha akad meghitt
ismerős. Télvíz. Pillanatszorító.

„

4

tiszatáj

Isteni testek
Elsötétül a terem, Gábor arca
pedig ragyog a vásznon, mert
meghalt, kilencvennégy évesen.
Mi így emlékezünk rá. Gyufa
csörög az első asztalnál, a mécses:
derékban elvágott hipósflakon,
benne juhfaggyú, cipőfűző a kanóc.
Ő készítette, amikor a fagyott
hó alatt leszakadtak a vezetékek.
Hozta este az iskolába, világított
vele, másfél órát, hátha eljön még
valaki más is. Most vagyunk
hetven-nyolcvanan. Nem hittük
volna, hogy ez ilyen szép lehet:
sárga, lila és bordó fényfoltok
az arcokon, és az abroszon, ahol
egy kombinált fogó, egy szem
dió is őrá emlékeztet. Az óvatosan
kiszedett, sértetlen dióbél pedig
maga az agy. Ha ezt most látja,
meghatódik, ez óhatatlan. És
emlékezni fog ránk, mindenre, amit
közöttünk tanult; mit mondott
Jézus halálának okáról az orvos;
miért kell a földön maradniuk
a repülőknek, ha Izlandon kitör
a vulkán, mi minden lehet abban
a felhőben, ami miatt nem tanácsos
belerepülni; miképp működik az
egyensúlyszerv a fülben; hogyan
szabad elkezdeni a testépítést.

2019. október

5

Élőzene
Dúdolgat, dünnyög: népdalt énekel.
Csak addig hagyja abba, míg köszön.
Így jön-megy, dolgozik. Hallgatni kell.
Reggeltől estig rozmaringözön.
Kiskacsa fürdik így fekete tóban.
A Balaton sötét belvízzel árad,
a halakon a nyálka alvadóban,
megannyi búsuló gerinces állat.

„

„

6

tiszatáj

TÖNKÖL JÓZSEF

Forró madártemető
Akár az elnyűtt szegényeknek, sebes a hátuk a fekvéstől,
fejükön gallyak és venyigék,
a kapunál a mellcsonti tarajjal rendelkezők,
kimúló füveken hollók, nagy csapatokban kormos varjúk,
a bejárattól balra szajkók, seregélyek, búbos bankák,
jobbra kopott hasú sárgarigók, meggyvágók, tengelicek,
középen keresztcsőrűek, citromsármányok, házi verebek,
hátul szakadatlan pacsirták, fenyvescinegék, csonttollúak,
fülemülék, fakopáncsok, baglyok, darázsölyvök.
Az ablaknál állok, figyelek,
hát ilyen a forró madártemető egy közönséges nap,
ilyenek az augusztusi viharok, a halottak alatt rétek,
fölöttük zöld lángú szárnyak, a csontok nagyrészt köveken,
odabenn talán emberi tárgyak, az öreg sírásó lapátjai,
ott a szememben a szembejövő fény,
az éjszakai ég, a Göncöl, a levegő, fülemben apám hangja,
az ember visszatér a földbe, ahol soha nem akart élni,
a vörös barázda Kőszeg fölött magaslik, mint egy hegy,
senki se visz haza, nyugodt halálra lehet öregedni itt is,
a kiáltások lépcsőház-barlangjában, magunkban beszélni,
hagyni, hogy a kék liftajtó recsegve becsapódjon.
De már régen nem vagyunk egyedül a jég s tenger közt,
jönnek a vasárnapi harangok,
őrült kongásukat nem akarjuk hallani, fölül a szárnyak,
alul a nap, itt ez a fecske, látom siklani a kapu kő-ívénél,
hagyom, hogy a szél vigye, itt van a kezemen,
menekülhet és összetörhet a fű zörgése alatt.

2019. október

7

TURCZI ISTVÁN

Ermitázs
JELENETEK J EDLIK ÁNYOS IFJÚKORÁBÓL
Ora	et	labora	
Szigorúan elkülönített részben laktak.
Czuczorral került egy szobába.
Ő is István volt a beavatás előtt,
most már egyikük sem az.
A keresztfolyosóból körülvett
kvadratúrára nézett az ablakuk.
A fiatal novíciusok ablakai nem kifelé
néztek, a csodás dunántúli tájra,
a messze kéklő hegyek, a síkságon fekvő
zajos város vagy a szemhatáron kanyargó
Duna irányába, nem. Erre semmi szükség.
Az akaratlan feltörő gondolatok és emlékek,
az elvágyódás helyett a szerzetesi élet napi
ritmusa. Kívülről fújni a Regulát, összekulcsolt
kézzel, lehajtott fővel járni, sokat térdepelni.
Megismerni a rend történetét, olvasni
a latin–görög klasszikusokat. Mindezt
szigorúan szabott napirend szerint.
A hórák és vesperák imáit reggel, illetve
délután kellett elmondani vagy elénekelni.
És akkor még ott voltak az éjszakai órák
imádságai, a matutinum és laudes.
Esténként a szenior szobájában ültek.
Félórás lelkiolvasmány, amit szerettek.
Kellemes, lobogó gyertyafénynél,
félig hunyt szemmel olvasták
felváltva a nagy szentek tanításait.
A rendalapító Szent Benedek útját
újra meg újra felidézték, memorizálták.
Miként Szímőn a házfalak,

„

„

8

tiszatáj
a dolgok itt is egybeértek.
Ányos atya ígéretet kapott,
hogy a novíiciusi év letelte után
természettudományt tanulhat
a győri bencés gimnáziumban.
Ekkoriban Győrött jogakadémia
is működött; Deák Ferenc volt az egyik
hallgatója. Többen közülük oda vágytak.
A tudás megtart minket, ahogy fohász
az eget, mondta Czuczor Gergelynek, akit
az irodalom vonzott és a városi élet.
Tanárnak készültek mind a ketten.
A kolostori kert felől átható birsillatot
sodort feléjük a későtavaszi szél.

2019. október

KOCSIS KLÁRA
	

Egy kancsi szerkesztőre

	
Kettőskereszt-szolga, műsüket, versekhez nem ért,
nyálcsorgó-irigy vagy, koma, a keresztrímemért.
Mesteri fogást kínrímnek nevez az anti-Kosztolányi szaki,
lelök az útról, kidobólegénykedik: „E nasty nőt végre ki b...a ki!?”
Gyarmattartó szellemén árulkodón csüng a lényegtakaró toka,
hiába üvölt versemből rá (és rátok) epés big brother-epoka.
Hév szavam igazság-mustár, mar a Nagy Tesó-kritika,
nem ízlik tíz	pohár	martinim, te talpnyalók legrongyabbika?

Isten
karámjában
	

tegnap a Földközi-tengerbe fulladt
egy migránsrakománnyal Albert Einstein
Friedrich Hegel éhen halt jelenti a hírügynökség
egy letarolt kukoricatáblába roskadva
a táplálékhiánytól végelgyengülten
Blaise Pascal meg egy lelakatolt idegen pajtába behatolva
kapott tífuszt és leprát
így hát ő is abszolút kampec
	 	 akár a milliók
akik most tanulnak
vízen járni
mert süllyed alattuk
a túlterhelt gumicsónak
de sehogy se megy nekik a vízen járás
van aki mindezért őket hibáztatja hiszen
kétezer éve egyvalakinek már sikerült
ez az ócska trükk
miért ne lehetne ezt
újból megismételni
fut a Föld népe
sehonnanból sehová
a futók neve tehát ezentúl
földönfutó

9

„

„

10

tiszatáj
Who méltó az életben maradásra
áll a láthatatlan poszteren
A legméltóbbak kerestetnek
hogy ők legyenek a kiválasztott túlélők
	 hirdeti böhöm betűkkel a sehol-soha-sehová óriásplakát
a pusztulásfuvallatú jelen póznáira fölszögezve
Páran azért élve maradnak de pestis rágta emberségük helyett
nem nő új miként a levágott köröm helyett új szaru
páran élve maradnak ismétlem
s élnek tovább az atom tarolta
tágassá vált Földön
világűri magányba mártva
akár az oktalan barom Isten karámjában
	
	

szerkezet
	

néz	a
köldök néz
ő a köldöknéz
ő
a civil
köldöknéző
küld a
kor akkor a
ká kor akkor
öt zsigerből
civilverő-erő
rendőrnőt
meg ötven zsigerből
civillövő-evő
katonanőt
hogy nézd
közönyös
nézd közönyös
köldöknéző
hogy veri lövi
ötven meg öt
az egy
civil költ
őt

2019. október

11

„

ANTAL BALÁZS

Szorongás
Amikor elszánta magát a lánykérésre, Sztoj Tamás odaadta a naplóját a választottjának. Vagyis tehát Margó Andrea még nem volt a mennyasszonya, de ő már úgy tekintett rá, és a teljes bizalmát belévetette. Azt gondolta, kész leélni a lánnyal az
egész életét. Szerette volna, hogy Andrea mindenestül, ahogy van, megismerhesse
őt, titkaival, gondolataival, érzéseivel együtt, hogy felkészülhessen megfelelni a
kérdésére, amikor elébe áll.
Sztoj ekkor harmincnégy éves volt, Andrea még nem egészen tizenkilenc. Sztoj a
bányában dolgozott, Andrea a tanítóképzőt kezdte meg épp. Sztoj a lány szüleivel
tartozott egy korosztályba, alig pár évvel volt fiatalabb az apjánál, akivel együtt dolgozott a fejtés frontvonalában, mióta a bányavállalaton belül átvezényelték egy lezárt táróból. Egy brigád-összejövetelen ismerkedett meg a Margó családdal, nem
sokkal azután, hogy az apával ezen az új helyén összekerült. Egyből felfigyelt a nagyobbik lányra, az akkor a gyermekkorból még éppen csak kinőtt Andreára. Ez két
és fél évvel a naplók átadása előtt történt. Sztoj megfontolt, visszafogott, takarékos,
rendszeres fiatalember volt. Abban az időben már régóta ő tartotta el idős, özvegy
édesanyját, tartotta fenn a háztartást, a házat. Nem olyan fajtának ismerte magát,
aki felelősségéről megfeledkezve nők után szaladgál. Az ilyen fiatal lányokról nem is
beszélve. Megnézni megnézte ugyan őket. Időnként fantáziált is róluk. De aztán kihullottak belőle. Andrea azonban nem.
Sztoj kamaszkora óta vezetett naplót. Nem tudta volna megmondani, miért, mert
egyedül az iskolában hallott ilyesmiről, élő emberről, akit ismert, el se tudta volna
képzelni, hogy ezzel foglalkozik. Egyszerűen csak hozzáfogott, és aztán nem hagyta
abba. Mire Andreával megismerkedett, már rengeteg füzetet teleírt. Az évek során,
miközben roppant szűkösen, szigorú anyagi és időbeli beosztás szerint élt, hajnalban kelt a buszhoz, késő délután szállt le róla, vagy éppen fordítva, amikor éjszakára járt, és ősztől tavaszig csakis sötétben látta a házuk környékét, a munkáskolóniát, szóval ezek alatt az évek alatt a naplóírás jelentette számára a kikapcsolódást,
a csöppnyi, soványka magánéletet. Amelynek a helyébe lépett valósággal. A szükségesen felül éppen csak annyit költött, amennyibe az írószer meg a füzet került. Enynyi luxust engedett meg magának. Ezekbe a füzetekbe kendőzetlen és kíméletlen
őszinteséggel és nyersességgel írta bele életét, gondolatait, vágyait, érzéseit, álmában látott álmait. A papír mindent elbírt, és mélyen hallgatott mindenről, ha a fedelet behajtotta Sztoj. Nem szándékozott megmutatni soha senkinek, amit leírt. Noha
nem is gondolta titoknak. Hanem egyszerűen csak olyasmi magánügynek, ami nem
tartozik rajta kívül senkire. Talán csak majd a feleségére. Ha nagyon akarja. De még

„

12

tiszatáj

nem volt felesége, és nem is gondolt életében mindaddig egyszer se nősülésre,
ameddig meg nem ismerte Andreát.
Ami azt illeti, sokáig azután se még. Sztoj nem vette komolyan azt, ami a maga
csöndes, szívós kitartásával készülődött valahol mélyen benne. Ami máris történt.
Nem figyelt oda rá. Igyekezett kizárni magából. Megismerkedésükkor a lány pontosan fele annyi idős volt, mint ő, igazából még a kamaszéveiben járt. Bár nem ment
ritkaságszámba, hogy az ilyen korú lányok akár már férjhez is menjenek, ám Sztoj
mást gondolt a dologról. Sehogy sem tartotta rendjén valónak a maga érdeklődését.
Azt gondolta, meglelte a régóta sejtett, keresett hibáját. Méghozzá nem is valami kicsi hibát. És ha már felfedezte, nem fogja hagyni, hogy eluralkodjon rajta. Ha nem
tudja elfojtani, akkor sem táplálja hiú reményekkel, hagyja, hogy éhen pusztuljon
magától. Ám sehogy se pusztult éhen. Valami kis megemészteni való ugyanis akadt
folyton.
Ott voltak a május elsejék, a brigádkirándulások, a bányásznapok. Azokon túl
pedig az apa időről időre elhívta magukhoz disznóölésekre. Kérte az ő és még pár
másik ember segítségét a brigádból a ház tatarozásakor, a garázs tákolásához, betonozásnál. Nem is annyira a segítség kellett, hanem a társaság. Bár így gyorsabban
is lehetett haladni. Sztoj nem bánta, szívesen ment. Olyankor látta Andreát. Leghosszabb ideig a közös étkezések alkalmával. Ám beszélgetésről ilyenkor szó sem
lehetett. Vagy csak olyanról, amilyet egy felnőtt folytathat egy kamaszlánnyal. Az
apa barátja a barátja lányával. Talán még annál is visszafogottabbról. Másra se mód,
se alkalom, se idő nem került. Vagy ha még került volna is, munkált Sztojban valami
keserű félsz. Feszélyezte, hogy ilyenkor többnyire piszkos kézzel, szutykos ruhában
kellett nekifogni. A kenyeret harapni, a levest szürcsölni. Kanalat, villát marokra
kapni, a kést nem ismerni. Tele szájjal beszélni, a sört felböfögni. Ahogy bányászok
között szokás. Hogy ilyenkor ő maga is ilyen.
Pedig addigra már épp elég régóta írogatta feljegyzéseit váltott füzeteibe ahhoz,
hogy tudja, akit a bányában ismernek, az nem ő. Ő az, amit a füzeteibe leír. Ő olyankor igazán az, aki, amikor szögre akasztja végre a busz olajszagától bűzlő, katonakorából maradt oldaltarisznyáját, és nekivetkezve az éjszakára, asztalhoz ül, hogy a
füzetei fölé görnyedjék. Vagy amikor hajnalban még az előző napiba beleír a sűrű,
üresen ivott kávé mellett. Esetleg új bejegyzésbe fog máris. Mert mondjuk rögzíteni
akarja álmát, mielőtt a semmiségbe illan át. Ez a valaki sokkal inkább ő volt. De ezt
rajta kívül nem tudta más senki. Még az anyja sem. És nem is gondolta, hogy bárkinek meg kéne tudnia. A valóságos énjével ugyan mit is keresne itt?
A valóságos énjében pedig addig rágta és fúrta magát mind előre, a napfény felé
az a valami, amiről olyan sokáig tudomást se akart venni Sztoj, amíg a bányabéli
Tomin is majdcsak át nem rágta már magát. Fegyelmet erőltetett a szavaira, a gondolataira. Ahogy mindig. Ott volt a korkülönbség, hogy a lány kiskorú, de még
mindehhez hozzájött az is, hogy az apával barátságban állt. Ez pedig együtt már
mindenképpen sok volt. Az apa háta mögötti közeledést Sztoj teljességgel kizárta,

2019. október

13

„

szemtől szemben pedig felvállalhatatlannak tetszett számára az egész. Arra gondolt,
ő mit is tenne, hogyha lenne egy lánya, s egy a bizalmában álló, magával egyidős
emberről megtudná, hogy a korkülönbség dacára forgat valamit a fejében az ő lányával kapcsolatban. Hogy egész idő alatt, mióta ismeri ezt a bizalmában álló valakit, annak az ő kiskorú lánya járt az eszében. Hogy az ő lányára fájna a foga egy
ilyen idősebb trógernek. Persze nem tudta, milyen, ha az embernek van egy lánya.
Arra se nagyon emlékezett, milyen, ha apja van valakinek. És végképpen keveset
tudott két ember szerelmi kapcsolatáról. Csak a bányászokról tudott sokat és sokfélét, meg a gyári munkásokról. Esetleg a busz- meg a teherautó-sofőrökről még. Az
öregekről. Akik a telepen körülvették, mialatt felnőtt.
Kemény vívódását felfogta a papír éjjel, és mikor összecsukta a füzetet, mintha
kitépte volna magából a lapot, amelybe kínját belevéste, hogy már ott volt bezárva a
borítófedelek közé. Érezte, megzavarodna, ha nem írhatná ki magából mindezt.
Hogy egyetlen napot sem bírna ki enélkül. Ám ha a napot kibírja, az már jó, mert a
nap végén úgyis kezdheti az írást megint. Sztoj nem járt el otthonról sehova. A régi
barátai mind családot alapítottak már, az asszony nevelésével foglalták le magukat.
A gyerekekével, persze azt mondták. Legfeljebb a kocsmába jártak, arra meg Sztoj
nem akarta elkölteni a nehéz keresetét. Ha ugyan nem költöztek el, mint a három
nővére, akik az ország messzi-messzi szegleteiben éltek a családjaikkal. Az anyja
negyven évvel volt idősebb, mint ő, nehezen mozgott, zavarosan beszélt, már nem
ugyanazt a társalgást folytatták, amikor este vagy hétvégente egy asztalhoz ültek.
Még ha egészen másmilyen is lett volna a viszony kettejük között, most ezt már akkor sem lehetett volna vele megbeszélni. Sztoj most kezdte csak megérteni, miért is
ír. Hogy már réges-rég megvan a terápia minden bajára. És ez sokat segített rajta.
Enélkül sose jutott volna túl a holtponton. Még így is két évig tartott.
Miután Andrea betöltötte a tizennyolcat, Sztoj végül is az apa elé állt. Azután betegszabadságra ment. Azalatt egyszer csak azt írta le az akkori füzetébe, hogy nem
csak az ő kettejük barátsága forog kockán, hanem, amire korábban nem is gondolt,
az ő egész helyzete a munkatársak között. Nem csak az nem mindegy, hogy az Andrea apja mit gondol, hanem az sem, hogy mit és hogyan mond el a többieknek odabent mindabból. És hogy tulajdonképpen ez akár a munkahelyébe is kerülhet. Ami
persze csak egy újabb áthelyezést jelentene egy másik tárnába, esetleg másik bányába, volt épp elég belőlük, de akkor is. Az ilyesmit, ha bárki kérvényezi, meg kell
indokolni. Az pedig nem fog szépen kinézni, bármelyikük is írja meg, akár ő, akár az
Andrea apja. Ám ha nagyon rosszul sül el a dolog, azt mindenhol megtudják úgyis
azonnal. Dermedten ült a teleírt papír fölött Sztoj, nem értette, mért nem jutott ez
korábban az eszébe. De amikor újra munkába állt, az apa azt mondta, ő nem ellenzi
a dolgot. Hogy minden a lányán áll. Sztojnak nagyon nagy kő esett le a szívéről.
Akkor kezdődött el a tulajdonképpeni udvarlás. Sztoj még a naplója számára
sem tudta visszaidézni, milyen szavakkal közeledett elsőre Andreához, mikor szabad utat kapott. Pedig aznap este is, hogy megvárta a gimnázium előtt, és elhívta a

„

14

tiszatáj

bisztróba Andreát, szokás szerint, amint hazaért és pár szót váltott az édesanyjával
vacsora közben, nekiült írni. Korábban már előre megfogalmazott a füzetében pár
olyan mondatot, amelyek jó nyitásnak tűntek. Mármint új nyitásnak. Éppen ezt kellett annak a pár mondatnak elmondania. Hogy ezentúl másképpen találkozzanak.
Hogyha nincs benne máris olyasmi, ami taszítaná a lányt, akkor nézzen rá ezentúl
másképpen, nyitottan, nagyon nyitottan, mármint a másfélére is nyitottan, mint ami
volt addig. Több ennél nem is kell. Nem tanulta be egyik változatot sem, mert az
önmaga előtt is mesterkéltnek tűnt volna, utólag viszont aláhúzta, amelyik legközelebb eshetett ahhoz, amit mondott. A lényeg úgyis az volt, hogy a lány szerinte jól
fogadta.
Ez tavasszal történt. Andrea az érettségire készült, aztán a felvételire. Nem maradt igazán sok ideje, és Sztojnak esze ágában sem volt többet kérni tőle. Tudta,
hogy ezekbe az ügyekbe nem rondíthat bele. Megelégedett azzal, amennyi jutott.
Egypár délutáni óra némelyik hétköznap, és néhány délelőtti hétvégente. Azalatt
szigorúan betartotta a szülők kéréseit. Időre mindig hazaértek, és csak lassan és
óvatosan hajtott, ha a lány mögötte ült a kismotoron. És soha semmi olyasmit nem
kezdeményezett, amit az apa előtt nem mert volna utólag bevallani. Ami azt illeti,
olyat se, amit bevallhatott. Mikor a vizsgák lementek, tulajdonképpen akkor sem
került több idő nekik kettejüknek egymásra. Mert attól, hogy Andreának már lett
volna, Sztojnak még nem. Sőt, a munkán túl is, tavasszal, nyáron mindig akadt tennivaló a ház körül. Azzal a néhány jószággal, amihez az anyja ragaszkodott. A kiskerttel. Noha őt az Andrea szülei már ismerték, ő egyelőre nem akarta bemutatni az
anyjának Andreát. Vagy talán Andreának az anyját, nem is tudta egészen eldönteni.
Ezzel akkor szembesült, amikor beleírta a naplójába. Egy kicsit megállt a mondat fölött tanakodni. Azután írt tovább. Megijedne Andrea attól, hogy ez mégis mekkora
tétet jelent, magyarázta, és hogy nem szoktak ráijeszteni a lányokra ilyen korán
még ilyen komoly dolgokkal. Nincsen itt annak az ideje még.
Abban az évben a bányavállalat a veszteségei miatt kérte a műszakokat, hogy
csak minél kevesebben menjenek el többhetes nyári szabadságra. Az Andrea apja
ment, azzal a kimondott szándékkal, hogy még utoljára együtt nyaraljon mindkét
lányával a család. Így aztán, bár Sztoj maradt, még csak a nővéreihez sem tudott elutazni az anyjával, pedig abban az évben ők következtek volna, a nyár közepén kiesett két hét a közeledésükből. Andrea apja azzal vigasztalta, hogy majd jövőre behozzák. Mármint Andrea és Sztoj együtt. De persze Sztoj tudta, hogy mindez nem
olyan fontos most még. Neki másféle dolgok jártak akkor már az eszében, amik a jövő nyárnál egyelőre sokkal inkább számítottak.
Sztoj beszámolt a naplójának arról, hogy a rövid idő alatt, amennyit addig úgyahogy együtt töltöttek, vendéglőkben, a moziban, kerthelyiségekben, néhány rövid
kiránduláson, minden várakozása beigazolódott. Jó gondolkodású, mély érzésű
lánynak ismerte meg Andreát, akiben nyoma sincsen gőgnek, flegmaságnak, kapzsi
és mohó vágyakozásnak, hogy mindent megkapjon. Éppenséggel Andrea még azt is

2019. október

15

„

meggondolta, amit Sztoj akart kifizetni, hogy érdemes-e arra költeni egyáltalán.
Szóval takarékosnak is bizonyult. Komolynak, aki mégis bármikor nevetni kész,
minden apróságnak szívből tud örülni. Nincs benne semmi megjátszás. Kedves, figyelmes, előzékeny, gyöngéd. És minden ízében gyönyörű, még a mozdulataiban is.
Vagyis egészében olyan, amilyennek Sztoj elgondolta. Talán ezért is határozta el
magát gyorsan. Hogy nincsen mire várni. Mármint a maga részéről. Andrea mindenben pont megfelelő neki. De tudta, hogy nem csak az ő részéről vannak elvárások, és azt is tudta, hogy Andrea számára ő éveken át az apa barátjaként létezett.
Olyasvalakiként, aki szóba se jöhet saját maga személyes viszonyrendszerében. Aki
másik világhoz tartozik. És hogy ennek a megváltoztatására egész biztosan jóval
több idő kell, mint igazolni a várakozást. Sztoj türelmes ember volt. Csak éppen már
azt is végigrágta addigra, hogy neki az udvarlásra semmiképpen sincs annyi ideje,
mint az Andrea korabeli fiúknak.
Eljött az ősz. Andrea megkezdte főiskolai tanulmányait egy másik megyében.
Kollégiumba költözött. Olyan messze, hogy Sztoj oda nem tudott elmotorozni a műszakok között úgy, hogy visszaérjen és pihenhessen is. A benzinköltségről nem is
beszélve. És busszal se lehetett megjárni normális időben az utat. Úgyhogy az addig
is eleve kevés idő még inkább összezsugorodott a hétvégékre. Amikor amúgy az
egész család igényt tartott Andreára. Nem akart betolakodni ebbe a családi életbe
Sztoj semmiképp sem. A kollégiumba való költözködésnél felajánlotta a segítségét,
de az apa azt mondta neki, hogy ezt idén utoljára hadd tegye meg még ő. Aztán már
Sztojé a pálya. Mindebből Sztoj megértette, túl azon, hogy az apa oldalkocsis motorjával ez könnyebben ment, hogy neki a család mellett ki kell várnia a sorát. És ki is
várta ezeken a hétvégéken. Aztán amikor a sor végre rákerült, és az új élményeiről
kérdezgette Andreát, a lány olyasmiket mesélt neki a főiskoláról, az ottani életről,
egyáltalán, a városról, amely gyárakkal meg bányákkal nem, de történelmi nevezetességekkel annál inkább büszkélkedhetett, melyekről neki fogalma sem volt.
Sztoj nem végzett különösebb iskolákat. Kiskorától félárván nőtt fel, igyekezett
minél előbb munkába állni, hogy özvegy édesanyján most már ő segíthessék, mert a
hamar férjhez ment és elköltözködött nővéreire nem számíthattak. Bár egyáltalán
nem volt ritka, hogy kétkezi munkás férfi értelmiségi nővel alkosson családot, Sztoj
egészen másképp látta a helyzetet. Naplójában jó előre számot vetett azzal, hogy
Andrea fejében megfordulhat a szabadulás gondolata. A szabadulás a bányatelep és
a gyárváros világából, az itteni emberek, a munkások közül. A szabadulás, amiből a
kollégiumban most ízelítőt is kap. Hogy élhetne jobban is, máshogy is, könnyebben
is, mert az sem bűn ám. Élhetne olyan valakivel, akivel este a családi asztalnál nem
csak az elivott, elszórt pénzről lehet vitázni, nem csak a bányáról meg a műhelyről
meg az üzemi férfitársaság ízléstelen durvaságairól lehet beszélni. Amik egy másféle, talán jobbfajta, de mindenképpen finomabb ember világát végső soron mégiscsak lehúzzák. Hanem például könyvekről, filmekről, talán még színházról is. Vagy
bármiről, ami őt érdekli. Hogy jó lenne, ha az a másikat is érdekelné, ha az a másik

„

16

tiszatáj

számára sem lenne értelmetlen és érdektelen ostobaságok sora. És ha az a másik
olyan lenne, akit a tanár kollégák előtt sem kell szégyellni. Nem csak előbb, de
utóbb sem. Sem a ruháját, sem a körmét, sem a szájszagát, sem a szava járását.
Sztoj felmérte, hogy nagyon hamar meg kell győznie arról Andreát, hogy ő nem
olyan ember, mint a többiek itt az ilyesmi telepeken, nem olyan, mint az Andrea apja félék. Felmérte, hogy meg kell győznie, mielőtt az eddigi közeledés most egyszerre távolodásba váltana. De egyáltalán nem látta, ha előre nézett a jövőbe, hogy mikor is lesz erre mód. Így merült fel benne kósza gondolatként az ötlet, hogy a naplókat kellene a lánynak megmutatnia.
Az apával különben ezalatt megváltozott a viszonyuk. Nem tudtak valahogy az új
helyzettel mit kezdeni. Amilyen szövegelés ment a fejtésen a férfiak között a családról, a feleségükről vagy az anyósukról, onnan nézve nem is lehetett mást várni persze. Előre le is írta Sztoj, hogy az ő barátságuknak mindenképpen lőttek. Az ember
egészen mást és máshogy mond annak, aki a barátja vagy a haverja, mint annak, aki
a vőjelöltje. Sztoj azt is megértette, hogy még ha nem is lesz ebből a vőjelöltségből
végül is semmi, akkor sem fog már különbül festeni az ő kettejük dolga. Vagy legfeljebb csak nagyon sokára. Főleg, hogy őneki most aztán egészen másra kell tartogatnia az erejét és a kitartását.
Éjszakánként meghányta-vetette magában, hogy a naplója egyszerűen nyers ahhoz, hogy megmutassa. Másfelől azonban az ismerkedés több lépcsőfokát is átugorhatják, ha a lány elolvassa. Olyan lépcsőfokait, amelyekre évekbe telne különben
felérni ezekkel a hétvégi találkozásokkal. Ha viszont magával viszi a füzeteket a kollégiumba, akkor talán hétközben sem feledkezik meg őróla. Mikor pedig különben
idegen nőkkel és férfiakkal van vasárnap estétől péntek délig. Ám ha odaadja neki a
füzeteket, azzal ki is adja magát. Nem azért születtek a naplók, hogy azt valaki más
elolvassa, különösen nem olyan, aki lehet, hogy senkije sem lesz végül. Ám ha így
haladnak, tényleg nem is lesz Andrea senkije sem.
Rohantak a hétvégék, vánszorogtak a hetek. Ő hozta-vitte busztól buszig pénteken és vasárnap az apa oldalkocsis motorján. Ennyit haladtak előre. De a naplójában már sokkal messzebb szaladt. És csak valamikor októberben írt arról, hogy soha nem beszéltek még szerelemről. Néha megérintették egymás kezét. Nagyokat
nevettek. Mindaddig még nem csókolták meg egymást. Az örökké visszafogott,
egyedül írás közben felszabadult Sztoj Tamás nem azt kérdezte a naplójában, hogy
miért nem, hanem azt, hogy akkor vajon ő mire is alapozza a reményeit? Összeviszsza jutottak az eszébe a dolgok, le is írta, hogy nem tud következetes lenni. Még csak
azt se mondták ki egyiken se, hogy mondjuk együtt járnak, vagy együtt vannak.
Vagy bármi. Éppen csak nincsenek mással. De miért is mondták volna ki, hogy
együtt vannak, ha egyszer nincsenek együtt igazán? Hogyan is lehetnének, ha egyszerűen nincsen rá elég idő, hogy Andrea megismerje őt annyira, hogy eldönthesse,
szeretne-e egyáltalán ővele lenni?

2019. október

17

„

Aztán egyszer csak azon kapta magát, hogy őrülten keres és kutat, előpakolja a
régi füzeteit a szekrény aljából, felüti a poros oldalakat, hajt, lapoz, visszalapoz. Olvas. Soha azelőtt nem tett még ilyet. Nem nyitotta ki egyetlen füzetét sem, amelyet
teleírt és aztán elrakott, nem olvasta vissza egyetlen korábbi feljegyzését sem. Legfeljebb a legutolsót. Vagy ha valami régebbi eseményre akart visszatérni, hogy hogy
is volt – azt is csak az aktuális füzetben. De hogy a naplóit, mint egy könyvet, amelyet valaki más írt, olvasni kezdje, ilyesmire soha nem is gondolt. És most meg egyszerre nyakig volt benne mégis. Még nem tudott róla, de már azt kereste, hogy mit
lenne érdemes megmutatni mindebből Andreának. Csak akkor értette meg, amikor
leírta, hogy ezért olvas.
De azt később sohasem írta le tisztán, őszintén, nyíltan és egyenesen, és így aztán nem is fogta fel és nem értette meg, hogy egyszer csak ez is megváltozott, és ő
már jó ideje másvalamiért bújja, mint valami megszállott, a saját füzeteit. És akkortól kezdve ennek a házassági tervnek a története is irányt váltott. És ő az előbbivel
együtt az utóbbit sem vette észre.
Az első két füzetet majdnem találomra választotta ki. Csak majdnem, mert azért
nagyon is végigrágta a dolgot, de többről is úgy látta, hogy elsőre jók lehetnek. Ezek
között nem tudott végül dönteni, és fogott közülük kettőt csak úgy. Egyet még igen
régről, s egy másikat sokkal későbbről, de még mindig korábbról, mint ahogy megismerte a lányt. Az első füzetek macskakaparását nem is nagyon tudta kibetűzni ő
maga sem, így azok nem jöhettek szóba. Aztán idővel, minden bizonnyal a gyakorlás
miatt, olvashatóbbá vált a kézírása. Csak éppen akkor meg az volt a baj, hogy gyakran se füle, se farka szöveg állt a lapokon. Hogy egy-egy eseményt, amely az emlékezetéből azóta kihullott, sehogy sem sikerült megértenie a saját szövegéből. Fel
nem foghatta, hogy mit akart leírni akkor valamikor, annyira zavaros iromány került a papírra. Nem beszélve a szegényes szókincsről, a pongyola stílusról, a helyesírási hibákról. Ezeket megint nem volt értelme megmutatni. De aztán később, fedezte fel az olvasás során, megtanulta kereken, érthetően, szabatosan kifejezni magát.
Egy idő után már az is látható eredményt hozott, hogy utánanézett a szavak írásmódjának. Pedig mennyire sajnálta a pénzt a szótárra. Szabályosan a szájától vonta
el az ételt, hogy megvehesse. Most látta csak igazán, hogy megérte.
Azon a hétvégén szánta el magát, amelyre csak két hét múlva következhetett
újabb, mert tanulmányi kirándulás volt esedékes a közbeesőn. Azelőtt egyetlen szóval sem említette Andreának, hogy naplót írna. Felkészült bizonyos kérdésekre,
amikor beállított a füzetekkel. De Andrea egyet sem tett fel. Ránézett nagy, komoly,
gyönyörű szemeivel, amelyekben szokatlan érettség, visszafogottság tükröződött,
bizalom és megbízhatóság. Ez a nagyon fontos szó, a bizalom jutott eszébe az elsők
között mindig Sztojnak róla, mikor csak látta. Amikor távol voltak, akkor azonban
nem feltétlenül ez. Ezzel pedig az volt a baj, hogy azokban az időkben igencsak ritkán látta. Nem voltak előtte azok a szemek, ahogyan ránéznek, fölfelé sandítva,
mert Sztoj nőtt magasabbra, sem az, ahogy Andrea bólint. Csak a füzetei voltak előt-

„

18

tiszatáj

te. A kihajtott oldalak. Gyakran már a vacsorát sem fogyasztotta el, és az édesanyjának is csak beköszönt, majd azt mondta, annyira fáradt, hogy azonnal lefekszik. És
néha valóban le is feküdt, de valamelyik régi naplójával a kezében. És akkor is felkelt később a mostaniba beleírni. És aludni nem, vagy csak alig aludt, akár ágyban
érte a hajnal, akár nem.
Miután a füzeteket odaadta, már aznap este rettentő nyugtalanság vett rajta
erőt. Nem beszéltek két szót se az egészről. Sztoj csak annyit mondott a lánynak,
hogy azt szeretné, ha ezeket elolvasná. Amire Andrea rábólintott, hogy jó. Legalábbis nyilván azt jelenti a bólintás, a ragyogó szemek hunyorgó kacsintása. Sztoj azt
kezdte forgatni magában, vajon mit fog majd megérteni. A kettejük jövőjére nézve
ebből a két füzetből semmit nem hámozhat ki. Csak a Sztoj múltjából valamennyit.
Talán mély dolgokat is. De azért még nem túl mélyeket. Azokat majd az ezutániakból. Amennyiben persze nem okoz Andreának már ez a kettő is csalódást. Sztoj máris izgatottan kereste, melyikkel folytathatná. Közben pedig arra is rájött, hogy az ő
számára sem érdektelen az olvasás, a saját naplói olvasása. Ez a legjobb módja annak, hogy megértse saját maga is, hogy ki ő, milyen út vezetett idáig – és hogy egyáltalán, hová. Most úgy hitte, a naplóiból mindezt megértheti.
Az olvasás során szembesült Sztoj azzal, hogy az események rögzítése mellett
hányszor nekifutott annak, hogy maga magának megpróbálja elmagyarázni létét,
lényét, gondolkodásmódját, egész természetét, és azt, hogy miért is ír. Minden egyes
újabb próbálkozás láthatóan messzebbre jutott az előzőeknél. Felelősségteljesebb
volt, érettebb, belátóbb. De egyik sem volt az igazi még. Nyilván elválaszthatatlanul
attól, hogy közben ő maga is, aki írta, érettebb és felelősebb és belátóbb gondolkodású lett annál, aki a korábbi feljegyzéseket rótta a lapokra. De még mindig nem
biztos, hogy olyan, amilyennek lennie kéne. Kezdte rajtakapni magát, hogy a régebbi naplókat író önmagát úgy nevezi gondolatban, hogy: Ő.
Kemény két hét volt. A kimaradt péntek estén és egész szombaton meg vasárnap
azon töprengett végig, hogy vajon hol tarthat most az olvasással a lány. Vajon végigrágta-e már az első füzetet? Vajon érdekesnek találja-e? Tépelődött, hogy talán csalódást okoz azzal, hogy a naplók még olyan koránról valók. Hogy nincsen is benne
szó kettejükről, a lány iránt érzett érzéseiről, a közös jövőt gondoló gondolatairól.
Meg hogyha azt a kettőt egy olyan valaki írta, akit Sztoj is úgy nevez öntudatlanul,
hogy ő, nem lett volna-e jobb legalább egy olyan füzetet is odaadni, amelyet már az
én írt. A mostani. Aki mindezeket végiggondolta és leírta.
Azután eltelt a második hét is, és Andreától semmiféle megjegyzést sem kapott a
naplóiról. Andrea ugyan egyszer belekezdett, de akkor ő maga emelte fel a mutatóujját, hogy csendre intse. Oda is érintette az ajkához, mert mégis mondta volna. Akkor ért hozzá a szájához először. Igaz, csak arra gondolt, hogy kinéz a szobából,
nincs-e ott más is, aki hallja. De Andrea minden bizonnyal úgy értette, hogy egyáltalán semmit se mondjon, mert aztán már egyáltalán semmit sem mondott. Ő meg erre csak akkor jött rá, amikor a lány elutazott megint, és megpróbálta összegezni a

2019. október

19

„

történteket. Olyan keveset néztek egymás szemébe. Felidézni pedig nem ment. Pontatlanul írta le a szeme és a haja színét is a naplójába. És teljesen megfeledkezett róla, hogy ő fojtotta bele a szót.
Azonban azt már annál pontosabban és keresetlenebbül írta le alig két nappal
később, hogy biztosan el se olvasta. Hogy biztosan bele se kezdett. Hogy fel se ütötte
még. Pedig addigra adott neki két újabb füzetet is.
Ha később az ekkor született feljegyzéseit is átolvasta volna még, minden bizonnyal észreveszi, hogy már szinte semmi másról sem írt, csak az olvasás élményéről, önmaga megértésének kétségbeesetten erőltetett kísérletéről és az Andrea
olvasásával kapcsolatos várakozásairól és kétségeiről. Ezekkel külön-külön is teleírt
oldalakat. Bár teljesen összefüggtek. De például Andreáról az olvasásán vagy a nemolvasásán túl nem is. A tényleges találkozásaik egy-egy sornyi megjegyzésre rövidültek. Vagy az édesanyjáról is alig. Pedig ágynak esett, és egyre többször kellett
átmennie hozzá az éjszaka folyamán, hogy inni adjon neki, vagy kitámogassa a
mosdóba. Hetek teltek el így, mire először beleírta a naplójába, hogy az anyja beteg.
És azok alatt a hetek alatt az asszonyt orvos se látta. Ha később elolvasta volna az
ekkori jegyzeteit, talán láthatta volna magát, amint a szakadék felé rohan. Lett volna
elég mondat, amelyben felismerje. Évente két spirálfüzetet írt tele eleinte. Néha
hármat is. Azután eljutott a négyig. Nem sokkal később a hatig. Most meg már kéthetente kellett újat kezdenie, mert a régi betelt. És azt még mindig nem írta le, hogy
mondjuk beteges, amit csinál.
Nem vette észre, hogy megállás nélkül, dühösen és haraggal telve ír. Sőt, éppen
hogy könnyűnek és szabadnak érezte magát, ahogyan többször le is írta. Mert hiszen annak kell lennie, ha éppen arról ír, ami leláncolja őt az életében. Valósággal
érezte Sztoj, hogy amint leírja, láncai megereszkednek. Ha pontosan leírja, hogy milyen szorosak. Nem vette észre, hogy éppen azzal, hogy leírja, teremti meg és fonja
maga köré a béklyót. Hogy addig-meddig írta és írta körül a fogságát, ameddig meg
nem teremtette maga körül, meg nem teremtette a fejében. Mert csak azt értette
meg, hogy nem lehet szabadulni sehogy sem belőle. A várakozástól és a latolgatástól. Hogy mikor mi lesz. Valamikor kamaszkorában érezte utoljára a gyomrában azt
a furcsa feszült sajgást, amit most érzett. Emiatt nem szeretett tizenhat évesnek
lenni. Emiatt nem bánta, hogy elmúlt, és nem lesz többet, ha egyszer ilyen feszítő
fájdalommal jár. De ez a feszültség most mégis újra itt volt. És még egyszer ezt már
nem tudja kibírni.
Egyszer csak arra ocsúdott, hogy oldalak óta arról ír, mi lesz, ha Andrea elárulja.
Hogy mindig oda tér vissza. Hogy végre elrugaszkodhassék, megmagyarázta magának, hogy áruláson annyit ért, ha elárulja Andrea a naplói létét. Ha csak annyit
mond, mondjuk az anyjának vagy az apjának, hogy most épp a Sztoj naplóit olvassa.
Ha nem is mond semmi többet. Csak ennyit. Minden rosszindulat nélkül is akár.
Hogy vannak naplói Sztojnak. Akkor mi lesz, írta le újra Sztoj. Aztán letette a tollat,
és amikor újra felvette, arról írt, hogy nagyon fáradt, és hogy az Andrea arcát látja

„

20

tiszatáj

mindenfelé, bárhova néz, de az arckifejezését nem tudja mire vélni. Talán le sem
tudja olvasni rendesen. Csak azon gondolkodik, hogy gúnyos-e vagy szeretetteli az
az arc. De nem nézett bele a szemébe még gondolatban sem. Azután azon töprengett, honnan van benne az a szenvedély, ami már majd széttépi. Hogy vajon valódie? Hogy mitől lehet, hogy egy tavaly ilyenkor még gyereklány alakját látja maga
előtt, mint a sanyarúságban telt élete kiútját, célját, feloldozását? Az vetett véget a
kérdéseinek, és talán állta útját a válaszoknak, hogy meghallotta az anyja segélykérő szavát. Elmúlt az ideje a magányos tépelődésnek is. Amikor a legnagyobb szüksége lett volna a rendre a fejében.
Egyre fáradtabban, kialvatlanul, elgyötörten állt ott hajnalonta a sötét, ázott,
nyirkos őszben, amikor felvette a munkát. Didergett, és a didergés nem múlt belőle
egész nap. Elvadult a többiektől a fejtésen. Nem akarta tudni, hogy min nevetnek.
Csak rágta magát rajta. Mert éjszakáról éjszakára újabb meg újabb árulásokat eszelt
ki. Hogy a füzetei, amelyek számára mindennél fontosabbak, olvasatlan hevernek
egy lányszoba lomjai közt. Vagy éppen hogy rajta szórakozik az egész kollégium. Ettől aztán amint leírta, nagyon-nagyon megrettent azonnal.
Sztoj az igazságtalanság és a hálátlanság új oldalát fedezte fel az őt közvetlen körülvevő világban. Azt már régóta tudta, hogy a fizikai munka az alapja mindennek.
A termelőmunka. Abból lesznek a városok, a városokban az épületek, a városokat
meg az épületeket összekötő utak. Az teszi lehetővé az orvosi ellátást, a nyugdíjat, s
hogy a magukat elszánók tanulmányokat folytathassanak – egyáltalán, a mindenség
működését. Épp ezért azok, akik rajta ott a kollégiumban nevetnek, mert azt hiszik,
hogy többre tartja magát, mint ami, azon nevetnek, aki megteremti nekik a kényelmet. A meleget. Aki majd azután is eltartja őket, mikor már végeznek és elmennek
tanítani. És ők meg kinevetik. A kemény munkájával együtt, amelyet sosem kell végezniük. Mert ő az, aki elvégzi helyettük.
Megértette azt a hálátlanságot is, amellyel ő viseltetett a maga fajtájával, a munkásokkal szemben, ahogyan elfordult tőlük szép lassan, hogy Andreának imponáljon. Egy olyanokhoz törleszkedő valakinek, akiktől ő jó szót nem kaphat. Tudta jól,
mit gondolnak azok most őróla ott a bányában. Az övéi. És hogy megérdemli. Azt is
tudta, hogy van némi fogalmuk arról, közülük valaki miért is irkálhat fel mindenféléket. Nyilván mindenkiről. Hogy mit akarhat azzal, és hogy kinek mutatja azt aztán
meg még. És már biztosan tudják.
Ez lett a végkövetkeztetése. Eleinte még, mikor Andreát meglátta, belenézett
gyönyörű szemeibe, tudott nevetni magán, mármint azon az önmagán, aki írás közben bezár minden ajtót és ablakot a külső világra. A kismotoron hazafelé tartva
ütött szöget a fejébe a felismerés, amelyet aztán gyorsan le is írt, amint oda jutott,
hogy ahogyan régi énjeire lassan másvalakikként gondol, tehát ahogy belőle egykor
több volt, ugyanúgy most a jelen időben is többféle van belőle, az egyetlen Sztojból.
És hogy ezt tulajdonképpen már régóta tudta, csak ezek szerint igazán mégsem értette még. Nemcsak a bányabéli és a naplóíró Sztojról van szó. Nem arról, hogy ez

2019. október

21

„

egy személy kétféle oldala. Hanem hogy ez mindjárt két személy, akik között igen
keskeny a kapocs. És akkor még ott van a hétvégi és a hétköznapi személy. Az egyik
állandóan kész a boldogságra, és titkos örömmel készül arra, hogy odaadja a lánynak egyik füzetet a másik után. A másik az őrületbe tart titkos kétségbeesésében, és
megbánja ezerszer, hogy egyáltalán ebbe belekezdett. Amikor mindezt leírta, akkor
megállt. Azután áthúzta. Kisatírozta vastagon. Átlapozott, ott még ki tudta venni,
mit írt, kisatírozta ott is, ne tudja. Mégis a hétvégi énjéről feledkezett el végül. És
már eszébe sem jutott nevetni.
Az utolsó előtti vasárnap, mikor Andreát feltette a buszra, hazament, és leírta a
tőle telhető legnyersebben, ami felforrt benne. Írt a lány átlátszó képmutatásáról,
mert ő addigra már biztosan tudta, hogy egyáltalán nem is érdekli Andreát, és hogy
a naplóit nem is olvassa el, de sosem lesz benne annyi gerinc, hogy be merné vallani. Leírta, hogy nem tudja, mit is látott benne, egy felkapaszkodott munkáslányban,
akinek az apja a legaljasabb alakok egyike az egész bányában, a lánya meg mégis
olyan magasan hordja az orrát, mintha különb lenne bárkitől. Csak mert bejutott valami istentudjamilyen főiskolára. Nem kétséges, hogy lenézi őt is a naplóival együtt.
Noha ő maga aligha lenne képes ilyen feszes és tisztességes őszinteségre vele
szemben. Vagy akár csak saját magával. Aznap éjjel Sztoj végletesen kikészítette
magát. Az asztalra borulva ébredt. A füzetlapon a szövegre keresztben valaki felírta:
honnan tudod? Az a valaki ő volt, nem lehetett más. Ha kételkedett volna is, a saját
keze írását megismerte. Nem emlékezett rá mégse.
Ezután, mint aki bűnt vétett, szinte vezekelve vetett számot vele, hogy jutott
odáig. Felidézte a kisfiút, aki magára maradt a jóval idősebb lánytestvérek között, és
ezért senkije sem volt egész gyermekkorában. Az apját, aki három lány után kiböjtölte, hogy nagy sokára végre legyen egy fia is, akiben azonban nem sok öröme telt,
mert magára hagyta, mielőtt iskolába került volna, és azalatt semmit nem mondott
neki, amire emlékezhetne. A magányt. A szorongást. Azt a két-három beteljesületlen
kamaszkori szerelmi vágyódását. A hideglelős éjjeleket a kormos kis szobáikban a
klinkertéglával kirakott kicsi házban a munkáskolónia szélső utcáján, mikor az anyja éjszakás volt. A szénnel fűtött régi, lyukas vaskályha dohogó villózását téli éjeken,
amikor fulladni kezdett. Azután pedig oldalakon át arról, hogy mi lett abból a kisfiúból. Hogy mi lett belőle. Hogy mik és kik lettek abból az egy kisfiúból. És hogy mikortól is vált többfelé annak az egyszem gyereknek az útja. Vajon valamelyik megaláztatásánál a szegénységnek, vagy szorongással teli első bányabéli műszakjai alkalmával? És hogy vajon most, hogy az anyja, aki még ismerte osztatlan egynek,
végképpen megöregedett, most vajon maradt-e még esélye énjeit egyetlen személyébe újra visszaterelnie? Ezek az egymást követő éjszakák lehettek a láz kezdetei.
De innen még összeszedte magát egyszer.
Ám hiába vetett számot önmagával, nem jött rá ebből sem, mennyire bizarr ötlet
Andrea elé odaállni egy egész doboz füzettel. Immár válogatás és mérlegelés nélkül
szedve össze annyit, amennyi a dobozba belefért. Nem feltétlen a lány miatt bizarr,

„

22

tiszatáj

hanem saját maga miatt. Már az a vergődés is elég lehetett volna pedig, hogy észre
vegye, ahogyan a kismotoron egyensúlyozta a dobozt. Mint valami rosszízű, erőltetetten vicceskedő filmben. De nem csak azért izzadt le, és nem is a csikorgó ősz miatt. Egyszerűen túl akart lépni a kételyein, mert egy végső felvillanásban megérzett
valamit, valami homályos hibát az összes számításában, és bizonyítani akarta, nem
annyira Andreának, mint inkább magának, hogy felül tud emelkedni rajtuk, mert
akit a kételyek kétségbeesésbe taszíthatnak, az nem ő. Ez volt az utolsó ilyen pillanat. Jó hosszú pillanat, ami azt illeti. Megkérte Andreát, hogy hadd lehessen négyszemközt vele. És amikor magukra csukták a lányszoba ajtaját, kivett a dobozból
egy füzetet, felütötte, és hangosan olvasni kezdte. Fel se mert nézni közben a lányra.
Itt-ott megjegyzésekkel kísérte az olvasottakat, a látható bizalmáról, a hűségéről, az
állhatatosságáról beszélt és beszélt egyre. És még azután sem hallgatta végig Andreát. Folyton leintette, a szavába vágott, helyette is ő beszélt, hiába akart a másik.
Nem is figyelt oda rá. Azután hazament. Akkor már tüzelt a homloka. Estére ágynak
esett, és reggelre sem tért magához annyira, hogy fel tudjon kelni belőle.
Napokig vergődött és hánykolódott a dunna alatt verejtékezve, nem volt magánál, lázálmokat látott, úgy vetődött utánuk, mintha végre meglelte volna, amit egy jó
ideje már mindenfelé hajkurászott. Egyik pillanatról a másikra betegebb lett, mint
volt valaha is addigi életében. És ezt nem lehetett a kimelegedett motorozásra fogni
a nyirkos hidegben. Ez annál több volt. A lélek betegsége. Az idegeké. Többször arra
ocsúdott, hogy Andrea odaült mellé az ágyra. Tisztán hallotta a hangját, a szavait.
Ahogy elismételte, amit a szobájában próbált elmondani az izgatottan felolvasó
Sztojnak. Akinek az arca hol az örömtől, hol a láztól vetett lobot. Mert mégiscsak kihallotta a szurkáló, piszkáló, cinikus élt abból a hangból, ugyanazok közül a szavak
közül, amelyek a megelőző és majd a rákövetkező pillanatban örömet szereztek neki. Mégis a rosszabbik pillanatok győztek, és álltak össze egyetlen, óriási véglegességgé. És akkor dobálni kezdte magát. Ám ha két lázroham között meg bírta mozdítani a testét, erejét összeszedve, akkor is csak odaült a füzetéhez írni. És amikor
magához tért, már tudta, hogy ez mentette meg. Azt nem, hogy ez is juttatta oda.
Az anyja borogatta ki vizes zsebkendőkkel végül a lázból. Aki pedig betegebb
volt, mint ő. És mégis, kettejük közül ő lett az, aki össze bírta szedni még magát. Kihívta hozzá az orvost is. Sztoj bezzeg azon az őszön fele annyit sem tett meg érte. De
az anyák az ilyesmit sosem kérik számon. Sem a nyitott füzetet a beteg ágyában.
Azért a segítségüknek persze így is megvan a maga ára. Például, hogy közben beszélnek. És utána is. Hogy mondanak mindenfélét, a sajnálkozásukat, a vigasztaló
szavaikat. Olyasmiket, hogy ennyit már semmi nem ér. Hogy az embernek ennél
jobban kell vigyáznia magára. Meg hogy mi lenne ővele, az anyjával, ha Sztojjal történne valami.
Amikor fel bírt kelni egészen, mindjárt az asztalához ült, a füzetéhez. Hogy mit
írt azalatt, amíg a láz tartott. De semmit nem értett. Akkor jött rá, hogy csak foszlányok maradtak az emlékezetében az ágyba kerülése előtti napokról. És hogy hiába

2019. október

23

„

feszült neki nagy betegen, a szövegben nem látszott összefüggés. A szerelem, a vágyakozás, a csalódás szavai álltak a lapokon, de sehogy sem állt össze, hogy mit ki
mondott vagy gondolt vagy álmodott. Sztoj megértette, hogy megoldhatatlan feladattal áll szemben. Aminek persze mégiscsak adódik azonnal a megoldása.
Amint ki bírt menni a házból, már egyből a körzeti orvoshoz tartva táviratozott a
postáról a kollégiumba Andreának. Táppénzen maradt továbbra is, abban az évben
már másodszor. De amúgy sem számított, mert haladéktalanul kilépett a bányavállalattól. A gyárban kapott új munkát. Más buszokkal járt be azután dolgozni. Soha
többet nem érintkezett a Margó családdal és a régi munkatársai közül sem senkivel.
Mire a gyárat felszámolták, és ő ott maradt munka nélkül, az anyja már nem élt.
Többet nem talált munkahelyet, és így nősülésre soha nem is gondolhatott, még
hogy ha akart volna se. Munka nélkül tengett-lengett azután mindenféle segélyeken,
meg ami jutott, azon. A naplóírást még akkor sem hagyta abba. De a füzeteit, amelyeket odaadott neki, sohasem kapta vissza Andreától.

„

24

tiszatáj

SZÉKELYHIDI ZSOLT

Szebben lobban
Halkan szólok,
húzzuk a kanapét ki,
nyújtsuk éjjeli
végtagjainkat rá,
oszlassuk el
egyenletesen,
karod karom,
lábam lábad,
fejedelmi
fonatunk legyen.
Összeadódnak
a terek,
elvonó a csended,
semmi nem erős, nehéz.
Elhaladó fény a falon,
meleg lesz,
engem mégis
a pisla félsötétben
két szemed
kékít el.
A zárt színekben
halkan engedünk.

2019. október

25

JAHODA SÁNDOR

Ellenségem
	
hat király nap van egy héten
a hetedik ellenségem
kivételez a Vasárnap
gyűlölöm mert jót hoz – másnak
még a csöndje is otromba
vonul a nyáj a templomba
és majd otthon várja őket
leves husi – husi főleg
hozzám csak Tartuffe-modorban
szól mindig hogy helyem hol van:
„Hiába ők hívők te meg
ne szomorkodj Sanyi gyerek
ígérem amíg csak élek
minden héten visszatérek”

„

„

26

tiszatáj

elég
	
ez a világ
egy akkora
sértés nekem
amit már nem
vagyok hajlandó
lenyelni
csak
igazi
üveges
dizájnos
jéghideg
buborékos
sötét
és titkos
recept alapján
készített
kólával

2019. október

27

SZAKÁLLAS ZSOLT

Cirádák
Cirpelés, cirpelés,
végtelen cirpelés
és te tetszhalottat játszol.
Érdektelen vagy, mert görcsoldód megjelölték a számumok,
számtalan vagy, mert mindenütt előfordulsz,
kivehetik nyelved alól a kirakatot,
vagy kizsákmányolhatnak a csavargó
propellerek,
nem érdekel, mint ahogy az is közömbös
számodra,
hogy értelmetlen nyihogásod új paragrafusokon szánt
végig.
Mert elbuktál te minden próbán…
Egybeterelheted az álomittas toldásokat,
előáshatnak tarsolyukból a szende vacogás érem-dús
látnokai,
felzaklathatod kedvenc hangszereddel a lakott területekre is
kiterjedő reklámerdőt,
ettől még nehézség érzete kísért,
így akár kőözönbe is ágyazhatnak a lenge vitorlák,
nagyravágyón onnan kémlelheted, kapálódzás közben mire képesek
a satírozás epicentrumai.

„

	Alagsori	történetek 

Az irodalom szabadságáról
RÁCZ LAJOS BESZÉLGETÉSE KONRÁD GYÖRGGYEL*
–	Amikor	a	fényképeidet	szkenneltem,	arra	figyeltem	fel,	hogy	nagyjából	a	’70‐es	évek	elejétől	a	
fényképeken	gyakran	körbeállnak	emberek.	Úgy	tűnt,	valami	módon	gravitációs	központ	lettél,	
akihez	 viszonyítva	 elrendeződött	 a	 társaság.	 Amikor	 az	 asztaltársaságokról	 beszélgettünk,	
mondtad,	hogy	a	’60‐as	években	a	fiatalabbak	közé	számítottál.	Hogyan	lettél	asztalfő?	
– A belvárosi asztaltársaságban kicsit kinőttem magam. Amikor megjelent A	látogató, akkor
már majdnem abban a rangban voltam, mint a Gyula.
–	A	Hernádi	Gyula?	
– Igen. Néhány napja mondtam avató beszédet Gyula emléktáblájánál, amely az egykori házukra került ki, a tábla melletti falmélyedésben van Gyula bronz mellszobra, ami egy jó szobor, bár a lánya szerint az apjának nem volt olyan turcsi orra. Ahogy öregszik az ember, és
visszagondol az egykori barátokra, talán jobban szereti őket, mint amikor még éltek. Gyulát
kifejezetten kedveltem, de a barátságunknak volt több up and down-ja, és nemcsak a saját
gyengeségeink miatt. Amikor megkaptam a történeti hivatalból a spiclijelentéseket, azokban
olvastam, hogy a ránk állított spiclik azt a feladatot kapták a ’70-es évek elején, hogy távolítsanak el bennünket egymástól, mondjanak a másikról rosszat az egyiknek, illetve viszont.
Nekem nem nagyon mondtak semmit Gyuláról, őneki viszont igen, hogy én ezt meg azt
mondtam róla Párizsban és máshol is.
–	Mit	mondtak?	
– Hogy gúnyolódok azon, amiket csinál. Gyulának azt a szerepet osztották ki akkoriban, hogy
neki minden sikerül, kiadták a könyveit, bemutatták a színdarabjait, és abban bíztak, hogy a
példája nyomán a körülötte lévő renitensek majd jobb belátásra térnek. Soha nem gúnyolódtam rajta, de nem voltam jó véleménnyel a könnyű kézzel odavetett írásairól. Gyula igen tehetséges ember volt, de ha elspórolja egy író a munkát, annak nem tud jó vége lenni, és ha
még a hanyag munkáért sok pénzt is kap, az nagyon rossz irányba viszi. A könnyen jött pénz
könnyen is ment, Gyula szeretett jól élni és utazgatni. Emlékszem egyszer Rómában a Spanyol lépcső terének egyik oldaláról a másikra taxival ment.
–	Nagyon	dzsentri	tempó.	
– Az édesapja főjegyző volt Pannonhalmán, ahol is az Apátságból az atyák vasárnaponként
hozzájuk jártak ebédelni, volt kávé, konyak és sütemény is, az édesanyja nagyon jól főzött.

*

Rácz Lajos, a Szegedi Tudományegyetem professzora 2007-től készítette beszélgetéseit Konrád
Györggyel Alagsori	történetek címmel, melyeket lapunk illetve annak online változata 2014-től kezdve részletekben közölt: http://tiszatajonline.hu/?tag=alagsori-tortenetek.
Ez a mostani számunkba tervezett beszélgetés – mely 2016. december 6-án zajlott Konrád György
budapesti lakásának dolgozószobájában – volt a következő. Lapunk nyomdába adását megelőzően
érkezett a hír Konrád György haláláról…

2019. október

29

„

Pesten aztán gyakran mulattuk az időt a Rózsafa vendéglőben, közel a Dunához, amikor szerveződött a fiatal irodalom, és a rendszerhez lojálisabbak megalakították a Tűztánc csoportot.
–	Kik	voltak	a	Tűztánc	csoportban?	
– Garai Gábor, Váci Mihály, Ladányi Mihály, Tabák András, ilyenek. Nem mondom, hogy tehetségtelenek voltak, Ladányi elég tehetséges volt. A mienk nagyobb létszámú szerveződés
volt, közülünk a legfontosabb személyiség Nagy László, a költő volt. A társaságunk szervezője
és hangulati irányítója B. Nagy László, jó fordító és filmkritikus, főállásban pedig a Kortárs
szerkesztője volt. A Kortárs ’56 után indult, ez volt a posszibilis folyóirat, engem is hívtak
oda, de amikor rákérdeztem, hogy be kell-e lépni a pártba, azt mondták, nem árt. Aztán szerettünk volna egy bennünket képviselő irodalmi folyóiratot indítani, és ezt előmozdítandó
B. Nagy Laci ’59-ben megszervezett egy bemutatkozó vizitet Aczélhoz, aki egy érdeklődő ember volt, és szerette volna tudni, hogy mifélék ezek a rosszak, akik abban az időben a kávéházi alvilágot jelentették. Aczél első kérdése: ki a párttag maguk közül? Nem jelentkezett senki.
De B. Nagy Laci valahonnan megtudta, hogy a társaságunkhoz tartozó Horváth Zsigmond nevű kritikus belépett a pártba, de nagyon szégyelli, és ezért titkolja. Laci odaszólt neki, Zsiga,
emeld fel a kezedet, és nyomta a könyökét felfelé. A látogatásunk nem győzte meg Aczélt, aki
azt mondta, hogy maguk még nem értik a törekvéseinket, mert fiatalok, de meg fogják érteni,
hogy mi járunk a helyes úton, és maguk tévednek. Elég fiatal és szemtelen voltam, úgyhogy
visszaszóltam, hogy szerintem ennek a fordítottja is lehetséges.
–	Mire	Aczél?	
– Nem reagált. Aztán amikor a halála előtt négy nappal megkérdezett engem, hogy mondja
Konrád, mit rontottunk el? Akkor azt mondtam neki, hogy sokat akasztottak. Erre azt válaszolta, hogy a kínaiak tízezer kivégzést akartak, amit a Rákosiék meg is ígértek, de ők a Kádárral lealkudták ezer alá.
–	Csak	reflexiókból	vannak	információim	Aczélról,	és	ezek	alapján	számomra	egy	bizánci	hiva‐
talnoknak	tűnik.	
– Nem. Aczél egy életteljes ember volt. Amikor az 1981-es írószövetségi kongresszuson megtartotta a nyitóbeszédet, ahogy befejezte, lejött a színpadról és ment az előtérbe, ahol nyüzsögtek az írók, és kit keresett meg: Csoórit, Eörsit és engem.
–	Úgy	tudom,	mindenkivel	és	minden	körülmények	között	nagyon	kedves	volt,	ami	elég	bizanti‐
kus	vonás.	
– De ez nem hamis kedvesség volt, egy érzelemteli ember volt, tudott haragudni, de tudott
megszeretni is embereket. A bizantikus hűvös, és mindent a célnak alárendelő. Mi kétszer találkoztunk, először, amikor ’73-ban meghallgatást kértem, hogy rákérdezhessek, miért nem
adják ki A	városalapítót.
–	Mit	mondott?	
– Ha azt mondanám magának, hogy írja át, az nem lenne lehetséges, mert maga túl jó író ahhoz, úgyhogy várnia kell.
–	Gyorsan	elszalad	az	a	néhány	év.	
– Ilyen nemcsak velem történt abban az időben, a Makk Karcsi Szerelem című filmjének a forgatókönyve hét vagy nyolc évre asztalfiókba került, nem azért, mert ne lett volna elég jó, ha-

„

30

tiszatáj

nem mert az elkészítéséhez meg kellett várni a megfelelő politikai hangulatot. Azt is tudtuk
róla, hogy komoly börtöntapasztalattal rendelkezett, négy évet ült. A háború idején ilyen cionista földalatti ember volt, fegyvereket szerzett és csempészett ’44-ben, szóval nem volt egy
gyáva ember. Nem mindig volt fent, azt is tudta, hogy milyen lent lenni. Aczél és Losonczy
Géza feleségei akkor is közeli barátnők maradtak, amikor a Losonczy Géza börtönben volt, az
Aczél pedig legfelül. Nem szabad megfeledkezni arról sem, hogy szerette az irodalmat, tudott
disztingválni, és volt ízlése. Aczélnak az isten mégiscsak a József Attila volt, és a ’30-as években ott volt annak a társaságnak a szélén.
De visszatérve a spiclijelentésekre a Gyulával el akartak választani egymástól, és ha nem
volt módunk találkozni, akkor ez esetenként sikerült is, de ha ott ült szemben velem, gyorsan
kibékültünk. Valószínűleg ő volt a legműveltebb közülünk, finom ember volt elegáns gesztusokkal és szépen artikulált beszéddel. A hivatalos kánon szerint a rossz posztó, az ördög az
egzisztencializmus volt, a legveszélyesebbek pedig Mándy, Mészöly és Hernádi voltak. Természetesen nekem ők voltak a legrokonszenvesebbek, és ők lettek a barátaim. Aztán az is teremtett közöttünk némi feszültséget, hogy mindketten pályáztunk DAAD-ösztöndíjra, de csak
én kaptam meg. Valószínűleg azért, mert akkor már megjelent németül A	látogató és A	város‐
alapító is. De mindenki, aki kapott, arra rosszabb szemmel néztek itthon az irodalmi nyilvánosságban, előttem kapott a Mészöly, és akkor Mészölyre is kezdtek mondani mindenfélét.
De mostanra már több mint száz ember kapott irodalmi DAAD-ösztöndíjat.
–	Ennyi	emberről	pedig	már	nagyon	kimerítő	rosszakat	mondani.	
– Adódtak különös helyzetek, amikor a hivatalos hatalom képviselői kiestek a szerepükből,
megyek a Csoóri Sanyihoz a Fény eszpresszóba, és mondja nekem, ott járt a Tóth Dezső, részeg volt és letérdelt előtte.
–	Ki	volt	ez	a	Tóth	Dezső?	
– Miniszterhelyettes volt a Művelődési Minisztériumban, egyébként tanárom az egyetemen,
jó irodalmár, a Zalán	 futásáról jókat beszélgettünk. Emlékszem egyszer a Felvilágosodás és
Reformkori Irodalom Tanszék nevében nyílt levelet írt Szatmári elvtársnőnek, aki valamilyen
egyetemi pártkorifeus volt, amiben felhívta a figyelmét arra, hogy a múlt időt az két t-vel, a
tárgyragot pedig egy t-vel kell írni, és ezeket szíveskedjen nem felcserélni. Szóval kedves
ember volt.
–	De	miért	térdelt	le	a	Csoóri	előtt?	
– Mert baszogatta a társaságunkat, amit feltehetően jobb pillanataiban megbánt, és mutatni
akarta, hogy nem ellensége az irodalomnak. Talán azért is volt politikailag időnként túlbuzgó,
mert az apja csendőrtiszt volt, és úgy gondolta, ledolgoznivalója van. Mindezzel együtt sokkal
jobb volt, mint a minisztériumi elődje, a Pándi Pál, aki nemcsak nagyon hülye és tudatlan, de
igen kellemetlen alak is volt.
–	Tóth	miniszterhelyettes	elvtárs	legalább	részegen	tudott	normális	lenni.	
– A Pándiról erős emlékem, ülünk a szigligeti alkotóház stégjén a Jancsóval és a Hernádival,
lógatjuk a lábunkat a Balatonba, és ekkor váratlanul előjön a nád mögül a Pándi, meglát bennünket, meglepődik, és visszamegy a nád mögé.
–	Nem	akart	feltűnést	kelteni.	

2019. október

31

„

– Szelényi Ivánnak is volt egy hasonló esete az Andorka Rudival egy mexikói szociológiai
kongresszuson. Iván akkor már emigránsnak számított, és egyszer csak látja az Andorka Rudit belépni a terembe, ahol a kollégáival diskurált. Oda akart menni a Rudihoz, akinek azonban nyoma veszett, elkezdte keresni, és végül egy szobor mögött találta meg, amely mögé a
Rudi leguggolt és elbújt.
–	Volt	valami	szégyellnivalója?	
– Nem hiszem, feltehetően attól tartott, ha beszél az Ivánnal, akkor arról majd jelentést kell
írnia, és ezen a furcsa módon akart ettől megmenekülni. Egyszer a Sánta Feri is mesélte, hogy
amikor egy gyárban dolgozott, rákényszerítették, hogy jelentsen, és akkor megmondta a
munkatársainak, hogy semmi olyasmit ne mondjanak előtte, amit jelentenie kellene. Azt
gondolom, az emberek, ha megfenyegetik őket, többnyire jobban megijednek, mint az indokolt lenne. Az eltúlzott rémképek arra a feltételezésre épülnek, hogy a másik fél sokkal erősebb, és bármikor eltaposhat. A mi kis társaságunknak mindenesetre nem volt a jellemzője a
különleges beszarás.
–	Ki	tartozott	ehhez	a	társasághoz?	
– A Csoóri Sanyi, Marsall Laci, Hernádi Gyula, Mészöly Miklós, Jancsó Miklós, Orbán Ottó,
Horgas Béla és a Levendel Juli. Aztán voltak olyanok is, akik nem írók, hanem irodalombarátok voltak, ilyen volt például a Szasa, a Szabó Sándor, aki a Kodolányi veje volt, és szeretett
velünk üldögélni és diskurálni. Amikor állás nélkül voltam, ketten is felajánlották, hogy beszerveznek vízóra-leolvasónak.
–	Egy	ilyen	lehetőséget	vétek	elszalasztani.	
– Így gondoltam én is, vállaltam volna, de aztán az ajánlattevők valamiért visszakoztak.
Egyébként ezek remek munkák, többen is voltak figuránsok közülünk a földmérőknél, de később mindannyiunk irigységének tárgya Szentjóby Tamás volt, aki egy erdőben volt madárfészek-számláló.
–	De	aztán	a	Városépítési	Tudományos	és	Tervező	Intézetben	már	lett	komoly	állásod.	
– A VÁTI-ba a Gyula juttatott be, akinek a Hegedűs András, az egykori miniszterelnök szólt,
hogy szüksége lenne valakire, akinek van tereptapasztalata. Akkor már hét vagy nyolc éve
dolgoztam gyermekvédelmi felügyelőként, és érdekes volt számomra egy olyan feladat, ami
túlterjed a hetedik kerület határán. A VÁTI-ban aztán a Granasztói Pálnak lettem a munkatársa. Mond ez a név valamit?
–	A	történész	Granasztói	Györgyöt	ismertem.	
– Ő volt a papája, egyébként kiváló építész, remek építészeti és városesszék szerzője. Nagydarab félszeg ember, aki a székére lekuporodva, és az orra alatt motyogva nagyon figyelemre
méltó dolgokat mondott, úgyhogy érdemes volt rá figyelni. Jó munkahely volt a VÁTI, ahol
nagyobbrészt idős emberek dolgoztak, egykori polgármesterek, egyetemi tanárok, akiket kitettek az eredeti pozíciójukból, de ellenőrzött és korlátozott körülmények között a rendszer
igényt tartott a tudásukra. Volt egy szép szobám a VÁTI tudományos irodájában, amely a
Tartsay Vilmos utcában, Rózsahegyi Kálmán egykori villájában volt. Gyula behozott engem
ide, én pedig behoztam őt, és onnan aztán időnként lementünk az Alkotás eszpresszóba, szóval éltük világunkat.
–	Ezek	ma	már	értelmezhetetlen	élethelyzetek.	

„

32

tiszatáj

– Aranyos öregurak vitatkoztak a nők szoknyahosszáról különböző korszakokban, Gyula
kérdi, hány óra van, mondom, hogy féltizenkettő, ja, mert tízre van megbeszélve egy randevú
a Jancsóval, akkor indulok. A Jancsóval rendszerint ott ültünk a Belvárosiban, és amikor már
láthatóan nagyon untak bennünket a pincérek, mert igen szerény összegekért fogyasztottunk, akkor szétszéledtünk.
–	Ez	a	társaság	szerepelt	az	Oldás és kötés	című	filmben	is?	
– Igen, télen forgatták a filmet, és abba kellett egy ilyen egzisztencialista társaság, ahol mindenféléket mondanak. Gyula ötlete volt, hogy mi legyünk azok.
–	Gázsit	kaptatok?	
– Nem, de az elfogyasztott ital ingyen volt. Elindult a felvétel, Sík Csaba és Orbán Ottó valamin hevesen vitatkoztak, és én is beletartottam a pofámat a képbe, de egy idő után a Somló
Tamás nevű operatőr, mivel feltételezhetően unta a sok hablatyolást, lezárta a kamerát. Erre
a Jancsó, mint egy tigris odaugrott hozzá, és az arckifejezése alapján attól lehetett tartani,
hogy megveri a Somlót. De aztán nem ez történt, hanem kirohant, letépte magáról előbb az
irhabekecset, aztán a pulóvert és az inget, és félmeztelenül elkezdett bukfencezni a hóban.
–	Érdekes	agresszióterápia.	
– Igen, de működött, megnyugodva visszajött, és azt mondta, jól van Tomikám, csináljuk ezt
még egyszer.
–	A	VÁTI‐ban	ez	a	viselkedés	szokatlan	lett	volna.	
– A másik közvetlen munkatársam az intézetben az igazgatóhelyettes, Perczel Károly volt, aki
Franciaországban élt a második világháború idején, és részt vett a Resistance-ban is. Egy
enyhén bunkó igazgatónak volt helyettese, és igazából csak a szakma érdekelte. Amikor a
belügytől a Fenyvesi őrnagy azt tanácsolta a közvetlen főnökömnek, az osztályvezetőnek,
hogy váljanak meg tőlem, akkor minden skrupulus nélkül kirúgtak. Nem haragudtak rám, ez
a felmerült probléma technikai megoldása volt. A Perczel Károlyra máig szeretettel gondolok.
A lánya, Perczel Anna egy kiváló könyvet szerkesztett a pesti bérházövezet építészeti hagyatékáról, és még egy nevet érdemes megemlíteni a családból, a Perczel Istvánét, aki zsidó polgári családból származott, aztán betért, görögkeleti szerzetes lett, és most egyetemen tanít,
kiválóan tud mindenféle nyelveket, arabul és törökül is. A Perczel Károllyal együtt dolgoztam
a magyar területi igazgatási rendszer vizsgálatán, mondta, nagyon sajnálja, hogy kirúgtak, de
ő nem rúgott ki, és azt szeretné, hogy folytassuk ezt a munkát. Te úgyis mindig ott ülsz az Alkotásban, én idejövök, elmondom, mit kell csinálni, te ideadod nekem a munkádat, én pedig
odaadom neked a pénzt. Mondom neki, hogy ez egy szép álom, de nem tudom, hogy milyen
alapon tudnál nekem pénzt kiutalni. Nézz utána, tudd meg ezt, és utána egyezzünk meg. Kérdezd meg az Aczélt, úgyis együtt ültetek. A Perczel mondta, hogy biztos megengedi, hiszen ő
volt a ceruzaraktárosa a börtönben. De aztán kiderült, hogy Aczél nem járult hozzá ehhez.
Próbálkoztam, a Vitányi Ivánnál is…
–	Aki	egyébiránt	Horthy	Miklós	unokaöccse.	
– Ennél számomra fontosabb volt, hogy abban az időben a Népművelési Intézetet vezette, és
nagyon korrekten fizettek a tematikus mélyinterjúk készítőinek. Amikor rákérdeztem a lehetőségre, akkor a Vitányi visszakérdezett, Gyuri, mit tudnál csinálni, mondtam neki, hogy csinálnék interjúkat a szerelemről, mondta, jó ötlet, de azért megkérdezem az Aczélt.

2019. október

33

„

–	Minden	út	a	miniszter	elvtárshoz	vezetett.	
– Aczél a hírek szerint azt kérdezte Vitányitól, mi a biztosíték arra, hogy Konrád nem fog ellenséges dolgokat kérdezni, miközben a szerelemről készít mélyinterjút, ezért végül nem
ajánlotta.
–	Miből	éltél	abban	az	időben?	
– Az írásaimat ilyen-olyan csempészutakon sikerült eljuttatni Hans-Henning Paetzke német
fordítónak, és akkoriban a német rádiókban népszerűek voltak az ilyen félórás irodalmi felolvasások. Paetzke eladta ezeket a szövegeket a rádióknak, a pénzt pedig elküldte nekem. Ezzel nagyjából annyit kerestem, mintha itthon állásban lettem volna.
–	Hogyan	tudtad	beváltani	a	nyugatnémet	márkát?	
– Szeréna mama révén, aki Jutka nagymamájának a nővére volt. A nagymama finom és csendes hölgy volt, ezzel szemben Szeréna mama, özvegy Deutsch Jakabné igen határozott egyéniség, a férje ügyvéd, egy ötödik kerületi klub és egy szabadkőműves páholy vezetője. Szeréna mama egy sor kisléptékű üzletet bonyolított, és az ő révén beváltottam a márkát olyan 8
forintos árfolyamon, ami jónak számított. Szeréna mama nagyon szeretett színházba és koncertre járni, elefántcsont- és gyöngyház-berakásos gukkere volt, szép selyemblúza, ami nagy
ákombákom öltésekkel volt megvarrva, mert igencsak elhasználódott az idők során. Nagyon
határozott fellépése volt, a családi emlékezet megőrizte, hogy Szeréna mama ’44-ben bement
a gettóba a húgáért, valamit beszélt az őrökkel, aztán kifelé jövet rámutatott húgára, és csak
annyit mondott az őröknek, hogy ő az, akiről beszéltem, majd méltósággal elvonultak. Ezt a
fellépését később a színházban is kamatoztatta, mert gyakran nem volt pénze belépőjegyre,
de kifigyelte, hogy hol milyen színűek a jegyek, aztán valahonnan beszerzett különböző színű
jegytömböket, amiből a helyszínen kitépte a megfelelő színűt, és odaadta a jegyszedőnek. A
jegyszedők valószínűleg átlátták a turpisságot, de tisztelték ezt a művészetszerető öreg hölgyet, részt vettek a színjátékban, a Szeréna mama pedig leült az első sorba.
–	Heller	Ágnes	írta	a	Bicikliző majom	című	önéletrajzi	könyvében,	hogy	azzal	a	módszerrel	tu‐
dott	gond	nélkül	ki	és	bejárni	a	gettóba,	hogy	odament	egy	német	katonához,	németül	udvaria‐
san	megkérte,	hogy	segítsen	neki,	és	abban	az	időben,	ha	valakit	egy	német	katona	kísért,	an‐
nak	nem	volt	félnivalója	a	nyilasoktól.	
– Az Ágira sok mindent lehet mondani, de hogy ne lenne fellépése, azt semmiképpen.
–	A	csobánkai	harangozóháznál	készített	képeken	a	demokratikus	ellenzék	tagjai	körbeállnak	
téged,	látható	érdeklődéssel	és	tisztelettel.	Mire	véled	ezt?	
– Gondolom, nem mondtam hülyeségeket, és talán idősebb is voltam a többieknél, meg persze én voltam a házigazda is. Talán a ’44-es tapasztalataim alapján számomra nem volt olyan
fontos, hogy mit mondanak vagy gondolnak rólam a hatalom birtokosai, az emberek azonban
jobbára naivak voltak, és ezért gyávák is.
–	A	többiek	egyfajta	ideológust	láttak	benned?	
– Igen, ketten voltunk erre a szerepre, a Kis Jancsi volt a teoretikus ideológus, én pedig a
szépíró.
–	Ne	szégyelld.	

„

34

tiszatáj

– Talán humorosabb és nedvdúsabb volt az, amit én mondtam. Az egyik spiclijelentés megemlíti, hogy Kiss János tartalmas előadása közben Konrád György elaludt. Az elalvás állandó
fenyegetés számomra, ha unatkozom, akkor elég gyorsan standby módba kapcsol az agyam,
ami végtelenül kínos helyzetek forrása. Ha külföldön előadást tartottam, gyakran előfordult,
hogy amikor visszamentem a helyemre, ami többnyire az első sorban volt, kisvártatva elkezdtem hortyogni, ami nem vette jól ki magát. Osztrák tisztelőim pedig külön felrótták nekem, hogy a Herder-díj átadása alkalmával, amihez hozzátartozik egy laudáció, a laudáció
közben, a közönséggel szemben a színpadon elszundítottam.
–	Nagyon	derék.	De	visszatérve	a	demokratikus	ellenzékre,	a	két	dudással	felálló	zenekarokba	
kódolva	van	a	konfliktus.	
– Nagyon más karakterek vagyunk, Kiss János nem rajongott értem, én mindenesetre tiszteltem őt. De a János a legjobb barátjával, a Bencze Gyurival is tudott olyan haragba kerülni valamilyen egyet nem értés okán, hogy nem is köszöntek egymásnak.
–	A	ti	viszonyotok	nem	durvult	el	ennyire?	
– Nem, udvarias és távolságtartó volt. A barátaim a Haraszti, a Rajk és a Demszky voltak. Haraszti különösen nagy mestere volt annak, ha valakit nyaggatott a belügy, akkor annak a hírét
eljuttatta a nemzetközi sajtónak. Ehhez a legnagyobb segítséget a Szabad Európá-s Kasza
László, eredeti nevén Levente adta, aki nekem a barátom lett. Az ő műsorában, A holnap hullámhosszában adtam az első, közel háromórás interjúmat, ami nem esett jól a felsőbbségnek.
Levente egy jó humorú, értelmesen kérdezni tudó ember, azóta is jár Magyarországra, és cikkeket ír különböző ellenzéki lapokba, és persze leginkább a Süddeutsche Zeitungba. Ezeket a
dolgokat először én próbáltam ki, a többieknek eszébe sem jutott. Szamizdatban is én publikáltam az írók közül először. Amikor kedves barátomnak, a kitűnő irodalmár és szerkesztő
Csordás Gábornak felajánlottam egy szövegemet közlésre, a Gábor azt válaszolta, hogy ne haragudj Gyuri, meg kell kérdeznem a pártközpontot, hogy közölhetünk-e téged.
–	És	közölték?	
– Semmit, soha. A többiek közül a merészebbek fél lábbal kívül voltak a rendszeren, de fél
lábbal belül. Nekem viszont az egyik lábam sem volt benn. Úgyhogy amikor a Csoóri Sanyi
először próbálkozott a Hitel megalapításával, mondtam neki, ezt soha nem fogjátok megkapni, majd adnak helyette valami kockacukrot. Legalább állítsatok össze egy számot, és azt tegyétek le a Széchenyi Könyvtárban, hogy legyen valami kézzelfogható. Mondtam Sanyinak,
hogy a legjobb az volna, ha szamizdatban megcsinálnátok, de erre nem vállalkozott. Amikor
írtuk Az	Értelmiség	útját…, és Szelényi Ivánnal együtt letartóztattak, a szabadulásunk után a
Die	Zeittől jött valaki, interjút kért tőlem, és azt kérdezte, miért csinálom azt, amit csinálok,
miben bízok? Mondtam neki, hogy írom, amit írok, tőlem közölnek, amit közölnek, ha nem
közölnek, akkor közlöm úgy, ahogy tudom, vagy itthon föld alatt, vagy külföldön, de közlöm.
És a következményekkel nem számol? Számolok, de csak a megjelenést követően.
–	Előre	nem	szabad	félni.	
– Abban az időben ezt az álláspontot a magyar írók közül egyedül képviseltem. Aztán ’80
környékén, amikor hazajöttem kezdődött, a békemozgalom, Berlinben pedig létrejött egy
ilyen független békecsoport. Ez a hidegháború egyik csúcspontja volt, minden a háborúról

2019. október

35

„

szólt, és Magyarországra annyi nukleáris rakéta volt becélozva, hogy háború esetén az országból egy csőszkunyhó se maradt volna meg.
–	Ami	minden	problémánkat	megoldotta	volna.	
– De vigasztalódhattunk azzal, hogy a Magyarországon elhelyezett rakéták tönkrebombázták
volna Észak-Franciaországot és Észak-Olaszországot. Ilyen légkörben nem volt nehéz feltűnni, és az is teljességgel szokatlan volt, hogy azt mondtam, amit gondoltam. Akkoriban divatos
szóval élve hiteles voltam, egyszerűen azért, mert nemigen tudtam mást mondani a mikrofonba, mint egyébként.
–	Mikor	beszéltél	először	mikrofonba?	
– Az írószövetségi közgyűléseken, először talán ’81-ben.
–	Miről?	
– Az erdélyi ügyekről, azt mondtam, jó lenne, ha Magyarország kijelentené, befogadja azokat
a magyarokat, akik el akarnak menni Romániából. Azzal érveltem, ha a hatszázezres Izrael be
tudott fogadni kilencszázezer zsidó menekültet, akkor a tízmilliós Magyarország is be tud fogadni néhány százezer magyart. De ezt a felvetésemet akkor Csoóri Sanyi és Csurka Pista is
elutasította, azt mondták, maradjanak csak ott, és tartsák a pozíciót.
–	Mit	mondott	az	Aczél?	
– Nem szólt hozzá, lehet, hogy nem is volt akkor már ott.
–	Azért	 kérdeztem	 rá,	 mert	 a	 Kádár‐rendszernek	 ’56	 mellett	 a	 kisebbségi	 kérdés	 volt	 a	 másik	
nagy	tabuja.	
– Ebben az ügyben a Boldizsár Iván nagyszájúskodására emlékszem, mindenhol azt mondta,
hogy ez az ő témája, erről majd ő beszél. Ehhez képest elég vicces volt, ami az 1978-as stockholmi PEN világkongresszuson történt. Oda engem a svéd PEN hívott meg, a magyar Írószövetségnek esze ágában sem volt, hogy jelöljön, mindazonáltal Magyarországról egy igen népes delegáció utazott Stockholmba. A helyszínen a Karinthy Cini elcsípett, és megkérdezte,
Gyuri, akarsz beszélni az oroszokról, mondtam neki, hogy nem, van elég egyéb téma. Mire a
Cini: csak azért kérdezem, mert ez a szarházi Boldizsár nagyon fél, és arra kért, hogy majd
szóljak teellened, de nem szeretnék ellened beszélni, és most nem tudom, mit csináljak, tudod Gyuri, most jelenik meg az Epepe a zsebkönyvtár sorozatban, és azt nem kockáztathatom.
–	Jaj	de	kínos.	
– Mondtam a Cininek, menj el valami ajándékot venni Klárinak, a feleségednek, amikor rám
kerül a sor. Az elvtársak érteni fogják, hogy Stockholmból mégse mehetsz haza ajándék nélkül.
–	Végül	miről	beszéltél?	
– Az irodalom szabadságáról. De nem volt egyszerű, mert a Boldizsárnak volt B terve is, valahogy kiügyeskedte, hogy ő legyen annak az ülésszaknak az elnöke, amelyben hozzászólásra
jelentkeztem, és nem hívott fel, de aztán rászóltak, hogy a Konrád is beszélni akar, úgyhogy
szót kellett adnia, a Cini pedig igazoltan hiányzott. Egy ilyen helyen jól összejöttek a barátságok és az antipátiák is, ami aztán meghatározta a mozgásokat a párizsi emigrációtól a berlini
Wissenschaftskollegig. 1987-ben berlini író barátokkal szerveztünk egy nemzetközi irodalmi

„

36

tiszatáj

konferenciát a blokklogika aló kiszabaduló Európáról, amire eljött nemcsak az európai irodalom színe-java. Aztán Budapesten a hivatalos békekonferencia farvizén megszerveztünk egy
alternatív fórumot, és mint ilyenkor lenni szokott, a miénk lényegesen jobb volt, mint a hivatalos rendezvény. A hivatalos fórumon Magyarországot Boldizsár Iván képviselte.
–	Érdemei	elismerése	mellett.	
– Azért ott is voltak jó nevek, Németországot például Günther Grass képviselte, de a miénken
ott volt Hans Magnus Enzensberger, Susan Sontag, Danilo Kiš, Jorge Semprun és még sok jó
név. Ráadásul úgy tapasztaltam, hogy különös módon a jó írók szeretik egymást, aminek az
lehet az oka, hogy a jók között nincs értelme a number one-nak, elég valakinek lenni. Nincs
értelme előre nyomakodni és mindenhol ott lenni, mert ha mindenhova elmész, akkor soha
nem érsz rá dolgozni. Nem állítom, hogy soha ne lettek volna vezetői ambícióim, de az SZDSZ
volt az első és utolsó szervezet, amiben tag voltam. Az SZDSZ-ben még az is felvetődött, hogy
listavezető legyek, de elhárítottam a megtiszteltetést, és inkább a legutolsó helyre tartottam
igényt, úgyhogy nem húzó-, hanem tolóember lettem.
–	Abban	az	időben	felvetődött	a	köztársasági	elnöki	jelölésed	is.	
– Értesültem róla, de rábeszéltem a Gönczöt, amivel elhárítottam a veszélyt.
–	Az	első	formális	megbízatásod	a	PEN‐elnökség	volt.	Ki	jelölt	erre	a	tisztségre?	
– A PEN szekciók tették meg az ajánlásokat, a hollandok, a dánok, és a németek is engem támogattak, aztán a végén többségi szavazással választottak meg. A hollandok különösen aktívan lobbiztak mellettem, aminek érdekes előzményei voltak. 1989-ben készített velem egy
sokórás interjút a VPRO nevű, előfizetők által fenntartott holland–belga kulturális televízió.
Négy irodalmárt választottak ki, Jorge Semprunt, Gabriel Garcia Marquezt, George Steinert és
engem. A beszélgetések négy vasárnapon kerültek adásba, amelyben négy órán keresztül folyamatosan beszéltünk. Ezeket a dialógusokat az tette igazán átélhetővé, hogy mindenki az
anyanyelvén beszélt, amit kiváló szinkrontolmácsok fordítottak. Az én interjúmat a Budapest
Szállóban vették fel, és ha valamiről kérdeztek, akkor a szomszéd szobában a tolmács azonnal fordította nekem a fülesbe a kérdést, a válaszaimat pedig ugyanilyen módon azonnal
megkapta és értette a teljes holland stáb a riportertől a kameramanig. Ha vicceset mondtam,
akkor mosolyogtak, ha meghatót, akkor meghatódtak, szóval egy élő dialógus jött létre. Ez
egy nagy nézettségű műsor volt, aminek köszönhetően Hollandiában létező személy lettem, a
könyveim megjelentek, az utcán rám köszöntek, és ha bementem egy bárba egy pohár italra,
akkor nagyon jót kívántak hozzá. Belekerültem a helyi nyilvánosságba, amikor az egyik lapban, a Handelsblattban megjelent egy cikkem, amelyben elleneztem a Jugoszlávia elleni légi
háborút, megyek az utcán, egy biciklis fiatalember lestoppolt mellettem, és azt mondja, nagyon szeretem a regényeit, de ebben nem értek egyet magával.
–	Egy	NATO‐tagország	jóravaló	polgáraként.	De	milyen	feltételeknek	kellett	megfelelned	a	PEN	
elnöki	jelöléshez?	
– Elvárás az elnökkel szemben, hogy az angolon kívül tudjon franciául is, aminek megfeleltem, és a német sem jelentett hátrányt.
–	Meddig	tartott	a	megbízatásod?	
– 1990-től 1993-ig voltam a nemzetközi PEN elnöke.
–	Mekkora	terhelést	jelentettek	az	elnökséggel	járó	feladatok?	

2019. október

37

„

– Időben nem nagyon sok, de nagyon intenzív munkát jelentett.
–	Ki	segítette	a	munkádat?	
– Volt egy fantasztikus nemzetközi titkárunk Alexandre Blokh, aki orosz zsidó fehér emigráns szülők gyermeke, korábbi ENSZ diplomata, aki kiválóan beszélt angolul, németül, franciául, olaszul és még nem tudom milyen nyelveken. Aranyos ember, jó humorral, jól megvoltunk egymással. Ami megnehezítette a munkámat, és leginkább zavart, az a nemzetállamok
politikusainak az a gusztustalan törekvése, hogy a PEN révén nemzetközi politikai babérokat
arassanak. Az 1990-es években ez a függetlenedő jugoszláv tagköztársaságokban mutatkozott meg a legrémisztőbb formában. Az Egyesült Államoknak két PEN szervezete van, egy a
Keleti, egy pedig a Nyugati parton. Ezzel szemben a volt Jugoszlávia területén nyolc önálló
PEN szervezet jött létre. Mindennek a betetőzése az volt, amikor jött egy öreg szivar a montenegrói írók képviseletében, kérdeztem tőle, van-e külön montenegrói nyelv, mire azt mondta,
hogy az nincs, de vannak különbségek.
–	Amelyeket	kemény	munkával	napról	napra	lehet	szaporítani.	
– Ez az öreg mindenkit meg akar győzni arról, hogy a montenegrói irodalom önálló entitás.
Együtt utaztunk Guadalajarába, PEN kongresszusra, és a Rio de Janeiró-i reptéren át kellett
szállnunk, a tranzitban éppen valakit győzködött a montenegrói irodalom egyediségéről, maga mögé tette a kofferjét, és a vita hevében nem vette észre, amikor meglovasították a bőröndjét. Egyszer aztán eljutottam Montenegróba is, mert megkaptam a Ljubiša-díjat. Stefan
Mitrov Ljubiša egy 19. századi elbeszélő volt, aki Boccaccióra hajazó pajzán novellákat írt.
Kedves fickó lehetett, ráadásul a tartományának a képviselője lett a bécsi parlamentben, ahol
ragaszkodott ahhoz, hogy montenegrói szerb dialektusban szólhasson hozzá, bár jól beszélt
németül is. Nagyon jók voltak a borok, de a mindenhol harsogó nacionál slágereket már elég
zsibbasztó volt hallgatni. Azzal pedig nemigen tudtam mit kezdeni, ahogy némely írók politikusok szócsövévé váltak, sündörögtek, hencegtek, pozícióra vadásztak, és építették az értelmiségi panteont a politikusok megrendelése szerint. Voltak persze vicces helyzetek is, egyszer egy hosszú klepetusban érkező mongol küldöttséget fogadtam a PEN elnökeként, majd
kisvártatva érkezett egy másik hasonlóan öltözött társaság, mondták, hogy a mongol írószövetséget képviselik, de mondom nekik, korábban már fogadtam egy mongol küldöttséget. Erre az újonnan érkezettek mondták, hogy ők az igaziak, a korábbiak pedig a sztálinisták voltak. De ezt honnan lehet tudni? A vezető elővett egy fényképet, amelyen egy szobor előtt állt,
és megkérdezte, tudom-e kit ábrázol a szobor. Mondom, biztosan Cedenbalt, mire azt válaszolta, nem, Cedenbal szobrát már ledöntötték, ez Dzsingisz kán szobra, új idők jönnek és új
értékek érvényesek Mongóliában.
–	Ahogy	Bereményi	Géza	írta	a	’90‐es	évek	elején:	a	régi	szarba	lépünk	az	új	úton.	
– Sajnos a ’90-es években az irodalom erősen átpolitizálódott. A török PEN meghívására Isztambulban jártam, és a törökök közvetítették az egyiptomi kormánynak azt a kérését, hogy a
soron következő PEN világkongresszust rendezzük meg Alexandriában. Az egyiptomi kormányzati emberek valószínűleg azt gondolták, hogy egy ilyen nemzetközi irodalmi tanácskozás megrendezése javítja az ország megítélését. Megírtuk nekik, rendben van, de feltételül
szabjuk, hogy engedjék szabadon azt a nyolc egyiptomi írót, akiket politikai okokból bebörtönöztek. A nyolc írót hamarosan szabadon is bocsátották, akik viszont a szabadulásuk után
közzétettek egy közös nyilatkozatot arról, hogy egyetértenek azzal a fatvával, amit Khomeini

„

38

tiszatáj

ajatollah adott ki Salman Rushdie ellen, amiért a Sátáni	 versek című regényében vannak
blaszfémiának gondolható részek. Erre megírtuk, örülünk annak, hogy az írók szabadlábon
vannak, de az alexandriai konferencia nem lett megtartva.
–	A	 történelmi	 sérelmek	 és	 a	 politikai	 ambíciók	 irodalmi	 megjelenése	 viszont	 Európában	 sem	
ismeretlen.	
– Igen, de többnyire csúnyán kilóg a politikai lóláb a kvázi irodalmi megnyilvánulásoknál.
Nagyon tisztelem az ír írókat, de talán nem kellene az angol irodalommal szemben meghatározni magukat. Azt sem tartom szerencsésnek, ha egy katalán író ellenségesen szembefordul
a spanyol írókkal. Amikor Santiago de Compostelában voltam egy írókongresszuson, és jókat
beszélgettem a tartományi miniszterelnökkel, Fraga Iribarnéval, aki elmondta, hogy azért
jobban szeretjük, ha a galíciai írók a helyi nyelven publikálnak. Aztán kérdezgettem a helyi
írókat, ti hogy csináljátok, mondták, előbb megírjuk spanyolul, pénzért lefordíttatjuk gallegóra, aztán előbb megjelenik gallegó nyelven, utána pedig spanyolul. Magyarországon megkeresett egy író azzal a tervvel, hogy a nemzetközi PEN-en belül létre kellene hozni az eszperantó írók szekcióját is, kérdeztem, meg tudna nevezni egy eszperantó írót, erre mondta,
hogy neki nyolc regénye jelent meg eszperantó nyelven. Úgyhogy ’93-ra elegem lett ezekből a
politikai bulikból és bürokratikus kapaszkodásokból, leköszöntem és átadtam az elnöki hivatalt Ronald Harwoodnak, aki egy kiváló angol drámaíró, és nagyon sikeres forgatókönyvíróként is.
–	Aztán	 következett	 1997	 és	 2003	 között	két	cikluson	át	 a	Berlini	Művészeti	Akadémia	elnöki	
tisztsége,	első	külföldiként.	Hogyan	esett	rád	a	választás?	
– Formálisan egyesült a nyugat- és a keletnémet irodalmi akadémia, de az írók nem tudtak
megegyezni a közös akadémia elnökének személyét illetően, a kialakult patthelyzetben valaki bedobta a nevemet, amit mindkét oldal elfogadhatónak tartott. Péntek délután felhívtak
Berlinből telefonon, hogy vállalnám-e, kértem egy nap gondolkodási időt, vállaltam, vasárnap
pedig megtartottam a bemutatkozó beszédemet az Akadémián.
–	Miért	vállaltad?	
– Több dolog szólt a felkérés elfogadása mellett, mint ellene. Ellene szóltak általában véve az
időrabló hivatali kötelezettségek, minden hónapban egy hetet Berlinben kellett töltenem,
időnként többet is. Ugyanakkor volt bennem kíváncsiság a németekre, illetve a német hivatali működésre vonatkozóan, érdekes volt számomra belülről megismerni, hogyan működik
egy ilyen kulturális intézmény egy demokráciában. Munkált bennem annak az emléke is,
hogy ’44-ben Berlinből jöttek azok az utasítások, amelynek következtében engem majdnem
megöltek, és az összes osztálytársamat elégették. Kíváncsi voltam, miféle emberek ezek a
németek, megyek a berlini utcán, nézem a szép idős hölgyeket kutyussal, bundában, jó autóból kiszállva, és bizony ők lehettek azok a szép szőke lányok, akik úgy rajongtak valamikor
Hitlerért.
–	A	VÁTI‐ból	történő	’73‐as	kirúgásod	óta	ez	volt	az	első	rendes	állásod.	
– Ez sem volt igazi állás, tartózkodási díjat kaptam arra az időre, amíg Berlinben voltam.
–	Szeretted	csinálni?	
– Rászántam magam, meg azért van annak is némi csábítása, hogy az ember a fontosság látszatába keveredik. Kicsit hízelgett is, hogy az Akadémia elnökeként közügyekben kikérték a

2019. október

39

„

véleményemet, valaki egyszer nem átallotta azt írni rólam, hogy a legnagyobb szellem vagyok Berlinben.
–	Súlyos	bírálat.	
– Amit nem kommentáltam.
–	Az	Akadémián	kik	segítették	a	munkádat?	
– Egy ötfős kabinet vett körül, a legközelebbi munkatársaim az elnöki titkár és a sajtófőnök
voltak, mindketten a német értelmiség karakteres képviselői, a titkár nyugatnémet, Rajnavidéki, a sajtófőnök pedig keletnémet, weimari. Ma már mindketten a barátaim.
–	Milyennek	találtad	a	németeket?	
– Kezelhetőnek. Miután valamiben megállapodtunk, és elhangzott, hogy alles klar, mindenki
hozzákezdett a rárótt feladat elvégzéséhez.
–	Milyen	közéleti	állásfoglalásokat	vártak	tőled?	
– A második ciklusom idején történt a 9.11, még aznap tartottam egy hosszú előadást, és kíváncsi voltam, ki hogyan reagál, voltak, akik azt mondták, hogy az amerikaiak megérdemelték, mert olyan magasra törtek, és hogy a tornyok fallikus szimbólumok voltak. Találkozót
kezdeményeztem a német pártok kulturális főembereivel is. Mindegyikkel beszéltem, már
csak a CSU képviselője volt hátra, de a többiek azt mondták, hogy azt hagyjam, mert csak egy
reakciós vénember. Aztán úgy alakult, hogy vele beszélgettem a legjobbat. Leültünk, és azzal
kezdte, hogy Konrád úr, miért kell ezt a sok rossz német színdarabot játszani a berlini színházakban, amikor a világon annyi minden van.
–	Érdemi	állásfoglalás.	
– Voltak érdekes emberek, akikkel egyébként valószínűleg soha nem találkoztam volna, megéreztem a város hangulatát. Lehetőségem volt arra, hogy érdekes embereket hívjak meg.
–	Kiket	hívtál?	
– Főként disszidenseket.
–	Működött	a	szolidaritás.	
– Igen volt valami bensőséges kapcsolat közöttünk, hasonló dolgokat éltünk át, figyeltünk
egymásra, és megöleltük egymást, ha találkoztunk. Nemrég halt meg a Władysław Bartoszewski, aki a karrierje során a lublini katolikus egyetem történészprofesszora is volt, ezt
megelőzően azonban kilenc évet töltött börtönben. Auschwitzban kezdte, ahonnan lengyel
katolikusként sikerült valahogy kikeverednie, aztán összekötő volt a honi hadsereg és a varsói gettólázadás szervezői között, a kommunista érában pedig államellenes tevékenységgel
vádolták meg.
–	Nem	kifejezetten	rendszerkonform	ember.	
– Ennek a tapasztalatnak aztán nagy hasznát vette, amikor a ’81-es katonai puccs után, a KOR,
a munkásokat támogató értelmiségi szervezet aktivistájaként három évre internálótáborba
zárták. Ugyanakkor jól mutatja a korabeli viszonyok abszurditását, hogy az internálótáborban megkapta a megjelenés előtt álló könyvének a kefelenyomatát, amit akkurátusan korrektúrázott, visszaküldött a kiadónak, majd a megjelenés után a tiszteletpéldányokat dedikálta a
rabtársainak. Mindeközben olyan dolgokkal vádolták meg többedmagával, amiért alkalma-

„

40

tiszatáj

sint halálra is lehetett ítélni őket. Donáth Ferenc keresett meg, hogy próbáljak valamit tenni a
Bartoszewski és a Michnik érdekében, és akkor írtam a New	York	Review	Booksba egy levelet,
amiben felhívtam a figyelmet arra, hogy a lengyel politikai foglyokkal a legrosszabb is megtörténhet. Erre válaszul írta a Rényi Péter a Népszabadságban, hogy nem babra megy a játék,
hiszen a Konrád mögött áll az imperializmus gazdasági, politikai és katonai gépezete.
–	Mihez	kezdtél	ekkora	hatalommal?	
– Abban az időben gyakran hátranéztem, de nem láttam magam mögött senkit.
–	Látótávolságon	kívül	lehettek.	
– Komikus korszak volt. Aztán Władysławval Berlinben ismerkedtem meg személyesen, két
lengyellel ültem egy asztalnál Wissenschaftskollegben, a másik lengyel a sci-fi író Stanisław
Lem volt. Lemnek volt egy érdekes önvédelmi módszere a rajongók ellen, a zakója zsebében
hordta a hallókészülékének a kapcsolóját, és ha már nagyon unta a kérdéseket, akkor egyszerűen kikapcsolta a hallókészüléket.
–	És	átlényegült	karthauzi	szerzetessé.	
– Władysław elbájoló ember volt, jókat beszélgettünk, a feleségével a felettünk lévő lakásban
laktak, és a fentről jövő hangokból ítélve meg voltam győződve, hogy őrületes szervezést
folytat a lengyel katonai rezsim megdöntése érdekében. Aztán egyszer vendégeket vártunk,
és hiányzott egy tojás az ételhez, ezért felmentem Bartoszewskiékhez tojást kérni. A zajok
alapján nagy társaságra számítottam, de amikor Władysław behívott, láttam, hogy csak ketten vannak. A felesége a szoba közepén ült egy széken, Władysław pedig épp neki tartott
szónoklatot egy másik széken állva.
–	Egyiküknek	sem	lehetett	könnyű.	
– Władysław megörült az érkezésemnek, megkaptam a tojást, majd hozott egy széket, és leültetett a felesége mellé, felugrott a saját székére, és újrakezdte a szónoklatot. Illedelmesen
vártam a szónoklat végét, ami nem akart bekövetkezni, úgyhogy egy idő után szóltam, engem
odalent várnak a tojással. Aztán a rendszerváltás után Bartoszewski újra a helyére került, és
két alkalommal is a lengyel köztársaság külügyminisztere lett.
–	Daliás	idők	voltak.	
– Most meg vagyok hívva Sils Mariába. Mond ez a név valamit?
–	A	világon	semmit.	
– Svájcban van, Thomas Mann az itteni hotelben írta a Varázshegyet, és ez volt Nietzsche
kedvenc helye is. Itt jutottak eszébe a leglángolóbb ötletei, az itteni házában írta meg az Anti‐
krisztus című könyvét, amiben arra a következtetésre jutott, hogy végül ő lesz a megfeszített.
Mostanában sokat olvasok Nietzschét.
–	Miért?	
– Nagyon jó író. Handabandázó, felfuvalkodott és önelégült a megalománságig, de nem ismerek az övénél élesebb kritikát és szellemesebb gondolati ugrásokat. Nem egy Kant-féle strukturalista építkező, de közel áll hozzám az aforizmatikus és epigrammatikus stílusa, szóval
inspirál.

	Autopsia	–	A	feldarabolt	Isten	rekompozíciója	

ALEXEI MONROE

A halálra emlékezés művészete
„Az elmúlt néhány évtizedben az avantgarde vizsgálói
annak halálára koncentráltak.”1
„Az Autopsia létrejöttének pillanatától egyetlen államrendszerhez sem tartozott. Története a nomadizálás története. Az Autopsia ott kezdődik, ahol az avantgarde
végződik. Az avantgarde ma már egy történelmi relikvia,
amivel az Autopsia egy laboráns buzgalmával kísérletez,
de soha nem volt a része.”2

Az állam, ahol az Autopsia útjára indult, már rég halott, és a technokultúra, amivel rögvest
konfrontálódott, ma inkább a disztópia és az utópia távolabbi vidékein kóvályog, mint azt valaha is gondolták volna akár még az apokalipszis eljövetelének hívői is, mégis, az Autopsia
alaptémái, mindenekelőtt a halálé, többségükben ugyanazok. Az Autopsia munkásságának integráns részei az archetipikus mérnöki műveletek, amelyek alapja a halál. Mindent átható,
felvillanyozó, egyeseket lesújtó, másokat felemelő – Autopsia, halál.
Egyik hatásos technikája a közönség kimozdítása saját idejéből, hacsak egy pillanatra is,
vagy, más irányból közelítve, megpróbálni tudatosítani bennük, milyen vékony fátylak választják el hiper-kortárs-valóságukat más korszakoktól. Az 1980-as Autopsia Letak3 szitanyomaton olvasható a szónokias, német nyelvű szöveg (Confesio	 Autopsiae) „Autopsia 980”
aláírással. A nyomat vizuális komponense egy címerpajzs: két oroszlán fog közre egy koronát
és egy kisebb pajzsot, amin az Autopsia-villám egy korai verziója látható. Az aláírás esetében
gondolhatnánk nyomdahibára, ám hasonló dátumozási mód olvasható az 1987-es Interna‐
tional	Aeterna kazetta számlistáján. Itt a számok 982 és 985 közötti jelzéseket kaptak. Nyilvánvaló, hogy az Autopsia kontextusában a dátumozás inkább performatív/esztétikai tennivaló, mintsem hit az időbeliségben, az informativitásban. Ez a trükk aprócska, de jelentős
megnyilatkozás. Az Autopsia ezzel arra utal, hogy munkássága kontextusában az ezredek érdektelenek, miközben azt is sugallja, a 980-as évekhez köthető nézetek, hitek és praxisok nem
oly távoliak, mint hinni szeretnénk. A korábbi korok mitológiája és kultúrája szerb nacionalista
újrafeltalálásának, újrafelfedezésének fényében ez a gesztus profetikus erejűnek tűnik.
„A Halálnak nincs története; a történelem egésze a Halál végeláthatatlan reprezentációja.”4

1
2
3
4

Jonathan P. Eburne and Rita Felski: Introduction. New Literary History, Vol. 41, No. 4, Autumn 2010:
What is an avant-garde?, vi
Autopsia:	Apocrypha. Zagreb: UPI2M PLUS, 2013, 44.
Ld. Vladimir Mattioni: Autopsia, Muzej savremene umetnosti Vojvodine, Novi Sad, 2012, 6.
Apocrypha, 67.

„

42

tiszatáj

Amikor az Autopsia munkái galériaterekben lépnek működésbe, elkerülhetetlenül a jelenbe transzformálják a múlt nyomait és mitologikus mozzanatait. Így olyan szellem kezd kísérteni ezekben a terekben, amelyiknek vajmi kevés köze van az öntudatosan kritikus, progresszív vagy kereskedelmi célú műformákhoz. Az Autopsia re- és deanimálja a galéria halódó
tereit „termelési stratégiá”-jával, amivel szükségszerűen elidegeníti, eltávolítja magát e terektől. Nem kommunikatív, elitista, hermetikusan zárt (legalábbis a be nem avatottak számára), tudatosan szembehelyezkedik a kortárs művészet normáival, vagy közönyt mutat irántuk. Az orwelli gondolatbűntény csakis művészetbűntényhez vezethet. A bűn azonban hordoz magában valami misztikus, vonzó minőséget a közösség számára, amelyik kijelöli a bűnök körét.
Itt nem egy demonstratív, látványos lázadás aktusairól van szó, hanem az Autopsia művészi autenticitásához való ragaszkodás kifejezéséről, amelyik elkülönültséget igényel. Exszurgens pozíció, amit annak szüksége motivál, hogy meghaladja a kiépült rendszereket és
hálózatokat, ne pedig behatoljon ezekbe. Ahogy eredete, úgy megjelenése sem feltétlenül sugallja az autoritás jóváhagyását, elismerését, csupán egyfajta funkcionalista elfogadása a bizonyos kontextusokban való feltűnés szükségszerűségének. A kortársak vagy a kritika elfogadása, a társadalmi gyakorlat vagy a kortárs művészeti termelés más divatos alapjai helyett
kijelenti, hogy „az indusztriális kiállítóterek és kereskedelmi egységek az Autopsia Múzeum5
épületének titkos sémáját reprezentálják”.
Természetesen az „indusztriális kiállítás” több jelentést is hordoz az Autopsia esetében.
Ahogyan az Autopsia kitárulkozik a közönség előtt, továbbra is megidézi indusztriális múltját
és az „indusztriális kultúrá”-n belüli speciális, már-már mitikus státuszát. Az Autopsiát az
elmúlt évtizedben ismét fölfedezték, fölértékelték, reprodukálták és kiadták. Ám ők vizuális
megjelenésükben is indusztriálisak maradtak. A mindenütt jelenlévő villám/vigyázat! magasfeszültség jel mellett Tesla tervei (és minden, ami velük jár), üllők, műszaki fénymásolatok,
reklámok, hirdetések, katalógusok, összeszerelési útmutatók és fém alkatrészek sorjáznak,
amiket csak rég halott mérnökök vagy ipartörténészek lennének képesek beazonosítani. Legtöbbjük a XIX. század vége és az 1940-es évek közötti korszakból származik történelmi aszszociációikkal egyetemben. Archaikus, mégis időtlen aurájuk, megerősítve az Autopsiapoétikai mozzanattal, egyfajta szemrehányásnak is tekinthető. Megóvásuk, megtisztelésük
okán ezen alkatrészek már csak művészi szempontból használatosak – akár több évtizednyi
kemény szolgálat után. A „posztindusztriális fasizmus”6 rendszerében (így szól az Autopsia
diagnózisa) az egyik vezérlő elv „a tervezett elavulás”. Az alkatrészek lényege a tönkremenetel, a minél korábbi csere. A gépek nem javíthatók, vagy csak a hivatalos, monopolhelyzetű
szervizekben (az USA törvényileg szankcionálja ezek megkerülését). Az Autopsia egy olyan
gazdasági környezetben működik, ahol a gép elavulása-tönkremenetele és halála a tervezés
része, és az amortizáció folyamatát tudatosan gyorsítják föl. Az Autopsiát egy olyan kulturális
kontextus veszi körül, ahol a halál mint kulturális szimbólum elnyomás, elfojtás, kitörlés tárgya. Az Autopsia tehát egyszerre értekezik a technológia művi haláláról és a (kulturális) halál

5
6

Autopsia: Interjú Nicolas Ballet-vel, kiadatlan, 2015.
ibid.

2019. október

43

„

technológiájáról. Ahogy Thomas Lee Kelley is fölhívta rá figyelmünket, a technológia és kezelési-használati módjai „létrehoznak egy sajátos társadalmi klímát”.7
Ennek fényében értelmezendő Az	ismeretlen	munkás	emlékműve című alkotás. Hasznavehetetlenség és praktikum ötvöződik a téglatest formájú tárolóban rendezetten elhelyezett,
aranyban játszó fúrószárdarabok látványában. A háttérben látszó antik, római témájú nyomat archaikus kontextust sugall, ám nem cinikus dekonstrukcióról van szó. Mintha a mű lelkét az az ambivalens érzés adná, hogy miközben tiszteletet érdemel az ipari termelés letűnt
kora, beleértve annak munkásait, az ipari társadalom okozta spirituális válság is nyilvánvaló.
Az Autopsia a 2nd	 Project	 Biennial	 of	 Contemporary	 Art	 D‐0	ARK	 Underground (2013) okán
készített fémtárgyai hasonló aurájúak, amit rendkívül fölerősít a kiállítási tér, az egykori Jugoszlávia legtitkosabb és legdrágább emlékműve, a Titót és a jugoszláv elit 300 tagját atomháború esetén fél évig életben tartani képes bunker. Ebben a térben az Autopsia feltárja nukleáris háború káoszának és technológia logoszának viszonyát, amennyiben a hely megtestesíti a soha be nem következettet: ellenállni a tömeges halálnak. Formájuk (kerek, hegyes fogazatú fűrészlapok, amelyekbe versidézeteket és villámjeleket vágtak) dinamizmusa fagyott:
ezek a lapok már nem forognak, soha nem vágnak bele már semmibe kiállítva egy gigantikus,
jugoszláv építményben, amelyik nem (és talán soha nem is) tudta (volna) teljesíteni küldetését. Az Autopsia más vizuális és zenei munkáihoz hasonlóan folyton a halál, a katasztrófa, az
összeomlás, a káosz „szakadékának szélén” egyensúlyoznának, ám a tárgyakat (de)animáló
szaktudás és szellemiség mintha visszatartaná őket a mélybe zuhanástól. Mintha szüntelenül
„készenlétben” állnának egy esetleges jövőbeni újraalkalmazás érdekében.
A zavarba ejtő kiállítási térnek köszönhetően (nem megfeledkezve azokról a poétikus tételmondatokról és más inkongruens szöveg- vagy vizuális elemekről, mint pl. egy stilizált, régi kotta) azt is sugallják e tárgyak, hogy más, rejtettebb szándékok miatt vannak éppen ott, a
rejtvény megfejtésére invitálva ezzel a nézőt.8 A vizuális részletek némelyike elsősorban dekoratív elem, formájuk evokatív természete miatt a kompozíció részei, mintegy a hely hangulatát díszítik. Más elemek (vagy másképpen értelmezésük) az illúzió fátylai, amelyek egyszerűen félrelibbennek, amikor közelítünk. Ha elég kifinomultan mozgunk feléjük, azért megfigyelhetők. Itt újfent Káosz és Logosz interakcióját figyelhetjük meg.
Egyéb vizuális alapelemek is feltűnnek az Autopsia hőskorából felszámolva a távolságot a
nyolcvanas évek és a jelen között. Tisztában léve azzal, mennyire rájátszik korunk e távolság
eliminálására, ezen időbeli határok eltörlése az Autopsia által szimptomatikus.
Villám, koponya, lovag, heraldikus feliratok, ipari komponensek – akad itt más is. A két
legerősebb, poétikai beágyazottságú jel gyakran megidézett halálvonatkozás. A lócsontvázon
ülő íjász időtlen, de harcias pózban először az 1987-es Aufklärung9 anyagon tűnt föl, majd (ez
sokkal jobban ismert) a Death	Is	The	Mother	Of	Beauty10 cédén.
A Thanatopolison és más munkákon sokféle csontvázzal találkozhatunk – gyarmati kori
és kora modern anatómiai illusztrációk és metszetek formájában. Térből és időből kiragadot7
8
9
10

Thomas Lee Kelley: The Enigma of Nikola Tesla: A Cultural Studies Analysis of his Legacy. M.A. Thesis, Arizona State University, 1997. 40.
Ld. a 2009-es Illuminating	Technologies katalógus példáit, Autopsia:	Images	of	The	Silent	Past	Works	
1980‐1989, 24.
Ld. Mattioni, i. m., 63.
Ld. Apocrypha, XVIII. illusztráció az alternatív verzióban.

„

44

tiszatáj

taknak tűntek, ám az ismétlődések folyamán már-már elfogadhatóan ismerőssé, kevésbé zavarba ejtő látvánnyá szelídülnek. Vizuális védjegyek vagy folytonosság-garanciák azok számára, akik otthonosabban mozognak az Autopsia művészi világában. E vizuális nyelv azonban állandó mozgásban van, és ezek a halálmarkerek bármikor előbukkanhatnak váratlan
kontextusokban és formákban fenntartva a különösség dimenzióját.
„Rejtjelezz, ne megfejts. Készítsd el újra az illúziót. Teremtsd meg az illúziót, hogy létrehozhass egy eseményt. Formáld át enigmatikussá a magától értetődőt, tedd értelmetlenné
azt, ami túl értelmes. Az illúzió az egyetlen valódi demokratikus alapelv.”11
Ahogy az objektumok és ikonikus jelek, úgy a használt nyelvek és implikációik is az Autopsia munkásságához tartoznak. Számos, gyakran ismételt szlogen is az Autopsia vizuális
szótárához tartozik – „Our Goal Is Death/Unser Ziel ist Der Tod”, „20th Century Is Dead”,
„Death Is The Mother Of Beauty”, „Let Us Die”, „Lebensgefahr”. Egyesekben egy kiállítás erejéig biztosan, másokban sokkal tartósabban hagynak nyomot munkáik, művészetükkel kényszerítik közönségüket, hogy emlékezzenek a halálra. Emlékezzünk a 2011-es újvidéki retrospektív kiállítás címére: Specus	 Oblivionis (A feledés barlangja); emlékezzünk az Apocrypha	
zárlatára:
„Az Autopsia olyan műalkotás, ami a műalkotáson keresztül veti magát a Teljesség tátongó mélységébe.”12
Galériák, múzeumok tereibe telepítve képek, tárgyak és szavak kombinációi asszociációs
hálóikkal egyetemben képezik meg azt a szimbolikus, reflexív erőteret, ami csöndben, de hatékonyan válik Tesla energiatermelő/tároló eszközeinek művészi analógiájává. Az amerikai
pszichológus, James Hillman az ősi világ struktúrájának leképezését „mitikus rácsozat”-nak13
nevezi, ami képessé tette az embert a világ, a kozmosz olvasására és a bennük való tájékozódásra. Míg a vallás és az okkultizmus metaforáival nem közelíthetünk az Autopsia művészi
gyakorlatához és motivációihoz (noha ezek szimbolikáját használja), Hillman gondolata segíthet nekünk az Autopsia világának megértésében, az abban való tájékozódásban. Miközben
konceptualista, vizuális archetípusai korai időszakához köthetők, idővel és a különféle rekontextualizációs folyamatok során az Autopsia megteremtette saját mitikus rácsozatát. Bizonyos fokig ennek segítségével orientálódhatunk, foghatunk neki az értelmezésnek és az átvilágításnak, noha, végül, a rejtjelezés művészi kényszere azt eredményez(het)i, hogy folyton
oda érkezünk, ahonnan elindultunk.
DOMOKOS TAMÁS fordítása

11
12
13

Ld. Ballet-interjú
Apocrypha, 85.
James Hillman: Kinds	of	Power.	A	Guide	To	Its	Intelligent	Uses. New York: Currency Doubleday, 1995,
220.

2019. október

45

„

S. D. CH.  

Ez az én terepem!
A MŰVÉSZETI TRILÓGIA ELSŐ RÉSZE
Heurisztikus	szalonfricska	négy	felvonásban	a	Középszar	Geniusáról	
20 Prága 07
Szereplők
A KÖZÉPSZAR GENIUSA
Genyódij Középszar mint pap, burzsuj, néger kávéüzér és muskétás
NEJE
Femina Maszkulinovna
A FENSÉG GENIUSAI
Dr. Franz Kafka
Wolfgang Amadeus Mozart zeneszerző
AZ ALANTASSÁG GENIUSAI
Zúzós Zdenda
Pornós Pepa
jákópapagáj
nimfapapagáj
Hullámos Pipi
Monstrum
A rövid e a genius szóban tudatos döntés eredménye.

I. felvonás: NYITÁNY
A KÖZÉPSZAR GENIUSÁNAK otthona, szalon, franciaablak, Neruda arcképe a falon,
madárhinta a kanárinak, kanapé, asztal, ülőgarnitúra. Csörren a kulcs, Genyódij Középszar érkezik mint pap.
GENYÓDIJ KÖZÉPSZAR: Anyukám, itt vagyok!
KÖZÉPSZARNÉ FEMINA MASZKULINOVNA (a	 színfalak	 mögül): Máris megyek,
Genyódij! Csak kiveszem a sütőből a…

„

46

tiszatáj

G. K.: Brutális nap volt, még szerencse, hogy én egy élő intézmény vagyok! Egy normális halandó ki nem bírná! Az a pap hazafelé az úton, szó szerint fel akart támasztani…
F. M. (a	színfalak	mögül): Hát, mit tehetünk, apus… ez van.
G. K.: Mi jót eszünk ma, Fema?
F. M. (a	színfalak	mögül): Kakadut.
G. K.: Te aztán kitettél magadért!
F. M. (a	 színfalak	 mögül): Hívott doktor Kafka, időpontot akar veled egyeztetni.
Mondtam neki, hogy visszahívod.
G. K.: OK, hívok is neki. (Az	ablakhoz	lép,	és	kikiabál	rajta.) Doktor úr, doktor úr! Jó
estét! Igen, az asszony mondta, hogy… Hogyan? Holnap este? Ez nagyszerű! Várni fogom. (Eljön	az	ablaktól.)
F. M. (behozza	a	sültet,	és	leteszi	az	asztalra): Nos? Mi újság?
G. K.: Hát, nem is tudom, anyus. A doktor csak annyit mondott, hogy valami középszerűségről lenne szó. A középszarról.
F. M.: Nem semmi káder vagy te, apus…
G. K. (ünnepélyesen): Hát éppen ez az én terepem! Itt végre megmutathatom, mit tudok.
F. M.: Eszel te is? (leül)
G. K.: Még szerencse, hogy vagy nekem! (leszalad	 a	színről,	 és	visszatér	 burzsujnak	
öltözve) Ebben a szerkóban nincs lelkifurdalásom a zabálás miatt, és sokkal jobban ízlik! (leül) Jó étvágyat!
F. M.: Jó étvágyat!
(esznek,	mindent	felesznek)	
G. K.: Csodálatos! Rég ettem ilyen finomat!
F. M.: Ennek örülök….
G. K.: Ma annyi csodás ember vett körül… És, anyuci, minden, ami csak voltam,
örömmel voltam! A legszívesebben néger kávéüzér vagyok.
F. M.: Mesés. Gyakrabban lehetnél az…
G. K. (emelkedetten): Ó, az Élet! (kevéssé	emelkedetten) Az Életet nem kell túlhajtani.
Ez, anyus, épp így van egyensúlyban. Arany középút. Szar ügy… Középszar. Folyton csak jelentéktelen egzisztencia voltam.
F. M.: Ez így szép. Nem fekszünk le, apuci?
G. K.: De.
F. M.: Akkor elpakolok.
(Elpakol	az	asztalról	és	kimegy,	Genyódij	Középszar	kihasználja	a	helyzetet,	elhagyja	
a	 színpadot	 a	 másik	 oldalról,	 majd	 újra	 felbukkan	 mint	 pap,	 méghozzá	 abban	 a	
pillanatban,	amikor	szemből,	a	konyhából	Femina	Maszkulinovna	visszatér.)		
F. M.: Te így alszol?

2019. október

47

„

G. K.: Igen, drágám, sokkal szemérmesebb lesz az álmom, épp ezért jobb is lenne, ha
magadnak a konyhában ágyaznál meg… (ledől	a	kanapéra,	a	villanykapcsoló	felé	
nyúl) Jó éjszakát!
F. M.: Ó, ez a konyha, Genyódij, szerelmünk sírboltja! Remélem, ezt te is tudatosítod!
G. K.: Na… akkor jó éjt!
(Elfordítja	a	kapcsolót,	a	szoba	sötétségbe	borul,	függöny.)	
Vége	az	első	felvonásnak.	

II. felvonás: A FENSÉG GENIUSAINAK LÁTOGATÁSA
Ugyanaz a szín, az asztalnál Genyódij Középszar ül mint néger kávéüzér, a rúdon
egy hatalmas nimfapapagáj; csöngetnek, Genyódij Középszar feláll, majd ajtót
nyit.
G. K. (a	színfalak	mögül): Isten hozta az urakat! Anyus, ez aztán a meglepetés… doktor Kafka és Mozart úr!
F. M. (a	konyhából): Vasporos Szűzanya! Nem sütöttem ki semmit!
(Bejön	 Genyódij	 Középszar	 nyomában	 a	 hórihorgas	 Dr.	 Franz	 Kafkával	 és	 a	 nála	 is	
hórihorgasabb	 Wolfgang	 Amadeus	 Mozarttal,	 mindketten	 sokkal‐sokkal	 maga‐
sabbak.)	
NIMFAPAPAGÁJ: Helllllllllló!
G. K.: Üljenek le, uraim, nehogy elvigyék az álmunkat!
FRANZ KAFKA és WOLFGANG AMADEUS MOZART: Köszönjük!
(Leülnek,	de	a	földre,	mert	az	ülőgarnitúra	túl	kicsi	lenne	nekik.)	
F. M. (beszalad	a	konyhából	egy	hatalmas	késsel):	Jó napot, uraim!… ó, Mozart úr, Ön
valóban egy óriás! Sütök egy kis nimfapapagájt!
(a	rúdhoz	lép,	a	késsel	becserkészi	a	papagájt,	és	lelép	a	színről)	
F. K. és W. A. M.: Ne fárassza magát, kedves hölgyem!
F. M. (a	konyhából): Nem fáradság! Még köszönni se tudott rendesen.
G. K. (magához	ragadja	a	szót): Nos, miről lenne szó, kedves barátaim?
F. K.: Az alantasság geniusairól.
G. K.: Tényleg?
W. A. M.: Igen. Pontosan. Hogy ez így tovább nem mehet.
G. K.: Na, ne mondja!
F. K.: Nincs máshogy. Főként a pajkosságuk, az alantas ösztönszexualitásuk, az argóval trágyázott beszédük, a blaszfémia, a patologikus jellemvonások, az ostoba
és irritáló, lapidáris stílus…
W. A. M.: Pontosan. És ebből lesz a kupi, a kabaré, a táncterem, a pálinkamérés, a játékterem…
F. K.: Pontosan. A sok sport, a ponyva, a giccs és a pornográfia!

„

48

tiszatáj

G. K.: De hát ez az ő jellemük természetes része, uraim! Létük ezen áll vagy bukik.
Az alantasság geniusai pontosan így nyilvánulnak meg.
F. K.: Efelől nincs is kétség, kedves Genyódij Középszar. A probléma másban rejlik.
Hogy is tudnám jobban elmagyarázni… (Mozart	közbelép)
W. A. M.: Tömören. Franz azt akarja mondani, hogy ez mind nagyon is vonz minket.
F. K.: Valahogy úgy. Vagyis: pontosan úgy. Mindnyájunkat erőteljesen vonz az alantas, de egyenes arányban és hatványozottan dehonesztál is. Védőpajzs kell ellene, Genyódij!
G. K.: Értem én, értem. Igen… mindenekelőtt pajzs. A pajzs mindenekelőtt!
F. M. (kirobog	a	konyhából	a	sülttel): Már itt is van….!!! (leteszi	az	asztalra) Csak fogyasszanak!
F. K.: Ez képtelenség!
W. A. M.: Nem akartunk zavarni…
G. K.: Uraim, különben Famina Maszkulinovna megsértődik!
F. K.: Félek, ez meg fog történni. Én például: ma vegetariánus vagyok.
W. A. M.: Én viszont nem eszem énekesmadarat. Ugye, érthető…
G. K.: De Wolfi! Ez sosem énekelt, legfeljebb krákogott! Iszonyatosan!
(Femina	Maszkulinovna	vár)	
W. A. M.: Akkor talán egy falásnyit…
(Megkóstolja.	Femina	Maszkulinovna	visszamegy	a	konyhába,	Genyódij	Középszar	le‐
lép	a	színről,	majd	burzsujként	tér	vissza,	leül)	
G. K. (teli	szájjal	beszél,	majd	nyelés	közben	elhallgat): Hogy ma mi minden voltam,
uraim! El se tudják képzelni! Megannyi jelentéktelen egzisztencia! Például egy
tisztelendő, egy plébános. Gondoljon csak bele, doktor úr. És uraim! Ami csak
voltam, az mind örömmel voltam! Méghozzá minden esetben, kivétel nélkül!
(köpködni	 kezd) Lenni vagy nem lenni! Miféle röhejes dilemma ez? Mindenből
lenni egy kicsit! Ebben áll a nagy titok. Nem szólva a sok divatos szófosásról a létezéssel kapcsolatban… Hát az már csúcs! Érthető pontosság. Ez az én valutám,
uraim! Ebbe kóstoltam bele. Remek… Hol is hagytuk abba?... Ja, igen, az a dolog a
k… Nos, ez tényleg probléma, a legjobb lesz, ha rendezek egy találkozót, itt, nálam, hogy úgy mondjam, semleges terepen.
W. A. M.: Épp erre gondoltunk, Genyódij Középszar úr. Pontosan erre.
F. K.: Nincs ugyanis jobb középszer, mint Ön. Az Ön hírneve…
G. K.: Ugyan-ugyan, doktor úr! Ez bagatell… igazán bagatell. Épp ezért vagyok a középszar geniusa! Hogy drámai jambusban fejezzem ki magam! Elégedettek lesznek, biztosíthatom. Már tudom is, hogy oldom meg!
F. K.: Remek lenne! Ön biztosan találna valamilyen középutat! Valamilyen, nem félek kimondani, nekünk is előnyös baráti kompromisszumot!
G. K. (ünnepélyesen): Ez az én terepem!
F. K.: Egy percre se tartjuk fel Önt tovább! Tárgyaljon a nevünkben, kedves Genyódij
Középszar!

2019. október

49

„

(Kafka	és	Mozart	el	akarnak	menni)	
W. A. M.: Pontosan, szabad kezet kap! Konszenzusban nem is reménykedtünk! Nonszensznek hittük! Nem is tudja, kedves Genyódij, micsoda megkönnyebbülés ez
az ajánlat a számunkra!
G. K.: Azt hiszem, tudom… Van itt még egy bökkenő! A találkozón, ha kérhetem, a
lehető legideálisabb alakban jelenjenek meg! Hadd legyen minden átlátható, világos.
W. A. M.: Feltétlenül, kedves Genyódij Középszar. Ahogy mondta. Ég áldja!
F. K.: Semmiség. Boldogan. A lényeg, hogy velünk tart. Isten vele!
G. K.: Megtiszteltetés volt a számomra, doktor úr… Anyus, az urak távoznak!
F. M. (a	konyhából): Elnézést uraim, hogy meg se kérdeztem: hogy vannak a tekintetes asszonyok? Éppen mosogatok…
F. K. és W. A. M.: Köszönjük kérdését! Gyakorlatiasabb férfiakkal élnek. Kézcsók,
asszonyom! Viszlát, Genyódij Középszar, úr!
G. K.: Viszlát, Uraim! (elmennek	és	Genyódij	Középszar	utánuk	kiált) Ne feledjék, uraim! A lehető legideálisabb formában! (Kiabálás	közben	a	színfalak	mögé	kevere‐
dik,	és	ismét	néger	kávéüzérként	tér	vissza,	miközben	megszólítja	a	konyhából	jö‐
vő	Femina	Maszkulinovna)
F. M.: Milyen öröm látni téged, apus! Nem dőlünk le?
G. K.: Rögtön, anyukám, csak még telefonálok. (Femina	 Maszkulinovna	 elpakol	 az	
asztalról	és	visszamegy	a	konyhába,	Genyódij	Középszar	az	ablakhoz	megy	és	füty‐
tyent) Csá, Zdendo!... Nem, azt épp nem ismerem, majd elmeséled máskor… Pepa
ott van?... Köszi… Csá, Pepa!... Adom a bokszost!... Ugorjatok be holnap, beszélünk… Hétkor… Szevasz! Minden jót!
(Az	ablaktól	eltűnik,	majd	papként	tér	vissza,	épp	abban	a	pillanatban,	amikor	Femi‐
na	Maszkulinovna	kilép	a	konyhából.)	
F. K.: Genyódij! Pár perce még egy szupertestű néger kávéüzér voltál!
G. K.: Az pár perce volt, anyus. Az ideálok változnak… És nyisd ki az ablakot a konyhában (ledől), hadd legyen friss a levegő. Jó éjt!
(Elfordítja	a	kapcsolót,	a	szoba	sötétségbe	borul,	függöny).	
Vége	a	második	felvonásnak.	

III. felvonás: AZ ALANTASSÁG GENIUSAINAK LÁTOGATÁSA
Ugyanaz a szín, az asztalnál Genyódij Középszar ül mint burzsuj, akit hirtelen rikácsolással felébreszt egy hatalmas jákópapagájt, álmosan, ásítozva áll fel, odamegy Neruda arcképéhez, és egy rejtett automata berendezés segítségével lecseréli azt egy meztelen nőre, csöngetnek, Genyódij Középszar ajtót nyit.
G. K. (a	színfalak	mögül): Te rezgő bigecsöcs! Anyus, itt vannak!
F. M. (a	konyhából): Kik?

„

50

tiszatáj

A jákópapagáj: JJJJJJJó essssssttttét!
(Bejön	Pornós	Pepa	meztelenül,	hatalmas	fallosszal,	a	kistermetű,	bábfigurának	öltö‐
zött	Zúzós	Zdenda,	a	bulibajnok,	mögöttük	Genyódij	Középszar,	aki	így	ordít)	
G. K.: Hát Pornós Pepa és Zúzós Zdenda!
F. M.: Csába. És nincs egy kis betevő madaram a sütőcskémben!
PORNÓS PEPA: Csak semmi pánik, hölgyem! Mi szívesen betesszük a sütőcskéjébe a
midi-madárkát! Mély hódolatom…
(Femina	Maszkulinovna	becaplat	a	színtérre	egy	hatalmas	késsel)	
F. M.: Ó, Pornós Pepa, te aztán jó formában vagy, mint mindig! (Az	ágyékára	pillog)
A magad módján nagy ember vagy te is…
P. P.: Ez nem újság, hölgyem! (A	madárhinta	rúdjára	mutat) Mellesleg, milyen szépen köszön a madárka!
F. M.: Még egy darabig…
ZÚZÓS ZDENDA: Kézcsókom, hölgyem! Ismeri azt a viccet a vízszerelőről?
F. M.: Ugyan, menjen már, maga tökfilkó! Sütök egy kis jákót…
(Elviszi	a	jákópapagájt	és	berobog	a	konyhába)	
G. K.: Ülj már le, ne lógasd azt a nagy orrod, Pepa!
P. P.: Én aztán nem lógatom. (a	férfias	büszkeségére	mutat	és	leül)
G. K.: Te is, Zdenda! (leül) Térjünk gyorsan a tárgyra, minek a kecmec, spanok!
P. P.: Naná… Akkor pakolj ki!
G. K.: Kezdjük a nyilinyalinál. Tegnap itt járt Kafka, az az író, és Mozart, az a zeneszerző…
P. P.: Mit akarsz ezzel mondani? Nekem is van írópennám meg kemény, muzikális
rumbatököm is! (megmutatja)
G. K.: Ember! Pepa, ne ugrándozz mindjárt, mint egy beilonkázott dervis, figyelj! Panaszkodni jöttek, hogy rossz hatással vagytok rájuk.
Z. Z.: Ez lehetetlen, genius! Hisz le se xarjuk őket.
G. K.: Tudom, tudom, Zdenda, és ez nem minden. Az is kiderült, hogy ez szórakoztatja őket, vonzza… mármint a ti életformátok és a körülöttetek zajló dolgok…
P. P.: És hol van a dugulás, genius?
G. K.: Nos, boys, azt én meg nem mondom úgy nettó, de mindenáron találkozni
akarnak veletek.
P. P.: Bzdmeg, genius, nem bírom cérnával. Éhes disznók makkal álmodnak. Úgy látom, maguk se tudják, mit kavarnak. De milyen összeröffenés lesz?...
(A	konyhából	kirobog	Femina	Maszkulinovna	a	sülttel)	
F. M.: No, fiúk, elég a duma, tömjétek a majmot! Biztosan éhesek vagytok… (tálal)
P. P.: Ez aztán a luxuskaja, hölgyem! Ki vagyok éhezve, mint egy pornószínész!
Z. Z.: Ehetőnek néz ki, nagyságos asszony! Ismeri azt a viccet az ácsról?
F. M.: Maga kis perverz! Egyenek, nehogy kihűljön! (elmegy	a	konyhába)
G. K.: Egyetek, spanok! (felemelkedve	 néz	 rájuk) Hogy mi minden voltam, és hogy
annak hogy örültem, talán el se mesélem nektek…

2019. október

51

„

P. P.: Okés, genius, akkor ne meséld el!
(Enni	kezdenek,	esznek,	befejezik.)	
G. K.: Teljesen meggárgyultam! No, remek… Hol is hagytuk abba?... Igen, már tudom,
az összeröffenés. Ne költekezzetek, kanok, egy filléretekbe se kerül… Sőt. El tudom képzelni, hogy még valami csurran-cseppen is… Nos, skacok? A kedvemért…
Z. Z.: És ugyan mi csurranna-cseppenne?
G. K.: Mégiscsak GENIUSOK, Zdenda! És azokból mindig csurran-cseppen valami…
P. P.: Nos, tény, hogy fölöttünk állnak… így aztán ránk, kivert koldusokra is csurrancseppen valami… itt, a húgyos avarban.
G. K.: Hát épp ez az, Pepa, és a doktor azt mondta, hogy valami pajzsról van szó, és a
mai világban az ilyesmi nem olcsó.
P. P.: Te hiszel benne, Zdenda?
Z. Z.: Meglássuk, Pepa. Könnyen félrelép az ember, de ha koppan, toccsan is. Mónikázás után jön a brunya. Ez tótzihher.
P. P.: Megfogtad az Isten farkát, genius, hogy ilyen galambszívünk van.
G. K. (ünnepélyesen): Ez az én terepem!
P. P.: Akkor holnap.
G. K.: Szavatokat veszem, fiúk! Kezet rá! Így kell ezt! Szépen… a középúton. Emberek
vagyunk. Tekintet nélkül. Mindent elrendezek. Nem fogjátok megbánni!
P. P.: Okés, genius, mi lépünk.
F. M. (a	konyhából): És én meg se kérdeztem, hogy van Constance és Dora?
P. P. és Z. Z.: Vegye úgy, mintha kérdezte volna. Minden lácsó! Mély hódolatom, hölgyem!
Z. Z.: Nem ismeri, nagyságos asszony, azt a viccet a kéményseprőről?
F. M. (a	konyhából): Maga kis haszontalan!
P. P.: Rázd föl a bulit, Zdenda! Annyi a nyálam, mint egy csigának! Bezabálok, kieszlek a vagyonodból, na, csao, genius!
G. K.: Akkor cső! Várjatok! Még egy fontos dolog! Holnap úgy gyertek, ahogy az Úristen teremtett benneteket.
P. P.: Én mindig úgy járok, istenemre, genius!
G. K.: Ideákban gondolkodom, mint egy genius.
P. P.: Ja, vagy úgy… fazonban… És ez szükséges?
G. K.: Az, Pepa, nagyon is az.
P. P.: Bene, bene… Bízzál bennünk! Cső!
G. K.: Te is, Zdenda!
Z. Z.: Az beton, genius. Cső! (elmennek)
G. K. (Femina	Maszkulinovnához,	aki	a	konyhából	jön): Akkor mi meg, uzsgyi, be az
ágyba!
F. M.: De Genyódij, már megint a cimbijeid szótárát használod.
G. K.: Ó… bocsáss meg! Feküdjünk le. (lefekszik)

„

52

tiszatáj

F. M.: Ugye, apus, ma este mint burzsuj teszel boldoggá!	(melléugrik	a	kanapéra)
G. K.: Lópikula a seggembe, nem oltottam le a villanyt az előszobában… (felkel,	eltű‐
nik	a	színpadról,	majd	papként	tér	vissza)
F. M.: Te kígyó!
G. K. Ne felejts el szellőztetni a konyhában, drágám. Tele van egészségtelen kipárolgásokkal. Jó éjt!
F. M. (elhagyja	a	kanapét): Faszorrú majom.
(F.	M.	bemegy	a	konyhába,	amikor	eltűnik,	Genyódij	Középszar	az	ablakhoz	ugrik,	és	
kikiabál	rajta)	
G. K.: Doktor úr, doktor úr! Nem alszik?... Mindent elintéztem… Igen… Holnap este…
Ugyan, nincs miért… Ez az én terepem! (elmegy	az	ablaktól,	az	automata	segítsé‐
gével	 lecseréli	 a	 meztelen	 lány	 képét	 de	 Sade	 márkiéra,	 és	 elhelyezkedik	 a	 kana‐
pén) Isteni márki! Igen, méltó kompromisszum lesz…
(Elfordítja	a	kapcsolót,	a	szoba	sötétségbe	borul,	függöny.)	
Vége	a	harmadik	felvonásnak.	

IV. felvonás: A FENSÉG ÉS AZ ALANTASSÁG GENIUSAINAK TALÁLKOZÓJA
A KÖZÉPSZER GENIUSÁNÁL
Ugyanaz a színtér, a madárhinta rúdján madárka helyett egy kislány ül, a neve Hullámos Pipi, bejön Genyódij Középszar mint muskétás, ünnepi hangulatban van.
G. K.: Eljött a nagy nap, anyus! Azért is állok itt teljes fegyverzetben, akár egy harcos. Mint egy győztes, anyukám! A mértéktartó munka évei meghozták gyümölcsüket! A párhuzamosok nem a végtelenben találkoznak, hanem itt, a mi lakásunkban!
F. M. (a	konyhából): Biztos, hogy párhuzamosok? Nem valami pólusok, apus?
G. K.: Ne haragudj, Fema… (megszólal	a	csengő) itt a vendégek! (kinyitja	az	ajtót	a	
színtér	mögött,	onnan	kiált) Vivat konszenzus!
(A	 színpadra	 becsúszik	 egy	 hatalmas	 üvegedény,	 egy	 amolyan	 kémiai	 lombik,	 benne	
átlátszó	folyadék,	mögötte	Genyódij	Középszar.)	
HULLÁMOS PIPI: Széééép jó napot!
G. K.: Fema!... Ez aztán csodálatos! Mozart úr és a doktor a maguk ideális alakjában!
Ez a merő szellem! Fema! Spiritus! Ezt látnod kell!
F. M. (a	konyhából): Mindjárt megyek! Mindjárt! Csak befejezem a mosogatást!
F. K. és W. A. M. hangja (amikor	beszélnek,	a	folyadék	a	lombikban	fortyogni	kezd):
Kezét csókoljuk, Femina Maszkulinovna! (megszólal	a	csengő)
G. K.: Hú! A másik fél! (szalad	kinyitni	az	ajtót	a	színfalak	mögé,	onnan	kiáltja) Problem is dead!
(A	színpadra	beúszik	egy	lefolyószifon,	telis‐tele	mindenféle	szennyel,	amit	egyelőre	a	
műanyag	tartály	rejt,	mögötte	Genyódij	Középszar)	

2019. október

53

„

HULLÁMOS PIPI: Szép jó napot!
G. K.: Anyukám! Ezt látnod kell! Pepa és Zdenda a maga ideális alakjában! Mint piszok, összepiszkolt matéria. Mint káosz! Remek fickók vagytok, ezt megjegyzem!
P. P. és Z. Z. hangja a lefolyóból: Nem vagyunk barmok, genius! Geniusok vagyunk!
F. M. (kiröppen	egy	hatalmas	késsel	a	konyhából): Hát, megjöttünk, megjöttünk? Üdvözletem, uraim! Ma, úgy látom, ünneplőben… Nagyon elegánsak…
LEFOLYÓ (Z.	Z.	hangja): Az ám, hölgyem, ismeri azt a viccet a pékről?
F. M.: Maga is megéri a pénzét! Sütök egy kis Hullámos Pipit!
(Megragadja	Hullámos	Pipit	és	magával	viszi	a	konyhába)	
G. K.: Femina Maszkulinovna eredetileg mákos nudlit szeretett volna készíteni töltött madárral, de a mák az utolsó szemig elfogyott, mint a szar.
F. M. (a	konyhából): A gólyák miatt!
SZIFON (P. P.): Ez ám a megkönnyebbülés: mert a) nudlit a számba nem veszek, b)
az ideálom pedig eine kleine tömi-tömi.
G. K.: Hát épp ez az... Uraim, tekintettel az Önök állapotára, még csak meg se
kérhetem magukat, hogy üljenek le, s ha nincs ellenvetés, máris a tárgyra térek...
EDÉNY: Nem tesz semmit, kedves Genyódij Középszar, más keserűség nyomaszt…
SZIFON: Idekuki, géniuszkám…. azért a térdem be tudom hajlítani…
(Szifon	letelepszik	a	székre,	amikor	Femina	Maszkulinovna	kidugja	a	fejét	a	konyhá‐
ból,	és	lekiabálja	a	szifont.)	
F. M.: Mászol le rögtön arról a huzatról? Rücsökagy!
(Szifon	szófogadóan	leugrik	a	székről	és	Femina	Maszkulinovna	visszadugja	a	fejét)	
G. K.: Szóval… Mint tudják, felkértek a Fenség géniuszai, hogy én, lévén a középszerűség geniusa, hozzak össze egy találkozót az alantasság geniusaival. Az egyéni
találkozókon, melyekre mindkét féllel sort kerítettem, úgyszólván szabad kezet
kaptam, vagyis gyakorlatilag teljhatalmat, hogy végre megoldjam ezt az érzékeny problémát, mely egy bizonyos egyoldalú, jobban mondva egyirányú befolyást érint az egyik fél részéről a másikra, mely révén az alárendelt fél érdekeinek érvényesítése forgott és forog fenn… Ugyanakkor, ha jól értem, azt kell elérni, hogy az érdekérvényesítés kéz a kézben haszonnal is járjon… Ez nem úgy
hangzik, mint egy sima ügy, mégis egyszerű… Semmi esetre sem bonyolult.
F. M. (a	konyhából): Apus, úgy beszélsz, mint egy tetves jogász!
G. K.: Mert én egy tetves jogász vagyok, anyus!
F. M. (még	mindig	a	konyhából):	Máris megyek…
SZIFON (Z. Z.): És ne feledd a pajzsot, genius!
G. K.: Naná, a pajzsot… De, uraim, a lényeg ez: konszenzus, megegyezés és megbékélés, halál a problémára, a feszültségre, az acsarkodásra! A Középszer Geniusa ma
a mértékletességre és a jó hírre törekedve túllépett a saját árnyékán! A nézeteltéréseket, uraim, az önök közt tátongó szakadékba vetem! Ez a hozadék, ez a
megoldás! Az én heurisztikám! (Az	Edény	és	a	Szifon	közé	áll,	és	a	karja	fölött	be‐
kiált	a	konyhába) Látod ezt, Fema?

„

54

tiszatáj

F. M. (a	konyhából):	Máris… máris nézem… (de	nem	néz	oda)
G. K.: Uraim, figyelem! Úgy, mintha itt sem lennék! Most! (megragadja	a	Szifont,	és	
tartalmát	 átönti	 az	 Edénybe,	 a	 Szifont	 a	színfalak	 mögé	 rugdossa,	 majd	 ünnepé‐
lyesen) Az vagyok, aki olyan, mintha nem is lenne! Ez az én terepem!
(A	Szifon	tartalma	zavarossá	teszi	az	Edény	tartalmát.)	
F. M. (kinéz	a	konyhából): Nahát… és én erről lemaradtam.
G. K. (sértődötten): Pech! Ezt nem lehet megismételni…
F. M.: De ha egyszer hülyül a szagelszívó… (benéz)
G. K.: Nos, uraim? Mi a helyzet?
(Az	Edényből	az	abba	áttöltött	Z.	Z.	hangja	hallatszik)	
EDÉNY (Z. Z.): Ebbe beletrafáltál, genius. Kurvára megérte! Kurvára élvezzük, sőt
most már tökre megértjük egymást!
EDÉNY (P. P.): Világklasszis vagy, genius. Ez isteni.
EDÉNY (F. K.): És mi, mindezek ellenére, még mindig, mindig tökéletesen megértjük
a dolgokat, de végre már élvezzük is!
EDÉNY (W. A. M.): Olyan ez, mint a zene, Genyódij Középszar. Mennyei zene!... Előírások és szabályok nélkül!
G. K.: Örömmel hallom!
F. M. (bejön	a	sülttel):	Hullám Pipi készen van!
G. K.: Az urak is… Úgyhogy, anyuci, ne is szervírozz.
(Ahogy	folyamatosan	összeolvadtak	a	különféle	szubsztanciák	a	lombikban,	összeke‐
veredtek	a	szereplők	hangjai	is,	szinte	felismerhetetlenek.)	
EDÉNY: Csak azért dobja be! Jól elleszünk a pipivel.
G. K.	(felháborodottan): Micsoda ötlet ez, Pepa?!
EDÉNY: Ezt nem is én mondtam, hanem a doktor meg a zeneszerző!
G. K.: Igaz ez, doktor úr?... Wolfgang úr?
EDÉNY: Mi magunk is kellemesen elcsodálkozunk a dolgon. Igaz. Csak dobja be azt a
pipikét!
G. K. (F.	M.‐hoz): Hát akkor csak dobd be, anyus, az urak mégis rácuppannak.
(Femina	 Maszkulinovnától	 elveszi	 a	 sült	 Hullámos	 Pipit,	 beledobja	 az	 edénybe,	 csak	
úgy	bugyborékol.)	
EDÉNY: Ez aztán a finom falat, genius! Ez aztán a pipihusi, Femina Maszkulinovna!
G. K.: Kissé émelygek maguktól, uraim!
EDÉNY: Ne csekkolj annyit, csicsákó, nyílik a fasztarisznya! Inkább gyere te is!
G. K.: Ez hányinger, Pepa!
EDÉNY: De ezt doktor Kafka mondta, genius!
G. K.: Micsoda?! Elnézést, elnézést. Talán a nagy keverésben elkeveredett az önuralmam. Főleg ez a tegezés akasztott ki… Szóval, azt gondolja, kedves doktor,
hogy nekem is…

2019. október

55

„

EDÉNY: Naná, gyere már! És tegezz minket, tegezz nyugodtan… Wolfi… elég a sok
Wolfgang Amedeus Mozartból! És én, doktor Franz Kafka most már csak te, te
vagyok…
G. K. (nagyon	felhevülve): Mekkora megtiszteltetés! Máris szabadabbnak érzem magam… És ti, ti ketten, vagyis te, Wolfgang Amadeus Mozart, és te, doktor Franz
Kafka, szóval, ti tényleg azt gondoljátok, hogy nekem is…?
EDÉNY: Hát persze! Először is: úgy lesz komplett a világ, másodszor: te is kiélvezhetsz mindent, amit szeretsz, mint mások, harmadszor: bizonyára megörvendezteted Femina Maszkulinovnát, olyan lesz, mint egy bál, és ki se húzod a beled
otthonról, negyedszer: mint zseniálisan középszerű lény, az élvezeted velünk elvegyülve intenzívebb lesz, és épp a te közvetítésed révén mindazt az újat, mely a
te heurisztikus hozzáállásodnak köszönhetően keletkezett, fenékig kiélvezzük!
G. K.: Anyus! Van ebben valami. Ma korábban fekszem le. Ezt javasolja a doktor!
F. M.: Rendben, apus. De mi lesz Önökkel, uraim? Maradnak éjszakára?
G. K.: Egész biztosan. És mi is velük maradunk!
F. M.: Akkor megágyazok…
G. K.: Ne, anyus! Ma úgy fekszünk le, ahogy én ágyaztam! (rábök	az	Edényre) És ne
légy olyan aggodalmas, hiszen ők olyanok, mintha a gyerekeink lennének!
F. M.: Ez csodás, apus... És nem csalsz meg?
G. K.: Végképp! Meglátod! (a	színfalak	mögé	megy,	és	felölti	valamennyi	alakját,	ami	
csak	volt	–	pap,	néger	kávéüzér,	burzsuj,	muskétás,	egyikkel	sem	azonosul	teljesen,	
de	 Genyódij	 Középszar	 a	 darab	 végéig	 úgy	 beszél,	 mint	 épp	 ezek	 egyike‐másika	
vagy	többszöröse	lenne,	ami	iszonyatosan	hat) Elégedett vagy?
F. M.: Totál. Csak a plébános úr szól majd meg minket…
G. K. (mint	 pap): Az egy biztos… Ha valamire szükség lenne, a konyhában vagyok.
(elmegy)
F. M.: Csak rejszoljon nyugodtan, plébános úr. Biztosan nem fogjuk zavarni… És
nyissa ki az ablakot, Hullám Pipi kissé felhevítette a levegőt. (A	 pap	 kimegy	 a	
konyhába.)
G. K. (három	szájjal): Hát ez aztán jól sikerült… Bár, bevallom kultiváltabb keverékre számítottam… bízva a fenségesség geniusainak dominanciájában.
EDÉNY (teljesen	 összekeveredett,	 kiegyenlítődött	 hangon): Hát ebben bíztál, te barom Genyódij Középszar!
G. K.: Igen… ez a pontos kifejezés… baromira ebben bíztam… rám vall!
F. M.: De apus… Megtetted a maximumot.
G. K.: Gondolod?
F. M. Hát persze! Csodálatosan összehoztad. Végeredményben – ez a te tereped! (a	
madárhintára	hatalmas	papagáj	szállt,	ő	Monstrum,	Fema	nézi) Ezt hogy fogom
megsütni?
G. K. (az	edényhez):	Doktor úr, milyen nagy a te pajzsod? Gondolod, hogy az asszony
megsüthetne rajta valami nagyobbacska pecsenyét is?

„

56

tiszatáj

EDÉNY: Akár egy elefántot is, Genyódij, egy elefántot! Ha nem undorodik, nagyságos asszony, a pajzsom ott parkol az előszobában.
F. M.: Nagyon szívesen veszem kezelésbe, doktor. És holnap megsütöm Monstrumot! (a	madárra	bök) Mindnyájunk örömére!
G. K.: Szeretlek, Fema!
F. M.: Én is! (átölelik	egymást	mind	a	négyen)	
G. K.: Mintha új életet kezdenénk, anyus!
F. M.: Érzem, hogy már el is kezdődött, apus! És reménykedem, hogy nem lesz
rossz…
G. K.: Csodás…
F. M.: Lefekszünk?
G. K.: Le.
(Az	 Edényben	 bugyborékolni	 kezd	 a	 zavaros	 folyadék,	 a	 háromságában	 egylényegű	
Genyódij	Középszar	és	Fema	bele	készül	ugrani,	elfordul	a	kapcsoló,	sötétség	borul	
a	színpadra,	rettenetes	kis	éji	zene	csendül	fel,	melyet	pár	pillanat	után	négy	ugrás	
zavar	meg	–	a	középszer	geniusáé,	minden	személyben,	amiben	csak	jelen	van,	és	a	
neje	 tetézi	 be	 az	 egyensúly	 helyreállítására	 törekvő	 heurisztikus	 igyekezetet,	 ám	
hatalmas	szárnyak	suhogása	hallatszik,	Monstrumé,	aki	a	madárhintáról	többször	
is	és	sikertelenül	próbál	meg	a	fortyogó	edény	peremére	szállni,	melyből	felhang‐
zik	az	egész	fricska	két	utolsó	mondata,	egyenesen	bele	a	nagy	sötétségbe.)	
EDÉNY: Ismeri azt a viccet a tereprendezőről, asszonyom?
EDÉNY (Femina	Maszkulinovna	hangján): Nem! Meséld el!
(A	zenének	vége,	az	üvegen	csikorgó	madárkarmok	csúsznak	végig,	függöny)	
Vége	a	negyedik	felvonásnak.	
És a játéknak is.
CSEHY ZOLTÁN magyarítása

	Bajnok/Süllyesztő	–	Újabb	eredmények	a	Hajnóczy‐hagyaték	kutatásában	

CSERJÉS KATALIN

Jelentés egy 2018. októberi rendezvényről
ELŐVERSENGÉS ÉS KOMMENTÁROK EGY HAJNÓCZY-HAGYATÉKI PUBLIKÁCIÓ ELÉ
A Szegedi Tudományegyetem Magyar Irodalmi Tanszékén működő Hajnóczy	Péter	Hagyaték‐
gondozó	Műhely egy eleddig publikálatlan Hajnóczy-szöveget (A	bajnok) mutat be az olvasóknak. Teszi mindezt saját hagyatékfeltáró hagyományaiba illeszkedve, kapcsolódva továbbá a
2018 októberében két helyszínen lezajlott mesterkurzushoz és intermediális bemutatóhoz.
A Perzsia Szegedre	jön! című Hajnóczy-nap és kétüléses Mesterkurzust és a	DON’T EAT Group
előadását foglalta magába az eseménynek helyt adó két helyszínen, a Szent Miklós római katolikus minorita templom és rendház közösségi helyiségében, illetve a Régi Zsinagóga színpadán. A programterv minden pontja megvalósult, beleférve mindig az időkeretekbe, de helyet hagyva a spontán beszélgetésnek, vitának, kiegészítéseknek. A minoriták közösségi termének ajtaja mindvégig nyitva állt, s a szép számú, nagyrészt egyetemistákból és pesti vendégeinkből, illetve a jogász kollégákból álló közönség ki-be hömpölygött az események megzavarása nélkül: valódi „mesterkurzus” lett tehát az esemény a maga nyitottságában, derűs,
de magas szakmai fegyelmű szerveződésében. Mediális értelemben is igen sokfajta volt ez a
nap, hiszen az előadásokon, könyvbemutatókon és vitákon kívül művészi fotók vetítését és a
Hajnóczy-hagyaték kiállított tárgyait-dobozait-rekvizitumait is láthatták a jelenlévők. Voltak
pecsételt ajándékkönyvek, volt kobozmuzsika és Hajnóczy Péter kedves zenéinek pörgetője,
zajszínház és hangperformansz is, sőt, ugyancsak performatív felolvasásban Hajnóczy Péter
egyik legjelentősebb filmes szövege, a Ló	a	keramiton is megelevenedett.
Este átvonultunk másik helyszínünkre, a Régi Zsinagógába, ahol két produkciót tekintettünk meg az éj beálltáig: egy fény-szobrot, egy labirintusszerűen bejárható Dark	Cube-ot, végül pedig a budapesti DON’T EAT Group Hajnóczy Perzsiájából készült filmes produkcióját.
Az estét az alkotókat bevonó körbeszélgetés zárta.1
A Mesterkurzus a Műhely tagjainak közreműködésével mindenekelőtt A	 bajnok című
„filmvázlatot” járta körül. A szabad, értelmező eszmecsere résztvevői voltak: Németh Zsófia,
Varga Réka, Sipos Márton, Csenki Nikolett hallgatók, műhelytagok, Pikó András, Balogh Gyula
PhD-hallgatók, Kendi Réka Rebeka (ugyancsak a szegedi egyetem holdudvarából) és Ludmán
Katalin (a miskolci bölcsészkar PhD-hallgatója).
Előadóink, beszélgetőtársaink továbbá: Reményi József Tamás, a Hajnóczy-hagyaték korábbi őrzője, irodalomtörténész, kritikus, könyvkiadó; Németh Gábor író, kritikus, forgató1

Támogatások, melyekért	köszönetet mondunk: A Szeged Megyei Jogú Város Önkormányzata Művészeti Alkotói Támogatása; a MASZK Egyesület támogató hozzájárulása; az SZTE BTK kari pályázatán
nyert összeg; az SZTE ÁJTK Összehasonlító Jogi és Jogelméleti Intézetének támogatása; a hódmezővásárhelyi dr. Grezsa család támogatása; továbbá Bélafi Antalnak a Hajnóczy-ügy budapesti elkötelezettjének pártfogó hozzájárulása; a Hódmezővásárhely–Szegedi Kép-Szöveg Testvérület és a Szent
Miklós római katolikus minorita templom és rendház segítsége.

„

58

tiszatáj

könyvírást oktat a Színház- és Filmművészeti Egyetemen; Szkárosi Endre, az ELTE profeszszora, performer és hangköltő; Falusi Márton, költő, a Magyar Művészeti Akadémia Művészetelméleti és Módszertani Kutatóintézetének tudományos munkatársa; Tóth Péter, levéltáros, Veszprém, a Műhely egyik alapító tagja; Kötél Emőke, a Neumann János Egyetem –
Könyvtár és Információs Központ igazgatója, irodalomtörténész; Jánossy Lajos, író, kritikus,
a Litera főmunkatársa; Nemes Z. Márió, költő, író, esztéta, az ELTE BTK MMI Esztétika Tanszékének adjunktusa; Rácz Lőrinc, belsőépítész, fénytervező (szakdolgozatát A	parancs című
Hajnóczy-szövegből írta); és a Gyalogfény Együttesből Fabulya Andrea középiskolai magyartanár, versmondó és Páli Tibor (ELTE TTK professzora, fizikus; hangtervező, szintetizátor,
koboz, torokének, effektek). A Perzsia‐film jegyzői Juhász András (intermédia-művész, rendező), Szenteczki Zita (dramaturg, rendező) és Sőrés Zsolt (zeneszerző, hegedűművész).
Nagy Tamás jogszociológus, a Műhely vezető tagja, gondolkodója, a Jelentések	a	süllyesz‐
tőből című kötet szerzője, barátunk és mentorunk már nem lehetett jelen a rendezvényen.
Legújabb kötetét (Egy	 arkangyal	 viszontagságai, Gondolat, 2018) az est során bemutattuk.
Tamás váratlan halála megrendít, nem múló veszteség és fájdalom. Nyugodjék békén Adria
azúr vizeiben!
A	bajnok	
című, most prezentálandó hagyatéki szöveghez fűződnek az alábbi eligazító-tájoló sorok:
A	 bajnok hagyatéki dossziéjában, a szöveg datálását megkönnyítendő számunkra, egy
rendetlenül kitépett, hevenyészve összehajtogatott újságkivágás2 találtatott (Hajnóczy egyik
kedves szenvedő szerkezetével élve): Ki	 az	 öreg?	 Sportolói	 korátlagok	 a	 mérlegen. Az egyik
hasáb kék filctollal szokásos módon bekeretezve, aláhúzva (ismerős előkészítő munka ez
már a hagyatéki dobozok vallatójának):
„Átlagon felüli monotónia-tűréssel kell rendelkezniök azoknak, akik 8–9 éves korukban
rendszeres, mindennapos edzésen vesznek részt. Ellenkező esetben 14–16 éves korukban –
8–10 évi edzés, versenyzés után – telítődnek, elidegenednek a versenyzéstől, de még az
úszástól is. Ha a gyermek életrendjében az úszás elsősorban játékot, szórakozást, szívesen
vállalt fizikai aktivitást, viszonylag kötetlen elfoglaltságot jelent, akkor csökkenő lesz a jelenleg még nagyméretű lemorzsolódás a legjobbak körében. Mert a természetes az, ha valaki kiforrott, érett korában nyújtja a legjobb teljesítményeket.”3
2

3

(„Ő viszont, talán hogy elviselje valahogy Krisztina éneklését és zongorázását, egy füzetre gondolt,
amelyben különféle újságokból kivágott cikkek és főként képek voltak olvashatók és láthatók; különösen egy képre emlékezett a lány klimpírozását hallgatva: a kép alá írt szöveg csupán ennyi volt:
Fejvadászok Malajziában. A kép egy géppisztolyt vagy más lőfegyver csövét megragadó egyenruhás
katonát és egy civil öltözéket viselő férfit ábrázolt, amint hajánál fogva egy levágott emberi fejet tartanak. (…)” A	 halál	 kilovagolt	 Perzsiából, 184. (A lapszámokat a továbbiakban is az Osiris 2007-es
gyűjteményes kiadásából közöljük: Hajnóczy	Péter összegyűjtött	írásai, szerk. Reményi József Tamás,
Osiris, Budapest, 2007. A hagyaték 9. dobozában megtaláltuk e gondosan kivágott vagy épp kitépett
képeket. Lásd e fotók mint képmások értelmezését Németh Gábor tanulmányában: Németh Gábor,
A	látvány	mint	látomás:	Hajnóczy	(meg)talált	képeiről	=	Énekelt,	és	táncolt,	mint	egy	szatír:	Nem	szűnő	
párbeszédben, (Hajnóczy-tanulmányok 4.) szerk. Cserjés Katalin és Nagy Tamás, Lectum, Szeged,
2012, 111–117.
Hajnóczy Péter maga is 1955-től versenyszerűen úszott az Óbudai Hajógyár egyesületében, 1957-ig
mellúszóként serdülőversenyeken rendszeresen dobogós helyezést ért el. 56-57 után következik be

2019. október

59

„

A cikk a Magyarország	sportrovatából való, az 1972/32-es számból, így a köré épülő Hajnóczy-szöveg keletkezési ideje is nagyjából behatárolható.
Ha ezt az 1972-es évszámot vesszük alapul, és végiglapozzuk Hoványi Márton és Herczeg Sára katalógusát (Folyamatban.	Az	életmű	datálásáról), mely az énekelt,	és	táncolt,	mint	egy	sza‐
tír című konferenciakötethez4 készült, akkor ebből az esztendőből és környezetéből fontos
szövegek köszönnek ki az érdeklődőnek: A	 nagy	 jógi	 légzés	 (06.23–25.)5; Az	 elkülönítő
(04.06); Gondnok; Jézus (1972–1975); Ló	 a	 keramiton (1970–73); Partizánok (1970–73), s
ugyanez a katalógus A	 bajnokról is tudni véli, hogy 08.22.–09.09-ig íródott, évet azonban e
szövegnél – érthetően, mert nincsen honnan – nem tüntetnek fel a táblázat létrehozói. E hónap- és napszámokat pedig a kéziratról olvashatja le a hagyaték vizsgálója (a szerző a kézírásos, nyilvánvalóan első, sokszorosan korrigált változatban két-három naponként új dátumot
jelöl a lap szélén kék filctollal vagy golyóstollal6).	
Ha azonban figyelmesebbek vagyunk, látnunk kell, hogy az 1. számot viselő doboz (Reményi József Tamás előkészítő számozása) paksamétája legtetején, a vaskos irat-halom élén
nem egy, hanem két	Bajnok-szöveg van. Reményi József Tamás az Utószóban az általunk most
vizsgálni kívánt szövegre (1. doboz 2. dokumentum – a szegedi hagyatékgondozók beszámozása) utal mint filmes anyagra. Hoványi Márton és Herczeg Sára ugyancsak így járnak el. Ámde a dobozban, az 1.1. alatt található még	egy dokumentum: megviselt, sokszorosan kitépett,
egyharmadrészt üres, kék színű, spirál, csíkos füzet, melynek tetején, Hajnóczy kézírásával,
piros nyomtatott nagybetűkkel áll, hogy FONTOS!! (így), alatta kék tollal, diszkréten: Jegyzet;
mindez pedig óriási zsírkréta-betűkkel még egyszer keresztül-írva, hogy a vignetta-részről is
lelóg a felirat: JEGYZET, és ez vastagon alá is van húzva. Reményi József Tamás viszont,
ugyanerre a füzetre, saját megszokott, eligazító szándékú címkézésével ezt írja: Filmvázlat:	
A	BAJNOK.	 1976–77. A másik végéről: ÖNÉLETRAJZ (utóbbi így is van, csak most már a dátumban is elbizonytalanodunk, a dokumentumok kapcsolatában pedig végképp). Ebben a vékonyra kitépkedett spirálfüzetben ugyanis egy meglehetősen rejtélyes, szokatlan, sőt példátlan szabályossággal megírt, 179 (így!) vázlatpontból vagy tételmondatból álló, 24 oldalas,
szép kalligráfiájú, rendezett, ámde lényegében olvashatatlan (folyamatos olvasásra nem alkalmas, már-már grafológusi betűzgetésért és értelmezésért kiáltó) hosszúszöveg található,
amely filmvázlatnak, úgy tűnik, valóban megfelelne (s akkor a vázlatpontok egy-egy képi jelenetet, snittet, kameraállást, vágást jelentenének), de bajnokról e szöveg nem látszik szót ej-

4

5

6

az a	törés, amely a fiút eltéríti nemzedéktársai pályájának „helyénvaló menetrendjétől”. A klubtársak, edzők közül sokan disszidáltak, az uszodai közösség (Hajnóczy maga használja feltétel nélkül
ezt a kifejezést) elenyészik, s marad a nyomában az a nehezen körvonalazható veszteségérzet,
amelynek talán legesszenciálisabb megfogalmazása lesz majd egy 1980-as rövidnovella,	 A	 farmer.	
Vö. Reményi József Tamás, Egy	szerep	keres	egy	szerzőt	= Hajnóczy	Péter	összegyűjtött	munkái:	Kisre‐
gények	és	más	írások, szerk. Mátis Lívia, Reményi József Tamás, Budapest, Századvég, 1993, 334.
énekelt,	és	táncolt,	mint	egy	szatír:	Nem	szűnő	párbeszédben, (Hajnóczy-tanulmányok 4.) szerk. Cserjés Katalin és Nagy Tamás, Lectum, Szeged, 2012, 195–208.
E szöveg, avagy éppen hogy hiányzó, netán konstruált vagy cím-kisajátító szöveg története Nagy
Tamás kiváló kötetéhez kötődik: Hajnóczy Péter,	A	nagy	jógi	légzés, In H. P., Jelentések	a	süllyesztőből:	
Az	elkülönítő	és	más	írások, szerk. Nagy Tamás, Magvető, Budapest, 2013, 305–330.
Németh Gábor mondja több ízben is, hogy a hagyatéklapok egyetlen hiteles megjelentetési módja
tkp. csupán a facsimile lehetne.

„

60

tiszatáj

teni. Inkább A	fűtő vagy a vele rokon, előkép-jellegű Kondor‐töredék világrajzát tűnik filmre
árnyalni. E – meggyőződésem szerint – igen fontos, nagyobb erőbefektetést kívánó szöveget
dátumok egyáltalában nem kísérik. Erről a talányos munkáról egyelőre hallgatnom kell. Amiről szólhatok: a másik	Bajnok, az pedig sokkal inkább valószínűsíthető 1972 tájára, nem csupán a belé helyezett újságkivágás miatt. Ennek viszont a műfaja lesz az, ami legalábbis kétséges. Továbbá a szöveg iránya, jelentése és lezárt vagy félbehagyott volta...7
*
A	publikáció	szerkezetéről	
Korábban arra gondoltunk, hogy A	 bajnok teljes szövegét javítatlan gépirat formájában közöljük. A szöveg nem volt véglegesített, a szerző nem tett még pontot munkája végére (nem
korrigált), mi pedig úgy adtuk volna közre, amint szerzője évtizedekkel ezelőtt letette mellé a
„tollat”… Bíztunk benne, hogy a szöveg olvasói érdeklődő figyelemmel olvassák majd egybe
az írást Hajnóczy Péter egyéb filmes próbálkozásaival.
Végül mégis amellett döntöttünk, hogy a valószínűleg Fábiánné Csöpike állandó gépírónő
bepötyögte, erősen hibás gépirat-eredetszövegből csupán néhány oldalt mutatunk be mint
facsimilét. A jobb olvashatóság, így a szerzőhöz való erősebb lojalitás okán a Nagy Tamás dr.
által kijavított, többszörösen átgondolt, ellenőrzött, semmit hozzá nem tévő szöveget közöljük, a befogadói munka megkönnyítése végett.
A	 bajnok szövegének közlését követően a Mesterkurzus résztvevőinek kiselőadásaiból
válogattunk. E munkák A	bajnok világán kívül a kurzus drámai és filmes tájékozódásához, bizonyos megkerülhetetlen elméleti kérdésekhez, illetve a hagyatékgondozás új útjaihoz, terveihez, a szövegmegőrzési munka felvázolásához és a Szépvölgyi Aliz-hagyaték bemutatásához kapcsolódnak.
2019.	március	31.	

	

7

A	 bajnokról szóló elemző tanulmány megjelent a 2017-es ACTÁ-ban. Ld. Cserjés Katalin, Hajnóczy	
Péter:	A	bajnok	(Filmvázlat)	Feltárási	kísérlet	a	műfaj	és	a	szerkezet	felől	–	és	további	etűdök	az	au‐
totextualitás	és	a	kísérletező	eklektika	irányából. In Acta Historiae Litterarum Hungaricum. A Szegedi
Tudományegyetem Magyar Irodalmi Tanszékének évkönyve 33. Új folyam 2.

2019. október

61

„

HAJNÓCZY PÉTER

A bajnok*
1.
S. 25 éves fiatalember, kezdő író, felkereste Márait, aki egy neves amatőr színjátszócsoport vezetője volt, elmondott egy történetet, amelyből „talán commedia dell’arte
előadást lehetne csinálni”.
A fiú, magyarázta Márainak, egy kis egyesületben úszik, egyedül az uszodában
érzi boldognak magát. (Természetesen, dramaturgiai ellenpontként, ábrázolni kell a
fiúnak a szüleihez, az iskolához, a tanárokhoz stb. fűződő kapcsolatát. Nem tér ki
minden apró részletre, csak annyit mond el, hogy Márai eldönthesse: előadható-e a
történet).
Tehát a fiú egy kis egyesület tagja, az edzések inkább fürdésnek, lubickolásnak
nevezhetők ‒ Magyarországon akkoriban ismerkedtek a szakemberek az ausztrál
és az amerikai edzésmódszerekkel, és csak egyetlen edző alkalmazta őket ‒, az
1000-1500 méter leúszása után az edző két vásott vízipólólabdát dobott a medencébe, s a „békák” addig játszottak, amíg ki nem zavarták őket a medencéből.
A fiú hamarosan kitűnt társai közül az edzéseken, könnyedén, minden erőlködés
nélkül úszott, s láthatólag semmi erőfeszítésébe nem került, hogy úszásnemében fölényesen verjen bárkit, bármilyen távon az egyesület tagjai közül. Korcsoportjában
egymás után nyerte a versenyeket, egy év múlva meghívják az utánpótlás-válogatott edzéseire. Itt már havonta „kalóriapénzt” kap, az összeget az edzésen végzett
munka és a versenyeredmények alapján állapították meg. Szülei és tanárai bizonyos
ámulattal és tisztelettel nézik a fiút. – Cigarettára gyújtott, és mutatóujját a magasba
emelte, mint aki fokozott figyelmet kér.
Az edzések most már nem fürdésből, lubickolásból és labdázásból álltak. Az új
edzésmódszerrel dolgozott minden egyesület, a kisegyesületeket feloszlatták, a „tehetséges embereket” átvették, a többit szélnek eresztették. Az úszósport vezetői
rádöbbentek arra, hogy csak az új edzésmódszerek következetes alkalmazásával
nevelhetnek a régi csillagokhoz hasonló versenyzőket, s időt, pénzt és fáradságot
csak a tehetségesekre érdemes fordítani.
Az új edzésmódszer lényege a szakadatlan, a teljesítőképesség határáig növelt
megterhelés volt. Az edzéseken leúszott táv 10-15 ezer méterre növekedett, és ezt a
távot most nem volt elég „végigfürödni”. (Most nincs értelme, mondta Márainak,
*

A vizsgált hagyatéki szöveg javított változata, Nagy Tamás dr. kezétől. Tisztelegve így is barátunk és
munkatársunk emléke, nem múló jelenléte előtt. (Cserjés Katalin)

„

62

tiszatáj

hogy részletezze, hogyan vezetnek le egy ilyen edzést. Ha Márai használhatónak ítéli az anyagot, ez a részletezés elkerülhetetlen).
A fiú, aki egyre jobb időket úszott, és egymás után nyerte a versenyeket, lassan
gyűlölni kezdte az úszást. Ugyanakkor látta, hogy környezete egyre jobban tiszteli,
talán a jövő olimpiai bajnokát, döbbenetes világcsúcsok tulajdonosát látják benne,
s ez a megbecsülés természete szerint csökken, ha alatta marad a várakozásoknak,
s növekszik, ha túlszárnyalja tegnapi eredményeit. Így tehát a testét tartja ellenségének, amelyet szüntelenül gyötörnie kell, hogy megfeleljen a bajnokjelölt iránt táplált követelő reményeknek.
Uszodán kívül töltött perceit beosztják és ellenőrzik. Orvos írja elő az étrendjét,
versenyeire pszichológus közreműködésével készül. Edzéseken szenzációs időket
úszik, nevezik az Európa-bajnokságra. A verseny előtt néhány héttel összeroppan.
Az edzéseken csapnivaló időket úszik, közönyösen, lélektelenül rója a hosszakat.
Kimarad a csapatból, egy darabig a Sportkórház idegosztályán kezelik.
Egy gyárban helyezkedik el, ahol az udvart söpri. Csöndes, szerény és alázatos.
Helyzetével elégedett, mert igazságosnak érzi. Hiszen nem felelt meg a várakozásoknak, nem tudott bajnokká válni, s ezért nem mások a felelősek. Álma egy szerény
zug valahol a külvárosban, ahol hasonlóan szerény és csúnya kis asszonnyal éldegél
majd. (Őszintén úgy érzi, hogy egy szép nőhöz ugyanúgy nincs joga, mint azokhoz a
kiváltságokhoz, amelyekben egy bajnokjelölt részesül.) Kopott ruhában, vásott cipőben jár. Rendszeresen eljár egy uszodába, ahol nem ismerik. Leúszik 10-15 ezer
métert, mint régen, az edzéseken. Aztán hazamegy.
Elhallgatott és feszült, várakozó arccal nézett Máraira.
Márai kijelentette, hogy a történetet sem commedia dell’arte, sem más formában
színpadon előadni nem lehet.
– Ez filmtéma ‒ magyarázta S.-nek. ‒ Ebből az anyagból filmet lehetne készíteni,
ez filmszerű történet…
Természetesen az ügy nem olyan egyszerű, vegyük például a helyszínt… Arról
szó sem lehet, hogy nyilvános uszodában forgassanak, ez mindenki előtt világos.
Egyébként: S. hány szereplővel képzelte el ezt a „commedia dell’arte” színdarabot?
S. zavartan vállat vont, és megrázta a fejét. ‒ Nézzük csak ‒ Márai számolni kezdett
az ujjain. ‒ Felvevőgépeket kiveszünk a kölcsönzőből. Ehhez három ember kell, egy,
aki kiveszi a filmfelvevőt, és két kezes. Aztán a helyszín, a szereplők. A város szélén
a régi agyagbányákban sok apró tó van, nyilván sokan vízbe fulladnak ott, az újság
gyakran ad hírt ilyen halálesetekről.
Elnézést kér, hogy közbevág, mondta S., de ami az előbbi kérdést, a szereplők
számát illeti, neki javaslata lenne. Évekkel ezelőtt versenyszerűen úszott ‒ az nem
azt jelenti, hogy megtörtént esetet mondott el ‒, s így nyugodtan állíthatja, hogy hat
szereplő éppen elég. A rendező, az edző, a bajnokjelölt, és a három „deszka”.
– „Deszka”? - rázta a fejét Márai. ‒ Ez érdekes!

2019. október

63

„

S. magyarázatából kiderült, hogy az uszodában a töltelékembereket nevezik
„deszkának”. Minden sportágban van „deszka”, egyszerűen nélkülözhetetlenek, csak
a nevük más. A deszka az az ember, akit nem tartanak tehetségesnek, de szinte fanatikusan szorgalmas, az edzéseken ők húzzák a bajnokot.
Márai jegyzetfüzetet és golyóstollat vett elő a zsebéből, és a füzet fölé hajolva írni kezdett.
S. felállt, egyik lábáról a másikra nehezedett, és zavart arckifejezéssel megkérdezte, merre találja a vécét. Márai letette a füzetet és a tollat az asztalra, felállt, és
kikísérte S.-t.
Mikor S. jó tíz perc múlva visszatért a szobába, Márai mozdulatlanul nézte a fektetett füzetet.
Ami a szereplőket illeti, úgy gondolja, szívesen vállalnák a munkát az amatőrszínészek. Aztán 3-400 méter filmet kell venni ‒ ez lesz a legtöbb kiadásuk.
S. kotorászni kezdett a zsebeiben, és a nadrágzsebéből egy gyűrött húszforintost
halászott ki.
– A többit… ‒ nyögte ki – a többit majd…
Márai mosolyogva megrázta a fejét. Egyelőre még csak a tervezésnél tartanak,
majd ha beszélt már a többiekkel, és mindenki elvállalja a feladatot, amelyet kiosztanak rá, akkor majd készítenek egy minden részletre kiterjedő költségvetést. Természetes, gondolnak előre nem látható körülményekre is.
S. visszagyűrte a húszforintost a nadrágzsebébe.
Először is egy olyan tavat kell szerezni, mondta Márai, egy olyan elhagyott kis
tavat valami régi agyagbányában. Fel kell deríteni a terepet. Ha a tó már megvan, és
minden szempontból megfelelőnek találják, továbbmehetnek egy lépéssel: engedélyt kell kérniük a Kerületi Tanács Kulturális Osztályától, hogy amatőrfilm-készítés idejére háborítatlanul a tónál tartózkodhassanak. Néhány nappal többet kell
kérvényezni, mint amennyi feltétlenül szükséges, hiszen mindig történhet valami,
ami lassítja a munkát. Sátrakat kell beszerezni, hat személy részére ‒ feltéve, hogy
csakugyan hatan lesznek ‒ gumimatracokat, szúnyoghálót, vadászkést, gyufát és
még egy csomó apróságot. Aztán nem lehetetlen, hogy a tó környékét tűzrendészeti
szempontból is ellenőrzik, hiszen tábortüzet is rakhatnánk, és a „filmeseknek” vízijártassági bizonyítványt kell szerezniük, vagy úszómesteri igazolást, hogy legalább
300 métert pihenés nélkül végig tudnak úszni.
Még ma este beszélni fog a színjátszócsoport tagjaival, mondta Márai, és megbeszéli velük a feladatokat. Úgy érzi, ki kell jelentenie S.-nek, ezekhez a fiatalemberekhez őszinte barátság fűzi, és reméli, azok is hasonlóan éreznek iránta. Ő a színjátszócsoport vezetője, de ez nem jelenti azt, hogy jogában vagy szándékában állna a
csoport tagjai közül bárkivel is éreztetni a hatalmát. Azt javasolná S.-nek, hívja fel
másnap délelőtt 10 óra 30 perckor telefonon, hogy értesíthesse a fejleményekről.
Annyit már elárulhat most is, hogy javasolni fogja, hogy S.-re osszák a bajnokjelölt

„

64

tiszatáj

szerepét, hiszen S. úszóversenyző volt, s ez a szerep szempontjából előny a többiekkel szemben.
Felállt, kezet nyújtott S.-nek.
– Gratulálok ‒ mondta ‒ ehhez a kiváló történethez.
– Köszönöm ‒ hebegte S. –, de igazán nem érdemlem meg…
Márai megrázta a fejét.
– Talán nem tudod, de manapság valóságos kincs egy igazi filmtörténet. Ez a történet a méhében hordozza egy remekmű lehetőségét.
A történet önmagában még nem jelent semmit… ‒ S. a cipője orrát nézte. – Minden azon múlik, hogyan sikerül megvalósítani a filmvásznon. ‒ Felnézett, Márai szemét kereste.
– Én úgy tudom, amatőrfilmek nem kerülhetnek a közönség elé… legfeljebb valami klub, zártkörű vetítés…
– Hogy milyen filmek kerülhetnek a közönség elé, az nem ránk tartozik ‒ vonta
fel a szemöldökét Márai. – A mi megbízatásunk, hogy munkánk révén ‒ képességeinkhez mérten – építő módon alakítsuk, befolyásoljuk a közönség ízlését. A film a
televízió térhódítása ellenére hatalmas tömegeket vonz bűvkörébe ‒ tehát azok,
akik filmet készítenek, roppant felelősség súlyát hordozzák!
S. szeme fölcsillant, szája széle remegni kezdett.
– Tehát van valami lehetőség… Az S. szájából kibukó mondat, amely nem felelt
meg a klisé szabályainak, és emberi, leplezetlen szavakat mondott, ahelyett, hogy
mindannyiuk szokása szerint, klisévé torzította volna mondanivalóját, hogy valami
okból ne tudja a másik, hogy mi az igazi véleménye, megdöbbentette. És azonnal kiigazította a mondatot: „Az arra illetékeseknek nyilván lehetőséget nyújtanak arra,
hogy a közösséggel megismertessék a sikerült műveket.”
Márai elnéző mosollyal rázta a fejét, mint aki arra kényszerül, hogy nyilvánvaló
tényeket magyarázgasson:
– Ha beszerezzük a szükséges engedélyeket és a fölszerelést, senki nem akadályozhatja meg, hogy filmet forgassunk.
2.
Márainál találkoztak, hogy „részletesen megtárgyalják a tennivalókat és összeismerkedjenek”. Egyedül S. nem ismerte a két fiatalembert és a lányt, aki csak akkor
szólalt meg, ha Márai mondott neki valamit. S. kissé zavartan és feszengve ült a székén, s ahogy látta, a többiek is. Márai rákiáltott a lányra, hogy menjen a konyhába,
és főzzön feketekávét.
– Nincs kávé ‒ mondta a lány.
– Konyakot! ‒ utasította Márai.
– Nincs konyak ‒ rázta a fejét a lány.
– Teát és szendvicseket!
– Tea sincs és kenyér sincs. ‒ A lány széttárta a karját.

2019. október

65

„

– Vizeket, tálcán! ‒ rendelkezett Márai.
A lány bólintott, és kiment a szobából.
– A feleségem ‒ fordult S.-hez. –Tegnap esküdtünk. Nem volt semmi ceremónia.
– Mindannyian ‒ mondta ‒, egyszer mindannyian…
– Az életet ‒ szólalt meg az egyik fiatalember ‒ nem élhetjük le egyedül. Szükségünk van egy társra, valakire, aki jóban-rosszban mellettünk van. ‒ Kockás ingéről
lecsippentett egy cérnaszálat.
A másik fiatalember, aki kopott, mustárszínű kordnadrágot és hófehér inget viselt, mutatóujjával tréfásan megfenyegette Márait.
– Barátunk nem is tudja, micsoda kincset talált! Katóka valóságos tündér!
Márai megjátszott zavarral tiltakozott. A napot csak nyugtával szabad dicsérni.
Katóka valóban csöndesnek, szelídnek és szolgálatkésznek látszik ‒, de ki tekinthet
bele egy női szívbe? Ki ismerheti lelke mélyén rejtegetett gondolatait és vágyait?
A feltétel nélküli, vak bizalom számtalan tragédiát okozott már. De omnibus dubitantu. Mindenben kételkedni kell, hogy a sors csapásai, amelyek mindenkit elérhetnek, ne érjék készületlenül az előrelátó embert.
A szobába lépett Márai felesége, kezében tálca, a tálcán vízzel telt poharak. Az
asztalra tette a tálcát, és mosolyogva mondta:
– Lássatok hozzá bátran! Ha elfogy, hozok még, ne kéressétek magatokat!
– Csak semmi ceremónia! – mutatott a tálcára Márai. ‒ Érezzétek magatokat otthon! Akár a cipőtöket is levethetitek, zokniban kényelmesebb üldögélni!
Lehajolt, kifűzte és lelökte a cipőjét.
– A természetes életmódnál nincs egészségesebb!
A kockás inges fiatalember is levette a cipőjét, a kordnadrágos fiatalember követte a példát. Végül S. is lehajolt, és fűzni kezdte a cipőjét.
– Természetesen én sem maradhatok el! ‒ mosolygott Márai felesége, és a földre
rúgta a szandálját. Fölemelt a tálcáról egy pohár vizet.
– Egészségetekre! – A társaságra emelte, és félig kihörpintette a poharat.
– Egészségünkre! Kedves egészségünkre! – Mindenki fölemelt egy poharat.
– Koccintsunk! ‒ ajánlotta a kockás inges fiatalember.
– Miért ne? A tréfa kedvéért! ‒ tette hozzá a kordnadrágos, fehér inges fiatalember.
Márai felesége fölemelte a tálcáról a poharat.
– Félig telt pohárral nem illik koccintani, de tegyünk úgy, mintha tele lenne ez
a pohár!
Koccintottak, fenékig ürítették a poharakat. A kockás inges fiatalember hirtelen
előrehajolt a széken, arca kivörösödött, és hosszan, recsegve szellentett.
Harsogó nevetés tört ki a szobában. „Kedves egészségedre!” kiáltások hangzottak. „Ez aztán a tréfa!” – mondta Márai. A szemeit törölgette, szinte fuldoklott a nevetéstől. A kordnadrágos fiatalember a combjait csapkodta a tenyerével. A kockás
inges tréfamester rezzenéstelen faarccal ült a helyén, mint akinek sejtelme sincs,

„

66

tiszatáj

hogy mi lehet a nagy vidámság oka. S. Márai feleségét nézte, aki lassan lecsúszott a
székéről, és a szőnyegen feküdt, egyik lábát felhúzta, és a hátán hemperegve nevetett tovább. S. minden erejéből nevetett, és szemét Márai feleségének meztelen
combjaira szögezte. A teli torokból nevetők minduntalan egymásra néztek, s a másik könnyes, teli torokból nevető arca láttán újult erővel rázta őket a nevetés. A kockás inges változatlanul merev, mozdulatlan arccal ült a helyén, Márai felesége a szőnyegen hempergett, lábait a levegőbe rúgta. Hörgő, fuldokló kiáltások hallatszottak.
– Hogy kalimpál a lábaival!
– Milyen komoly képet vág!
– Mint aki háromig sem tud számolni!
– Mindjárt magára csavarja a szőnyeget!
– Mint akinek sejtelme sincs, hogy milyen tréfán mulat a társaság!
Mikor lassan elült a nevetés, Márainé feltápászkodott a szőnyegről, tálcára szedte az üres poharakat, és kiment a konyhába, „hiszen most igazán mindannyiukra ráfér egy kis frissítő”. Márai tekintetét S. arcára függesztette. Reméli, mondta, S. tetszését megnyerte a társaság, „ez a mi összeszokott kis társaságunk”. S. nem állta
Márai pillantását, a szőnyegre nézett, majd zavartan elfordította a fejét, a cipője orrát nézte. Márai talán észrevette, hogy a felesége combját nézi… Hirtelen eltátotta a
száját, és hangosan felböfögött. Kitört a nevetés, talán még harsányabban, mint az
imént. A kockás inges fiatalember ültében az asztalon keresztül megragadta és erősen megrázta S. kezét.
– Legény a talpán! ‒ kiáltotta a kordnadrágos, fehéringes fiatalember. ‒ Igazi
mókamester!
– A természetes viselkedés a legfontosabb! ‒ Márai hátravetette magát a széken,
vállait ütemesen rázta a nevetés ‒ Elvégre nem idegenek, hanem egymás között vagyunk!
Márai felesége csaknem elejtette a vizespohárral megrakott tálcát, mikor a szobába lépve elmondták neki S. tréfáját. Kirobbant belőle a nevetés, és cinkosan S.-re
hunyorított. Megjegyezte, hogy aki ilyen rövid idő alatt egy csaknem idegen társaság középpontja lett, annak biztosan sikerei vannak a nőknél! S. az asszonyra nézett, aztán Máraira kapta a szemét. Fölvonta a vállát, és kivörösödött fülekkel, a szót
Máraihoz, mint házigazdához intézve, bocsánatot kért az egész társaságtól, ha esetleg nem úgy viselkedett, ahogy az írott és íratlan illemszabályok előírják; mentségére azt tudná felhozni, hogy zavarban van, mint mindig ismeretlen emberek között,
alaptermészete szerint félénk és félszeg, és így gyakran tesz szinte alkata ellenére
olyasmit, amivel ellensúlyozni akarja ezt a félszegségét.
Márai leintette, csak ne szabadkozzék! Ami őt illeti, nagyon örül, hogy S. alkalmazkodik a társasághoz, amely szemmel láthatólag máris megkedvelte, beleértve
saját feleségét is. Csak ne tiltakozzék, és ne higgyen másnak, csak a tulajdon szemének: csak rá kell nézni Katóka kipirult arcára, csillogó szemeire! A maga részéről
egyenesen szükségesnek találja, hogy a társaságba időről időre „új arcokat” vonja-

2019. október

67

„

nak be. Ez valóságos varázserő, amely a megszokott kapcsolatoknak mintegy sajátos visszfényt kölcsönöz.
– A feleségem nem a tulajdonom ‒ emelte fel az ujját Márai ‒, mint ahogy én sem
vagyok az ő tulajdona. Szabadon rendelkezünk érzelmeinkkel.
Katóka Márai fölé hajolt, és cuppanós puszit nyomott a homlokára.
A kockás inges és kordnadrágos fiatalember a lábával dobogott, tapsolt és hangos éljent kiáltott. S. széke mélyébe húzódva alig érthető szavakat mormogott, „illetlen viselkedést” emlegetve.
S. talán félreértette őt, mondta Márai, nyilván azért, mert amit mondott, nem
volt egészen világos és egyértelmű; egyszóval jobb, ha most azonnal tisztázzák ezt a
kínos félreértést. Ha talán egy pillanatig is úgy gondolta S., hogy össze akarja boronálni a feleségével, bármilyen okból, az csakis az ő hibájából történhetett, mert nem
fogalmazott pontosan. De hát ennek a kényelem, a lustaság és a megszokás az oka,
mivel ez az ő kis társaságuk minden tagja már félszavakból is tökéletesen érti a másikat. Ő szándéka szerint nem akart közölni semmi mást S.-sel, csak a nyilvánvaló
tényt, hogy viselkedése révén kedvező benyomást tett úgy barátaira, mint a feleségére, és ő ennek nagyon örül, hiszen remélhetőleg együtt fognak dolgozni ‒ tüstént
megbeszélik a munkával kapcsolatos kérdéseket, és ez a személyét fogadó osztatlan
rokonszenv munkájuk sikerének záloga lehet. Tehát nem biztatta S.-t a feleségével
kapcsolatban, ellenkezőleg: egyszerűen hagyja történni a dolgokat. Bátorítón S.-re
mosolygott.
– Meg kell bíznunk egymásban ahhoz, hogy barátokká legyünk és fegyvertársak
a művészi munkában.
– Javaslom, hogy ürítsük poharunkat erre a barátságra. ‒ A kockás inges felemelte a poharát.
– Csatlakozom a javaslathoz! ‒ mondta a kordnadrágos fiatalember.
Mindannyian koccintásra emelték a poharukat, Márai felesége mosolyogva S.-re
hunyorított.
3.
S. nyolc nappal később, délelőtt fél tízkor egy eszpresszóban találkozott Máraival.
Márai közölte, hogy egyik „barátja és munkatársa” fölkutatott egy kis tavat egy elhagyott agyagbányában, ő pedig beszerezte a szükséges engedélyeket, és gondoskodott a felszerelésről. Előhúzta irattárcáját, papírlapokat vett elő, és átnyújtotta
őket S.-nek. Az első a Kulturális Osztály engedélye volt, amely nem emelt kifogást az
ellen, hogy „nevezett személyek amatőrfilm készítése céljából saját költségükön a
Fővárosi Tanács tulajdonában lévő ingatlanon legfeljebb 60 nap időtartamra tevékenykedjenek”. A Tűzrendészeti Parancsnokság is engedélyezte „az állandó bejelentett lakással rendelkező személyek fényképezés általi művészi tevékenységét”.
A többi engedély hasonlított az előzőkre; mindegyikben hangsúlyozták, hogy
„a művészek munkájukat saját felelősségükre végezhetik”.

„

68

tiszatáj

S. hüledezve hallgatta, hogy ‒ nyilván Márai irányításával és szervezésével ‒
már a felvevőgépet, a filmet, a sátrakat, egyszóval minden szükségeset beszereztek.
Márai előhúzta a zsebéből a költségvetést, amelyhez számlákat erősítettek; S. – felkészült a kiadásokra ‒ a zsebébe nyúlt, és átnyújtotta Márainak az összeget, amely a
kiadások egyenlő elosztásával rá esett.
S. kérdésére, hogy a hat szereplő helyett miért csak öt vesz részt a munkában,
Márai azt válaszolta, hogy ezt a döntést részben takarékossági okokból, részben
azért hozták, mert ha jól megfontolják a dolgot, öt személynél többre nincs is szükségük. A bajnokunk, ugye, az megvan, ő csakugyan nem nélkülözhető, akár a „deszkák”, akik feleségével együtt az eredeti terv szerint hárman lesznek. Az edző és a
rendező munkáját, ki majd a filmfelvevő gépet kezeli, véleménye szerint egy ember
is elvégezheti. Ő az egyetlen, aki nem tud úszni a társaságban, mosolygott S.-re, víziszonya van, így csak a parton hasznosíthatja magát. Ami az úszás szakmai kérdéseit illeti, a „bajnok” és bizonyos szakkönyvek útbaigazítására szorítkozik ‒ már be is
szerezte ezeket a szakkönyveket. Véleménye szerint nem a sportbeli jártasság a legfontosabb ‒ legalábbis ami a rendezőt illeti ‒, hanem a felvevőgép kezelése, az, hogy
mi kerül majd a filmszalagra. Reméli, egy hónap alatt sikerül befejezni a munkát.
– Nem túlságosan hosszú idő ez? – kérdezte S. Az emberek néhányszor beugranak a vízbe, úsznak 3-4 hosszt, kissé megjátsszák a holtfáradt, elgyötört versenyzőt… Néhány próba után meggyőződése, hogy hitelesen játsszák majd ezt a szerepet.
Neki olyan szereplőkre van szüksége, mondta Márai, akik nem „hitelesen” fáradtak és elgyötörtek a munkától, hanem valóban azok. Tervei szerint úgy történik
minden, ahogy a „profik” edzésein szokott történni ‒ legalábbis ami a megterhelést
illeti. Minden szereplő leússza a napi 10-15 ezer métert ‒ eleinte talán 5-6 részletben. Az uszodában, ahová napozni jár, nem egy öregasszonyt látott, akik megállás
nélkül akár két teljes órán át róják a hosszakat. Természetesen tudja, hogy a terhelés nem a méterek számában fejezhető ki ‒ de hiszen S. ezt sokkal jobban tudja,
mint ő.
– Sípot, stopperórát és végtagokra erősíthető súlyokat is beszereztem ‒ mondta
Márai. – Ezekkel a súlyokkal úszol. De micsoda élvezet lesz az úszás, ha leveszem a
súlyokat!
S. mosolyogva megjegyezte, hogy Márai „igazi mesteredzővé” vált néhány nap
alatt.
– Azt akarom, hogy győzzél, és győzni is fogsz. ‒ Tekintetét S. arcába szúrta.
S. elmosolyodott, biccentett, mint aki tudja, mi a szerepe.
– És a szúnyogok? ‒ Aggodalmas képet vágott. – Hogyan fogunk aludni a szúnyogoktól, elvégre 8-10 óra háborítatlan pihenésre van szükségem!
– Szúnyogháló ‒ mondta Márai. – Chemotox. Tartalék-szúnyogháló.
S. hangosan fölnevetett.
– Ti aztán mindenre gondoltok!

2019. október

69

„

– Ezek csak nélkülözhetetlen apróságok ‒ mondta Márai. ‒ Ha majd fölverik a
sátrakat az agyagbányánál, majd akkor derül ki: épp azt nem szereztük be, ami a
legfontosabb! Mondjuk, megfeledkeztek a konzervnyitóról!
– Például: labda ‒ mondta S. – A játék reménye nélkül a munka igen könnyen elviselhetetlen robottá válhat!
– Beszereztük a labdát – mondta Márai. – Két labdánk van; egy nagyobb és egy
kisebb. S. nyilván csak rápillantott a „költségvetésre”, és nem olvasta végig figyelmesen a beszerzett tárgyak listáját.
– Bogrács, petrolfőző, mentőöv! – S. összeráncolta a homlokát.
– Gumimatrac ‒ mondta Márai ‒, vízhatlan sátorlapok, cövekek, utászásó, vadászkés.
– Konzervnyitó ‒ mondta S. – Tartalék-konzervnyitó.
– Gyufa, vécépapír, biztosítótű, varrókészlet. Márai fölényesen mosolygott.
– Telepes magnetofon, táskarádió, detektívregények. Csak semmi komoly olvasmány ‒ tette hozzá. – A súlyos fizikai megterhelést könnyű, ártalmatlan időbeosztással kell ellensúlyozni. És ami S.-t, a jövő ígéretét, a bajnokot illeti: semmi cigaretta, semmi szeszes ital! Ha mindenben követi az utasításait, a lemondás, a munka,
az akaraterő előbb-utóbb meghozza gyümölcsét.
Márai S. kezére tette a kezét.
– Bíznod kell bennem, és nem bízhatsz senki másban, csak bennem. Az edződ
vagyok, és felelősséggel kijelentem: egyedül rajtad múlik, hogy valóra váltsd akár a
legszebb reményeket.
S. ünnepélyesen kijelentette, hogy mindenben aláveti magát edzője utasításainak.
A jutalom nem fog elmaradni, bólogatott Márai. Elvégre egy kivételes tehetségnek bizonyos juttatásokban kell részesülnie, kiváltságok illetik meg, amelyekre
természetesen a legszorgalmasabb „deszka” sem tarthat igényt. Ezek a „kiváltságok” persze csak jelképesek ‒, ami a pénzben kifejezhető értéket illeti. Apró dolgok
talán, de egyedül a bajnokot illetik. ‒ Márai szemét az asztallapra szögezte, mint aki
egy láthatatlan forgatókönyvet böngész.
– Kb. három hét múlva kiégsz, összeroppansz. – Ujjai pattogtak az asztallapon. ‒
Bukás. Söprögetés a gyárudvaron. Menekülés a világ elől. Magányos úszás a tóban,
éjszakánként. Hallod az edző hangját, a pattogó, kurta utasításokat. Hallod a társak,
a „deszkák” zihálását. Boldog vagy.
Van egy ötlete, mondta S., majd Márai mint a film rendezője, eldönti, használható-e. A „bajnok” miért csak az uszodában érzi jól magát? A film elején egy kurta képsor ábrázolhatná a szülőket, a tanárokat. Mondjuk a fiú 13-14 éves, és az iskolában
az a feladata, hogy kívülről kell megtanulnia a Toldit vagy a János vitézt. Otthon
minden este kikérdezi az apja, kezében a könyv, ellenőrzi a szöveget. Az iskolában a
tanár feleltet, kezében a könyv, ellenőrzi a szöveget.
S. várakozón Máraira nézett.

„

70

tiszatáj

– Nagyszerű ötlet, mondta Márai, feltétlenül megvalósítják. Két feketét ittak, S. tiltakozása ellenére Márai fizetett. Kiléptek az utcára, Márai megszorította S. karját.
– Egy kis próba a forgatás előtt. Sétáljunk egy kicsit.
– Az edződ vagyok, a barátod vagyok, azt akarom, hogy boldog legyél! – Márai
csaknem kiabált, néhány kíváncsi arc feléjük fordult. Márai megszorította S. karját.
– Az edzőm vagy ‒ kiáltotta S. ‒, a barátom vagy, azt akarom, hogy boldog legyél!
– Barátok vagyunk, és boldogok akarunk lenni! – Egyszerre kiáltották.
Néhányan megálltak az utcán, nézték őket.
– Barátok vagyunk! ‒ Lassan, összekapaszkodva mentek az utcán.
– A barátom vagy! ‒ kiáltotta Márai.
– A barátom vagy! – kiáltotta S.
Egyre többen álltak meg az utcán, a járdaszegélyre húzódva nézték őket.
– Van barátom! ‒ kiáltotta Márai.
– Van barátom! – kiáltotta S. Megfogták egymás kezét, lassan, egyenletesen lépkedtek.
– Barátok vagyunk! – kiáltották egyszerre.
Lassan embergyűrű vette körül őket.
– Emberek, barátom van! – kiáltotta Márai.
– Nézzétek, barátom van! – kiáltotta S.
Összezárult körülöttük az embergyűrű, Márai és S. egymás kezét fogva, mozdulatlanul álltak.
– Barátom van! – kiáltotta Márai.
‒ Barátom van ‒ kiáltotta S.
– Banán van! ‒ kiáltotta egy férfi a tömegből. ‒ Banán van!
Az embergyűrű egyre szélesebb lett, csaknem összezárult Márai és S. körül.
– Hol van a banán? – Egy tenyeres-talpas asszonyság az öklét rázta Márai arca
előtt.
– Azonnal mondja meg, hol van banán!
S. és Márai a házfalnak vetették a hátukat.
– Barátom van! – ordította Márai ‒ Barátom van!
– Barátok vagyunk – S. a magasba emelte a karját. – Barátok vagyunk!
– A magukfajtáknak bezzeg igen! – rikácsolta a terhes asszonyság. – Maguk a
dolguktól ráérnek ácsorogni a boltok előtt! Aki becsületesen dolgozik, annak csak
rohadt banán jut!
– Mondják meg, hogy hol osztják a banánt! – kiáltotta egy férfi a tömegből. – Három kisgyerekem van! Követelem, hogy azonnal mondják meg, hol osztják a banánt!
– Barátok vagyunk! – kiáltotta Márai a terhes asszonyság arcába. – S.-re mutatott: Ő és én- barátok vagyunk!
– Mellrákja van! Az anyámnak! A kórházba viszem a banánt az anyámnak.
– Ágybérletem van a Síp utcában! A házinéni megkívánta a banánt! És ha kirúg,
ha banán nélkül állítok be? Azért ki vállalja a felelősséget?

2019. október

71

„

– Emberek! ‒ kiáltotta S. – Hallgassanak ide emberek! Barátok vagyunk! Van barátom!
– Barátok vagyunk! – üvöltötte Márai. – Barátok vagyunk!
– Mellrákja van!
– Poloskás az ágyam!
– Három kisgyerekem van!
– Nekünk a rohadt! Nekik a friss a pult alá dugva!
– Barátok vagyunk! ‒ kiáltotta S. és Márai egyszerre. ‒ Barátok vagyunk!
– Az igazolványokat. ‒ Karszalagos férfi állt S. és Márai előtt.
Márai a zsebébe nyúlt, s átnyújtotta a Kulturális Osztály engedélyét.
– Filmgyár – mondta Márai. – Külső felvételek.
– Mellrák!
– Poloskák!
– Három gyerekem van!
– Nekik a friss, nekünk mindig a rohadt!
– Barátok vagyunk! – ordította S. – Barátok vagyunk!
A karszalagos átnyújtotta a papírt. Zavartan köhintett. – Valami… bűnügyi film?
– Maga mondta ‒ Márai összeráncolta a homlokát. – Ha a bemutató előtt beszivárogna valami… ‒ órájára nézett ‒, annak beláthatatlan következményei lehetnek.
– Megérintette S. karját. – Mára végeztünk.
A karszalagos a tömeg felé fordult, felemelte a karját:
– Oszoljanak, emberek! A filmes elvtársak befejezték a munkát! Oszoljanak, ne
tartsák fel a forgalmat!
S. és Márai átfurakodott a tömegen, aztán futásnak eredtek.
4.
Az első két nap munkával és játékkal telt. Felállították a sátrakat, fürödtek a „tóban”, mászkáltak a kopár, elhagyatott környéken: szikkadt fűcsomók, tüskéságú,
csenevész bokrok és egy félig földbe süppedt, hídszerkezethez hasonló, rozsdás
géproncs.
A vénasszonyt a harmadik nap reggelén vették észre a roncsnál. Púpos hátán
zsákot cipelt, óvatosan a földre csúsztatta, végül egy súlyos, hosszú nyelű kalapácsot húzott elő a zsákból. Lihegve leült a földre, a zsákra, apró szemét a kalapácsra
szögezte. Néhány percig pihent, két kézzel a magasba emelte a kalapácsot, és lecsapott az öntöttvas-szerkezet egy kiálló csonkjára. Sietség nélkül, nyugodt, ütemes
mozdulatokkal dolgozott. Délfelé járt, mikor letört a csonk. A vénasszony a zsákjába
dugta a csonkot, a kalapácsot, púpos hátára emelte a zsákot és imbolyogva elindult
egy keskeny, keményre taposott ösvényen.
A roncs kb. 300 méternyire feküdt a dombgerinctől, ahol a sátrak álltak. A vénasszony minden reggel pontosan ugyanabban az időpontban érkezett a roncshoz, és
munkáját is csaknem percnyi pontosan, délben fejezte be, aztán púpjára emelte a

„

72

tiszatáj

vasdarabot és a kalapácsot rejtő zsákot, és imbolyogva lépkedni kezdett terhével az
ösvényen.
Máraiék megpróbáltak segíteni a vénasszonynak, de mikor megpillantotta a négy
feléje közeledő fiatalembert, gyorsan a roncs alá dugta a zsákját, lassan a roncshoz
hátrált, kivicsorította fogatlan ínyét, és a magasba, a közeledőkre emelte a kalapácsot.
– Segíteni akarunk a néninek ‒ mondta Márai. Rámosolygott a vénasszonyra.
– Én viszem a zsákot – ajánlkozott S.
– Egykettőre szétverjük ezt a roncsot! – mondta a kockásinges.
– Nem a néninek való az efféle nehéz munka! – mondta a kordnadrágos.
A vénasszony meg sem mukkant. A két, fekete ingbe burkolt kar rezzenéstelenül
tartotta a kalapácsot. Márai óvatosan, mosolyogva közelebb lépett a vénasszonyhoz.
A vénasszony szeme fölvillant, S. hátrarántotta Márait. Néhány centire a lábuk előtt,
az agyagos földre csapott a tízkilós kalapács.
Ezután békén hagyták a vénasszonyt. Márai kijelentette, hogy feltétlenül „filmszalagon akarja megörökíteni ezt a különös figurát”. A film befejező részére gondol;
mikor az összeroppant bajnok „elvonul a világból, elbujdosik valami csöndes zugba”.
Az enyhén ellipszis alakú „tó” kb. 60 méter hosszú és 40 méter széles volt.
A mélységét nem tudták megállapítani, S. néhányszor lemerült a zavaros vízbe, de
még közvetlenül a part mellett sem volt képes a fenékig merülni.
A harmadik nap S. „próbaedzést” tartott. Márai másnap reggel 6 órára tűzte ki az
első „hivatalos edzés” időpontját, „addig csak játszanak, szórakozzanak a fiúk”. Márai felesége, aki mint „deszka”, szintén a „fiúkhoz” tartozott, komoly képet vágva kijelentette, hogy „tudomásul vette edzője utasítását, és igyekezni fog, hogy legalább
ami a szorgalmat illeti, ne maradjon a többiek mögött”.
Aznap este Márai kilenckor mindenkit a sátorba parancsolt. Hátizsákjából ébresztőórát húzott elő, fölhúzta az órát, és az acélmutatót az ötös szám fölé csavarta.
5.
Márai síppal a nyakában, piros melegítőben állt a parton, kezében a Versenyúszás
Oktatásának Alapelemei című könyv. Nézte S.-t és a három „deszkát”, időnként a
könyvre pillantott, belefújt a sípba és kurta utasításokat kiáltott: „Homoríts!” „Lábtempó! Lábtempó!” „Lazán azt a kezet!” Lopva lába elé pillantott, a csúszós agyagra,
és hátrált egy lépést.
Egyenletes, ütemes, fémesen csengő hang: a vénasszony ott állt a roncsnál, kezében magasra emelkedett, aztán lecsapott a kalapács.
Márai a vénasszonyra nézett, belelapozott a könyvébe, a sípjába fújt, és ismét
kurta vezényszavak röpködtek az úszók felé. Az edzésen nem úsztak többet 10001500 méternél, reggeli következett, aztán labdajáték a vízben. Márai még ki sem
csomagolta a filmfelvevőt, „fokozatosan kell növelni a terhelést”.

2019. október

73

„

Délután Márai felesége és az egyik „deszka” elmentek a kb. 2 kilométernyire fekvő boltba élelmiszerért. Megérkezésük után Márai összehívta a társaságot egy kis
megbeszélésre.
Röviden ismertette S. javaslatát, hogy a „bajnokjelölt bizonyos tekintetben tragikomikus figuráját” lehetetlen hitelesen ábrázolni anélkül, hogy „megmutassák a nézőnek ennek a 12-13 éves fiúnak az otthonhoz, az iskolához fűződő kapcsolatát”.
Természetesen be kell mutatni, „egy-két határozott, erőteljes mozzanat ábrázolásával”. A gyerekeknek, folytatta Márai, az iskolában Arany János Toldiját kell megtanulniuk, énekről énekre, kívülről. A „bajnokjelöltet” édesanyja minden este kikérdezi, felmondatja vele a verset. Az iskolában a tanárnőnek kell felmondani a verset.
Természetesen nem állítja, hogy a „jövő úszóreménységének” minden kapcsolata,
ami szüleihez és tanáraihoz fűzte, a Toldi énekeinek bemagolása és tolmácsolása
volt. Csak a különbséget szeretné érzékeltetni, hogy mit jelentett a gyerek számára
az uszodában elért siker, amelyet – eleinte ‒ „boldogan játszadozva” ért el, és ezeket a sikereket a tanárok és a szülők is „büszkén és örömmel nyugtázták”. Hirtelen
S.- re ordított:
– Őszbe csavarodott a természet feje,
Dérré vált a harmat, hull a fák levele!
Mutatóujjával a feleségére bökött:
– Te vagy az édesanyja és a tanárnője!
A „deszkákra” szögezte az ujját:
– Ti vagytok az osztálytársai!
Márai felesége lassan felállt, láthatatlan pápaszemet illesztett az orrára, a képzeletbeli könyvespolchoz lépett, és leemelt a polcról egy vaskos, képzeletbeli könyvet.
Felütötte a könyvet, lapozni kezdett, aztán megigazgatta a pápaszemét, és hirtelen
S.- re mosolygott.
A fiú sovány, előreesett vállakkal állt előtte, szemét a földre szögezte.
– Nem kell félned, kisfiam ‒ mondta az anyja. – Te megtanultad ezt a szép verset,
és aki elvégezte a feladatát, annak semmi oka a félelemre. – Halkan megkopogtatta
lábán a képzeletbeli visszereket. ‒ Én tudom, hogy tiszta a lelkiismereted, mert készültél a holnapi órára.
A fiú az ajkába harapott, nyirkos volt a homloka meg a tenyere.
– Nem tudom… ‒ nyögte ‒, tudtam, de most nem jut eszembe…
– Én bizonyos vagyok benne, hogy tudod. Az asszony belenézett a vaskos kötetbe. – Gondolj az őszre, kisfiam. Mi történik a fákkal, amikor beköszönt az ősz? Mi
történik a Természettel, aki nyáron még fiatal férfi volt, dús, fekete hajjal?
A fiú mozdulatlanul állt a helyén, anyja kopott, elvásott papucsát nézte, aztán
feljebb, a lábikráján a duzzadt, kékesfekete visszércsomókat.
– A természet… ‒ mondta ‒, a természet ősszel…

„

74

tiszatáj

– Idősebb lesz ‒ nézett föl a könyvből az asszony. ‒ Nyáron vidáman jár-kel,
a haja dús, fekete és sűrű, egy hajtincs a homlokába hull… Milyen lesz az ember haja, ha elszáll a fiatalság?
– Kihull ‒ mondta a fiú. – Kihull és kopasz lesz…
– Gondolj a dús, fekete hullámokban csavarodó fürtökre. – Az asszony megigazgatta az orrán a képzeletbeli pápaszemet. ‒ Gondolj a nagypapára, aki két évvel ezelőtt meghalt. Kopasz volt a nagypapa?
– Nem volt kopasz… mondta a fiú. Nézte a visszércsomót az anyja lábán, az elvásott papucsot. – Nem jut eszembe ‒ rázta a fejét.
– Nem emlékszel a nagypapára? – megcsillant a láthatatlan pápaszem. – Elfelejtetted a nagypapát?
– A verset… Megtanultam… de most nem jut eszembe… ‒ Gyorsan, szinte hadarva tette hozzá. – A nagypapának fehér volt a haja.
– Ősz ‒ segített az anyja ‒, a nagypapa haja ősz volt. Ősz hajfürtök csavarodtak a
fején… ‒ felemelte a mutatóujját, megvillant a láthatatlan jegygyűrű. – Most gondolj
a Természetre, gondold, hogy a nagyapa a Természet. – A könyv fölé hajolt, lapozott
a könyvben. ‒ A költő itt megszemélyesítést alkalmazott; úgy beszélt a Természetről, mintha ember volna, egy öregember, mint a nagypapa. Fölnézett a könyvből,
halkan felszisszent, megtapogatta lábán a láthatatlan, kékesfekete visszércsomót.
– Én elhiszem, hogy megtanultad a leckét ‒ mondta. – És biztos vagyok benne,
hogy eszedbe fog jutni ez a gyönyörű verssor, mert szorgalmasan tanultál, és így
tudod is.
A fiú arca megrándult, jobb lábát lassan előrecsúsztatta a parkettán. Hallgatott.
– Akkor vegyük a harmatot ‒ mondta az asszony. A könyv fölé hajolt, lapozott a
könyvben.
– Hogyan nevezzük a harmatot ősszel? Mivé válik a harmat?
– Deres már a határ ‒ mondta a fiú ‒, őszül a vén betyár.
– Ez egy dal ‒ rázta a fejét az anyja ‒, ez egy nagyon szép dal, ez volt nagyapád
legkedvesebb nótája; de most nem ezt kellett megtanulni. Ami a deres jelzőt illeti,
ezen a nyomon elindulhatunk… Miből és melyik évszakban keletkezik a dér? Mi történik ilyenkor a fák leveleivel?
– Elfelejtettem ‒ mondta a fiú. Szárazat nyelt. – Nem jut eszembe.
– Nem baj – mondta az asszony. ‒ Majd együtt megtanuljuk.
Belépett a képzeletbeli tanterembe, ott állt a láthatatlan dobogón. Eltűntek a
visszeres lábak. A tanárnő fehér blúzban, sötétkék rakottszoknyában állt a dobogón
a tanári asztal előtt, lábán lapos sarkú barna félcipő. Kezében vaskos könyv, orrán
pápaszem. A tanárnő lassan végighordozza tekintetét a padsorokon. Jobb kezét lassan felemeli, krétásak az ujjai. Megreccsennek a láthatatlan padok, mocorgás, papírzörgés hallatszik, egy láthatatlan tolltartó éles csattanással az olajszagú padlóra zuhan. A tanárnő most meglendíti a jobb kezét:
„Őszbe csavarodott a természet feje,

2019. október

75

„

Dérré vált a harmat, hull a fák levele.”
S. és két deszka lassan, akadozva megismételték a verssort, a tanárnő „állj-t” intett felemelt karjával. Kissé összeráncolta a homlokát, bal kezével a melléhez szorította a vaskos kötetet. Most megcsillan az orrán a pápaszem, egy pillanatig mozdulatlanul áll, tekintetét a padsorokra szögezi, aztán ismét meglendül a jobb keze. Kissé felemeli a hangját:
„Őszbe csavarodott a természet feje,
Dérré vált a harmat, hull a fák levele.”
Márai a dobogóra lép, a tanárnő mellett féltérdre ereszkedik, lassan az arcukhoz
emeli a filmfelvevőt. Halkan, egyenletesen berreg a motor.
Az osztály halkan zümmögve megismétli a verssort. A fiúk ujjai a vers ütemére
pattognak a padokon.
A tanárnő fölemeli a karját, állj-t int, megbillen a szemüvege, melléhez szorítja a
vaskos kötetet. Éles, pattogó hangon kiáltja:
„Őszbe csavarodott a természet feje,
Dérré vált a harmat, hull a fák levele!”
Márai a dobogóról az olajos padlóra lép, lassan a padsorokig hátrál. Arcához
emeli a gépet, halkan zümmög, berreg a motor.
Az osztály ütemesen, harsogva ismétli a verssort. A tenyerek a vers ütemére dobolnak a padokon.
A tanárnő „állj-t” int, megigazítja az orrán a pápaszemet. A vaskos kötetet a dobogóra helyezi, rááll a könyvre. Mindkét karját a magasba lendíti.
– Őszbe csavarodott! ‒ sikítja. ‒ Őszbe csavarodott! Dérré vált! Őszbe csavarodott!
Az osztály dörgő hangon ismétli.:
– Dérré vált! Őszbe csavarodott! Őszbe csavarodott! Dérré vált!
A tenyerek harsányan, ütemesen pattognak a padokon. A lábak ütemesen dobognak az olajszagú padlón.
Márai a dobogóra lép, féltérdre ereszkedik, az arcához emeli a gépet. Halkan
zümmög, berreg a motor.
Csönd; „állj-t” intett a tanárnő. Krétafoltos ujjaival megigazgatja a haját, a pápaszemét.
Leugrik a könyvről, lehajol, fölkapja a könyvet, tépni kezdi a könyvből a lapokat.
A papírlapok lassan úsznak, lebegnek a dobogó fölött. A tanárnő ökölbe szorítja, és
a magasba löki a kezét:
– Hull! ‒ ordítja. – Hull a fák levele!
Az osztály ordítva ismétli:
– Hull! A fák levele!
Tenyerük ütemesen csattog a padokon, lábuk az olajos padlón.
– Hullik a fák levele! Hull! A fák levele!

„

76

tiszatáj

A tanárnő ringatózó mellel tépi ki a lapokat a könyvből. Barna, lapos sarkú cipőjével a papírlapokra tapos. Arcáról a dobogóra esik a pápaszem, a tanárnő lassan
leengedi a karját:
– Csúnya vagyok ‒ mondja halkan. Rám sem néznek a férfiak. Lassan felemeli a
jobb karját, int az osztálynak.
– Őszbe csavarodott a természet feje.
Dérré vált a harmat, hull a fák levele.
Márai az első padsor előtt áll, arcához emeli a filmfelvevőt. Ütemesen berreg,
zümmög a motor.
Megreccsen az egyik pad. A fiúk fölállnak a padokból, lassan, libasorban indulnak az ajtó felé.
6.
Másnap S., 12 éves iskolai tanuló, élete első versenyére készült, „csak amolyan háziversenyre”, mint Márai mondta, aki a Versenyúszás Alapelemei című könyvet már
rongyosra lapozta. Természetesen ő irányította az edzést, derűs, nemtörődöm kedélyességgel, olyan ember módján, aki szinte díjazás nélkül dolgozik az uszodában,
munkaidő után, középkorú, szakmailag nem túlságosan képzett; egyszerűen szeret
fiatalok társaságában, szabad levegőn lenni. A vénasszony ismét megelőzte őket;
Márai kilépve az edző szerepéből, eltúlzottan bosszús arcot vágva megjegyezte,
hogy „a kívülálló még azt gondolhatná, a vénasszonnyal versenyzünk, hogy ki lát
előbb munkához”.
A vénasszony a földre lökte a zsákot, fogatlan száját kitátva lihegett egy darabig,
aztán kihúzta a zsákból a kalapácsot. Megragadta a szerszámot, a magasba emelte,
és lesújtott a roncsra.
Lassan, ütemesen zuhogni kezdtek az ütések.
Márai a sípjába fújt, levetette piros melegítőfelsőjét, behúzta képzeletbeli pocakját, megvakarta a pocakot, ismét a sípjába fújt, és megjátszott haraggal kiáltozni
kezdett:
– Lusta banda! Azonnal a vízbe! Arra, hogy ma labdát kaptok, arra ne számítsatok!
„A három fiú és a kislány” ijedt képet vágva, hangosan loccsanással a vízbe vetették magukat. Márai kivette a sportszatyorból a filmfelvevő gépet, lassan a vállához
ért: halkan zümmögni kezdett a motor. Márai kb. két perc múlva abbahagyta a filmezést, a gépet óvatosan a sportszatyorba tette. Megfeszült arca hirtelen kigömbölyödött, megkönnyebbült sóhajjal kidüllesztette pocakját, és belefújt a nyakán lógó
sípba.
– Emeld a kezedet! ‒ kiáltotta a vízbe. – Emeld a kezedet! ‒ kiköpte a sípot és
paprikavörös arccal ordította:
– Lábtempó! Lábtempó!

2019. október

77

„

S. simán, könnyedén, egyenletes tempókkal siklott a vízen, a másik három görcsös, suta mozdulatokkal csapkodta a vizet. A kisegyesületi edzésadag S. számára valóban nem volt több mint „fürdés és lubickolás”, de a „deszkákat” teljes erőbedobásra késztette. Aztán S. Márai utasítására csökkentette az iramot, annyira, hogy
azért világosan kitűnjön, hogy itt „igazi tehetség bontogatja szárnyait”, aki vidáman
úszkáló, lubickoló társai közt, nem pedig mélyvízbe pottyant fuldoklók közt tűnik ki.
Lassan, pihenőkkel 1500 métert úsztak, majd ismét pihenés következett, és az
edző a vízbe hajította a labdát. Leült a partra, megvakarta képzeletbeli pocakját, és
nézte a kiáltozó gyerekeket, a fel-felröppenő pirospöttyös labdát. Aztán Márai lassan felállt, a sportszatyorhoz lépett, kivette a szatyorból a filmfelvevőt, az arcához
emelte a „medencére” irányított gépet; berregni kezdett a motor.
Aztán ismét a pocakos edző üldögélt a parton, mellét, pocakját szellő simította,
„milyen gyönyörű augusztus végi nap”. Hunyorogva nézte a medence zöldre mázolt
vaskorlátját, a kissé ormótlan rajtköveket, „az első magyar versenyuszoda meghitt,
minden nap látott tárgyait”. A medence túlsó partján a kabinsorok előtt, kékköpenyes anyóka üldögél a hosszú, mázolatlan fapadon: ölében nagy, kék pamutgomolyag, kezében kötőtű; a jegyszedő néni az unokájának köthet sálat vagy pulóvert.
A néni kezében lassan, ütemesen mozognak a kötőtűk. Aztán lassan az ölébe ejti a
kezét, pihenget, a vizet nézi. Most nincs semmi dolga: az „ő gyerekei” még a vízben
játszanak, amíg a „nagyok” a vízilabdázókkal együtt elfoglalják a medence több mint
kétharmadát. Ha amazok befejezik az edzést, és annak is eljön az ideje, hogy kizavarja a vízből a gyerekeit, zuhanyozni mennek: eddig kötögethet a néni.
Lassan felemeli a kezét, ütemesen mozognak a kötőtűk, az edző még a halk, ütemes csattogást is hallani véli.
A medencéből a nagy, pirospöttyös labda kirepül a partra, az egyik kabin falához
pattan, aztán vissza a medencekorláthoz, végül lassan a pad felé, a jegyszedő néni
lába elé gurul. A néni kezében megállnak, mozdulatlanok a kötőtűk, nézi a labdát.
Lábával tétova mozdulatot tesz, mintha a medence felé akarná rúgni, de lassan megfagy a mozdulat.
A medencéből három fiú és egy lány mászik ki, lábukat átemelik a korláton, lihegve kapkodják a levegőt, testükről a betonra csapják a vizet. Az egyik fiú a labda
felé indul, pillanatra megtorpan a labda előtt, a nénire néz, rámosolyog; a néni ölébe
ejti a kötőtűket, ujjait a kék pamutgombolyag köré fonja.
A fiú lassan lehajol, felemeli a földről a labdát, aztán hirtelen a lány fölé hajítja,
a lány elkapja a labdát, és visszadobja a fiúnak. A három fiú és a lány körülállják a
padon ülő nénit, a pirospöttyös labda ide-oda repked a néni feje fölött.
– Sálat köt! ‒ kiáltotta a lány. – Narancsszínűt! A kék ruhámhoz!
– Koporsót köt a nagypapának! ‒ kiáltotta az első fiú. – A pipájának füstöt!
– Héjat köt a kenyeremre! ‒ kiáltotta a második fiú. – És csipát köt a szememre,
hogy reggel ne tudjam kinyitni.

„

78

tiszatáj

– Tyúkszemet köt a tyúknak! ‒ kiáltotta a harmadik fiú. – Halszemet a halaknak,
lószemet köt a lovaknak!
A néni a vállai közé húzta a fejét. Ujjai szorosan a nagy, kék pamutgombolyag
köré fonódtak.
– Sálat köt! ‒ kiáltotta a lány, és az első fiú felé dobta a pöttyös labdát. – Narancsszínű sálat!
– Koporsót a nagypapának! ‒ Az első fiú a harmadik felé hajította a labdát. – A pipájának füstöt!
– Héjat köt a kenyeremre! – A második fiú elkapta a labdát, és a harmadik felé
hajította. ‒ Csipát köt a szememre, hogy ne tudjam reggel kinyitni!
– Tyúkszemet a tyúknak! ‒ kiáltotta a harmadik fiú. – Halszemet a halaknak, lószemet a lovaknak!
Feje fölé emelte a pöttyös labdát és a néni felé hajította. A labda a jegyszedő néni
térdéről a korlát fölött a medencébe pottyant. A néni a padra helyezte a kék pamutgombolyagot, a kötőtűket. Felállt, aztán letérdelt a pad mellé, összekulcsolta a kezeit. A három fiú és a lány mozdulatlanul álltak a medencekorlát előtt. Lehajoltak, testükről csöpögött a víz.
– Tekintetes urak! ‒ sipította. ‒ Drága kisasszonyka! Könyörüljenek a szerencsétlen öregasszonyon! Csak egy pár fillért, könyörgöm! A boldogságos Szűz Mária
nyújtsa hosszúra a tekintetes életüket!
Szótlanul a jegyszedő néni felé lépkedtek. Körbeállták a pad mellett térdelő nénit. A lány fölemelte a padról a kék pamutgombolyagot, és a medencébe hajította.
Az első fiú a földre hajigálta a kötőtűket.
– Három napja nem ettem, tekintetes urak! – Az öregasszony sárga öklével a
mellét verte. ‒ Drága kisasszonyka! Csak pár fillért; esedezem! Hadd csókolom meg
a lábukat!
A második fiú megragadta az öregasszony kezét, a harmadik a lábát. Lassan hintáztatni kezdték a testét.
– Egy, kettő, há-rom! ‒ kiáltotta a lány.
A test a korlát fölött a medencébe repült.
7.
Ezután minden reggel sikerült előbb érkezniük a tóhoz, „mint az a roncsot kalapáló
vénasszony”. Ami pedig S.-t illeti, versenyzői pályafutása „egyenletes, töretlen lendülettel ívelt fölfelé”. S. már búcsút mondott a kisegyesületeknek és a pocakos, joviális tréner helyett végre igazi mester keze alá került.
Márai csakugyan nem érte be a szenvedés látszatával, a „medencében” naponta
három edzést tartott, és hogy a „deszkák” és S. közötti „klassziskülönbséget” kiegyenlítse, S. a kezére és a lábára erősített úszónehezékkel úszott. Ő maga, a nyakában lógó síppal, kezében a felvevőgéppel „a mesteredző és a filmrendező” szerepét
látta el. Esténként mindannyian holtfáradtan tántorogtak a sátrakba; vacsora, aztán

2019. október

79

„

„az aznapi munka kiértékelése és a másnapi feladatok kijelölése” következett, „büntetések és jutalmazások”. Márai igyekezete, hogy „a magyar úszósport nagy reménységét” a kiérdemelt erkölcsi és anyagi megbecsülésben részesítse, úgy látszott,
kudarcot vall. Pl. „üres” borítékot nyújtott át S.-nek, a „kalóriapénzt”. Egyedül S. kapott néhány kocka csokoládét, egyedül ő olvashatta a magukkal hozott detektívregényeket. De Márainak el kellett ismernie, hogy mindez „nem valódi, nem a munkával arányban álló jutalom.”
A büntetések, éppúgy, mint a jutalmak, egyedül csak S.-t sújtották ‒ nem kapott
üres borítékot vagy csokoládékockát. S. egyébként sem törődött az „edző” fenyegetéseivel, eltépte, és a földre hajította az üres borítékot, a csokoládét pedig együtt ették meg a „deszkákkal”. „Egyetlen méter filmet nem tudtam csinálni arról, hogy
boldog vagy.”
– Szarok a boldogságra ‒ mondta S. Nevetségesnek tartja az ilyen szavakat, tette
hozzá, és csak azon csodálkozik, hogyan jutott Márai eszébe egy filmet csinálni,
amelyet soha, sehol nem fognak bemutatni a közönségnek.
Márai azzal érvelt, hogyha megcsinálják a filmet, „végre is minden megtörténhet.”

„

80

tiszatáj

PIKÓ ANDRÁS GÁSPÁR

A bajnok körül megváltozik a világ
FELVETÉSEK EGY JELENLÉT-KÖZPONTÚ HAJNÓCZY-OLVASATHOZ
Hajnóczy Péter művei kifejezetten jó alapot szolgáltatnak a filozófiai diskurzus szempontjait
bevonó olvasáshoz és interpretációhoz. Itt most a jelenlét és jelenvalóvá tétel mozzanataira
koncentrálva kíséreltem meg új utakat nyitni a szerző írói világának feltárásában, elsősorban
Hans Ulrich Gumbrecht, rajta keresztül pedig Martin Heidegger és Hans-Georg Gadamer elméleteit felhasználva. Interpretációm középpontjában A	bajnok	című hátrahagyott Hajnóczyszöveg áll, melyet a Cserjés Katalin vezette Szegedi Hajnóczy Péter Hagyatékgondozó Műhely
tárt fel.
Nevezett szövegben van egy jelenet, amikor a tehetséges úszó fiú felemelkedéséről, majd
hanyatlásáról és bukásáról szóló film forgatása közben a szereplők és az operatőri teendőket
is ellátó rendező, Márai, impromptu beszúrnak egy új jelenetet a filmbe, amely a fiú gyerekkorát, iskolás éveit hivatott egyetlen kiragadott pontként megjeleníteni. Ebben a még gyerek
főszereplőtől az anyja kérdezi vissza a másnapra feladott részletet a Toldi	estéjéből. A főszereplő nem emlékszik, a snittből azonban hamarosan mintegy önkéntelenül egy másik bomlik
ki: már a másnapi osztályteremben játszódik, az édesanya pedig az immár szigorúan kérdező
tanárnővé lényegül át. Noha eleinte társul az osztályterem berendezési tárgyaihoz a „láthatatlan” vagy a „képzeletbeli” jelző, később ezek a jelzők megritkulnak, majd eltűnnek. Ezzel
párhuzamosan az osztályteremhez kapcsolódó hangi ingerek (pl. a padok recsegése, papírzörgés), szaglási ingerek (olajszagú padló) egyre hangsúlyosabbá válnak. Végül, mikor a tanárnő vezényletével a diákok egyre intenzívebben, mintegy őrjöngve kezdik kántálni az ominózus két sort – „Őszbe csavarodott a természet feje / dérré vált a harmat, hull a fák levele” –
maga a felolvasáshoz használt könyv is megjelenik, mégpedig azáltal, hogy a tanárnő felkapja, és miközben a levelek hullásáról szóló verssort üvölti újra és újra, kitépi és a levegőbe
szórja a lapjait. Ekkorra a láthatatlanságot, képzeletbeliséget sugalló jelzők már nincsenek jelen. Tehát az eseménysor, a cselekmény ezen része, epizódja végül is valóban egy osztályteremben játszódik – még ha a felvevőkamera mindvégig működésben is van.
Nem ez az egyetlen példa a „másik valóság” – amely lehet alternatív térkonstrukció, másik idősík etc. – ilyetén megidézésére Hajnóczy életművében. Gondoljunk csak az Unokaöcs
néma pantomimjára a parkban, a fűtő, Kolhász Mihály éjszakai tűzrakására a saját házában,
a véradó mészáros vagy A	parancs névtelen századosa körül egy pillanat alatt kiépülő szürreális környezetekre. Az ilyen megjelenéseket feltűnően jól illeszthetőnek találtam Hans Ulrich Gumbrecht A	 jelenlét	 előállítása	 című művében leírtakhoz. Gumbrecht itt – Heidegger
Lét-fogalmának tárgyalása kapcsán – elkülönít jelentéskultúrát és jelenlétkultúrát; mindezt
egy, a világgal való viszonyban alkalmazható, esetlegesen nem kizárólag hermeneutikai fogalmi bázis, tehát a jelentésadás értelmező gesztusának distanciája mellett a jelenlét közvetlen érzéki, anyagszerű mivoltának is teret engedő fogalomkészlet lehetőségeinek latolgatása

2019. október

81

„

közben. A jelentéskultúrában – röviden összefoglalva – az uralkodó emberi önreferencia
a tudat, a res	 cogitans, aminek következtében a szubjektum külsődlegesként tételezi magát
a világhoz való viszonyában, szemben a jelenlétkultúrával, ahol az alapvető önreferencia a
kozmológiába – vagy isteni teremtésbe – szervesen betagozódó test. Gumbrecht a tudás kapcsán is különbséget tesz: szerinte „a jelentéskultúrában csak akkor lehet érvényes tudás, ha
egy szubjektum hozza létre, méghozzá a világ értelmezésének aktusában (és ha az aktus a világ »pusztán anyagi« felszínén áthatol, hogy az alatt vagy mögött szellemi igazságot találjon).
A jelenlétkultúrában az érvényes tudás jellemzően kinyilatkoztatott tudás. Olyan tudás, amelyet az istenek vagy a »világ önfeltárulásának eseményei« és ezek különféle változatai kinyilatkoztattak, vagy feltártak.”1 Ez utóbbi tudás Heidegger Lét-fogalmának mentén olyan
szubsztanciaként képzelhető el, amely, idézem: „megmutatkozik, jelenlévővé válik számunkra (belső jelentésével együtt), anélkül, hogy értelmezni kellene, és ezzel jelentéssé alakítanánk.”2 – tehát nem lehet kizárólag fogalmi konstrukció. Gumbrecht szerint a jelenlétkultúra
világa olyan világ, amelyben „az ember az őt körülvevő kozmológiába úgy akar belesodródni,
hogy beírja, bevési magát – vagyis a testét – e kozmológia ritmusába.”3 Ez végső soron egy
statikus vagy inkább az embertől, a szubjektumtól függetlenül alakuló világot feltételez.
Azonban a jelentéskultúrában Gumbrecht szerint az ember hajlamos arra, hogy a világ megváltoztatására – jobbá tételére – törekedjen. A jobbá tett világról alkotott képzet jelenléte
maga a motiváció, az erre törő magatartás pedig a tett – ehhez a jelenlétkultúrában a legközelebb a mágia áll, noha az ide sorolható aktusok mind a kozmológia örök mozgásába sorolhatók – példaként az ünnepekhez köthető performatív gesztusokat vagy a katolikus keresztény eucharisztiát lehet felhozni. Gumbrecht elemzését végül – többek között – a pedagógiai
gyakorlat újabb lehetőségeire futtatja ki: a történelemoktatás területén például a múlt „jelenvalóvá tétele” mint általános irányelv mellett érvel a múltról való tudásanyag jelentésalapú birtokba vételével szemben. Ugyanígy a többi humán tárgy esetében is egy esztétikai élményt, az „intenzitás pillanatát”4 tekinti az oktatás ideális kiindulópontjának.
Mindezt az elméleti hátteret nem a mindenkori olvasó Hajnóczy-értelmezésének összefüggésében, hanem a Hajnóczy-művek immanens működési mechanizmusának, a szereplők
performatív nyelvhasználatának és érzékelésének modellálási támpontjaiként vázoltam fel.
Hajnóczy szereplői kántálásának egyenes következményeképpen a körülöttük lévő világ, saját magukat is beleértve átalakul. Mindez egy iskolai óra keretén belül történik, ahol a diákok
verset tanulnak, tehát az átalakulást végső soron egy esztétikai élmény katalizálja – hogy ez
mennyire jelentőségteljes egybeesés, az ügyben most nem foglalok szilárdan állást, az életműben mindenesetre erre is találhatók még párhuzamok. Hajnóczy szereplői a folyamat
ágensei, az esztétikai élménnyel szembesülő szubjektumok is, az idézés karneváli aktusa által
a mű világa jelentéskultúrától – az értelmező szubjektumok világától ‒ az átalakulás mozzanata révén a jelenlétkultúra felé mozdul el, nem valamiféle kollektív elragadtatás, hanem
1

2
3
4

Hans Ulrich Gumbrecht, Túl	a	jelentésen	–	Pozíciók	és	fogalmak	mozgásban, In H.U.G., A	jelenlét	előál‐
lítása	–	Amit	a	jelentés	nem	közvetít,	ford.: Palkó Gábor, Ráció Kiadó – Historia Litteraria Alapítvány,
Budapest, 2010, 47–77, 69.
Gumbrecht, Túl	a	jelentésen, 69–70.
Gumbrecht, Túl	a	jelentésen, 70.
Hans Ulrich Gumbrecht, Epifánia,	 jelenvalóvá	 tétel,	 rámutatás	 –	 A	 művészet‐	 és	 humán	 tudományok	
jövői, In H.U.G., A	jelenlét	előállítása	–	Amit	a	jelentés	nem	közvetít, 77–108, 80.

„

82

tiszatáj

maga az átalakulás mozzanata révén. A kántáló diákok köré mintegy „kiépül” az osztályterem
– ahogyan Heideggernél, A	műalkotás	eredetében, a görög isten köré a görög templom.5 Így
– maradva a heideggeri terminológiánál – a diákok a műalkotás karakterisztikumait is magukra öltik, azáltal, hogy jelenlétük szolgáltatja a phüszisz feltárulásának alapját. Szubjektumokból dolgokká, a körülöttük és általuk létező világot feltárulásában megmutató létezőkké
váltak. Teszik mindezt egy műben, melynek ők maguk – az olvasó felől nézve – természetszerűleg részei, és amelyben egy filmforgatásról szóló film tervezetében a metafikció és a mimézis végletes lehetőségeként még a versbéli levélhullást is megjelenítik a könyvlapok levegőbe
szórásával. Az akusztikai dimenzió kulcsfontosságú: az osztályterem egyre intenzívebb hangi
ingerek által szilárdul meg, de a szertartást a tanárnő hangja vezeti. (Mint azt Gumbrecht
idézi, életének egy kései interjújában Hans-Georg Gadamer is kulcsfontosságúnak nevezte az
akusztikai dimenzió szerepét a költészetben.6) A	bajnok egy korábbi pontján, a Márai lakásán
tett látogatáskor az infantilis humorra kitörő görcsös és fékezhetetlen nevetés vagy az utcán
rohangáló szereplők kiabálása („Barátok vagyunk”, „Barátom van”, amit a járókelők ráadásul
félrehallanak) ezen átváltozás előgyakorlatainak is tekinthetők, noha az előbbinél Márai még
meg is jegyzi: „csak semmi ceremónia”. Mindezzel nem egy allegorikus olvasat szükségességét, pusztán egy, jelenlét-filozófiai összefüggésben látott Hajnóczy-világmodell lehetőségét
szándékoztam felvetni, amelyhez szükségszerűen további színház-, film- és performativitáselméleti reflexiók csatlakozhatnak. Mindezt azonban már egy későbbi, A	bajnokra és más vonatkozó Hajnóczy-művekre figyelmes elemzés fogja és tudja bővebben kibontani.
	

5

6

Martin Heidegger, A	műalkotás	eredete, ford.: Bacsó Béla, In M.H., Rejtekutak, Osiris, Budapest, 2006,
31.
Idézi: Gumbrecht, Túl	a	jelentésen, 57.

2019. október

83

„

VARGA RÉKA

Az intermedialitás hálójában
FILMNYELVI ELEMEK HAJNÓCZY PÉTER DRÁMAKÍSÉRLETEIBEN
	
Hajnóczy Péter teljes életművében intenzív kapcsolódás figyelhető meg a filmnyelvi eszközökkel. Markánsan érvényesülő és sokat kutatott téma ez a novellisztikájára vonatkozóan,
azonban kevésbé érvényesült a kérdésfeltevés a drámái esetében. A továbbiakban ezeket a
filmre jellemző narratív vonásokat kísérlem meg feltárni Hajnóczy drámatrilógiája (A	herceg,
Dinamit, Last	Train) keretein belül, nem feledkezve meg azok erősen prózai vonatkozásairól
sem. Így próbálom megragadni azt az intermediális hálót, mely egyszerre implikál irodalmi
szöveget, mozgóképes, forgatókönyvszerű szerzői utasítást, vetített képben érvényesülő intertextust, mindezt pedig drámában interpretálja, színpadon kivitelezi.
Érdemes először azonban a prózai szövegek filmnyelvi aspektusairól szólni pár szót, hiszen a drámák esetében a mediális váltás csak látszólagos, egyazon problémahalmaz mentén
vizsgálhatók.
Hajnóczy maga is kísérletet tett arra, hogy a tényleges mozgóképpel foglalkozzon, amikor, a szentgotthárdi elmeszociális otthonban készült riport nyomán – Az	elkülönítőről1 beszélünk – forgatókönyvet szeretett volna írni a stúdiónak. Egy munkásfilm-sorozat terve is
felmerült, a hetvenes évek végén pedig a Balázs Béla Stúdió kisjátékfilm-pályázatára is beküldött egy tervet Akna	a	presszóban címmel. Film ebből sem született, mint ahogy a hagyatékban megtalálható több hasonló szövegből, a Partizánokból és A	 bajnokból sem, melyek
esetében a „filmvázlat” mint alcím sejteti, hogy hasonló célkitűzései voltak ezekkel a munkákkal is.
A legnagyobb volumenű filmes kísérlete a ’73-as Ló	 a	 keramiton2	 című szöveg, mely az
1993-ban megjelent posztumusz kötetben vált először olvashatóvá. Itt már valóban forgatókönyvről van szó, ami magába sűríti mindazt, amit Hajnóczy a filmről gondolt. Nem véletlenül helyezi gyakorta a szakirodalom Samuel Beckett A	 film3 című forgatókönyvével párhuzamba, hiszen nála is hasonlóan furcsa egyvelegét kapjuk a forgatókönyv technikaközpontú
narratívájának és egy szépirodalmi szövegműnek, implikálva azokat a transzavantgárd jegyeket, melyek Hajnóczy filmnyelvet imitáló prózamunkáiban is felsejlenek.
Ezekben a prózai szövegekben kétféle filmnyelvi elbeszélésmód használatára lehetünk figyelmesek. Egyrészt klasszikusnak mondható, snittekre bontott, vágásokkal elkülönített látványt, montázstechnikát, plánokat alkalmaz a szerző, melyeknél a külső	szem, vagyis a kamera is megjelenik. Mindezt a legmarkánsabb módon Hajnóczy a Ló	a	keramitonban alkalmazza,

1
2

3

Hajnóczy Péter, Jelentések	a	süllyesztőből,	szerk. Nagy Tamás, Magvető, Budapest, 2013.
Hajnóczy Péter, Összegyűjtött	 írásai, szerk. Mátis Lívia, Reményi József Tamás, Osiris, Budapest,
2007, 399.
Samuel Beckett, Film, In Uő: Összes	drámái, ford. Bart István, Európa, Budapest, 2006, 369.

„

84

tiszatáj

de ugyanez a technika érvényesül például A	halál	kilovagol	Perzsiából4 rémképei vagy A	sze‐
kér című elbeszélés esetében is.
A másik, filmnyelvi elemeket implikáló szövegkorpuszba a repetitív technikát alkalmazó
alkotások sorolhatók. Ezekben az elbeszélő automatikus írásra emlékeztető módon rögzíti az
epizódok nélküli, felbonthatatlannak tűnő folyamatos jelen kvázi‐történéseit. A csoportba tartozó írások az 1970-es évek első felében születhettek, tehát Hajnóczy korai munkáihoz sorolhatók. Ránézésre igen hasonló narratív mechanizmust működtetnek, mint a modern próza
iskolapéldájának számító joyce-i tudatfolyam-technika, de különbséget jelez, hogy itt nem az
elmében lejátszódó folyamatokat kívánja a narráció rögzíteni, hanem magát a valóságot,
méghozzá kínzó, monomániás pontossággal. Tulajdonképpen egy lelassított sorozatba rendeződik, merevedik a jelen, melynek képszerűségében tűélesen rajzolódik meg a realitás.
A következő pillanatban pedig már a vízió is elkezdődik, így lehetetlen elkülöníteni a két síkot. A szöveg ezáltal kicsúszik a kezeink közül. Szembesülnünk kell tehát a ténnyel, hogy
nincs történet, csak a lecsupaszított mozgássor, mely a vízión keresztül mégis valamilyen
szertartásos dramaturgiát sejtet. A hátrahagyott írások közt olvasható hét darab, melyek
ezen írástechnikára példák: A	 kavics5,	 Keringő6,	 A	 kút7,	 A	 sas8,	 A	 tűz9,	 Gyűrűk10,	 A	 kéz11. További Hajnóczy-írások, mint Az	unokaöcs12, a Pókfonál13, A	Fűtő14	és A	szertartás15 is vizsgálhatók ezen írástechnika kontextusában.16
A	 Pókfonál című elbeszélés, mely a két említett technikát ötvözi, remek példája annak,
hogy miként lépnek működésbe a filmnyelvi elemek Hajnóczy prózájában. A műben az ekphrasis „bemozdul”, és az eltérő szereplők nézőpontja külön-külön kezd el érvényesülni a mozgássoron keresztül.
Hajnóczy korai munkáihoz képest ugrunk az időben, amennyiben a drámakísérleteiről
beszélünk. A ’80-as évek elejére datálható szöveghármas műfaji besorolására a monográfia
szerzője, Németh Marcell a multimédiás	etűd és a performansz fogalmakat használja a dráma
megnevezés helyett,17 utalva a szövegek intermediális minőségére. Ezen jelenségek és jellegzetességek felismerése és értelmezésben való érvényesítése nélkül, úgy véljük, ezek a darabok talán nem is vihetők színre.

4
5
6
7
8
9
10
11
12
13
14
15
16

17

Hajnóczy Péter, Összegyűjtött	írásai, im., 167.
Uo., 443.
Uo., 453.
Uo., 474.
Uo., 484.
Uo., 500.
Uo., 501.
Uo., 503.
Uo., 41.
Uo., 62.
Uo., 49.
Uo., 137.
Vö. Cserjés Katalin, „a	lebegő	orgonagyökér”,	Egy	Hajnóczy	prózakalauz	első	fejezetei, szerzői kiadás,
Szeged, 2001, 24.
Németh Marcell, Hajnóczy	Péter, Kalligram, Pozsony, 1999, 159.

2019. október

85

„

A Dinamit18, a Herceg19 és a Last	Train20 tulajdonképpen köztes helyet foglalnak el a színmű, a film és a prózai szöveg között. Nincs bennük lineáris cselekmény, sőt maga a cselekmény hiányt képez. Monodramatikus irodalmi szövegekről van szó, a Last	Train kivételével,
bár tulajdonképpen itt is egyetlen manifesztálódott szereplő van a színen, a többiek csupán
hangként jelennek meg, így a monodráma sajátosságai ebben az esetben is tetten érhetők.
Klasszikus drámai történés és konfliktusok híján a hős kihangosított tudata uralja a színpadot. A szöveg ennyire erős fókusza mediális váltást eredményez, a hagyományos prózai elbeszélés monologikus aspektusait idézi. Nem feledkezhetünk meg a dráma kettősségéről sem,
hiszen írott és színpadon előadott változatban egyaránt beszélhetünk róla. Az utóbbi esetben
a filmmel erős rokonságot mutat, ugyanis korlátozott időintervallumban valósul meg, egyegy jelenet/felvonás a rendező által behatárolt térdarabban játszódik, tehát térben és időben
is sűrítés történik, emellett mindkettő a látvány mentén rendeződik.21
A dráma mint írott mű, sokszor egyfajta nyersanyagként van jelen, vázlatként, mely akkor válik tényleges műalkotássá, mikor színpadra kerül, ilyen szempontból rokonítható a
forgatókönyvvel. Itt azonban számolnunk kell egy új aspektussal, a	külső	szemmel, azaz a kamerával. Bár az effajta rendezési elv/szerzői útmutatás a drámából általában hiányzik, Hajnóczy drámái esetében ez mégsem igaz. Sokszor rendezi a látványt snittekbe, montázsokba,
emellett mindhárom drámában megjelenik a filmes apparátus, a kamera, a vászon és a vetítőgép formájában. Ezek szerzői utasítás szerint a szükséges kellékek, egyúttal pedig a színmű
motivikus felépítésének is szerves részévé válnak. Ugyanazt a transzcendens pozíciót képviselik, mint a közönség, vagyis az eleven külső szem.
Mindezen írástechnikai jellegzetességek, eljárások a Herceg	című mű esetében ragadhatók meg a legadekvátabb módon. A szövegben mindegyre olyan vetített képek szabdalják a
narráció linearitását, melyeken zömével korabeli reklámfotók láthatók. A vetítés egy semmibe vezető lépcső tetején zajlik, isteni magaslatban, mintegy olyan pontra helyezkedve a színpad terén belül, mely a közönségnek járó transzcendentális látószög megismétlésének tekinthető. A képek és az azokon szereplő tárgyak szakralizálása egyébként nem egyedi jelenség Hajnóczynál, gondoljunk csak Brasch Izidór cipőskanalára a Perzsiában, amely mint egy
újabb külső szem, generációk váltakozását figyeli végig, és persze mindannyiunkat túl fog élni. A	 herceg reklámfotói között egyszer csak megjelenik a kamera/fényképezőgép, mint tematizált eszköz, a következő felirattal ellátva; „Az élet megismételhetetlen, de megörökíthető. Fényképezzen vakuval!”22 Barthes paradoxont formázó megfigyelése értelmében a fotón
szereplő egyén a képbe zárva tulajdonképpen halott, miközben a pillanatban konzervált
képmása mégis a túlélés lehetőségét ígéri.23 A létezés, az istenkeresés, a halál, a romlandó
testhez fűződő viszony, a betegség, az elmúlás mindhárom drámában kulcskérdés. Az élet
konzerválásának lehetősége a kamerareklámon finom könnyedséggel fejeződik ki semmibe
tartó kőlépcső végére vetítve. Mindez párhuzamba állítható a dráma kerettörténetével, itt
18
19
20
21

22
23

Hajnóczy Péter, Összegyűjtött	írásai, im. 385.
Uo., 371.
Uo., 611.
Vö. Étienne Fuzellier, Film	 és	 irodalom, ford. Sallay Gergely, Magyar Filmtud. Int. és Filmarchívum,
Budapest, 1971, 153–154.
Hajnóczy Péter Összegyűjtött	írásai, im. 386.
Roland Barthes, Világoskamra, ford. Ferch Magda, Európa, Budapest, 2000, 19.

„

86

tiszatáj

egy fiktív orvos-beteg értekezés fültanúi lehetünk, ahol a romlandó, beteg test konzerválhatósága a tét.
A Nagy Fazekas „reteklevele” a Dinamitban és a „lebegő orgonagyökér” a Hercegben	rokonítható motívumok, tulajdonképpen mindkettő a tökéletes, isten által teremtett, organikus
műalkotás (ön)referens, művön belüli megjelölésére szolgál. „Az ember a műűűvészetben
vagy bármely alkotó tevékenységében – a mű akár ötezer éves akár öt – a Nagy Fazekas
munkáját utánozta, amely mindig élő, organikus, ellentétben az ember munkájával. Az ember
munkájával, amely – mit tegyünk! – mindig csupán kreatív lehet. (…) Valami élőt akarunk alkotni, valami mozgót és elevent, tisztelt hölgyeim és urrraim, igen élő és változó dolgot létrehozni, teszem azt: egy élő reteklevelet.”24 Az tehát, ami ember által teremtett, csak az alkotási
folyamat során lesz jelenvaló, az elkészült műalkotás már a fénykép szereplőjéhez hasonlóan: halott. A	Herceg legvégén a színpadi térben lebegő orgonagyökér szintén az, mégis magában hordozza egykori organikus létezésének emlékezetét, egyúttal pedig a feltámadás lehetőségét. Ahogyan az orgonagyökér a dráma szerzői utasítása szerint felnagyított formában,
lassan a színpad fölé lebeg, abban tulajdonképpen ismét leginkább egy filmes montázsokkal
megvalósítható narráció érvényesül. A Herceg távolodni látszik, a semmibe vezető kőlépcső
felé mozdul, majd elsötétül körülötte a tér. Mindeközben a hatalmas orgonagyökér premier
plánja veszi át – a szövegtérbeli – uralmat a színpadkép felett.
A színdarab ember által alkotott, mégis magában hordoz valami hasonlóságot a Nagy	Fa‐
zekas	 reteklevelével, hiszen mindig élő és megismételhetetlen, legalábbis teljesen azonosan
soha nem előadható egyazon darab. Bizonyos értelemben a film szereplője is halott – hasonlóan a fényképéhez –, hiszen ugyanúgy a múlt egy darabjához rögzítve létezik. Az általa véghez vitt mozgássor, bár újra játszható, mégsem emelhető át a jelenbe mint annak elidegeníthetetlen darabja. Ezzel szemben a színpadon alakító színész nem csúszik át egy másik idősíkba, pillanatnyi jelenje azonos a nézőjével. Élő test, ezáltal tulajdonképpen semmiben sem
különbözik a Nagy Fazekas reteklevelétől, maga is a transzcendens által teremtett műalkotás.
A mindig jelen idejű játékon keresztül nem csupán a végleges műalkotásnak vagyunk szemlélői, hanem magának az alkotó teremtés folyamatának is.
Hasonlóan erőteljes intermedialitás érvényesül a Dinamit	végén a hétéves kisfiú, Bognár
Botond képregényében, mely a szerzői utasítás értelmében ismét a színpadra vetített formában jelenik meg. A képregény ugyancsak köztes médium, hiszen a kép és a szöveg tulajdonságainak, hatásainak összegzésén keresztül funkcionál. Ez a paratextus tulajdonképpen a
dráma kicsinyítő tükreként értelmezhető, melynek kerettörténete, hogy a Könyv és a Pálcika
találkoznak, majd hirtelen meghalnak. A képregény kockái közötti narratív cselekményben
nincs átmenet, váratlan képváltás történik. Mindez leképezi a monodráma felépítését, hiszen
a Narrátorra és a Férfira szakadt szubjektum két szólama csap át az egyikből a másikba, hogy
aztán ismételten egyesüljenek.
A drámatrilógia utolsó darabját, a Last	 traint, Hajnóczy a balatonfüredi szívkórházban
kezdte lejegyezni, és sajnálatos módon csak töredékben maradt fent. Ennek ellenére megállapítható, hogy ez a dráma mutatja a leginkább rokonítható jegyeket a filmmel. Egy vonatkupéban vagyunk négy szereplővel, az Asszonnyal, a Férjével, a Gyerekkel és a Férfival. Közülük
egyedül a Férfi van jelen a színen, mint materiális lény, az Asszony, a Férje és a Gyerek csu-

24

Hajnóczy Péter, Összegyűjtött	írásai, im. 373.

2019. október

87

„

pán hangként szerepelnek. A színpadi tér nem statikus, hiszen a vonat úgy mozog, a színpadon egy görbe	vászonra vetítik a száguldó, viharverte tájat. Az egész jelenet snittszerű mozgásba íródik át: „Olyan gyorsan száguld ez a vonat, hogy mindig PONTOSAN ugyanezt a tájat
látjuk?”25 – teszi fel az asszony a metareflexív kérdést, mely az alapvetően mozdíthatatlan
színpadkép folytonos elmozdulására vonatkozik. A láthatatlan szereplőkkel a színész tulajdonképpen hiányt hoz létre a színpadon, hiszen pontosan az ő testi jelenléte lenne hivatott
végrehajtani a cselekvésben megjelenített narrációt. Ennek köszönhetően a szövegesen megfogalmazott, a színrevitel számára irreálisnak minősíthető elemek ismét átveszik az uralmat,
s ezzel a Hajnóczy-féle dramaturgiai elképzelés ismételten a klasszikus dráma műfaji határainak meghaladását viszi végbe.
A férfi moralizáló monológját követően, a filmes vágás hirtelenségét, szervetlenségét idéző módon pornográf jelenet következik a szövegben. A naturalistán megjelenített leírás olyan
közelképekkel dolgozik, mely a filmes műfaj sajátosságának tekinthető. „Az asszonynak csupán az aktushoz szükséges tagjai látszanak”26 A közelképeket nem a színészi játék által létrehozott folytonosság köti össze, hanem a kamera és annak mozgása. A képeken keresztül vizuális, egyúttal verbális hatalomátvétel történik a nézővel szemben, aki ezáltal elveszíti
transzcendens pozícióját. A közelkép bekebelezi, részeként azonosítja, nem kínál számára
menekülési útvonalat a színpadi térben. Ahogy az a szerzői utasításban elhangzik: „A jelenet
gépies, rideg, halott.”27 Később, 1981-ből előkerül még egy beillesztetlen részlet a drámából,
ahol az érzelem és az érzékelés párhuzama kerül kifejtésre. Az ezt megelőző pornográf betét
éppen az érzés nélküli érzékelés lehetőségét emlegeti, így helyezve paradox szituációba egyszerre önmagát és a befogadót.
Az eddigieket összegezve: elfogadhatónak, támogathatónak tartom Németh Marcell „multimédiás etűd/performansz” besorolását Hajnóczy Péter drámakísérleteire vonatkozóan, hiszen ezek a drámák a színpadon valóban kizárólag intenzív intermediális viszonyok között
képesek működésbe lépni. Ennek legmeghatározóbb indikációi a filmes apparátusok a színpadon (vászon, vetített kép, vetített háttér, kamera), a diegetikus és nondiegetikus hanghatások, a kameramozgásra emlékeztető mozzanatok szerzői utasításokban, hirtelen vágások,
éles metamorfózisok, melyek talán leginkább animációs technikákat igényelnének (gondolok
itt többek között a Herceg kősziklává alakulására). A monodrámáknak nevezhető szövegekben a szubjektum tudata rajzolódik meg, s ezáltal közelebb állnak a prózai szöveghez, mint a
drámához, mely absztrakción, színpadi cselekvésen keresztül bontakozik ki. Mindenesetre a
befogadót passzív, transzcendens pozíciója elhagyására és aktív részvételre kényszerítik,
párbeszédbe lépnek vele, és éppúgy a jelenbe zárt organikus elemei lesznek a velük együtt
születő műalkotásnak, mint az utánozni vágyott Nagy Fazekas „reteklevele”.

25
26
27

Hajnóczy Péter Összegyűjtött	írásai, im. 611–612.
Uo., 614.
Uo., 613.

„

88

tiszatáj

NÉMETH ZSÓFIA
	

„A humánum nevében”
SZÉPVÖLGYI ALIZ NYOMÁBAN,
AVAGY A H AJNÓCZY P ÉTER - HAGYATÉK ELVARRATLAN SZÁLAI
Hajnóczy Péter hagyatéka még közel negyven évvel halála után is különleges nyomokat rejt
az utókor számára. A IV. számú doboz nem csupán a Nagy Tamás által felhasznált és később
publikált Az	elkülönítő dokumentumanyagát őrizte meg a szakadt kartonhéjába csomagolva.
Az interjúk és feljegyzések tömegében bújt meg többek között Szépvölgyi Aliz portréfotója,
és a később (szintén Nagy Tamás által) közölt Nyugtalan	éjjel című verse is.
Szépvölgyi Aliz irodalmi hagyatékát Nagy Tamás (a Szegedi Tudományegyetem Állam- és
Jogtudományi Kar egykori docense) vezette be az irodalmi köztudatba. Hajnóczy szociográfiájának kutatása során, 2012 őszén, Hosszúné Nyári Ildikó főnővér segítségével került Szegedre a Szépvölgyi-hagyaték az Intaházi Pszichiátriai és Rehabilitációs Központ padlásáról.
Nagy Tamás a kutatás eredményeként szerkesztett nagysikerű kötet kiadását követően,1
a Szépvölgyi-hagyatékról, illetve a bennfoglalt A	humánum	nevében című életrajzi regényről
csak 2016-ban publikált egy rövid cikket.2 Az említett szöveg, azon túl, hogy beszámol a
Szépvölgyi-szövegekről mint a Hajnóczy-hagyaték mellékletéről, erős párhuzamba állítja a
két szövegegyüttest.
2018 tavaszán kezdtem meg Nagy Tamás engedélyével és ösztönzésére a teljes hagyaték
feltárását és rendszerezését, a Hajnóczy Péter Hagyatékgondozó Műhely keretein belül. A kutatás során elsőként a szövegek rendezésére, az egyes írások elkülönítésére és digitalizálására került sor. A 2018. október 18-án megrendezett (Perzsia	 Szegedre	 jön!) Hajnóczy Péterkonferencián mutattam be a kutatás addigi eredményeit, vázoltam további céljait. Jelenleg a
hagyaték anyagainak szerkesztése, sajtó alá rendezésének előkészítése zajlik egy önálló kötetkiadás reményében.
A szövegrendezés során készült el a Szépvölgyi-hagyaték leltára: versek, novellák (Ahmed	
kán	 viadala,	 Sikongó	 műszerek), egy kisregény (Fekete	 mozivászon) és az életrajzi regény
(A	humánum	nevében). A Hajnóczyval való sajátos irodalmi összefonódás nehezen elhatárolhatóvá teszi a hagyatékot (kiemelten A	humánum	nevében életrajzi regény esetében) Az	elkü‐
lönítő műfajától és irodalmi jellegétől, így összetett feladatot állít a kiadatás munkálatai elé:
Hajnóczy Péter szövege eredetileg szociográfiaként volt hivatott felhívni a figyelmet a szociokulturális problémákra, és ennek jegyében minél több területen igyekezett hitelesíteni Az	el‐
különítő dokumentációját. (Ide tartoznak a levelezések, és a hivatalos egészségügyi adatok,
orvosokkal és más egészségügyi dolgozókkal készített interjúanyagok is.) Ezzel ellentétben a
1
2

Hajnóczy Péter: Jelentések	a	süllyesztőből, szerk. Nagy Tamás, Magvető, Budapest, 2013.
Nagy Tamás:	A	humánum	nevében:	egy	regény,	amit	nem	Hajnóczy	Péter	írt	(és	mégis),	Tempevölgy,	
2016 (VIII.)/4.

2019. október

89

„

Szépvölgyi életrajzi regény fordított módon működteti a benne foglalt információkat: bár hitelességét alátámasztja a szerző előélete, a szöveg vallomásos műfaja és később Hajnóczy
munkája is, mégsem tekinthető hiteles, szociografikus elbeszélésnek.
Azzal szemben, hogy a Szépvölgyi-regény narratív szerkezete erősen dokumentáló, életrajzi jellegű, mégis néhol a valós események, helyszínek és szereplők esetében fiktív jellemzőkre hívta fel a figyelmet dr. Konta Ildikó klinikai szakpszichológus. Ezek tudatában a hagyatéki kiadás kizárólag irodalmi szemléletű lehet, így erősen el kell határolni Az	elkülönítő
dokumentumanyagától és annak feltételezett utóéletétől.
Bár kérdéses, hogy a közvélemény előtt elkülöníthetővé tehető-e a Szépvölgyi-féle szöveguniverzum Hajnóczy szociográfiájától: az alábbi rövid összefoglaló célja, hogy olyan irodalmi szempontokat, értelmezési lehetőségeket vessen fel, melyek segítségével megbizonyosodhat a jövőbeli Szépvölgyi Aliz-olvasó: értékelhetőek és értelmezhetőek a fennmaradt szövegek az életrajz dramatizálása/traumatizálása és a kultuszépítés mozzanatai nélkül is.
A hagyatéki szövegekben kirajzolódó ideológiai és vallási meggyőződések rapszodikus
változásai párhuzamba állíthatóak a mozgalmas történelmi időszak eseménytörténetével.
A szerző életrajzi regényében is tesz utalást a történelmi változások keltette társadalmi zavarokra: a kommunista éra jellemzően ateista meggyőződése után Kádár János nevével fémjelzett puha	 diktatúra, majd 1989-ben a rendszerváltás követték egymást. Szociografikus
szempontból figyelemre méltó ívet mutat a korszakokkal együtt változó egyéni érdeklődés:
kezdetben az ateizmus és a kommunista pártba vetett meggyőződéses hit együttese, ezt követően a Pártbizottság által kisemmizett egyén csalódása mutatkozik meg a Szépvölgyiszövegekben. Később a katolicizmusba vetett hit, végül a spiritualitástól és asztrológiától, az
okkult mágiáig terjedő érdeklődés nyert teret.
A dokumentumok és a fennmaradt irodalmi szövegek által körvonalazódik egy, a hivatalostól a spiritualitás felé történő elmozdulás. Az említett irányváltás pedig az irodalmi szövegekre is hatást gyakorolt. A spirituális jegyek, az asztrológiai számítások és egyéb motívumok jelenléte a szövegekben határozottan kimutatható. Szépvölgyi Aliz fennmaradt kötetei is
ezt az elmozdulást támasztják alá. Az olvasmányok meghatározó tapasztalata a transzcendens jelenlét keresése/bizonyítása, a jóslás mint önsors‐építés és az irányítás vágya. Mintha
az író a rehabilitációt megelőző évek hányatott sorsára keresné a magyarázatot, egyben törekedve egy új élet megteremtésére. Saját kortársaihoz hasonlóan Hajnóczy Péter is a jóga
tanulmányozásában, a hagyományos keresztény vallási centrumtól keletre, más népek misztériumában keresett új utakat.
Leginkább Szépvölgyi Aliz versei mutatják be átfogóan az életmű haladási irányát. A verscímek egyértelműen sugallják a sajátos én-elbeszélés tematikáját, azokat a főbb életeseményeket, melyeket a szerző megörökít a prózai alkotó folyamataiban is. Összesen huszonhárom vers található a hagyatékban, melyek a gyakori szövegvariánsok sokszorozása és az
esetleges duplikációk miatt harmincnégy külön versként kerültek a leltárba. A versek címei:
Szerencse,	Az	élet	vize,	Vallomás,	Epilóg,	Thais,	Vallató	vallomás,	Orestest	várva	(Bp.	1978.	dec‐
ember	 2.),	 Ének	 a	 FŐMÓ‐ról,	 Farkas	 visszhang,	 A	 mélységből	 /	 Halálának	 évfordulójára,	 Kö‐
nyörgés	 a	 céltalanhoz,	 Mi	 a	 halál?,	 Meghasonlás,	 A	 nevem	 /	 Jancsek	 Géza	 emlékére,	 Színek,	
Idegdráma,	Szerelem,	Ősz,	Sanbenitóban,	A	kiválasztott…	,	Kenyér	és	só	helyett	(Bp.	1963.	júni‐
us	2.),	Szerelmen	innen	és	túl,	Fegyvertelenül.	

„

90

tiszatáj

A prózai írások esetében a kutatás nehézségét a szövegek sokszorozása, a mottók és címadások rengetege jelenti. Mindez egyben figyelemre méltó ívet jelez az irodalmi csiszolódás,
esztétizálódás folyamatában. Az elbeszélésekre (vélhetően Hajnóczy hatására) jellemző az
intertextuális eszközök használata. Bár a korai szövegek/szövegváltozatok csak elenyésző
szövegközi kapcsolatot mutatnak, a későbbi vagy javított szövegminták esetében ellenben
több intertextuális kapcsolódás mutatható ki. A szövegvariánsok ilyennemű változása önmagában is irodalmi értelemben vett fejlődést, esztétizálódást jelez, eltolódást a dilettantizmustól a szakmai alkotómunka felé. A két főbb prózai írás, a Viadal	Ahmed	kánnal és A humánum	
nevében mutatja egyértelműen az intertextusok funkcióját. A beemelt szövegek főként monológok és monológrészletek, melyek mindig a főhős megszólalásait rögzítik (Ahmed	kán, Herczeg Ferenc: Bizáncz	című drámája, és Johanna, Sartre: Az	altonai	foglyok). A szövegközi idézetként vagy a teljes szöveg mottójaként beemelt intertextusok hivatottak párhuzamot teremteni a két főhős között (Ahmed–Aliz	/	Johanna‒Aliz). Az irodalmi karaktereknek ez a fajta
összehangolása kialakítja a „szinkronolvasás” lehetőségét. Valamint, az irodalmi „gazdaságosság” jegyében, egy már elsajátított szövegismeretre alapozva teremti meg saját karaktereinek morális hátterét, figurális mélységeit.
A hagyaték legjelentősebb szövege kétség kívül az életrajzi regény, melynek keletkezésében nagy szerepet játszott a rehabilitációt segítő írásterápia. A terápia lelki folyamatai alátámasztják az idealizálás relevanciáját – egy esetleges idegi betegség feltételezése pedig önmagában cáfolhatja az életrajz hitelességét egy szociografikus szöveg esetében is. Az utóbbiakat támasztja alá az énközpontú írásmód is, mely ugyan indokolt, de túlzóan meghaladja az
életrajzi műfaj konvencionális arányait. Így a regény sajátos elbeszélésmódja mindenképpen
kapcsolódik a traumafeldolgozás irodalmi hagyományaihoz.
Aliz regénynarratívájának középpontjában saját erősen idealizált karaktere áll, ebből a
perspektívából pedig nem nyílik-nyílhat lehetőség a többi szereplő (beteg, orvos, barát stb.)
motivációját, háttértörténetét megvizsgálni. A szöveg irodalmi jellegét igazolja az a tény is,
hogy Aliz, Hajnóczyval ellentétben, nem folytatott kutatómunkát az önéletrajz írásakor, sem
a hagyatékban szereplő dokumentumok, sem dr. Konta Ildikó szerint. A tényinformációkra
való törekvés, Hajnóczy Péter interjújával szemben, a hagyatéki szövegekben teljes hiányt
mutat, a történet többnyire nyomonkövethetetlen (dátumok, földrajzi helyek, kezelések stb.).
Az irodalmi jelleget látszik alátámasztani az a tény is, hogy Hajnóczy Péter és Szépvölgyi Aliz
kapcsolata megmaradt Az	elkülönítőhöz tartozó interjúkat követően is. Ezt egy Hajnóczy Péterhez írt levél is bizonyítja (kelt:	 1978.,	 dec.	 30.). A levél mellett (melyben Aliz beszámol a
regényírás fejleményeiről és másik két novellájáról) erős gyanúval élhetünk, hogy nem csupán az azokról szóló beszámolót, de magukat a szövegeket is postázta Hajnóczynak. A feltételezhetően Hajnóczy által korrektúrázott szövegek alapján egyértelmű, hogy a kéziratok irodalmi megmérettetésre kerültek az akkor már „szakmai” kapcsolatokkal rendelkező íróhoz.
Aliz megemlíti az 1972-es interjúban motivációját, mely a szövegek kiadatására irányul. Ezt a
célját nyomatékosítja Hajnóczyhoz címzett 1978-as levelében.
A prózai írások tárgykörében meg kell említeni azt a szövegeket átható kohéziós erőt,
mely egyértelműen Szépvölgyi Aliz személyisége köré csoportosítja az írásokat. Ez a központi tapasztalat lehetővé teszi a prózai művek esetében a lineáris olvasást: hozzávetőlegesen
megállapítható a szövegek időrendi sorrendje (a pontos keletkezéstől függetlenül) Szépvölgyi Aliz életútjának vonatkozásában. Ennek megfelelően a Viadal	Ahmed	kánnal és a Sikongó	

2019. október

91

„

műszerek című szövegek egyértelműen a Zalaapáti Elmebetegeket Ápoló Szociális Otthonba
való beutalás előtti időben „játszódnak” mint fikciós, bár életrajzi adatokon alapuló írások.
A Fekete	mozivászon című kisregény már az 1972-es évet követő, intézettől független élet tapasztalatain alapul.
A Fekete	 mozivászon című kisregény egy 56 gépírt oldal terjedelemben fennmaradt hiánytalan szöveg. Az életrajzi regényhez hasonlóan több szövegvariációja tartozik a hagyatéki
leltárhoz. A négy külön szövegváltozathoz két külön lehetséges lezárás társul. A kisregény a
hagyaték egyetlen kész szövege, melynek tisztázott példánya mutatja a publikálásra irányuló
szerzői szándékot.
A kéziratok rendszerezésének eredményeként megállapítható: a kezdetben novellaként
tervezett szöveg végül kisregénnyé fejlődött. Ezt támasztja alá a több kézirat címoldalán szereplő „Mozinovella” megjegyzés is. Később (a szövegterjedelem igénye szerint) a szerző javította a címoldalakat, így a véglegesített kéziraton a „Mozinovella” megnevezést a Fekete	mozi‐
vászon cím váltja fel. A műfaji változás során került sor a mottó feltüntetésére is. Két mottóvariáns szerepel a szövegek között:
„A	beteg	ember	olykor	gyűlöletes,	de	sohasem	gyűlölni	való.”	Szépvölgyi	A.
A fenti mottóvariációhoz érdekes cím társul (1. fejezet címe), mely utal a Száll	a	kakukk	
fészkére3 című mozifilmre (főszerepben Jack Nicholson). A feltüntetett fejezetcím:
„Játszhatta	volna	Jack	Nicholson…”	
A filmadaptációt, Milos Forman rendezésében 1977. május 19-én kezdték vetíteni a magyar mozik, így a Fekete	mozivászon címmel ellátott szöveg keletkezése is ehhez a dátumhoz
kapcsolódik.
A kutatás során egyértelművé vált: a kisregény történetelbeszélése erőteljes életrajzi vonásokat tartalmaz. Az életrajzi regény és a versek (a lírai műnem jellemzői okán) feltehetően
mind egyéni traumafeldolgozás dokumentációi, melyek központjában az intézetben töltött
idő tapasztalatai állnak. Ezáltal a kisregény különleges helyet foglal el a Szépvölgyihagyatékban, tekintettel a hangsúlyos „civil” témaválasztásra. Az elbeszélő, szemben a többi
prózai szöveggel, egy, az egészségügytől független, szabad női főszereplőt jelenít meg. Az előzőektől eltérően megvalósul a szerepcsere segítő és segített között. A főszereplő, Edit története párhuzamba állítható az író rehabilitációt követő személyiségével. Így akár az életrajzi
regény folytatásaként is értelmezhetővé válik a szöveg. A szerepcserét illetően: bonyolult
szerelmi szál formájában teljesedik ki a beteg és gyógyító karakterek jellemképe. Edit sokat
sejtető empátiával fordul rideg felettese, egyben reménytelen alkoholista-szerelme felé. A gyógyulás, mely az életrajzi regényhez hasonlóan (Géza alakja) egyetlen lehetőség a szerelem
beteljesülésére, itt is kudarcba fullad. Ezzel konzerválni látszik az életműben visszatérő motívumként értelmezett szerelmi kudarcot.
Egy lehetséges szövegkiadás tekintetében figyelemre méltó a Szépvölgyi-szövegek lineáris és tematikus kapcsolata. (Az én-elbeszélések módszeresen követik egymást a hagyatékban: pl. A	humánum	nevében című regény történetéhez folytatólagosan kapcsolódik a Fekete	
mozivászon című kisregény.) Így, a szövegek együttes publikálása, kötetberendezése – narratív és formai szerkesztéseket követően – harmonikus szöveghatást képezne. Tekintettel Az
elkülönítő által képzett határozott olvasói percepciókra, a Szépvölgyi-szövegek független köz3

Ken Kesey: One	 Flew	 Over	 The	 Cuckoo’s	 Nest, Viking Press, Signet Books, 1962, ford. Bartos Tibor,
Száll	a	kakukk	fészkére, Európa, Budapest, 1972.

„

92

tiszatáj

lése sem tenné azokat elszigetelhetővé az irodalmi előélettől, a szerzői névhez kapcsolható
életrajzi jelentésektől, valamint a Hajnóczy-életmű által teremtett és teremthető különféle
kontextusoktól. A kivételes és eleddig hányatott sorsú Szépvölgyi-féle szövegegyüttes főképpen Hajnóczy által fémjelzett múltját felváltja a folyamatban lévő kutatásoknak köszönhető
izgalmas jelen és az ígéretes jövő.
	

2019. október

93

„

SZÉPVÖLGYI ALIZ

Elektra
Temető a város. A házsorok kihalt kriptái közt kóbor kutyák üdvrivalgó vonyítása
visszhangzik a Holdról. Nem is vonyítás ez már, hanem gyűlölet, vonyító gyűlölet.
Valakinek könyörögnek, könyörögnek s nekiszöknek. Oh, jaj, a háztetők kavicslapok
törékeny fejünk felett, s árnyéktalpak lépkednek álmodó életünkre.
Valahonnan túlról, túl, túl, kívül a formák egységes világán, fekete habok mossák
nyugvó csontjainkat.
Egyet üt csak. Hát sosem lesz már vége?
Vagy bedeszkáztassam magam lelkem rémeitől, mint gyilkos, ki fél, hogy rátalálnak?
És nem jön Orestes…

Orestest várva
Hol vagy fitestvérem, drága Orestes,
ki bosszút állsz velem és értem
elrontott életemért?
Ha egyszer megérkezel,
mersz-e éjjelenként
hozzám lopakodni, koponyákkal körülrakott ágyam mögé,
hol ablakomon fejetlen csontváz árnyait zizegteti a szél,
előhírnökeként halálom fúriáinak?
/Hát csak álmaimban lengnek déli pálmák?
Nem elég saját szépségem, hogy súgjad: szeretlek?/
Kirakatok fénye ragyogja be árnyam,
ha megyek az utcán.
– Ne viselj mellém kombinét! – súgja egy garbó –
s gyöngy színű színt lehel egy rúzs a számra,
szikrázik hajamra a fényszínű lakk…
Érted vagyok szép, ha szép vagyok,
s bár mindig készülök a halálra,
az élet mindennap leigáz, mert újult reményekkel várok, várok reád…

„

94

Ne félj!
Ez ősi testvérszerelmet megáldja egy távoli sámán,
s örömtáncot dobog egy csontváz,
fényes nappal az ablakom előtt.
Ne menekülj önmagad elől,
ő a te fúriád!
Bp.‐78.	dec.	2.	
	

A mélységből
(HALÁLÁNAK ÉVFORDULÓJÁRA)
Mióta elmentél, hangulat csak minden.
Köd szállt a valóra, vérző rózsaszínben.
Sajgó fájdalom a város lüktetése,
A síró villamos, a nép sietése.
Kín hasít és retten a dühös motorba,
S mint az ámokfutó, rohan átkozódva.
Izzik a fájdalom a hűs neonfényben,
Disszonáns hang sikolt a Mozart-zenébe,
Keserű íze van a tejnek, kenyérnek,
S omló fáradalma a lágy pihenésnek.
Miért hagytál magamra? Hiszen tudtad, láttad,
Száz felől az élet nekem-nekem támad.
Magamra hagytál egy baljós szerelemmel,
Rohamokban égő, forró életemmel,
Törtető vadak közt, kik lesik a vesztem,
S irigylik a födélt, mely alatt fekszem.
Miért hagytál magamra? Mondd, mondd mi lesz velem?
Nem szűnik meg soha a lelki gyötrelem?
Vészt hozó időkről zúg, mesél a vérem,
És sötét hatalmak dulakodnak értem.
Balladás homály közt sírok elátkozva,
Századunknak lettem magamba foglya.
Apró és robbanó atomokban élek,
S varázslókat várok, hogy kibűvölnének,
Zárt és robbanékony atomos magamból.
S elkerülne talán egy lelki karambol.

tiszatáj

2019. október

95

„

Élj hát, ha mersz, gyere vigyázz reám!
Mindeneknél rosszabb ez a lelki magány.
Minden kín hasogat, minden csak fájdalom,
S szégyellem, hogy így fáj… Szégyellem már nagyon.

Életrajzi	jegyzet	
Szépvölgyi Aliz (1934–2006) az Újpesti
Cérnagyár dolgozója volt 1960-tól 1969ig. 1969-ben, az írónő saját bevallása
szerint a gyár vezetése ideggyengeségre,
gyakori fáradékonyságra és csökkent
munkaképességre hivatkozva javasolta
dolgozójának gyógyulás és pihenés céljából a kórházi kezelést. Szépvölgyi Aliz
a budapesti Árpád Kórház idegosztályán
töltött két hónapot fekvőbeteg-ellátásban. Ezt követően, ugyanabban az évben
a IV. kerületi Tanács Szociálpolitikai
SZÉPVÖLGYI ALIZ ARCKÉPE
Osztály azt a javaslatot tette, adja be ön(A fénykép a Hajnóczy hagyatéki dobozokból,
Az	elkülönítő kéziratából került el.)
ként felvételi kérvényét egy szociális
otthonba, a hosszabb, de teljes gyógyulás érdekében. A megállapodás értelmében az elhelyezés kizárólag a páciens saját belátása
szerinti időtartamra korlátozódott. A kérvényező tájékoztatása vélhetőleg szántszándékkal
volt megtévesztő, hiszen a szóban forgó intézet pontos megnevezése, elmebetegeket ápoló
szociális otthonként szerepelt a pontos adatok alapján. A szabad távozás joga mellett, szóbeli
megállapodás tárgyát képezte Szépvölgyi Aliz pesti lakásának (szüleitől örökölt bérlemény)
fenntartása a kezelések ideje alatt. Az említett kérvény beadását követően azonnali hatállyal
felvették Szépvölgyi Alizt a Zalaapáti Elmebetegeket Ápoló Szociális Otthon kezeltjei közé. A
betegfelvétel után nyolc nappal a szóbeli megállapodás ellenére a IV. kerületi Tanács Szociálpolitikai Osztály önhatalmúlag	kiutalta Szépvölgyi Aliz lakását egy idegen munkáscsaládnak.
Ingóságai felett nem rendelkezhetett, utólag sem kapott információt tulajdona sorsáról. Lakása bérleti jogát végérvényesen elvesztette. A földönfutóvá vált beutaltnak a „lakhatás megoldatlan problémájára” hivatkozva nem volt lehetősége a zalaapáti, majd később a szentgotthárdi kezelőintézetek elhagyására. A pszichiátriai kezeltek között kellett élnie több beutalttal
együtt.
Miután Szépvölgyi Aliz számára egyértelművé vált az intézmény valós rendeltetése, melynek megfelelően pszichiátriai kezeltként került felvételre, a Szociális Osztállyal kötött megállapodás értelmében azonnal jelezte távozási szándékát. Az egészségügyi dolgozók és az intézetigazgató visszautasítása világossá tette számára, hogy egyetlen lehetőség a távozásra a
kéthetente esedékes orvosi felülvizsgálaton való pozitív orvosi véleményezés. A szándékolt
félrevezetést valószínűsíti az információ-visszatartás, hiszen semmiféle dokumentumban
nem értesítette a IV. kerületi Tanács Szociálpolitikai Osztály a felülvizsgálat időpontjáról. Tá-

„

96

tiszatáj

jékoztatás hiányában Szépvölgyi Aliz az utólagos dokumentáció szerint nem jelent meg a felülvizsgálaton, így a kezelés szükségességét megerősítve maradnia kellett a Zalaapáti Elmebetegeket Ápoló Szociális Otthonban. A fent leírt eseményekről a Vigilia 1983-as számában1
közölt rövid publikációt a szerző (itt megjelent írása A	humánum	nevében című regény részét
képezi a hagyatékban). Ez a rövid prózai közlés az írónő egyetlen publikációjaként ismert.
Későbbi áthelyezése révén került kapcsolatba a Szentgotthárdi Beteg- és Szociális Otthon
kezeltjeként dr. Kiss-Vámosi József főorvossal és munkatársával, feleségével dr. Konta Ildikó
klinikai pszichológussal. Az Újpesti Cérnagyár és a IV. kerületi Tanács Szociálpolitikai Osztály	
jogtalan eljárásának feltárása után került sor Szépvölgyi Aliz rehabilitációjára, mely az Intapusztai Rehabilitációs Intézetben	 zajlott 1971. október 22-től. A rehabilitációs folyamat
(mely a Kiss-Vámosi házaspár küzdelmének eredményeként valósulhatott meg) központi részeként működött a munkaterápia (könyvkötészet, zsírkréta-csomagolás, műhelyek létrehozása stb.), mely segített a kezelteknek az önálló életre való felkészülésben és a jobb életminőség megteremtésében. Szépvölgyi Aliz esetében az írásterápia mint utólagos kezelési forma
hozzájárult az irodalmi hagyaték létrehozásához.
A rehabilitáció lezárását követően Szépvölgyi Aliz számára (dr. Kiss-Vámosi József hoszszadalmas küzdelme eredményeként) új lakást utalt ki a IV. kerületi Tanács Szociálpolitikai
Osztály Budapesten. Itt folytatta életét az írónő 1971-től. Ebben az időszakban (1972-től)
kezdett el dolgozni Hajnóczy Péter Az elkülönítő szociográfiai dokumentációján a Balázs Béla
Filmstúdió segítségével. A munkálatok során az író több interjút készített Szépvölgyi Alizzal,
aki a tervezett dokumentumfilm központi szereplőjeként tűnt fel. Az interjúkat követően levelezésük nem szakadt meg. Szépvölgyi Aliz egykori kezeltként a rehabilitációt követően is
visszajárt az Intapusztai Rehabilitációs Intézetbe, egészen az 1980-as évek közepéig, amikor
is végül kérvényezte az Intapusztai Szociális Otthonba való felvételét az intézetvezetőtől. Kérelmében anyagi- és egészségügyi állapotára hivatkozott. 2006-ban bekövetkezett haláláig
a mai Intaházi Szociális Otthon lakója volt.
A szövegeket sajtó alá rendezte, a jegyzetet írta: NÉMETH ZSÓFIA

1

Szépvölgyi Aliz: „Hátha	szerencséje	lesz…”	(riport), In Vigilia, 1983 (48)/9, 654–660.

2019. október

97

„

LUDMÁN KATALIN

Hajnóczy Péter poétikája és a hagyaték
A KRITIKAI KIADÁS ELKÉSZÍTÉSÉNEK LEHETŐSÉGEI
„Fölösleges azon elmélkedni, hogy ez az életmű »túlságosan« Én-központú, hogy »alanyi«, hiszen az a »cselekmény«, amelynek ábrázolására Hajnóczy vállalkozott, reáliáit (figuráit, tárgyait, históriáit) tekintve statikus, csak spirituálisan folyamatszerű. A kérdés inkább az, hogy
milyen prózatechnikával lehetett ebbe a folyamatba beemelni a tárgyi elemeket, felállítani a
díszleteket. Röviden: meglelni ennek az elvont tárgyiasságnak a narratív formáit, amelyek
közt a benső dráma lejátszódik”1 – írja Reményi József Tamás az általa (is) szerkesztett 1993as Hajnóczy-kötet utószavának szánt tanulmányában. Az említett, poétikai értelemben vett
útkeresés az életmű egészét meghatározza, és túlmutat az értelmezői munkával feltárható
összefüggések vizsgálatán. A korpusz talán legmarkánsabb tulajdonsága az a kísérletező
kedv és progresszivitás, amelyet a műfaji (novella, regény, filmterv, monodráma, kisregény,
szociográfia etc.), szerkesztésbeli (montázs, kollázs, repetitív elemek etc.) és elbeszéléstechnikai megoldások (narratív beágyazás, szerteágazó intertextualitás, hipertext etc.) gazdag variabilitása mutat. Hogy a hagyományos értelemben vett szövegformálás módozatai
hogyan és miként bomlanak le (vagy inkább szét) az életműben, az alapos filológiai-textológiai vizsgálódást kíván.
Annak ellenére, hogy nem beszélhetünk terjedelmes életműről, a vizsgálódás alapjául
szolgáló szövegváltozatok hozzáférése mégis nehézségekbe ütközik. A ma olvasható Hajnóczy-kötetek szerkesztője, Reményi József Tamás is rámutat, hogy a pálya indulása csak
pontatlanul kitapintható, a folyóiratközlések és kötetek kiadása szerint követhetetlen a pontos kronológia, hiszen a keletkezést ritkán követte azonnali megjelenés. A	véradót például
ideológiai okokból nem közölte a kiadó A	fűtő című kötet első, 1975-ös megjelenésekor, jóllehet a kiadásra szánt változat már létezett.2 (Hajnóczy teljes, alig nyolc évig tartó nyilvános
írói tevékenységét egyébként más esetben is terhelte hasonló beavatkozás. Az	elkülönítő című munkája csak halála után jelenhetett meg.) A korai szövegek kézirataiból pedig alig maradt fenn valami. Megjelent írásai közül Hajnóczy 1962-re teszi a legkorábbit (Ki	a	macska?).
Reményi mégis igyekszik felvázolni (nem a keletkezés-, de) a kiadástörténet időrendjét.
Egy későbbi disszertációban pedig Cserjés Katalin, a Szegedi Tudományegyetemen működő
Hajnóczy Műhely vezetője is éppen ezt teszi. Az alábbi felsorolás az ő munkájukra támaszkodva készült saját összefoglalás a kötetbe foglalt írásokról.

1

2

Reményi József Tamás, Egy	szerep	keres	egy	szerzőt.	In Hajnóczy Péter Összegyűjtött	munkái.	Kisre‐
gények	és	más	írások, szerk. Mátis Lívia és Reményi József Tamás, Osiris, Budapest, 1993, 345–346.
Cserjés Katalin, Applikációk	a	Hajnóczy‐korpusz	szövetén, a hagyományos szövegformálás elhagyásának módozatai Hajnóczy Péter életművében (Egy Hajnóczy-kalauz első fejezetei) – Doktori értekezés, SZTE Irodalomtudományi Doktori Iskola, Szeged, 2007, 9–13.

„

98

tiszatáj

Kötetek		
Hajnóczy Péter, A	fűtő (Elbeszélések, mesék) Szépirodalmi Könyvkiadó, Budapest, 1975.
Hajnóczy Péter, M (Elbeszélések) Szépirodalmi Könyvkiadó, Budapest, 1977.
Hajnóczy Péter, A	halál	kilovagolt	Perzsiából	(Regény) Szépirodalmi Kiadó, Budapest, 1979.
Hajnóczy Péter, Jézus	 menyasszonya (Novellák, kisregények) Szépirodalmi Könyvkiadó, Budapest, 1981.
Hajnóczy Péter, A	 halál	 kilovagolt	 Perzsiából	 (Regény) Szépirodalmi Könyvkiadó, Budapest,
1982 (Szépirodalmi zsebkönyvtár)
Hajnóczy Péter, Művei.	A	fűtő.	M..	A	halál	kilovagolt	Perzsiából.	Jézus	menyasszonya.	Hátraha‐
gyott	írások, kiad. Mátis Lívia, Szépirodalmi Könyvkiadó, Budapest, 1982.
Hajnóczy Péter, Összegyűjtött	 munkái	 (Elbeszélések) kiad. Mátis Lívia ‒ Reményi József Tamás, Századvég, Budapest, 1992.
Hajnóczy Péter, Összegyűjtött	munkái.	Kisregények	és	más	írások, kiad. Mátis Lívia ‒ Reményi
József Tamás, Századvég, Budapest, 1993.
Hajnóczy Péter, A	véradó.	Válogatott	elbeszélések, szerk. Ács Margit, Osiris Kiadó, Budapest,
1999. (Millenniumi könyvtár).
Hajnóczy Péter, A	 halál	 kilovagolt	 Perzsiából.	 Kisregények	 és	 szociográfia, szerk. Ács Margit,
Osiris Kiadó, Budapest, 2000. (Millenniumi könyvtár)
Hajnóczy Péter, A	halál	kilovagolt	Perzsiából.	Válogatott	írások, szerk. Reményi József Tamás,
Osiris Kiadó, Budapest, 2007. (Osiris diákkönyvtár)
Hajnóczy Péter, Összegyűjtött	írásai, szerk. Mátis Lívia ‒ Reményi József Tamás, Osiris Kiadó,
Budapest, 2007. (Osiris klasszikusok)
Hajnóczy Péter, Jelentések	a	süllyesztőből.	Az	elkülönítő	és	más	írások, kiad. Nagy Tamás, Magvető, Budapest, 2013.
Hajnóczy Péter, Árulás.	Föloldozás.	Partizánok (filmvázlat). Tányéraknák.	Jézus.	Lidi	mama =
Hajnóczy	a	könyvtárban.	…A	kékből	kell	kiindulni…	Vége/láthatatlan	párbeszédben, szerk.
Cserjés Katalin ‒ Hoványi Márton ‒ Nagy Tamás, Hódmezővásárhely–Szegedi KÉP-SZÖVEG Testvérület, Tótkomlós, 2016. (Hajnóczy-tanulmányok 5.), 103–126.

Antológiák		
Add	 tovább.	 55	 mai	 költő	 és	 író (Antológia), szerk. Csaplár Vilmos ‒ Kulin Ferenc ‒ Rózsa
Endre, Kozmosz Könyvek, Budapest, 1976.
Isten	tenyerén	ülünk.	Fiatal	költők	antológiája, szerk. Alexa Károly ‒ Tárnok Zoltán, Magvető,
Budapest, 1980.
Kettős	kör.	Elbeszélések	szülőkről,	gyermekekről, szerk. Ugrin Aranka ‒ Vargha Kálmán, Kozmosz Könyvek, Budapest, 1980.
Folyamatos	 jelen.	 Fiatal	 szociográfusok	 antológiája, szerk. Berkovits György ‒ Lázár István,
Szépirodalmi Könyvkiadó, Budapest, 1981.
A	medveölő	fia.	Fiatal	prózaírók	antológiája, szerk. Vasy Géza, Kozmosz Könyvek, Budapest,
1981.
Körkép	82.	Harminc	mai	magyar	elbeszélés, szerk. Kardos György, Magvető, Budapest, 1982.
Dinamit.	Drámaantológia, szerk. Radnóti Zsuzsa, Magvető, Budapest, 1983.

2019. október

99

„

A	Vak	Macska	belső	ügye.	Pest‐budai	történetek,	szerk. Ugrin Aranka ‒ Vargha Kálmán, Kozmosz Könyvek, Budapest, 1983.
Fantasztikus	világ	1.	Történetek	az	alkohol(izmus)ról, szerk. Hajnal László Gábor, Hungexpo,
Budapest, 1983.
Mai	magyar	elbeszélők, szerk. Béládi Miklós ‒ B. Hajtó Zsófia, Móra Kiadó, Budapest, 1983.
„A	 magyar	 Pimodán”:	 antológia, szerk. Könczöl Csaba, Az Alkoholizmus Elleni Országos Bizottság, Budapest, 1983.
Huszonöt	 nagyon	 fontos	 novella.	 Művek	 és	 műelemzések, szerk. Borbély Sándor, Maecenas
Holding Rt. – Lord Könyvkiadó, Budapest, 1997.
Magyar	novella:	szépprózák	a	20.	század	második	feléből	(Szöveggyűjtemény), szerk. Márkus
Béla, Debreceni Kossuth Egy. K., Debrecen, 2001.
Szöveggyűjtemény	12., szerk. Pethőné Nagy Csilla, Korona Kiadó, Budapest, 2004. 427–430.
20.	 századi	 magyar	 novellák	 1957–1979., szerk. Szilágyi Zsófia, Palatinus Kiadó, Budapest,
2015.

A szerkesztői elv szinten minden esetben műfaji (például elsőként az elbeszélések, azután a
mesék) és/vagy időrendi szempontok alapján határozta meg a kötetek összetételét. Hajnóczy, amíg tehette, maga is részt vett a kompozíció(k) összeállításában.
A publikált írásokon kívül Hajnóczy Péter hagyatéka fellelhető a Szegedi Tudományegyetem Magyar Irodalom Tanszékén – kilenc papírdobozban. Közgyűjteményekben ez az anyag
vagy annak bármilyen másolata nem elérhető. A dokumentumokat az intézményben működő
Hajnóczy Péter Hagyatékgondozó Műhely kezeli. Az anyagot Reményi József Tamás adta át a
kutatócsoportnak 2009-ben, évekkel azután, hogy a paksaméták korábbi munkatársától,
Mátis Líviától hozzá kerültek.
A műhely teljességgel felvállalta a hagyaték gondozásának ügyét – mondván: „Látszott,
hogy a kutatóhelyek, munkaerő, idő híján, a bent fekvő, tetemes mennyiségű hagyatékot feldolgozni záros határidőn belül képtelenek, ilyenformán a már harminc esztendeje csupán
őrizve, de feldolgozás híján fekvő Hajnóczy-hagyaték bárhol másutt várakozólistára kerülne,
ki tudja, meddig.”3 A kutatócsoport világos célokat fogalmaz meg az anyag feldolgozásával
kapcsolatban. A dokumentumok digitalizálása és egy esetleges új életrajz elkészítése mellett
a kritikai kiadás elkészítését is felvetették, sőt szorgalmazzák. „Szakmailag részben e terv
megvalósításaként léptethetnénk be teljes bizonyossággal szerzőnket a vizsgálható, kutatható irodalmi kánonba.”4 Különösen helytálló ez a megállapítás, ha azt a tényt vesszük alapul,
hogy becsléseik szerint a hagyaték tucatnyi sosem publikált szöveget tartalmaz(hat). Nem
beszélve a naptárakról, jegyzetekről, újságcikkekről, levelekről és más dokumentumokról. Az
Osiris kiadásában megjelent (2007), eddigi legteljesebbnek tekinthető gyűjteményhez a
szerkesztő (Reményi József Tamás) hozzáválogatta a kéziratok egy hosszabb, kiemelkedően
érdekes, mert a publikált életművel sokszerű kapcsolatban lévő darabját (A	 szakács), de ez
csak az egyik szempont, ami érvényessé tenné a korpusz már publikált szövegváltozatainak
3

4

Cserjés Katalin: A	Hajnóczy	Péter	Hagyatékgondozó	Műhely	bemutatása, In Hajnóczy	a	Könyvtárban	
...a	 kékből	 kell	 kiindulni…Vége/láthatatlan	 párbeszédben,	 Hajnóczy‐tanulmányok	 V. Hódmezővásárhely–Szegedi KÉP-SZÖVEG Testvérület, Tótkomlós, 2016, 166.
Uo. 170.

„

100

tiszatáj

összeolvasását, az esetleges szövegromlás(ok) javítására és elkerülésére. A teljes áttekintés
és rendezés során megkerülhetetlen tényező az is, hogy a gyűjteményekben olvasható szövegváltozatok közül jó néhány esetében nincs meg az „eredeti” kézirat vagy gépirat.
A hagyaték főként befejezetlen vagy még nem véglegesített prózákat, szövegkezdeményeket, torzókat, jegyzeteket, munkaterveket, mottókat stb. tartalmaz, de máris regisztrálható néhány rendkívül izgalmas szöveg felbukkanása. Ezek a tartalmak érdemben egészíthetik
ki a poétikai sajátosságokra irányuló, korábban keletkezett értelmezői megfigyeléseket. De
nem csak a szakma, hanem az értő olvasó számára is érdekes adalékot jelenthetnek Hajnóczy
eddig megismerhetővé vált életművéhez képest. Egyáltalán: ideje feltárni, hogy az említett
dokumentumok közül mely szövegek és milyen formában kaphatnának helyet egy kritikai
kiadásban.
Hajnóczy Péter írásművészetének első szakaszából a hagyatéki kutatások során előkerült
például két, eddig publikálatlan szöveg: 1974-ből az Alkohol című munkaterv és az ezzel
közel azonos időben (datálása bizonytalan) íródott Jézus című proto-novella, utóbbira Reményi József Tamás már utalt a szakirodalomban.5 Mindkét szöveg publikálása és az életmű
kontextusában történő elhelyezése kiemelt fontossággal bírhat. Ezt az igényt felismerve a
szegedi Műhely tagjai figyelemre méltó részeredményekre jutottak. Szövegközléseiket alább
sorolom.
Folyóiratban	megjelent	közlések	a	hagyatékból	
Hajnóczy Péter, Tányéraknák, kiad. Cserjés Katalin, Forrás, 2010/11, 45–51.
Hajnóczy Péter, Partizánok (filmvázlat), Tiszatáj, 2010/12, 50–55.
Hajnóczy Péter, Árulás, Palócföld, 2011/1, 41–45.
Hajnóczy Péter, Lidi	mama, Spanyolnátha, 2011/1.
Hajnóczy Péter, Isten	jobbján, Új	Dunatáj, 2011/3, 17–20.
Hajnóczy Péter,	Föloldozás, Kalligram, 2011/5, 72–73.
Hajnóczy Péter, Jézus, kiad. Hoványi Márton, Jelenkor, 2011/11, 1183–1187.
A korábbi publikációk közül a Mozgó	Világ, Palócföld, Új	Írás, Valóság, Vigilia lapjain megjelentek teljes körű, az Élet	 és	 Irodalom (A	 pipacs, 1970), valamint a Magyar	 Nemzet	 lapjain
megjelent írások adatait itt lehet megtalálni: Herczeg Sára – Hoványi Márton: Folyamatban.	
Az	életmű	datálásáról,	In	énekelt,	és	táncolt,	mint	egy	szatír.	Nem	szűnő	párbeszédben, szerk.
Cserjés Katalin – Nagy Tamás, Lectum, Szeged, 2012 (Hajnóczy-tanulmányok IV.).
Különös tekintettel kell lenni arra a tényre, hogy Hajnóczy szépirodalmi tevékenységét
mindvégig egyfajta háttérmunkaként kísérte Az	elkülönítő című szociográfia folyamatos formálódása, előkészítése, át- és újraírása. A hagyaték egyik doboza teljes egészében ezt a munkát és kísérődokumentumait tartalmazza. Ennek teljes feldolgozását Nagy Tamás jogszociológus készítette el, és a munka a Magvető kiadásában jelent meg 2013-ban. Feltételezésem
szerint Hajnóczy szépírói tevékenysége számos ponton szervesen kapcsolódik ehhez a munkához. Témái, figurái és díszletei, illetve szociológiai vizsgálatai egymásnak megfeleltethetőek, de legalábbis egymásból származtatható viszonyban állnak. Ha Hajnóczy poétikájának

5

Reményi József Tamás, „Szétszórom,	majd	felépítem	magam” In Uő: Sinistrától	Ibusáig, Orpheus, Budapest, 1998.

2019. október

101

„

genealógiáját igyekszünk megérteni, úgy a Nagy Tamás által felvillantott összefüggés mindenképpen érvényes közelítése pontosnak tűnik:
„Az	elkülönítő története 1972-ben kezdődik és 1980-ban (sem)	ér véget. »1972. április 6án kezdtem az anyaggyűjtéshez [...]« – írja Hajnóczy a kézirat egy pontján a Balázs Béla Filmstúdió vezetőségéhez intézett feljegyzésében (a szociográfia az eredeti terv szerint dokumentumfilm lett volna); majd az utolsó lapok egyikén: »1980-at írunk. Érdembeli intézkedés
a mai napig nem történt.« (...) Ez egyben azt is jelenti, hogy mindazzal párhuzamosan, amit
ma Hajnóczy-életműként olvasunk és értelmezünk, a háttérben mintegy láthatatlan szövegként a szerző folyamatosan írja és újraírja, szerkeszti és újraszerkeszti, számozza, átszámozza és összeállítja azt a szöveggyűjteményt, ami az 1970-es évek magyar valóságát kívánta
felmutatni (vagy másképpen, Balassa Péter hajdani kritikájának szavaival, amelyre »torony
iránt odamutat«). Önmagában ez is árnyalhatja azt a képet, amely a Hajnóczy-művek befogadás-történetében régóta kirajzolódni látszik. Nevezetesen, hogy az 1975-ben megjelent	A	fű‐
tő című kötet után, az első írói pályaszakasz zárultával Hajnóczy leszámol a valóságábrázolás
szándékával, s míg a korai elbeszélések szociografikus ihletettsége rokoníthatta ugyan a szövegeket Az	 elkülönítővel,	 a rá következő évek írásai már újabb prózapoétikák felé nyitnak
utat, legyen az posztmodern vagy avantgárd (ki	honnan	néz	vissza), s amelyek textusaiból –
mintha Dániát ki lehetne szellőztetni – immáron elillant mindennemű referencia.”6 Kérdés,
hogy mindez a poétika milyen alakváltozatokban nyilvánul meg, illetve ennek az irodalmi értelemben vett útkeresésnek milyen összefüggései olvashatók ki a hagyatéki iratokból.

Nagy Tamás: Mintha	ki	lehetne	szellőztetni	Dániát	–	előszó –, In Hajnóczy Péter: Jelentések	a	süllyesz‐
tőből.	Az	elkülönítő	és	más	írások, kiad. Nagy Tamás, Magvető, Budapest, 2013.

6

	mérlegen 

FEKETE J. JÓZSEF

„Nem tud az szétesni,
ami sosem volt egész”
PÁL SÁNDOR ATTILA: BALLADÁSKÖNYV

Magvető	Kiadó
Budapest,	2019
96	oldal,	1999	Ft

 

Pál Sándor Attila nyitott műfajként kezeli a balladát, nem
tartja kötelezőnek a sorok vagy versszakok refrénesítését,
a balladai homály megteremtését, a szerelem témája köré
szövését, szóval semmit abból, amit a műfaj elnevezése elsőre fölidéz bennünk, kivéve az epika és a líra elegyítését a költői megszólalás során. Esetében esemény, magatartás, élmény, személyes és társadalmi történés belefér ebbe a tágas
műfajba, másképpen fogalmazva, bármiről lehet a ballada
belső formája, a költői tónus és alkotói szándék nyomán balladát írni a külső forma, pl. versmérték és strófaszerkezet
szabad kezelése mellett. Nála ez utóbbi nem a hagyományos
nép- vagy műballada sajátosságainak teljes elhagyását, hanem egyfajta átértelmezését jelenti.
A Balladáskönyvnek három mottója is van, a harmadik, id.
Pál Sándortól idézett gondolat szerint „Régi dolgok ezek, de
valódiak”, mintegy jelezve, hogy a versekben a múltra és
megtörtént eseményekre reagál a költő. Aztán következik az
első költemény, A	falba	épített	asszony	balladája, amiből arra
gondolhatunk, hogy a szerző ismert nép- és műballadák továbbírására vállalkozik, a nyelvhasználat ugyanis jelentősen
elüt a Kőműves	 Kelemen	 szövegétől, de ez a tovább-, illetve
túlírás mégsem lesz jellemző poétikai alapvetés. A következő,
Farkas	 Sándor balladája, amelyből az írásom címében szereplő verssort kiemeltem, már biztosabb fogódzókat mutat a
koncepció tekintetében: Jaj	de	 szépen	 térkövezett	 az	 az	 út,	 /	
amelyiken	Farkas	Sándor	elindult.	//	Lépett	egyet,	lépett	ket‐
tőt,	 megállott.	 /	 „Az	 utolsó	 kevert	 megint	 kibaszottul	 megár‐
tott.”	//	„Megjött	a	nyugdíj,	mondjad,	hova	dugtad,	mi	van?”	/	
„Édes	Istenem,	hát	már	megint	ittál,	fiam!” Az idézett néhány
sor arra utal, hogy a legköznapibb események is drámai feszültséget hordoznak, ezek elbeszélő megjelenítéséhez pedig
alkalmas a mai köznyelv, a közismert balladai fordulatok és a
fölismerhetően hangzó versritmus, ami magától adódik, és
nem válik követelménnyé. A kihagyásosság, a fragmentáltság

2019. október

103

„

pedig ugyanolyan hatásosan működik, mint évszázadokkal korábban. A misztikusság például
elemi erővel hatja át Az	olajmunkások	tömegszerencsétlenségének	balladáját.
Balladai témává válhat a banális újsághír (birkákat gázolt a vonat), a szorongás (amikor	
köszönök	 az	 embereknek,	 /	 és	 nem	 reagálnak,	 /	 aggódni	 kezdek,	 /	 hogy	 talán	 meghaltam,	 /	
csak	még	nem	tudok	róla), vagy egyéb lélektani szituáció, az idegen hely, mint amilyen a kórház („Seggem	alatt	ágytál,	faszomban	katéter,	/	csoda‐e,	ha	nem	ízlik	sem	élet,	sem	étel?”), a
hallott történet. Újsághírre építi Pál Sándor Attila A	József	balladája című költeményét, ami
egyértelműen narratív jellegű, újdonsága pedig, hogy tájszólásban írta, de nem a tájszók, hanem a fonetikus átírású nyelvi fordulatok jellemzik a szöveget, mintha kvázi népballada lenne, ám távolról sem az. Hasonló csalafintasággal vezeti be a szerző a Kádár	János	balladáját
amelynek két kezdősora egyértelműen a Bogár Imrét megéneklő Zavaros	a	Tisza című balladát idézi emlékezetünkbe: Zavaros	a	Tisza,	nem	akar	tisztulni,	/	az	a	híres	Kádár	János	által	
akar	kelni. Aztán sorjáznak a betyárnótákból, népdalokból, betyárballadákból vett sorok, pl.
Zúg	az	erdő,	zúg	a	mező (Angyal Bandi), Esik	eső,	szép	csendesen	csepereg; Ruzsa	Sándor	beál‐
lott	katonának; Harangoznak	délre,	fél	tizenkettőre	(Rózsa Sándor), A	Vidrócki	híres	nyája; Ki‐
száradt	a	Tisza,	csak	a	sara	maradt (Rudolf trónörökös) – közéjük pedig Kádár János utolsó
beszédéből vett részletek ékelődnek. Ebben a versben találunk egy kulcsmondatot – Itt	min‐
denki	1989	után	született?	– ami szinte mottóként vezet be a kötet társadalmi vonatkozásainak értelmezésébe, vagyis tudatosítja, hogy a magyar valóság bizony nem a rendszerváltással
kezdődött. Viszont Pál Sándor Attila 1989. március 15. után született, tehát nem az államszocialista rendszer idején szocializálódott, balladáiban mégis visszanyúl ehhez az időhöz, mint
a Balladatöredékek	otthonról‐ban, vagy a Ballada	a	faluról‐ban teszi, és a múltidézés révén
nyer értelmet az idősb Pál Sándortól mottókként idézett, a régi dolgokra vonatkozó gondolat.
A kilencvenes évek előtti idők során kiégett embereket jeleníti meg egyebek közt a Köz‐
tes‐európai	 fiatalember	 balladája, illetve a rendszerváltást követő megélhetési migrációra
reflektál az Andrei	Crişan	balladája, ami a ballada hagyományos formáját idézi, és amit a költő egy közúti balesetről szóló hírből bont ki. A személyes tragédiánál tágasabb panorámát
nyit a csernobili atomerőmű katasztrófájára utaló, Alternatív	szocialista	ballada című költeményében. Az Erdélyországi	ballada a katasztrófa egy másik formáját járja körül, a szociális
nyomort, az elvándorlást, a népesség elöregedését.
Összegezve: egy jól kitalált, következetesen végigvezetett poétika és a balladairodalom
hagyományainak szerencsés találkozása Pál Sándor Attila kötete. Vétek lenne elhallgatni,
hogy a költőnek erről a találkozásról is van különvéleménye:
Hagyomány	és	Emlékezet	
elég	ritkán	ráznak	kezet.	
Két	sértődött	öregúr,	
nem	kell	nekik	semmi	új.	
	
Hagyomány	és	Emlékezet	
egy	dologban	megegyezett:	
„Ne	ápolj	minket,	te	gyerek,	
Hiszen	egyikünk	se	beteg,	
Élünk	mi	a	magunk	módján,	
Ahogy	lehet.”	
(Hagyományos ballada)

„

104

tiszatáj

NAGY MÁRTA JÚLIA

Mazsolázni csak pontosan…
ANDRÉ F ERENC: SZÓTAGADÓ

	Jelenkor	Kiadó
Budapest,	2018
143	oldal,	1699	Ft

 

	
Mielőtt érdemi mondandómba kezdenék, meg kell említenem: nem veri ki nálam a biztosítékot, hogy Esterházy Péter
és Kis Grófo karöltve szolgáltatnak mottót soraikkal egy és
ugyanazon vershez, ugyan már, az ilyesmi távol áll tőlem,
meg van egy olyan sanda gyanúm, hogy efféle magaskultúrapopuláris kultúra „határsértésen” már szinte senki sem háborodik fel. Azt is értem, hogy a fülszövegben a szerző a „reméli, hogy az anyukája büszke rá” mondattal sugall egyfajta
pajtási viszonyt az olvasóval, egyszersmind, hogy nem kell
véresen komolyan venni ezt az egészet. Persze, hogy nem.
Nálam jobban senkit sem taszít a hübrisz manírjaival vegyített sznobizmus, és jó eséllyel nem én vagyok az egyetlen, aki
azt hiszi, hogy ő ellenzi leginkább, jegyzem meg, hogy már a
recenzió elején valami paradoxonra építő, ám félresikerült
nyelvi játékba keveredjek.
Ha pedig ekkora szerepe van a kötetben a paratextusoknak (a már említett fülszöveg és a szokatlanul sok mottó) és
a metakommunikatív gesztusoknak, a recepció mellett (mind
Kustos Júlia, mind Székely Örs megemlítik a fülszövegben a
szerzői bemutatkozás már említett mondatát, ezzel jelentésessé téve a gesztust a kötet értelmezése szempontjából) a
szerzővel készült interjúkat is átrágtam. És erre szükség is
volt: „Problémásnak tartom, hogy a kultúrába rétegeket képzelünk, amelyek közt nincs átjárás, valami imaginárius kasztrendszer mentén próbáljuk felépíteni a „minőséghez” való
viszonyunkat. Az a tapasztalat, amit valaki egy Kis Grófo
koncerten él át, miért volna alacsonyabb rendű, kevésbé fontos, másodlagos szerepű ahhoz képest, amit én tapasztaltam,
amikor először olvastam Esterházyt? Sőt, ha már itt, akkor ő
nagyon tudta, hogyan kell összenyitni a kultúrák közti képzelt kapukat, például abban, ahogyan írni tudott a fociról. Én
csupán a saját világomban található mondatokból igyekszem
táplálkozni, legyen az Fluor Tomi, death metal dalszöveg,
Tóth Krisztina, valamelyik barátom vagy egy idegen a buszon. Ezek mind egyetlen valóság részei, és gyanítom, hogy

2019. október

105

„

sokan mások számára is hasonlóan sok beviteli csatorna szállítja az inspirációt” – nyilatkozza
a szerző.
Ezzel nagyjából egyet is értek, főleg a kasztrendszer-metafora kapcsán, viszont annyi
problémám van vele, hogy az egyes kulturális és nyelvi regiszterek közötti hangnembeli és
stilisztikai különbségek lehetnek annyira nagyok, hogy feloldhatatlan vagy annak tűnő diszszonanciát / kakofóniát okoznak. Itt van például az ominózus Esterházy-sor vs. Kis Grófomottó: a két szerzőtől átvett mottónak és a címnek (hangszínváltozás)	nyilvánvalóan van köze egymáshoz (igen, erőteljes hangszínváltozás, sőt), de a versnek a mottóhoz, illetve a címhez már semmi, amellett, hogy a versnyelv homogén. Erre mondom azt, hogy a merész vagy
annak ható paratextuális felvezetés nincs kiaknázva magában a törzsszövegben. Ugyanez a
bajom Fluor Tomival és Arany Jánossal is. Az illesztések	című vers előtt Fluor Tomi Mizu?	című slágeréből idéz a szerző mottóként, és az elhíresült „álljunk össze, mint két kicsi legó”refrén – jobb híján használom ezt a szót – „üzenete” valóban tematizálódik a versben, de a
vers hangvételének komor volta annyira elüt az idézett zeneszám álnaiv, valójában a szlenget, stilisztikai értelemben vett pongyolaságot, nyegleséget és felületességet ironizáló paszszusaitól, hogy az már zavaró, és ez az eltérés nem termel ki semmiféle esztétikai többletet.
A nem	mondja	semmi	kő	című vers több Arany-sort is felhasznál, mégsem áll össze olyan Parti Nagy Lajos-féle rókatárgyi értelemben vett, intarziás jellegű átiratkavalkáddá, amely ironikus módon jelentésessé válik, még ha technikailag tetten is érhető ennek a fajta poétikai eljárásmódnak a hatása. Érdekes módon a seöres	wándor	című opuszban viszont működik az átirat, a travesztia és az hommagé kombinációja, a szerző kifejezetten pontosan játszik rá a
Weöres-vendégszövegekre és a szójátékokra, formai virtuozitásra való érzékenységét (amely
a kötet egyéb verseiben is megmutatkozik) is tudja kamatoztatni. Weöres kapcsán pedig
eszembe jut Proteus és az ő alakváltásai, illetve egy nyilvánvaló, későbbi előkép, Kovács András Ferenc, akinek hatása tagadhatatlan André kötetében, de míg Kovács András Ferenc esetében minden átiratnál érezhető egy zsigeri, szinte észrevehetetlen más bőrébe bújás, jelen
kötetben mindig éreztem az objektív távolságtartást a tárgytól és az előképtől, ami lehet valamiféle kísérlet a posztmodern lírai technikák továbbvitelére, de ezt az eltávolodást egyelőre nehezen tudom kezelni. A Tool zenekartól vett mottók esetében azonban már nem éreztem ekkora szakadékot, illetve szervetlen kapcsolódást a paratextus és a törzsszöveg között
– a zenekar dalszövegeinek hangulata, szövegépítkezése tematikailag is kapcsolható a kötet
kocsmaverseihez (mottó a Tool: Sober, azaz „Józan” című számának egy részlete is, amelynek
egyébként az a refrénje, hogy a beszélő nem tud józan maradni), azt meg talán már említenem sem kell, mert evidens, hogy a könnyűzenei dalszövegek stílusa nagyon is közeli rokonságban áll a lírai dalműfajjal, így az ilyen típusú műfaji kísérletezés kontextusában adekvátnak bizonyul az utalás.
De nem kell pusztán a jelölt vagy jelöletlen (para/)intertextusok hálójába bonyolódnunk,
reflektálatlan kapcsolódást, váratlan és indokolatlan váltást, asszociációt nélkülük is találhatunk: például a menekülés	škodával	című versben kidolgozott, a beszélő számára nyomasztó
élmény egy banálisnak ható poénnal zárul, és az olvasónak meg hiányérzete lesz. Aztán itt
van a fidget	spinner című hosszabb, kvázi versciklusszerű darab, amelynek egyik szakaszában
a mazsola szőlőzombiként való metaforizálása és az arra való reflexió is telitalálat, mert mind
a képiséget, mind a nyelvi humort, mind a kulturális regiszterek közötti átjárásban rejlő lehetőségeket tökéletesen kihasználja, hogy aztán az így teremtett bizarr képi világot és humort

„

106

tiszatáj

agyoncsapja néhány szentenciaszerű, ám szenvelgő sorral: „azt mondod a mazsola tulajdonképpen / szőlőzombi ezért nem bízol benne / pedig most akár lehetnénk szépek is / mint egy
rossz számra küldött / üzenet de mindig kell valami / amit magunkban tartunk / mert ha
elmondanánk / akkor nem fájna annyira”.
Láthatólag a „túl sokat markol”-szindróma mutatkozik meg a fent említett szervetlen
kapcsolódásokban és indokolatlan referenciákban, viszont éppen ez a masszaszerűség, amit
első körben abszolút hibának érzékeltem, egy másik nézőpontot bevonva ad egy sokkal tágabb értelmezési keretet is a kötetnek. Mert a kötet képi világa nagyon is egységes, átgondolt
és koncepciózus. Az egész kötet tropikáját átszövi az egyes létmódok, illetve az élő és az élettelen közötti átjárhatóság, akár az élettelen vagy az állati antropomorfizációja, akár ennek
fordítottja kapcsán, és erre csak pár példát hoznék fel: „úgy szimatol a nők között, mint a vadak. / még azt is mindig tudja, / mikor kinek jött meg, / más a szaguk” (nem	mondja	semmi	
kő);	„dorombolnak és szakadatlanul hullatják / a szőrük, széthordják a várost, / ezt a túlméretezett almot, majd lekarmolják a panelek / oldalát, dominanciából, / hogy megjelöljék a területük, / hogy megjelöljék az útvonalaink, / kereszteződéseket és körforgalmakat / köhögnek fel magukból.” (…) nem állunk le megsimogatni / a zebrákat sem, csak rohanunk / valami fedezék felé, amíg lehet, / még köszönünk valakinek, / vagy valamit, majd tovább sietünk,
/ hogy ne kelljen dorombolni” (macskafelhő);	„…kacsaszájú nők arcáról / olvadt a vaníliafagyi” (…) „…végtagjaid, / mint tériszonyos madarak, / verdestek kapaszkodó után” (…) „…rángatózott // a tömeg, mint hirtelen apály / után a halak a parton” (vaníliafagyi).	 Ahogy az
egyes létmódok, illetve az élő és az élettelen közötti határvonal elmosódik, masszaszerűséget
eredményez, arra – jaj, nagyon rossz nyelvi játékkal élek most – tökéletesen rímel az, hogy az
intertextusok irodalomtörténeti-stilisztikai-recepcióesztétikai beágyazottsága elmosódik.
Apropó nyelvi játékok: még érdekesebb az, amikor azok kifejezetten erre a célra vannak kihasználva: – „oda indultunk ahová / legelni járnak a fellegek / megtagadtuk a fákat azt mondtuk / te nem minket vezetsz meg kéreg / (a „féreg” mint állat és mint szitokszó poliszémiájára való rájátszás szép példája – fidget	 spinner	 című vers); hagyj minket békén mert / a te
lombod libegő szoknyák / alatt hordozza magában / az árulások ujjlenyomatait” – „addigra
szemeidben már / rég bányatavak ültek / és partjaikon hallgatag / horgászok próbáltak fogást keresni” (fogást találni valakin, kifogást keresni – megint csak egy érzékenyebb, sokrétűbb felhasználási módja a nyelvi játéknak). Ebben érzek egyfajta kísérletet a poszthumán
hatások (emberi, állati, növényi lét és élettelen összemosódása) és a posztmodern hagyományok (vendégszövegekre való rájátszás, nyelvi játékosság, amit már a kötetcím is üzen) öszszeegyeztetésére, amit izgalmasnak és üdvözlendőnek tartok, csak azt nem tudom, mennyire
lehet ezt zökkenőmentesen működtetni – mindenesetre nem reménytelen a próbálkozás, és
az elgondolás (mármint a masszaszerűség mint kohéziós erő és az ebben rejlő paradoxon
reflektív megvalósítása) sem elvetendő jelen kötet esetében.
Visszatérve a magaskultúra-populáris kultúra határátlépéseit-határsértéseit fejtegető
felvezetésemhez, egy igazi csemege is olvasható a kötetben, ami sokkal, de sokkal érdekesebb és árnyaltabb újragondolása a magas-populáris kultúra közötti szakadék feloldásának,
és ez a sintér	című vers. Ez bizony nem más, mint egy adásba nem került Mónika-showban
elhangzott (meg-megszakított) monológ átirata, amelyről annyit érdemes tudni, hogy egy
rossz sorban levő nő meglehetősen ordenáré stílusban mondja el súlyosan bántalmazó kapcsolata történetét, amit persze körberöhögött az internet népe, és a testi-lelki terrorra nyelvi

2019. október

107

„

agresszióval védekező, totálisan összezavarodott ember reakciója a sok ellipszis által olyan
balladisztikus szintre emelkedik a versben, amely groteszk módon feltárja a nevetséges és
szánalmas látszat mögötti tragédiát, és ily módon sokkal termékenyebb, úttörőbb módját
láthatjuk a kulturális regiszterek átjárhatóságában rejlő lehetőségeknek. Az utolsó, tékilences	
ciklus is hasonlóan érdekes kísérletnek tűnik nekem: egyszerre hordja magában a telefonok
predikatív szövegbevitele által az avantgárd hagyományokra való rájátszás és a sajnos máig
megunhatatlannak tűnő, néha pedig csak lírai gyerekbetegségként aposztrofált kávé-cigiotthagyott pulcsi-líra kifigurázásának lehetőségeit, bár jóval könnyedebb hangnemben, mint
a Mónika-show átirata. Úgyhogy azt mondom, bízzunk meg a szőlőzombiban.

„

108

tiszatáj

BERETI GÁBOR

Az elválasztás játékos
gesztusa
BORDA RÉKA: HOAX

Scolar	Kiadó
Budapest,	2017
88	oldal,	1495	Ft

 

	
Korábban egy ízben említést tettem a Scolar	Kiadó,	Scolar	Li‐
ve című új sorozatáról, dicsérve, hogy a kiadó ezzel teret nyit
a fiatal, pályakezdő alkotók számára. Később azonban a sorozatban korosabb szerzők is feltűntek. Ám Borda	 Réka közelmúltban megjelent Hoax című verskötetével minden tekintetben fiatalnak számít.
A kötet 80 számozott oldalt tartalmaz. Tartalomjegyzéke
ciklusokat nem jelöl. A könyv sajátos, szokatlan módon mégis, egymástól – feketére nyomtatott oldallal s az oldalakat
követő előhangszerű prózával – elválasztva, négy fejezetre
oszlik. Az újdonságkeresésnek ez az elválasztásban megnyilvánuló gesztusa, az újszerűséget előnyben részesítő módja
aztán a versek játékos, kísérletező kedvű beszédmódjában is
folytatódik.
Bár a világról bárki bármikor bármilyen	 észrevételt tehet, azt állásfoglaló, a hívás értelmében vett, az esztétikum
által közvetített igazsághordozó véleménynek tekinteni csak
bizonyos körülmények fennállása esetén érdemes. Bár a költészetről vagy az egyes versekről végül is a velük kapcsolatos
összes körülményt – hely, idő, biográfiai, esztétikai stb. – figyelembe véve kell, hogy számot vessünk, ám mivel Borda
Réka első verskötetében világunkról elsősorban még csupán
az impresszióira hagyatkozva szól, ezért felmerült bennem,
nem volna-e célszerűbb, hogy egy komplex megközelítés helyett, a Hoax költői produktumát mindenekelőtt mint nyelvi
teljesítményt vegyük szemügyre. Hogy megszabadulva elemzői skrupulusainktól, elsősorban az olvasás örömének átadva
magunkat egyszerűen csak élvezzük a versekből oly gazdagon áradó bizarr szóösszetételű, szokatlan sodrású mondatokat.
Mint ahogyan azt mindjárt a kötet első, 1992 című versében tapasztalhatjuk. „Beszaladtam utánad a légmentes tengerbe, / hogy kettőnk viszonyából új mitológiák szülesse-

2019. október

109

„

nek”, olvashatjuk. A kötetnyitó versek többnyire bemutatkozó jellegű, a kötet többi darabjának zsánerét mintegy megelőlegező, megidéző munkák, melyekkel a szerzők az olvasó számára egyben a maguk törekvéseiről, ars poeticájukról is üzennek. „Eljátszottunk a gondolattal, lyukas holdaddal, / milyen lehet hiteltelen felnőtté érni” folytatódik a vers. Az új mitológiák születésének és a hiteltelen felnőtté érés lehetőségének az említése mindenesetre hatásos, figyelemfelkeltő gesztus. „Aztán megmutattad az amerikai / zászlót rajta meg az orosz
próbálkozásokat: / ezekből virágzottak fel a modern kori téveszmék”, ez már közelebb engedi az olvasót egy, a versben, a kötetben rejtőzködő világértelmezés körvonalaihoz. Majd egy,
a világűrre utaló sort követően olvashatjuk, hogy lábainkkal hajtottuk „a vantafekete tömeget, / alattunk istenített tárgyaink és óriáscégek rezegtek”. Ezek a sorok pedig már korunk
aktualitásaira nyitnak ablakot, amennyiben az istenített tárgyaink említését a társadalmunkat uraló elidegenedés jelenségére, az árufétisre történő utalásnak, míg az óriáscégek említését a kapitalizmus jelen szakaszának is nevet adó globális, multinacionális cégek, s e cégek,
valamint az árufétis közti viszony esztétikumba hívásának tudjuk be. A vers hangja mivel
nem zárja ki, ezért mindenesetre lehetőséget ad egy ilyen olvasat számára. Ezt erősíti a következő versszak első két sora is: „Azt kívántam, váljék igazzá, amit tanítottak: / megismételhetetlen vagyok, / mint egy elszalasztott kozmikus üzenet”. Az igazzá váló tanítás lényege itt,
a személyiségnek a maga identitásához, kultúrájához, közösségéhez, másokkal való összetéveszthetetlensége, megismételhetetlensége jegyeihez való ragaszkodása, s ebbéli elköteleződésével történő ellenállása az őt arctalan, fogyasztó masszává gyúró hatásokkal szemben.
Igaz, a versszak harmadik sora azáltal, hogy elszalasztottnak láttatja az előző két sorból kicsengő üzenetet, némileg lazítja, relativizálja annak biztató hatását. Mintha szerzőnk a hangzatosság, (elszalasztott	kozmikus	üzenet), a szokatlan nyelviség oltárán áldozná fel a tartalmi
egyneműséget. Így kéthangúvá válik a vers: mintha a megismételhetetlenségemről szóló tanítás igazzá válásának kívánalma állna szemben az elszalasztottként megélt megismételhetetlenségem kozmikus üzenetével. Végül a vers zárlata is ezt a kéthangúságot erősíti: „Aztán mire felnéztem, messze jártál, / valahol a csillagközi lombhullatóknál. / Menthetetlenül sülylyedni kezdtem, / a pazarlás karjába zárt” (13). Olvasatomban ez a kéthangúság a nyelviség
újszerűségének tartalmi funkciókkal történő megerősítését, megerősítettségét is kikezdi, s
ezért az olvasás során joggal ébreszti fel a szövegbe is bekerült pazarlás érzetét. Ám a sajátra,
a saját versre reflektáló pillantásnak ezt a kritikai mozzanatát – ha annak olvassuk –, hogy a
tudatosság vagy az ösztönösség megnyilvánulásának tudjuk-e be, azt magam sem tudom eldönteni.
Szerzőnk gyakran él a modern utáni verseléstechnikák egyik legígéretesebb változatával,
az ún. értelemszóródás, jelentéstöbbszörözés eszközével. Ennek lényege, hogy az egyik mondatról a másikra építkező, lineáris értelemközlés helyett a vers hangját a kaleidoszkópszerűen szövegbe írt mondatok viszonyhálója, s az itt megképződő aura közvetíti. Szerzőnk esetében az önmagát ily módon beteljesítő vers hangját a bizarr nyelvhasználat még tovább egyéníti. Példaként lássuk a Ha	 kicserélnénk	 virágokra című írásának egy részletét: „aztán …
egyetlenegyszer ráteszed kezed / a szívedre, és hámszirmokban esel a váró csempéjére. //
A kamilla segít visszatalálni a borzongás folyamához. / Ahhoz, amelyikbe többször bele lehet
lépni. / Azt mondják, Mária lakik benne, aki kigyógyít a kontinensből. // A bőr sárga rózsa a
ruhák alatt. / Barátságod mutatod a térnek, őszintétlen / bocsánatkérésed, ahogy rálépsz a
metróújságra” … „Aztán a tulipán, amit ha nyugat felé fordítunk, / megerősödik a hatalma. //

„

110

tiszatáj

Sokat gondolkodom azon, milyen virággá válsz ezután” (48). Mint láthatjuk, itt az egymást
követő mondatok nem oly szorosan – nem úgy, ha egyáltalán –, illeszkednek, mint például a
leengedett redőny szálai.
A verset a kötet második fejezetében találjuk, abban, amit az ominózus fekete lap után az
alábbi bevezető sorok követnek: „Ebben hirtelen nem látsz mást, mint a város kincsebányá- /
ját türkiz autókkal, piritutakkal és bazalt füstfelhővel. Épü- / leteket, mint vulkáni kőzeteket
(ereikben	vezetőink	búj‐	/	nak	meg)	(kiemelés tőlem, [B. G.])	és metrószerelvényeket, mint sötét járatokban/ sziporkázó meteoritkúpokat” (37). S valóban, ahogy az ígéret szólt, ebben a
fejezetben olvashatjuk a Láttam	vezetőinket című opust. A vers előtt ajánlásként egy, mintegy
a vers hangulatára utaló A.	Ginsbergtől származó sort találunk. Most mégsem ezt, hanem egy
másik, a vers ihletésével is gyanúba hozható sort idézek: Láttam	nemzedékem	legjobb	elméit	
az	őrület	romjaiban. Már csak azért is, mert Borda Réka szövege mintegy bizonysága annak,
amit már jómagam is régtől gyanítok, hogy a posztmodernnek tekinthető líratörténeti korszak nem csupán elkülönül elődjétől, elődjeitől, ahogyan ezt hívei gondolják, de követve őket,
táplálkozik is belőlük. Hogy a korszakok nem csupán egymástól elkülönülve, hanem inkább
egymásra épülve váltják egymást. Szerzőnk szövege: „Láttam vezetőinket / csókolózni és
fogdosni egymást / a nyakkendők alatt; úgy hűltek el a forró / levesek, hogy leragasztották
nyájuk száját, / mialatt palotáikban hemperegtek” … „és láttam / a kórházakban terpeszkedő
sivatagot / a torkokba és vesékbe gyökeret verő / kaktuszokkal; időnként viharfelhők nőnek
/ a villanykörték között” (43). Persze kár lenne vezetőinket itt az őrület romjaiban, avagy a
jelentésszóródás ajánlásait követő sorok között keresni. Ám az sem kerülheti el figyelmünket, hogy leragasztották nyájuk száját, mint ahogy az sem, hogy időnként kaktuszok és viharfelhők nőnek a villanykörték között.
Borda Réka néhány versét történeti, közéleti felhangokkal is színezi. S bár szövegei inkább egy kíváncsi tájékozódónak mutatják, a magyar költészet képviseleti és politikai témákat nélkülöző hosszú évtizedei után már ez a kíváncsiság is biztatóan hat. Érdeklődését például a történelem szereplői is felkeltik. Ahogyan ezt Lenin	 arca című verse is mutatja: „Ha
összekötnénk a naevusokat, Lenin rajzolódna ki, / és a vakító csempék mögötte, amik a szerveket óvják. / 50-es naptej, kalap, hogy lassítsák Csernobilt” […], „43-as számú anyajegy.
Tűzveszélyes anyagként / lopakodsz árnyékokban, hogy belenézzenek / Lenin szemébe”
(46). „51-es számú anyajegy. Lenin megerősödik, / és a térbe löki magát” […], „Elégedetlenül
néz körbe: / nincsenek forradalmi viszonyok” […], „A fehér bőr / akár a fegyverszünetért könyörgő ponyva” (47). A Püthagorasz	 triptichonja című versben például megidéződik Diogenész a hordóval, Brezsnyev a dácsával s „Aphrodité almája (vagy egy vörös csillag), / végiggurulnak a felhőkön, majd egymásnak uszítják / az eltaláltak családtagjait” (62). Ám ha a költői nyelv a különböző korokat és személyiségeket csupán önmaga színesítése, díszítése érdekében idézi meg, félő, hogy önnön legnagyobb, épp a nyelviségben rejlő lehetőségét szalasztja el: hogy művészetként megnyilvánuló eseménnyé váljék.
Mivel a nyelviség a világ, a létegész átfogása a nyelv által, s mivel a nyelv megismerő teljesítményénél fogva még egyszer előhívja (vagy mintegy megismétli) a természetit és az azon
nyugvó társadalmit, ezért a vers, a költészet, a világ szóba foglalt önközlése, s mint ilyen vagy
észrevételező, vagy véleményformáló szinten a világ művészetekben megnyilvánuló (megfogalmazott) eseménye. Ám ha a vers a dolgoknak a közlésükben meglévő materiális előzményétől eltekint, akkor egy lejtőre, a véleményalkotó potenciáltól az ahumánus, észrevételező

2019. október

111

„

státusz felé vezető kiüresedés útjára sodródhat. A kronológiai logika felfüggesztése, ahogy
azt Borda Réka több versében is tapasztalhattuk, a versben pusztán szerepekre kárhoztatja a
megidézett korok szereplőit, s ornamentális jelenlétre a narráció történéseit, viszonyait, szituációit. Az eredetet elfedő utalás így csupán sajátos felhangokat keltő mimikri. A Hoax nyelvét ezért érzem inkább a világ mediatizált rendjéről üzenő, e rendből fakadó imitációnak,
mintsem egy átfogó, az eredetből érkező új nyelvnek.

„

112

tiszatáj

LENCSÉS GYULA
	

„Így meg csak
ügyetlenkedünk a tornaórán”
GÁSPÁR ANNA PRIVÁT TÁRSADALOMTÖRTÉNETE – 		
NASPOLYA. CSALÁDI EMLÉKKÖNYV , 1810–2016

	Szerzői	kiadás
Budapest,	2016
189	oldal

 

Ritka jelenség, amikor valaki 73 évesen jelentkezik első
könyvével, majd öt év leforgása alatt két újabb kötet kerül ki
a keze alól. Recenziónk a másodikként megjelentről szól, de a
másik kettő is figyelemre méltó (Farkasréti	kirakós.	Szubjek‐
tív	tájtörténet, 2013, Tárlatvezetés, 2018).
Gáspár Anna, foglalkozását tekintve építészmérnök, szerényen fogalmazta meg a feladatát, amikor Naspolya címmel
megírta családi emlékkönyvét. „Ezt a könyvet nektek, leszármazottaknak írjuk. Eljött az ideje, úgy gondoltuk, hogy
összeszedegessük morzsánként a magunk és a megmaradt,
emlékezni képes rokonaink ismereteit” (9). A végeredmény
azonban jóval több lett, mint csupán a családtagok számára
jelentőséggel bíró feljegyzések sora. Már a külalakja is meszsze kiemelkedik a hazai könyvtermés átlagából: jó kézbe
fogni, a mérete, a tipográfiája, a papír megválasztása, a kiváló
minőségű (bár a könyv koncepciójából adódóan a méretüket
tekintve kicsi) fotók, mind kényeztetik az olvasót. Két (!)
könyvjelzőt kapunk, akárcsak a Termelési	regényben. Ezekre
valóban szükség is van, hiszen a családtörténet két szálon, a
verbalitás és a vizualitás mentén bontakozik ki; a lapok alján
sorjázó képekhez írott kommentárok a könyv végén önálló
egységet alkotnak, így az ide-oda lapozgatás elkerülhetetlen,
és növeli a könyv befogadásával járó élvezetet.
EP mestert nem véletlenül említettem: matematikában
jártas szerző pontos mondatait olvashatjuk itt is. A sokszálú,
nyomokban kétszáz évre visszanyúló családtörténetben ott
van az egész Monarchia Csáktornyától Munkácsig, Zalalövőtől Csabrendekig, Szombathelytől Szarajevóig, Pozsonytól
Pestig, majd Budáig. A dolog természeténél – a családi emlékezet korlátainál – fogva a könyv elsősorban a 20. századi
történésekre fókuszál. Eközben mindenütt ott érezzük a
személyességtől átitatott tágabb történelmi és társadalom-

2019. október

113

„

történeti kontextust. Ennek és a gazdag illusztrációs anyag felhasználási módjának köszönhetően a könyv ugyanabba a vonulatba sorolódik, amelyet egy másik műfajban Forgács Péter
Privát	Magyarországa képvisel.
Az 1940-ben született szerző a XX. század elején vidékről Budapestre kerülő, asszimilálódott zsidó család tagjaként a langymeleg Kádár-korszakban megy feleségül egy református
család sarjához. Ez a konstelláció igazán alkalmas egy széles társadalomtörténeti tabló felvázolására. Láthatjuk, hogy az 1867-es emancipációs törvényt követően milyen lehetséges
életpályák nyíltak meg a tanulni és emelkedni vágyó zsidók számára. A szerző kitér a népiskolai reform áldásos következményeire, arra, hogy a XX. század elején már megjelenik az első
diplomás a családban, hogy az olvasásnak, a kultúrának – és ezen belül kiemelten a zenetanulásnak és a zene szeretetének milyen jelentős szerepe van. Láthatunk sokfajta tipikus életpályát és sorsot, melyek legtöbbje a zsidóüldözés szörnyűségeibe torkollik. A közelebbitávolabbi rokonok között ott találjuk a világhírű vonósnégyes csellistáját, a családban elsőként diplomát szerző latintanárt, akinek a belvárosi gimnáziumban tanítványa volt Mándy
Iván és Kertész Imre, kollégája Szentkuthy Miklós (utóbbinak nyoma is van az író megnyilatkozásai között). Látjuk, hogy a numerus clausus következtében a tehetséges ifjak hogyan
kényszerülnek arra, hogy külföldi egyetemeken szerezzék meg diplomájukat, és hogyan sodródnak bele a baloldali ellenállásnak a két háború között nem sok sikerrel kecsegtető mozgalmaiba. „Az a természetesség, amellyel anyai családunk tagjai (…) haladó gondolkodónak,
baloldali érzelműnek tartották magukat, csak most, e visszaemlékezéskor hozta felszínre
bennem a kérdést: mi lehetett ennek magyarázata? A szegénység? Egész Közép- és KeletEurópában sokan menekültek a zsidóságból, kitérés mellett vagy helyett a forradalmi mozgalmakba. (…) A zsidók másik útja, a beilleszkedés, a társadalmi felemelkedés, tudjuk, csupán
ideig-óráig volt sikeres” (158).
A rokonságon belül előfordul és az olvasó számára is életközelivé válik a zsidóüldözés
összes lehetséges változata: a munkaszolgálat, a csillagos házak, a gettó, a bujkálás, Auschwitz és Dachau, az erőltetett menet. A szűk család megpróbáltatásait a munkaszolgálatban eltűnő apa és a koncentrációs táborba hurcolt, majd onnan szerencsésen visszatérő anya,
a kisgyermekeket a háborús körülmények között megóvó nagymama sorsán keresztül érezhetjük át.
„Az én személyes tapasztalataim kora gyerekkoromból származnak. Mindössze négy éves
voltam 1944-ben, Budapest bombázásakor, a Szondi utcai lakásból kiűzetéskor, majd a város
ostromakor. A zajok, a szagok, az ízek, a sziréna agyat tépő hangja, a repülőgépek morajlása,
a bombák robbanásának zaja, az emberek rémült arca ebben a korban már rögzül” (57) –
mintha csak Nádas Péter „önéletrajzát” olvasnánk tovább. „A gettóról halvány emlékeim
vannak, sárgaborsófőzelékszag, halottak pokrócban az udvaron, tilos az ablakhoz menni,
mert belőnek. Egyszer tényleg belőttek, akkor a vekkeróránk újra ketyegni kezdett” (44).
Meghatározó tényező, hogy az írónak, testvérével együtt, apa nélkül kellett felnőniük.
Ennek sajátos következménye, hogy „[a]pánk és vele együtt a férfiak, főleg az elpusztultak –
ezekből a mi családunkban is volt bőven – mítosszá lényegültek át. Hogy mennyire más lenne
az életünk, ha élne, biztosan sielnénk, korcsolyáznánk, bicikliznénk. Így meg csak ügyetlenkedünk a tornaórán” (45). A háborús félárvák a Rákosi Mátyás Gyermekotthonba, majd az
orosz nyelvű Maxim Gorkij Iskolába kerülnek, ahol magas rangú kádergyerekekkel együtt

„

114

tiszatáj

kapnak színvonalas nevelést. Ennek köszönhetően később egyenes az út az egyetemre, a műszaki értelmiségi pályára.
Itt kapcsolódik a történetbe házasság révén a református ág. A századfordulótól kezdve a
férj ősei, tisztes parasztcsalád tagjai, szép lassan szintén Budapesten, illetve először annak
külvárosában, Kőbányán kötnek ki. A szerző az asszimiláció szót használja akkor is, amikor
leírja, a két különböző világból származó pár hogyan tudja kialakítani közös életét.
Első kézből kapunk látleletet a Kádár-korszakról is. A férj, első generációs diplomásként,
megtestesíti a társadalmi mobilitás eszményét, a rendszer kedvezményezettjének számít. Az
értelmiségi szereplők mellett felbukkannak hentesek és munkásőrök is, miközben a családi
fotók egy részét Reismann Mariann készíti. A szerző, foglalkozása révén, különösen jól rálátott a szocialista építőiparra, a 60-as évek állami beruházásaiból adódó konjunktúrára, melynek egyik következménye az ingázás, a fekete vonat. Az már csak extrawurst (hogy egy másik, matematikában szintén jártas szerző szavajárását idézzem), amikor az olvasó egyszer
csak felfedezi Schiffer Pál mint gyermekkori játszótárs fényképét a könyvben.
A szocializmus korszakában is jelen vannak kimondott-kimondatlan problémaként a zsidó származásból adódó kérdések, az elhallgatás, az üldöztetés feldolgozatlan traumája. Anna
négy évvel fiatalabb testvére írja a férjéről, akivel 1966-ban házasodtak össze: „Itt kell megjegyeznem, Iván katolikus családból származott. Egész házasságunk alatt egyszer sem volt
téma a zsidóság. Ebben az időszakban, fiatalságom éveiben az én környezetemben zsidó kérdésekről senki nem beszélt” (140). Eközben az idősebb rokonok számon tartották ismerősökről és ismeretlenekről, hogy ki az, aki unsereines (magunkfajta) és ki az, aki gój. Az 56-os
forradalmi napok élménye sem egyértelmű: „Nehéz napok következtek, sok bizonytalanság,
félelem. Na, ekkor kezdtek el zsidózni…” – emlékezik a szerző akkor 14 éves húga (136).
Közelről láthatjuk a Kádár-rendszer átváltozásait, a melléküzemágak virágzását és elsorvasztását, majd az első magáncégek megjelenését. Egy közeli rokon személyében a demokratikus ellenzék egyik meghatározó alakja is képbe kerül, a családtörténetbe ágyazva az ő szerepvállalásának motívumait is jobban megismerhetjük. Az 1989-es rendszerváltás a családi
szerepek átalakulásával jár: az új körülményekhez alkalmazkodni alig tudó férj helyett a sikeres vállalkozóvá váló feleség lesz a fő kenyérkereső.
A könyvet a családtörténetet értelmező társadalomtörténeti esszé zárja, és családfák teszik teljessé.

2019. október

115

„

T. TÓTH TÜNDE

Szelfi és kapitalizmus
KISS VIKTOR: IDEOLÓGIA, KRITIKA, POSZTMARXIZMUS

Napvilág	Kiadó
Budapest,	2018
340	oldal,	2400	Ft

 

A kötet a Napvilág Kiadó gondozásában, a frissen indult Politikatörténeti Intézet elsősorban a tagok társadalomelméleti,
társadalomkritikai munkáit közlő Társadalomelméleti Műhely-sorozatának részeként jelent meg. A Társadalomelméleti Műhely vállaltan a hazai társadalomkritikai gondolkodáshoz legfőképp baloldali perspektívából megközelített diskurzus megújítását, a valóság megértésének baloldali kritikai
hagyományainak fenntartását tűzte ki célul.
A marxizmus értelmezésének, a kapcsolódó elméletek felülvizsgálatának szándékával világszerte számos meghatározó mű látott napvilágot – de azt, hogy a marxista elméletek,
illetve a marxi szellemiséget alapul vevő szellemi irányzatok
értékelése, akceptálhatósága továbbra is megkerülhetetlen
probléma, a Marx születésének 200 éves évfordulója által kiváltott nemzetközi érdeklődés is mutatja.
A beláthatatlan mennyiségű nemzetközi szakirodalom
vizsgálati szempontjai közt viszont elég nagy eltérések mutatkoznak: nem mellékes a kontextus, hogy politikaelmélet,
politikatörténet vagy ideológia, propaganda, filozófia vagy
eszmetörténet, szellemtörténet stb. asztalára tartozóként
merülnek fel ezek a kérdések. Mindenekelőtt érdemes lenne
számot vetni ezek hazai és nemzetközi szintű alakulástörténeti különbözőségeivel.
Kelet-Közép-Európában, a posztszovjet térség területein
és a kommunista diktatúrától távoli, valóban demokratikus
országokban élő tudósok alapjaiban más szemmel tekintenek a marxizmusra. Az ideológia politizált jellege nagyon
könnyen vált a felülről irányított, hivatalos, vallásellenes,
burzsoáellenes stb. dogmatikus paradigma szinonimájává.
Az úgynevezett nyugati és keleti marxizmusfelfogások alapvető különbségeinek felismerése nem újkeletű jelenség: ma
már a legtöbb kutató egyetért abban, hogy jellemzően a nyugati marxizmus teremtett kritikai viszonyulást a domináns
ideológiákkal és hatalmi mechanizmusokkal szemben. Ellenben Kelet-Európában mindez a diktatúra, a hatalom, a dog-

„

116

tiszatáj

matizmus jelentésköreitől sokáig nem tudott függetlenedni. A vizsgálati nehézségeket épp az
okozza, hogy a több évtizedes uralmi pozíciójából következően vált erősen megkérdőjelezhetővé, hiteltelenné, ezért marxizmus és a baloldali elkötelezettség kelet-európai újrakontextualizálása jelentősen problémásabb (volt?) az egykori szovjet blokk területén.
Az esztétika, ideológia, társadalomfilozófia egymáshoz és a hatalmi berendezkedéshez
fűződő összetett és ellentmondásos kapcsolatából táplálkozó sajátos marxizmus-kép rengeteg elméleti megközelítést tett lehetővé, amely nemcsak a nyugati és keleti marxizmusfelfogásokban mutathat különbözőségeket, hanem az egyes régión belül, a rendszerváltást
megelőző és követő időszakban is. Emellett (talán magától értetődőnek tűnően) szintén
meghatározó a generációk megközelítési módjainak értékhangsúly-eltolódása, valamint az
információérték, a fókuszpont kijelölési lehetőségeinek distinkciói. Mindez ugyanakkor egy
lezárt korszak értelmezésére, értékelésére vonatkozik. Erősen kérdéses, hogy a Marx filozófiájából merítő hagyományok felülvizsgálata, újrateremtése vagy elvetése diskurzusteremtő
erővé tud-e válni.
Mit lehet kezdeni a marxi örökséggel? Hogyan vonatkoztatható akár csak részben is egy
radikálisan megváltozott társadalmi-politikai-gazdasági feltételrendszer(ek)re? Melyek azok
a tézisek, amelyek alapul szolgálhatnak új, de a korábbi teoretikusok tételeit beépítő és egészen Marxig visszanyúló szellemi irányzatba? Mit jelent egyáltalán ma a baloldaliság?
Kiss Viktor mindezek vizsgálatához az ideológia kérdését állítja a középpontba. Marx
örökségének továbbélésének lehetőségei érdeklik az elavult gondolkodásmód hátrahagyásával, és mára már kiüresedett fogalmi apparátustól való függetlenítésével. Szerinte ugyanis
ezek azok a problémák, amelyek miatt nem lehetséges a problémafelvetés, a nyitás az új nézőpontok felé és az egyes filozófiai-szellemi kategóriák leírása. A posztmodern kapitalizmus,
a globalizáció megértésének kulcsát a posztmarxizmusban látja.
Mint írja: „A radikális-forradalmi baloldal posztmarxista projektje alapvetően kíván szakítani a marxizmus determinista és finalista politikaképével. Számára a hetvenes-nyolcvanas
évektől az volt a cél, hogy a marxizmus dekonstrukciójával és lebontásával teret nyisson a
radikális-forradalmi politika új és sokszínű formái előtt a »végválságát élő régi baloldal« árnyékában. A legutóbbi évtizedek fejleményei azonban megmutatták, hogy a posztmarximzus
igazi vitalitását és népszerűségét nem is annyira a »régi baloldal«, a marxizmus, a létező szocializmus bírálatának köszönhette. Sokkalta inkább annak, hogy a kritikai elmélet, a politikáról és a társadalomról való gondolkodás egészen új módjait fedezte fel, a radikális-forradalmi
változás kérdését újra aktuálissá és relevánssá tette. Az ideológiakritika reneszánszának
döntő szerepe volt abban, hogy a posztmarxizmus évtizedei után a radikális-forradalmi politika potenciáljainak és opcióinak széles spektruma tárul a szemünk elé a posztmodern vagy
globális kapitalizmus gyökeresen átalakult viszonyai között, biztos jeleként annak, hogy a
baloldal új korszaka felé haladunk – vagy talán már el is érkeztünk oda” (314).
Mára a posztmarxizmusnak is van saját története: már a hatvanas évek végén megjelentek azok a meghatározó képviselők, a marxizmus átpolitizált apparátusán túllépve Marx
örökségéből akartak építkezni, úgy, hogy átlépik az irrelevánssá vált osztályharcos szemléletmódot és retorikát. A szerző az ideológiakritika nézőpontjaiban látja a	radikális‐forradalmi	
politika	 újraalapozásának lehetőségét. A tézise: „a posztmarxizmus nemcsak a marxizmus
ideológiakritikája, de a posztmodern kapitalizmus ideológiaelmélete is kíván lenni” (23).

2019. október

117

„

Kiss Viktor kötetének legnagyobb érdeme, hogy áttekinti és értékeli a legfontosabb XX.
századi baloldali és marxista szellemi áramlatokat, ezzel válik a posztmarxizmus témájában
átfogó, hiánypótló szaktudományos munkává. Hosszasan elemzi a meghatározó teoretikusok
munkásságát: Ernesto Laclau, Slavoj Žižek, Guy Debord, Jean Baudrillard, Michel Foucault,
Gilles Deleuze, Stuart Hall, Fredric Jameson, Cornelius Castoriadis, Claude Lefort és Antonio
Negri téziseit foglalja részletesen és árnyaltan össze.
A szerző szerint az ideológiakritika a kulcs a posztmodern kapitalizmus társadalmi és politikai folyamatainak elemzésére, amely segíthet megérteni a baloldali szellemi irányzatok
hanyatlásának okait is. Az ideológiák, a posztmarxizmus, a demokráciaelmélet, a populizmus
XXI. századi globális tőkés piacgazdaság keretei közötti adaptációja foglalkozatja: „Ez az ideológiakritika új lehetőségét rejti magában, hiszen megjelenik annak szempontja, hogy a radikális-forradalmi baloldal nem egy determinált történelmi folyamat ágense, nem egy kritikai
tudás (vagy ebből eredő morális megfontolás, társadalmi koncepció stb.) privilegizált és nélkülözhetetlen letéteményese, hanem politikai pozíció” (309).
A szerző kiindulási és végpontja már az alcímben – A	baloldal	új	korszaka	felé – rögzítve
van. A megváltozott körülmények közt mely balos tételek élhetik túl, melyekből fakadhatnak
új ideológiai-politikai elméletek, hogyan képesek azok funkcionálni a kapitalista, posztmodern, fogyasztóitársadalom-központú világban? „[A posztmarxista ideológiakritika másik
iránya] (…) abból indul ki, hogy a marxista politikai praxis bizonyos értelemben mindig is
ideológiakritikai megalapozottságú volt, mindig is organikus kapcsolat fűzte Marxnak a »hamis tudatra« és a »társadalmi tudatra« vonatkozó elemzéseihez. Ezért a radikális-forradalmi
politikai praxis újraalapozásának esélyét kínálhatja az ideológia negatív vagy kritikai paradigmájának reorganizációja és alkalmazása az ezredforduló társadalmi-gazdasági folyamataira” (297).
A demokrácia populista fordulatáról, a fogyasztói társadalomról, a globalizmusról értekezve elsődleges célja a posztmarxista ideológiakritika feladatainak, lehetőségeinek bemutatása, távol a marxista ideológia leírásától, de közelítve napjaink baloldali gondolkodási módjának megértéséhez. Ebből a szempontból sajátos válaszok születnek olyan kérdésekre, mint
hogy a változó empirikus és történelmi valóságban hogyan pozicionálja magát a társadalomelmélet, a filozófia, ideológia stb. A már elavult, a még továbbélő és az új tendenciákhoz vezető elméletekkel hogyan lehet, és miért kell számot vetni. „(…) az emberek, akik korábban
azért készítettek önmagukról fényképeket, hogy ezzel dokumentálják, hogy ők milyen érdekes helyeken jártak, mit tettek, hogyan érezték magukat és kikkel voltak, egyre inkább azért
mennek el helyekre, azért keresnek érdekességeket, azért érzik jól magukat és azért találkoznak másokkal, hogy legyen miről fényképet készíteni. A szelfi a szelfiző lányok bronzalakjával minden egyes exponálás után illusztrálja, hogyan győzedelmeskedik az ideológia a
valóság felett a kapitalizmus mindennapjaiban.”

„

118

tiszatáj

JÁSZAY TAMÁS

Kitörési pontok
VIDA CERKVENIK BREN:
W HY DON’ T WE DO IT IN THE ROAD: A PERSONAL
GUIDE TO OUTDOOR INTERACTIVE THEATRE

	Kud	Ljud
Ljubljana,	2019
120	oldal

 

Van, aki tanítja, van, aki tudja, és van, aki csinálja: a 2019 tavaszán megjelent, Why	dont’	we	do	it	in	the	road:	A	personal	
guide	 to	 outdoor	 interactive	 theatre (Miért	 nem	 az	 úton	 csi‐
náljuk?	 Személyes	 kalauz	 a	 szabadtéri	 interaktív	 színházhoz)
szándéka szerint mindezen halmazokat kívánja megszólítani.
És hatékonyan teszi is: a szerző Vida Cerkvenik Bren a 2006ban született neves szlovén előadó-művészeti csoport, a Kud
Ljud alapítója és alkotója. A szabadtéri akciókban utazó csapat mindegyik projektje a negyedik fal lebontásán munkálkodó érdemi megmozdulás. Szemükben a színház minden
esetben játék, rítus és társadalmi esemény egyben.
Ugyan mi más lenne a színház, mindegyik, bármelyik
színház dolga? – kérdezheti az olvasó. Igaza is van meg nem
is, mert bár meggyőződéssel állítjuk, hogy a mindenkori
színház az itt és most, a pillanat művészete, a valóságban
mégis gyakran rutinos mesteremberek különösebben nem
felkavaró ténykedését figyeljük a zsöllye sötétjéből. De mi
van a színházépületen kívül? Bren kérdése nem költői: bő évtizednyi gyakorlati tapasztalatát desztillálja ebben a formás,
jól kézbeillő kötetben, ami logikusan vezet be nem is csak
egy műfaj, de egy színházi gondolkodás sűrűjébe.
Csupa ellentétet boncolgat a könyv: az egyébként kultúrantropológus Robin Klengel beszédes és szórakoztató, a
mondandót nem csupán aláfestő, hanem kiegészítő és magyarázó illusztrációi minduntalan visszatérnek a négyzet és a
kör nemigen feloldható konfliktusához. A négyzet legyen itt a
konvencionális színház jele, amihez olyan riasztó fogalmak
kapcsolódnak, mint a hierarchia, monológ, prezentáció, ismétlés, eredmény, termék, promóció. A kör jegyében győzni fogunk, állítja Bren, hiszen ott a részvétel, elkötelezettség, dialógus, interakció, improvizáció, spontaneitás, káosz (!) a kulcsszavak. Aki már néhány percet is eltöltött színházi berkekben,
pontosan tudja, hogy a sértettség és a frusztráció alkotóele-

2019. október

119

„

me a közegnek, Jurij Bobič szerkesztő tán ezért is siet leszögezni előszavában, hogy a kötet
nem más színházi formák ellenében, hanem a szabadtéri színház mellett kardoskodik (7).
A kilenc rövid, olvasmányos fejezet szervesen épül egymásra. Bren előbb alapfogalmakat
tisztáz, majd nagyon is pragmatikus megjegyzéseket tesz a hogyannal, vagyis az ideális (?)
szabadtéri előadás elkészítésével kapcsolatban. A szerző érdeme, hogy a kötetben leegyszerűsítően csak konvencionálisnak nevezett színház meg a kültéri akciók ellentétpárjától elrugaszkodva komoly színháztörténeti és -elméleti problémákat tárgyal könnyed, csevegő stílusban, szemléletes, egyszerű példákkal alátámasztva mondanivalóját. És eközben végig teljesen világos, hogy milyen is az általa preferált színházi irány: propedeutika ez a javából, ahol
az olvasó kénytelen elképzelni Sarah Bernhardtot, amint egy buszmegállóban deklamálva hiába várja hódolói tapsát és virágcsokrait (26–27).
Ahogy írtam, Bren könyvét gyakorlati tapasztalatok ihlették: a Kud Ljud két, ma is futó
projektje a kályha. A világszerte száznál is több fesztiválon – 2009-ben a szegedi THEALTERen is – megfordult Invasion címűben a pink marslakók elárasztják a köztereket, szelíd vagy
merész beavatkozásaikkal garantáltan felkavarva a helyi állóvizet, míg a Streetwalker egy falak nélküli, utcai ready-made galériába kalauzol, ahol műtárggyá változhat a zebra, a tűzcsap
vagy egy bolt kirakata. Teória és praxis kéz a kézben jár mindvégig: bár a meglepetés, a váratlanság, a kiszámíthatatlanság a szabadtéri akciók terminus technicusai, korán kiviláglik,
hogy alkotói részről a gondos tervezés, az előzetes szabályok megfogalmazása, ha úgy tetszik,
a kötetben is sokszor kárhoztatott keretek megrajzolása elengedhetetlen. Nincs itt ellentmondás: a négyzet falait hiába próbálnánk áttörni, a kör azonban rugalmasan alkalmazkodik
a pillanatnyi elvárásokhoz és történésekhez. Mert ha van válaszunk a ’kik vagyunk’ és ’mi a
célunk’ kérdésekre, akkor a ’hogyan szerveződünk’ sem jelenthet már akadályt.
Praktikus jótanácsok (pl. ne legyen túl sok szöveg, mert az utcán úgysem hallja a legtöbb
néző), elkerülendő csapdák (pl. a sztorihoz egy kulcsot adjunk, ne egész kulcscsomót), alapvetések (pl. az utcai előadó legfőbb eszköze a szemkontaktus) és bárki által kipróbálható
gyakorlatok (pl. változatos módokon keveredj interakcióba a gyanútlan járókelőkkel) teszik
teljessé a kézikönyvet. Ezek azért (is) hasznosak, mert segítenek a nézőnek a nemlétező kulisszák mögé pillantani, vagyis megkönnyítik az utcai akciók értelmezését, de legalábbis eszközöket biztosítanak neki hozzá.
A kötet számomra legizgalmasabb aspektusa a néző/résztvevő szerepének az újragondolása. A (kő)színház évszázadok óta fegyelmező intézményként működve várja el a rendet és
csendet nézőterén. Miközben néző és színész egyaránt azért megy az épületbe, hogy találkozzon a másikkal, erre praktikus lehetősége nincsen, lásd a főbejárat vs. művészbejáró,
színpad vs. nézőtér, nézőtéri büfé vs. színészbüfé nem átjárható területeit. Bren szerint a
konvencionális színház az egyirányú, szigorúan kontrollált információáramlás helyszíne,
amihez képest a változékony határokkal bíró, az alkotót és a nézőt ezáltal kiszolgáltatott
helyzetbe lökő köztereken többcsatornás, kétirányú infócsere zajlik (37). A művész itt az interakció, egy oda-vissza működő folyamat facilitátoraként tűnik fel, aki – megint csak szemben a kőszínházzal, ahol mindig alulról nézek fel vagy felülről látok le a valóságnál nagyobb/kisebb figurákra – ráadásul ugyanolyan méretű alak, mint én magam. Mindezzel öszszefügg, hogy a szerző szerint egy jól működő utcai előadás négy lépésből építhető fel. Az
előadónak el kell érnie, hogy figyeljenek rá a járókelők, ezután bevezetheti őket a játék szabályaiba, ami megnyitja az utat a nézőkkel közös játékhoz. A negyedik, érthető módon csak a

„

120

tiszatáj

haladóknak ajánlott szint a leginkább elgondolkodtató: ezen a ponton az alkotó hátralép,
hogy átengedje a terepet a nézőnek, aki ideális esetben önfeledten játszik tovább a frissen elsajátított szabályrendszer birtokában.
Persze van itt egy csapda, amire a szerző nem hívja fel a figyelmet: a könyv mint tárgy,
mint forma maga is a négyzet reprezentánsa, aminek szigorú, mert objektíven is jelenlévő
keretezését (majdhogynem) lehetetlenség kiradírozni. A kötet megjelenése mögött álló nemzetközi oktatási projekt, a RIOTE (Rural Inclusive Outdoor Theatre Education, magyarul vidéki inkluzív szabadtéri színházi nevelés) honlapján (www.riote.org) bárki számára ingyenesen hozzáférhető a tervek szerint az angolon kívül hamarosan más nyelveken, így magyarul is elérhető munka. A varázslat sikerülni látszik: a négyszög értő kezek közé kerülve körré
formálható.

	Az	utolsó	oldalon	 

SZÍV ERNŐ

Antikvárium
Telefonáltak. Percek óta hallgatta a másikat, jóllehet nem nagyon hallotta. Idén elég
rossz passzban volt, kedélye hullámzott, sokat költözött. Költők egymás között, az egyik
hangoskodik, a másik tűnődik, mi a vers. Vajon mivel váltotta ki a másik haragját, ezt a
nem csillapuló dühöt. Negyedórája tartott a féloldalú diskurzus, és ő fölleltározott elég
sok lehetőséget. A másik, aki a kiabálásból ritmikusan sziszegésbe váltott, aztán hörögni
kezdett, úgy tűnt, mindjárt megfullad, kiprüszkölhetett néhány rímnyi slájmot, majd ordított, hogy fenyegető csöndet bocsásson rá néhány másodpercig, illetve egy gurgulázó
kiáltással újra kezdje, nős ember volt. Soha nem kezdett ki a feleségével. Akkor sem tette, amikor M. még nem volt a költő felesége, hanem S. volt az. Hiszen S.-sel sem kezdett
ki. Nem csapta a szelet olyan nőknek, akik a kiabáló költőnek a házassági állapot ellenére kedvére lettek volna, vagy voltak is. Nem kapott hamarabb díjakat, szigligeti beutalót,
nem volt annyi publikációja, tévébe, rádióba se hívták többször, nem volt kuratóriumok
ura, a mostanság divatos katlanos, völgyi fesztiválokon se lépett föl többször, sőt, a Szigeten egy heavy metal koncert mellett együtt adtak elő, nevették a dolgot, tátog, mint a
ponty, a személyes líra. Nem bírt ő nagyobb kritikai reputációval. Eszébe jutott, hogy a
költészet, melynek mind a ketten altisztjei voltak, végtére is a veszteségek és a hiányok
beismerését jelenti. Abból lesz a jó költészet, ami nincs. Ami hiányzik. Ami elveszett. Ellopták, elhagytuk, elpárolgott, vitte nagy, foltos zsákban magával az idő. Akkor is így van
ez, ha egy éppen tetszetős vers a rendelkezésre álló, életmentő dolgokat sorolja, a lét
gazdagságát veszi számba. Mert a didergő, félfényes, kicsike van mögött is a hiány félelmes árnyéka imbolyog. A másik most érthetetlen nyelven kezdett beszélni. Valószínűleg
albánul átkozta. Talán rétorománul, ami Svájcban egy időben hivatalos nyelv volt a német, az olasz és a francia mellett. Most szingalézül üvölt. Mindegy. Lassanként érteni
kezdte, miért őrjöng a másik költő. Évekkel ezelőtt egy budai vendéglőben dedikált
könyvet cseréltek, szeretettel, szívből, örök barátsággal, satöbbi. Ő már akkor csapongó
kedéllyel bírt, és most igazán pocsék három éve volt. A jó kis bipoláris hullámvasút. Sokszor költözött. Sokszor váltott lakást, bérletet. Néha azt se tudta, mi történik vele, él-e,
hal-e. Menekült. Amikor azt hitte, egy helyben áll a melankólia szélverésében, akkor is
hurcolkodott. Bőröndöket, banános dobozokat, kéziratokat vesztett el. A legjobb zakóját. Könyveket keresett hiába. Már azt is értette, hol járt az ordítozó másik. Ja, igen, a
Káli-medencében. Annak is egy óriási antikvárium raktárában, az elfeledett mélyben.
Dühöngő barátja ott találta meg azt a verses könyvét, amit Budán adott neki ajándékba,
örök barátsággal dedikálva. Azt kiabálta, hogyan tehette vele, hogy az életművének
a csúcsát így semminek adja. Hogy ezt a mindenséget féláron veszti bele egy antikváriumba!

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
SINKOVICS BALÁZS korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu	
Online változat:	tiszatajonline.hu	
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

