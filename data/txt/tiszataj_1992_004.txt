tiszatáj
1992.SZEPT.* 46. ÉVF.

4
Baka
István,
Szepesi
Attila,
Veress Miklós versei; Bogdán László
novellája; Csűrös Miklós Vas Istvánról;
Grezsa Ferenc Nagy Lászlóról;
Fried István:
Középeurópai
változatok

tiszatáj
IRODALMI

FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Műszaki szerkesztő: ENGI MÁRIA

Főmunkatársaink:
BAKA ISTVÁN (Szeged)
DOBOS LÁSZLÓ (Pozsony)
KISS GY. CSABA (Budapest)
SÜTŐ ANDRÁS (Marosvásárhely)
SZÉLES KLÁRA (Budapest, Szeged)
VEKERDI LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, valamint a Művelődési és Közoktatási
Minisztérium támogatásával.
Felelős kiadó: Kovács Miklósné, a kuratórium titkára.
92-150 — Borgisz Kft. Szeged. Felelős vezető: Martonosiné Csertő Brigitta ügyvezető.
Szerkesztőség: 6741 Szeged, Rákóczi tér 1. Telefon: (62) 12-670. Terjeszti a Magyar Posta. Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési
és Lapellátási Irodánál (HELIR), Budapest, Lehel u. 10/A — 1900, közvetlenül vagy postautalványon, valamint átutalással a HELIR Postabank Rt. 219—98—636 pénzforgalmi jelzőszámra. Egyes
szám ára: 25 forint. Előfizetési díj: negyedévre 75, fél évre 150, egész évre 300 forint.
Bizományos terjesztőnk: Dudás Gyula, 6723 Szeged, Hont Ferenc u. 24/A
ISSN 0133 1167

Tartalom
XLVI. ÉVFOLYAM, 4. SZÁM
1992. ÁPRILIS
BAKA ISTVÁN: Megdézsmált üdvösség

3

SZEPESI ATTILA: Sorok a levegőre; Anubisz-dallam

4

B O G D Á N LÁSZLÓ: Tó, vadkacsák és kultúrházak — érzéketlen búcsú a realizmustól

5

VERESS MIKLÓS: Postapalack — ázalékok
naplójából

Robinson
13

SZÁRAZ MIKLÓS GYÖRGY: Kutyakomédia

18

PINTÉR LAJOS: Áprilisi akvarell (csend, élet)

25

Szküllák és Kharübdiszek közt (Aniszi Kálmán beszélgetése
dr. Gáli Ernő nyugalmazott egyetemi tanárral, a Korunk
volt főszerkesztőjével)

26

ALFÖLDY JENŐ: Koppintások (Irodalmi paródiák)

38

CSŰRÖS MIKLÓS: Bekezdések Vas Istvánról

48

TANULMÁNY
LEVENDEL JÚLIA: Mintha mindegy volna (József Attiláról)

51

ACZÉL GÉZA: Egy lélek keresi magát (Kassák Lajos háborús évei)

57

GREZSA FERENC : Görömbei András Nagy László-monográfiája

68
NÉZŐ

FRIED ISTVÁN: Közép-európai változatok

74

1

KRITIKA
SIMÁI MIHÁLY: Fehér turbán — fehér mágia (Horváth
Dezső: Klinikai föltámadás)

88

BARANYAI ZSOLT: Jókai Magyarországa akkor és most
(Fábri Anna: Jókai-Magyarország)

91

BAKONYI ISTVÁN: A Romániai Magyar Református
Egyház élete, 1944—1989 (Tőkés István könyve)

94

ifj. dr. GREZSA FERENC: Farkasinszky Teréz emlékezete

96

Szerkesztői asztal

a belső borítón
ILLUSZTRÁCIÓ

SALLÓ ISTVÁN fafaragásai a 2., 17., 24., 37., 47., 95. oldalon
és a belső borítón (A reprodukciókat Tarjáni Antal készítette.)

SALLÓ ISTVÁN FAFARAGÁSA

BAKA ISTVÁN

Megdézsmált üdvösség
AZ APOKALIPSZIS SZAKÁCSKÖNYVÉBŐL — 3.
Gyerekkoromban felszöktem gyakorta
a padlásra, hol a dió lakott,
kosárban, összeöntve nagy halomba,
mint Teremtés előtt a csillagok
s bolygók. A tartógerenda tövén,
fagy- és porszagban, még nem bejglibe
darálva, még nem nyúlós tésztafény
hájjal bekent göngyölegeibe
tekerve, tornyosult a lakoma
nyersanyaga; s az élesztő: a Szentlélek üvegbúra alatt pihent
a boltban még, mely a Mennybolt maga.
Egy-egy diót — bolygót vagy csillagot —
szétroppantottam lopva — Lucifer
a nagy kosárból épp így lopkodott,
bár tudta ő is: fenekére ver
az Úr, ha rájön. Szégyelltem, de nem
állhattam ellen. Édes Istenem,
elnézed-é, hogy süteményedet
megdézsmáltam előre, rossz gyerek,
s felnőttkoromra morzsa sem maradt
üdvösségemből Üreged clatt.
3

SZEPESI ATTILA

Sorok a levegőre
Születtem aki Vízöntő havában, a levegőfia vagyok: folyton változó, lengő, fodrozódó, eleven villám, szállongó szeszély. Ezüst éggé
foszló szavakkal építhetek világló palotát. Beleírva a tovatűntek
arca, kőkirályok elillant képe-mása, bősz koldusok rikácsolása —
hallod? zene, mely átáramlik a tüdőn. Elixír, oxigén, keringő éter.
Halkult súgások, elkondult szavak: etruszk énekek, mandzsu dallamok, inka siratok, paraszt-csimpolyák, és görbedi majomemberek
danája — a függönyön meglebben, átsuhan. És fölöttem levegői hajók, furcsa szárnyas szerkezetek, a felhőn Leonardo embermadarai,
vasváz-traverzek, Sugárzó hidak, születő—múló légi paloták, püffedt
Zeppelin, dölyfös űrhajó: Szaturnusz és Uránusz álmai, zafír visszfényben keringő világok. Titkos szavak, súgva szellőbe, szélbe, aligsejtelmek, alig-dallamok. Páracseppekké osztva nyelv, tudás; zene
egy tört cserépből, lepkeszárnyból. Mind elmúlik és mégsem múlik
el, itt volt, elkondult, folyton visszatér; vibrál a levegőben, szerteszáll, semmivé téved, mégis megmarad: akár egy fának tünde magja,
melyben Paracelsus, a bombasztikus mágus, idők lidérce, kerge látnoka, látott egy óriási fát lapulni, s e fában erdők álmát, terebély
lombot, veszendő virágfakadást, négy évszak zsivajgó madarait.

Anubisz-dallam
A határasincs éjszakában, hol az Anubisz felugat, évtelen múlik
évre év, mérettelen madár rikolt, nincs név, nincsen névvel jelölt;
túl az elpörgőglóbuszon, sem itt, sem ott, hol összemosva a trópusok,
a sarkkörök — ott vihorászik Kormos úr, árnyéka sincs bár, arca
sincs, körötte a mosoni táj, kucorog egy üszkös farönkön, bámészkodik, sosem búsul, füstkarikát fújkál a Holdra. Odébb Jékely jődögél, szikár, álomi Donkihóte, Enyedről Nagyenyedre tart, Róma,
Párizs ha szembejön, bekukkant épp, ha idetévedt, dúdol egy eltört
dallamot, fölötte hósipkás hegyek. És Csönge apró vándora, jön a
rangrejtett Orfeusz, ezer alakban jődögél, a fák mögül, a hegy alól,
elsüllyedt városok felől, bár nincs se hegy, se kányafa, körötte macskák, bársonyos talpon surranó cirmosok, és lantja halkul, ráköszön
egy kávéházi ablakon Zelk: Varázsló, ön mit akar e kutyaszaros
Budapesten? És Nagy László felel neki, bicegve ballag: Budapest?
Itt minden Iszkáz, mit beszélsz, lovak lépnek, gyöngykakasok rikoltanak, pilinke hó száll... Vitatkoznak és vihorásznak, nem ébrednek,
nem alszanak, év múlik, évvel összeér; tükör ezüstjén, egy időben
hegy és kávéház, görbe fa, hófúvás, köd és napsütés — Csönge, Moson, Iszkáz, Enyed szülötte, késő vándora távolodik, közeledik, fülel
anubisz-dallamot.
4

BOGDÁN LÁSZLÓ

Tó, vadkacsák és kultúrházak
— érzéketlen búcsú a realizmustól
1. A HELYZET REMÉNYTELEN, DE NEM KOMOLY
Úgy tűnt, a kocsi csak felkínlódja magát a harmadik kaptatón, de aztán mégis visszacsúszott, és nem volt, aki ebből is levonja a megfelelő következtetéseket. A piros arcú sofőr
nem volt filozofikus hangulatban, elmorzsolt foga közt egy káromkodást — most sem lehetett érteni, románul vagy magyarul káromkodik-e? —, gázt adott, újból szitkozódott,
megint tövig nyomta a gázpedált, a kerekek pörögtek a hóban, de az ütött-kopott mikrobusz
menthetetlenül csúszott visszafelé, mintha lett volna hová.
— Kiszállás — szól hátra csüggedten a sofőr. — Kányec filmá!
— Gyalog megyünk? — kérdezi a bőrkabátos elvtárs. — Innét már gyalog megyünk
a kultúrházig?
— Meg kell nyomni — magyarázza a sofőr. — Nem lenne jó, ha pontosan ITT akadnánk el!
— Miért? — kérdezi még agresszívebben a bőrkabátos. — Itt mi van?
— Itt is nappal van — magyarázza a kultúraktivista —, de mégsincsen világos.
— Világos — mondja a sofőr. — Ereszkedjenek kifelé az elvtársak és a kutya faszába
belé, nyomják mán meg ezt az autót vagy itten veszen meg az isten hidege.
— Minket? — röhög az aktivista. — Nincsen annak pénze!...
— Kinek? — néz szét gyanakvóan a bőrkabátos.
°
— Kinek, kinek? Hát az isten hidegének...
Az újságíró ül legközelebb az ajtóhoz. Kinyitja, kiugrik a térdig érő hóba. A bundás,
fekete csizmás hölgy is követi (a városi néptanács műépítésze!) és tétovázás után a testes,
álmos arcú kultúraktivista is leszáll. A bőrkabátos egyelőre még a mikrobuszban ül és hevesén magyaráz valamit a gyanakvó sofőrnek. A piros arcú adja fel, kikászálódik, bevágja
az ajtót, a bőrkabátos előremászik a kormányhoz, dudál és vigyorog.
— Mint a bolond a faszának — jegyzi meg a kultúraktivista.
— Hó-rukk — vezényel az elvtárs a kormány mellől, és a sofőr s az újságíró máris a
kocsi hátuljának feszül. Melléjük húzódik az aktivista is, a nő arrébb sétál a hóban, és vágyakozva a gerincen sorakozó fák felé elnézeget. Havas a hegyoldal, fekete pontok mozognak ide-oda, átlósan, rézsútosan, összevissza, egymást elütve, takarva, kiiktatva, újjászülve.
— Mik azok? — kérdezi a sofőr, miközben lihegve nyomja a kocsit, ami újra meg
újra visszacsúszik. Hallatszik a bőrkabátos káromkodása is a kormány mellől. A kerekek
eszeveszetten pörögnek, a kocsi morog, prüszköl, füstölög, a kerekek a közelebb merészkedő hölgy szemébe vágják a havat. Úgy tűnik, a mikrobuszt most sem sikerül kimozdítani
a holtpontról, egyszer-kétszer-háromszor is visszacsúszik, amikor váratlanul a bundás nő
is nekifeszül a kocsi farának. Csodák csodája, mintha csak ennyi hiányzott volna, a mikrobusz meglendül, mint egy reménykedő állat, és az eszeveszetten pörgő kerekek végre kinyomják önmagukat a mélyülő nyomból, és az autó puhán gördül előre a szűz hóban.
— Hiába, elvtársak. Összefogásban az erő — száll ki a bőrkabátos, és rágyújt.
— Mik azok ott, Pádureanu elvtárs? — mutat a mozgó pontokra a sofőr. — Remélem,
nem farkasok?!

5

— Farkasok, itt?!? — Az aktivista felröhög, lapos üveget húz ki a zsebéből, körbekínálja, senki nem kér, így csak ő iszik, krákog, kézfejével parasztosan törli meg a száját.
— Eladtuk azokat is, Costicá. Mint a zsidókat. Voltak, nincsenek.
Az újságíró is rágyújt, s ahogy elfordul társaitól, váratlanul látja meg a tavat, a kráter
mélyében (tölcsérében), be van fagyva, a jégtükrön megül a pilinkéző hő, különféle nyomokat lehet kivenni ezen az óriási körtáblán, mintha valaki óriás írni gyakorolna. A nyomok
fölött szimatolva, tétován köröznek az ittmaradt vadkacsák.
— Hát mégis igaz — kezdi az újságíró, de a lelkesedéstől és a cigarettafüsttől elfullad
a hangja.
— Micsoda? — lép mellé a bőrkabátos, és ő is lenéz.
— Hogy nem mennek el!... Hogy itten maradnak.
— Kicsodák?
— Hát a vadkacsák...
— Azok?! Azok varjak, elvtárs •— köp ki a bőrkabátos. — Tanulták az iskolában, hogy
a vadkacsák vándormadarak, nem?!
— Lehet, hogy mégsem vadkacsák — röhög az aktivista —, mivel a vadkacsák tényleg
vándormadarak, de nem is csókák, Erdősi elvtárs, erre mérget vehet.
— Hát akkor micsodák? — kérdezi újra a sofőr, s derekát masszírozva, szuszogva
mászik vissza a kormánykerék mellé. — Beszállás, uraim — kiáltja.
A mikrobusz jeges oldalához verve cipőjüket, egymás után szállnak be. A n ő valamivel
távolabb álldogál, egy nagy fa mellett, és nem vesz tudomást róluk, elmélyülten vizsgál valami csak általa észlelt rejtélyt.
— A kicsi elvtársnőt itthagyják — fordul meg a sofőr, s közben rátenyerel a dudára.
A nő erre se mozdul meg.
— A kisasszony itt marad? — kérdezi az ajtót kitárva a pártaktivista, de a nő most
sem fordul meg.
— Jön vagy maraci, Délia? — kiáltja a kultúraktivista is.
— Menjen — böki meg a bőrkabátos a nyitott szemmel álmodozó újságírót. — Maga a
legfiatalabb, elvtárs. Kérdezze meg a nagyságától, mik a szándékai?!
Az újságíró tétován mozdul meg, szétnéz, majd nyögve kászálódik ki a meleg kocsiból, s a hóban térdig, combközépig süppedve megy a nő felé.
— Mit csinál? — kérdezi. — Mit néz?
— Gondolkodok — néz rá nyugodtan a nő. Az arca kipirul a hidegben, s a bunda fehér
gallérja kimondottan kiemeli vörös arcát.
— N e m kéne menni?
— Éntőlem? — von vállat a nő, és közvetlen mozdulattal karol bele. — Még hány
kultúrházat kell megnézni?
— N e m tudom — von vállat az újságíró, s egy lépéssel megelőzve a nőt, de karját nem
engedve el, tapossa az utat a kocsiig. Mielőtt beülne, visszanéz: a hegyoldalon megszaporodnak a fekete pontok, s mintha egy vonítás foszlányait is darabokra tépné a szél, de erre
nem esküszik meg, lehet, csak a füle cseng.
— Maga újságíró? — fordul feléje a nő, amikor végre elhelyezkednek egymás mellett,
a hátsó ülésen.
— És nem is akármilyen — röhög a kultúraktivista. — A toll felkent bajnoka. Miért,
maga nem olvassa az írásait, a harcos cuki cikkentyűit a művelődésről, amit meg kell menteni?...
— Tudod mit? — szisszen fel az újságíró. — Szórakozzál a jó édesanyáddal, vagy vegyél kutyát és...
— Hagyjad — teszi rá rózsás ujját a szájára a nő. — Hagyjad. Kit érdekelnek ezek?
Inkább azt mondd meg, mit fogsz írni erről az útról? A kultúra hajlékairól, amelyek...

6

— Az igazságot — röhög fel újra a kultúraktivista. — Már Danton is megmondotta,
nagyságos asszonyom, hogy csak az igazságot, a kíméletlen igazságot!
— Nagy a szája, Kocsiskám — szól bele a bőrkabátos is. Iszik egy kicsi mókusvizet,
és mindjárt elveszíti a mértéket. Maga pedig — fordul hátra, és az újságíróra pillant — miért
nem válaszol? Az elvtársnő kérdezett valamit!...
— Én — rezzen össze az újságíró. — Éntőlem?...
— Igen, magától, maga az újságíró elvtárs, nem? Azt kérdezte az elvtársnő, hogy mit
fog írni arról, amit láttunk?
— Még nem tudom — von vállat az újságíró, s kutakodva mered a bőrkabátos fehér
arcába, próbálja eldönteni, milyen színű a szeme, szürke, kékeszöld, olyan, mint a macskáké?
És a bajusza is milyen fekete, pedig a barkója már szolidan őszül. Ki lehet?
— Maga süketnéma — gúnyolódik a bőrkabátos. — Vagy nem tudja? Esetleg nem
akarja elmondani nekünk?
— Azt hiszem, nem vagyok köteles itt magának...
— Bravos — röhög fel a kultúraktivista. — Csak így tovább. Grünwald bácsi rég nem
volt a szülőmegyéjében. Nem tudja, hogy kinőtte magát az utánpótlás. Csak így tovább.
Hát nem vagy köteles — böki mellbe az újságírót, szinte kifordulva székéből —, persze,
hogy nem vagy köteles. Hát van neked főnököd, vasas egy elvtárs, nem? Csak Grünwald ezt
nem tudja. Pedig ő meg van győződve, hogy a nagy oláh faluban ők mindent tudnak. Pedig
még felit se... Sok mindennel így vagyunk...
— D e engem érdekel — kezdi váratlanul újra a nő, nem is véve tudomást a feszültségről. — Ha én újságíró lennék, hát én...
— Magát ez érdekli — mered rá a bőrkabátos. — Engem viszont az, hogy miért ilyen
nagy a maguk szája?!? Hallottam ezt-azt a kultúráról is, az újságról is, a főnökét is ismerem
— kacsint az újságíróra —, az Agcrpressnál úgy becézték, hogy secuiul militant, de...
— Igen? — néz rá a nő, érdeklődve. — És még mit hallott, és még mit tud, izé elvtárs?
— Volt, amikor Erdősi volt, azután volt, amikor Grünwald — röhög az aktivista. —
Most éppen Pádureanu. így megy ez...
— Hát akkor hogy szólítsam? — mosolyog a nő.
— Elvtársnő, most nem erről van szó. Maguk...
— Hát miről van szó, Grünwald elvtárs?
— Engem is az érdekel, ami gondolom magát is. Hogy mit ír majd ERRŐL ez a...
— Hát igen — simít végig a nő mosolyogva az újságíró arcán, mintha csak szakállerősségét méricskélné csókolózás előtt. — Engem is érdekel, hiszen...
— Persze — fúj mélyet a bőrkabátos. — Össze kell hangolni a dolgot, kicsi elvtársnő.
Ő nem írhat most azt az újságban, amit mi írunk a jelentésben, mert ez...
— És mink mit fogunk írni abban a bizonyos jelentésben? — szólal meg újra a kultúraktivista. — N e m árulnád el, Pádureanu elvtárs?
— Mikor maga velem beszél, Kocsiskám, akkor maga hallgat!
— Magát hallgatom, azaz téged, Erdősi. Ugyan már... — A kultúraktivista előhúzza
zsebéből az üveget, most nem kínálja körbe, iszik egy kortyot.
A kocsi váratlanul ér fel a tetőre, a fekete pontokról kiderül, hogy mégiscsak kutyák,
nem farkasok, csaholva közelednek, forognak az autó körül.
— Itt van valahol egy kápolna is, nem? — kérdezi tűnődve a nő.
— Igen, Délia kisasszony, igen — szól hátra a sofőr. — Odamegyünk?
— Hát ha már itt vagyunk, nem kellene kihagyni.
— Kisasszony — szólal meg újra vészjósló hangon a bőrkabátos —, kisasszony, azt
hiszem, ez ellenkezik a missziónkkal.
— Miféle missziónkkal? — kérdez vissza a nő, semleges hangon.
— Kisasszony, mi...

7

— Én magának Delia Spinű elvtársnő vagyok — mondja a hölgy, s kedvesen mosolyog.
— Ezt egy pillanatig se felejtse el, Grünwald elvtárs.
— Elvtársnő, mi — őrjöng a bőrkabátos —, mi nem azért jöttünk, hogy holmi düledező székely kápolnákban tátsuk a szánkat, hanem, hogy a kultúrházak...
— Meséljen nyugodtan, Erdősi elvtárs — néz rá a bőrkabátosra a nő, és mosolyog. —
Mi lenne velünk maga nélkül?
— Elvtársnő, maga gúnyolódik, maga... Mindegy, mi azért jöttünk, hogy a kultúra
hajlékainak az állapotát vizsgáljuk meg, minket ezért küldtek.
— Én nem tudom, magát miért küldték, Pádureanu elvtárs. Én mindenesetre, ha már
itten vagyunk, ezt a kápolnát is megnézem. Jövő héten döntenek arról, hogy beleesik-e a
szisztematizálási tervbe, vagy nem kell ingerelni feleslegesen a...
— Hát ez elképesztő. Maguk az állam pénzén, a párt vagyonán, a nép tőkéjén holmi
kápolnákat akarnának...
A kocsi hirtelen áll meg, a bőrkabátos előreesik az ülésen, a kutyák lemaradva, a fák
közül, távolról vonítanak. A kápolna ott áll a fák között, olyan, mint egy álom. A teteje
már kissé omladozik.
Egymás nyomában szállnak ki az autóból, a tetőn hideg van, a lehelet álarcként gomolyog a szájak körül.

2. AMIKOR MEGJELENIK A VÉGZET, PUHÁN SURRANVA
— N a jöjjön, hercegem — fogja karon a nő az újságírót. — Nézzük meg a medvét.
És megindulnak a térdig, majd combközépig érő hóban, a kápolna felé. A bőrkabátos
nem száll ki, tüntetően, duzzogva marad a kocsiban, úgy tesz, mintha valamit olvasna,
pedig nincsen újság nála. A sofőr viszont kiszáll, és felnyitva a motorház fedelét, gyanakvó
arccal vizsgál valamit. Az aktivista eltávolodva a kocsitól, behatol az erdőbe, s egy nagy
fánál megállva, elfordulva tőlük, vizel.
— Na, mégsem mondotta, hogy mit fog írni?
— Hát amit láttunk — legyint az újságíró, és elengedve a nőt, előrelép, s máris derékig
süpped egy leselkedő gödörbe. — Vigyázzon — szól vissza, de már késő, a nő is mellette
landol, egymásra néznek, nevetnek, kézen fogva húzza ki, s érzi a parfümje illatát, valami
virágillat, képtelen azonosítani, ez zavarja.
— Hát éppen ez érdekel engem, látja — kacag a nő —, hogy maga mit látott? —
Előreszalad, a kápolna csukott ajtaja előtt áll meg, pallni kezdi bundájáról a havat. Vörös
haja kiszabadul a kucsma alól, s rakoncátlan fürtök teszik váratlanul védtelenné elszánt
arcát.
— Én nem is annyira szakmai szempontból vizsgáltam, én...
— Milyen szempontból? — mered rá a nő, majd a kilincsre téve a kezét, puhán megnyomja. Az ajtó csikorogva tárul ki.
— Hát gondolom, maga építészeti szempontból vizsgálta, hogy hol, milyen javításra
szorulnak, míg én...
— Igen, maga? — fordul meg az ajtóban a nő, aztán teljesen hátratolva a továbbra
is csikorgó-nyikorgó-siránkozó, kissé már korhadt ajtót, belép a kápolnába.
— Én azt próbáltam kikövetkeztetni, hogy mi is folyik művelődés címén azokban a
lerobbant, borzalmas épületekben?
ő is belép az ajtón, szeme nehezen szokik hozzá a félhomályhoz, a homály szobrai is
becsapják, későre fedezi fel a nőt, az oltár előtt áll, szája mozog, mintha imádkozna. Feljebb
pillantva hosszasan elnézegeti a szobrot, mintha megmozdulna mégis Mária karján a kisded.
Néhány gyertyacsonkot láthat még, és egy viszonylag új perselyt, ami élesen üt el a hulló
környezettől, s merőben pragmatikus szempontokra figyelmeztet.

8

0

Az újságíró halkan, görcsösen kezd röhögni, az ajtó, mintha csak erre a jelre várt volna,
nyikorogva csukódik be.
— Már vártam magukat — mozdul meg valahol a sarokban egy uraságoktól levetett
nagykabát, egy élő rongycsomó.
A nő felsikolt, nekidől a mellette álldogáló újságírónak, aki pillanatokra védekezőn
szorítja magához, miközben a sűrűsödő homályban azt próbálja kivenni, ki is beszélhet.
Nem hisz a csodákban.
A megelevenedett rongycsomóról is kiderül, hogy egy rozoga öregasszony. Közelebb
csoszog hozzájuk, halkan nevet, mintha homok csikorogna a megmaradt fogai között.
— Ne féljenek, aranyoskáim — húzódik vigyorfélére a szája —, csak én vagyok,
Biri néni.
— Maga, maga mit keres itt? — kérdezi elképedve a nő, és mintha felocsúdna, eltolja
magától az újságírót.
— Én? Hét én itten vagyok, aranyoskám, Máriával és a Jézuskával. Engemet Antal
atya küldött ide, hogy vigyázzak.
— D e hát most tél van és hideg, és maga?...
— Ó, itten nincsen is olyan hideg, lelkem, melenget engemet a Jézuska. — Az öregasszony ott toporog körülöttük, s addig ügyeskedik, amíg sikerül meggyújtania egy gyertyacsonkot. — És kályha is van itten, lelkem, és fát is szoktak vágni a búcsúsok, mert ők
tudnak rólam, tudják, hogy rám mindég lehet számítani, hogy én innét el nem megyek...
— Maga tényleg itt lakik?
— A fiamnak mindétig mondják a népek, hogy vigyen mán haza, ne kacagtassa magát
s a falut, de hát mért is menjek én Dénezzsel, amikor én itthon vagyok. Itt csend van, itten
jó, időnként beszélgetek a Jézuskával is. Máriával, az asszonnyal, az anyjával azzal nem,
soha, őrá haragszok. Hát hogy lehetett egy ilyen drága gyermeket jászolban megszülni?...
— Kukucs — hallatszik valahonnan kintről, majd nyikorogva tárul ki az ajtó, és
toporogva lép be a kultúraktivista. — Hová bújtatok?
— Ó, ezt az urat ismerem — suttogja az öregasszony. — Tanító bácsi volt a falunkban.
— Aha, Biri néni, hát hogy vagyunk, nyanya lelkem? — Az aktivista kis tépelődés
után az öregasszony felé nyújtja a zsebéből előhúzott lapos üveget, még kotyog benne néhány
korty pálinka.
— Az isten fizesse meg a jóságát — hálálkodik az öregasszony —, de mivel háláljam
meg, mostan nincsen se szeder, se málna.
— Jósoljon minekünk, Biri néni lelkem — kérleli az aktivista, kissé ellágyulva, s feneketlen kabátzsebéből zsírpapírba csomagolt szendvicseket is előhalász.
— Kinek jósoljak, tanító bácsi — teszi el a csomagot az öregasszony. — A kisasszonynak, vagy az úrfinak?
— Nekem, Biri nénje...
— Ó, az nem lesz jó. A tanító bácsinak mindég szomorú dolgokat tudok csak mondani.
Vigyázzon magára. Van egy asszony, indulatos, rossz teremtés. Az nagyon kivan magára.
És mások is. Egy vékony arcú, mogorva férfiú is. Nem, nem, én inkább visszaadom a pálinkáját és a kenyerit, én...
— Hagyja csak, Biri nénje — nyomja vissza az öregasszony kezébe az aktivista a rongyok közül váratlan gyorsasággal előkerülő lapos üveget. — Hagyja csak, használja egészséggel. S a kisasszonynak mit mondana?
— Utazni fog — néz a bundás, didergő, elfehéredő nőre az öregasszony, és a gyertya
hazudozó fényénél hirtelen megnő, és kerekre tágul a fekete szeme. — A levegőbe fog repülni, mint a madarak, és egy nagy, távoli városba fog lenni, ott kódorog majdan az épületbányában, s szomorú lesz. Sokat sír majd magányosságában. Lesz ott valahol egy nagy

9

világos konyha is, ottan áll ő majd gumikesztyűben és mosogat. Nem, mást nem látok ;—
kapja maga elé a kezét riadtan. — Mást nem, nem látok!...
— És az úrfinak? — mutat az újságíróra az aktivista. — Az úrfinak miket jósol, Biri
néni?
— ő is utazni fog. Maguk állandóan utaznak, tanító bácsi! Hamarosan autóban fog
utazni, egy, két, három határon is átmennek, ő ottan ül elöl, a sofőr mellett, bundában, de
úgy is fázni fog!
— Négy esztendeje, nyolcvannégy óta nem utaztam — húzza össze magán kabátját
dideregve az újságíró.
— Hát mostan fog, egy, kettő, három határon is átalmegy majd az autójával, bundában lesz, de úgy is fázni fog. Aztán egy nagy városban egy befagyott tó partján találkozik
valakivel, akivel csak álmodni szokott, nagyon összevesznek, de együtt mennek tovább,
át egy, két határon, és egy nagy városba érnek majd. Szobrokat látok, egy városi utcát
temérdek szobrokkal, és rózsa is van ott, sok vörös rózsa, és maga ott fog sétálni azzal az
álombéli valakijével azon az utcán, és veszekednek, de szorítják egymást. Mást most nem
látok, leszáll a köd, nagy, zöld köd van, zöld köd. Vigyázzon magára, lelkem.
— Zölderdő elvtárs ideges — mosolyog az aktivista, s az újságíró hirtelen döbben rá,
hogy már percek óta szól az autójuk dudája.
Elbúcsúznak az öregasszonytól, egymás nyomában lépnek ki a sötét kápolnából a fényre, nyomukban nyikorogva csukódik be az ajtó, egymás nyomában lépve araszolnak a nagy
hóban elhagyott autójuk felé. Közben természetesen a kutyák is megérkeznek, az egész
falka. Félkör alakban fogják körül a mikrobuszt, és kánonban morrognak.
— Most mi lesz? — tántorodik hátra a nő. — Széttépnek?
— Jöjjenek — ugrik ki a sofőr, és kitárja az ajtót, majd egy seprűvel indul a vicsorgó
kutyák felé. Az ebek szimatolva, remegve, morrogva, fel-felvonítva hátrálnak, de ahogy az
újságíró és a karjába kapaszkodó nő, s a hátuk mögött fújtató aktivista megindulnak a kocsi
felé, három hatalmas termetű korcs juhászkutya lustán mozogva állja el az útjukat. A kétségbeesetten hadonászó sofőr túl közel merészkedik az egyikhez, az hirtelen, puhán, mármár követhetetlenül, mint egy párduc ugrik feléje, s kitépi kezéből a seprűt.
— Jöjjön ide mellénk, Albu! — kiáltja az aktivista.
— Miért, ha négyen vagyunk, nem tépnek szét? — tántorodik melléjük lihegve a sofőr.
A kutyák négy-öt méterre közelítve meg, körbefogják őket, s halkan, figyelmeztetően morrognak.
— Nézzék csak! — tántorodik hátra a sofőr. — Nézzék csak, ez a háromnevű elvtársunk, ez megőrült.
— Adios — kiáltja feléjük a bőrkabátos, előmászva a kormány mellé. A kocsi motorja
hörögni kezd, a mikrobusz egyet-kettőt zöttyenve lassan indul meg, néhány kutya tétován
ugatva a kanyarig követi, aztán behúzott farokkal somfordálnak vissza fegyelmezetten őrködő társaik mellé.
— Zölderdő bácsi úgy itthagyott bennünket, mint Szent Pál az oláhokat — vakarja a
fejét az aktivista.
— Tényleg elment volna? — sikolt fel a nő.
A mikrobusz abban a pillanatban jelenik meg újra a kanyarban. A bőrkabátos valahol
lennebb megtérhetett, s most lassan, a nagy hóbuckák között dülöngélve, mint egy részeg
teve közeledik feléjük. A kutyák utolsó pillanatban válnak szét, acsarogva ugranak neki
a kopott zöld kocsioldalnak, de lepattannak róla, és vonítva tiltakoznak. A mikrobusz lassan
melléjük ér, remegve megáll, a bőrkabátos újra hátramászik, erőlködve nyitja ki az ajtót,
kockázat nélkül, lihegve másznak be a melegbe, a sofőr a helyére ül, dudálni kezd, erre ismét
felharsan a kutyák kórusa.
— Honnan van itt ennyi kutya? — kérdezi a nő, és fázósan húzza össze magát az
ülésen.

10

3. A REPÜLÉS
— Vallják csak be — kacag a bőrkabátos —, azt hitték, itt hagyom magukat. Vallják
csak be!...
A sofőr vacogva szól hátra:
— A kápolnáig se tudtunk volna eljutni, széttéptek volna ezek a dögök.
— Nem, Albu — vigyorog a bőrkabátos. — A jó isten megvédte volna az ő híveit,
biztosan megvédte volna.
— Tényleg, honnan a bánatból van itt ennyi kutya? — álmélkodik az újságíró is, s az
aktivista felé fordul. — Na látja, Kocsis úr, most én is innék egy pohárkával.
— Mit? — fordul hátra a sofőr. Már az autóúton gurulnak az előbbi nyomban, a legkitartóbb kutyák is vicsorogva maradnak le.
— Mit, mit? — kacag az aktivista, és kezét fújja, melengeti. — Na, vajon?
— Nálam egészen véletlenül van egy üveg — nyújtja hátra a sofőr degeszre tömött
kopottas kék sporttáskáját.
— Mennyibe számítja?
— Magának, Kocsis elvtárs, kettőbe, magát jól ismerem.
— Van-e pénzük? — néz szét az aktivista csüggedten. A nő és a bőrkabátos egyszerre
kezdenek kutatni táskájukban, aztán kiszedik az üvegből a gondosan belenyomott nylondugót, s a szilvapálinka összetéveszthetetlen illata betölti a fokozatosan átmelegedő autót.
Egymás után isznak az üvegből, krákognak.
— N o , milyen volt a kápolna? — kérdezi a bőrkabátos, kézfejével törülve meg az üveget, s leeresztve lába mellé.
— Hát mégis, milyen egy kápolna? — nevetgél a nő.
— Igaz, hogy lakik ottan egy nyanya? — szól hátra kíváncsian a sofőr. — Azt mondják,
buggyant ugyan, de mégiscsak rendben tartja a kápolnát, s a népek dugnak neki eztet-aztot,
hogy ne haljon éhen.
— Erről fog írni? —• fordul a bőrkabátos az újságíró felé. — Biztosan nagyon fog örvendeni neki a főszerkesztő elvtárs. Végre egy pozitív hős, aki a mangáliai beszéd szellemében őrködik a magyarok istenének ezen az elhagyott fészkén...
— Inkább magáról kellene írni, Pádureanu elvtárs — vigyorog az aktivista. — Maga
is a korunk hőse, nem, egyenesen a hetvenegyes plenáris szellemében!... Most hol is dolgozik?!?
— A központban — nevet tovább a pálinkától vagy az átélt izgalmaktól kipiruló nő.
— Hát nem látja? Azokról, akik fontos elvtársak és a központban dolgoznak, messziről
lerí, hogy közel vannak a tűzhöz.
— Nagy a szája, kisasszony — felhősödik el a bőrkabátos közmondásosán jóindulatú
tekintete. — Hogy Kocsis elvtárs handabandázik, azt már megszoktuk. Ámbátor el kellene
gondolkodnia azon is, hogy egy alkoholistának mi keresnivalója van a szocialista kultúra
megyei irányítói között?
— Honnan van itt ennyi kutya? — kérdezi megint az újságíró, s a nő felé fordulva
hosszan beszívja meghatározhatatlan kölniillatát. A válla fölött látja meg újra a tavat,
most egészen közelről. A szélén, a lékek körül csizmás atyafiak toporognak, s a kékes levegőben, a fenyőfák magasában néhány madár tétován köröz, bizonyára a napra várnak, de
a napot — néz fel a tarajos felhőkkel csipkézett égre az újságíró — várhatják, azt mára megette egy cápa alakú felhő.
— Tényleg vadkacsák! — ámul el a sofőr, és fékez a bungaló bejáratánál. — Tényleg,
igaz, hogy itthon maradtak? — Hátrafordul. — Egy teát azért megihatnánk a nagy ijedtségre.
Egymás után szállnak ki, s lehajtott fejjel mennek be a bungalóba. A helyiséget bár-

11

pult osztja ketté, s a forralt cujka átható, mennyei illata égett mitité szagával és a sarokban
üldögélő favágók gönceiből áradó átható szagokkal vegyül.
— Teát? — kérdezi a sofőr, a pulthoz lépve.
— Én kávét kérnék — húzza ki magát Pádureanu-Erdősi-Grünwald, szétnyitva mellén
a bőrkabátot.
— Csak nyekezol van, kérném tisztelettel — morogja az alacsony kopasz csapos, és
gőzölgő rubinpiros teát tölt a poharakba.
— Nem bánom — legyint a bőrkabátos. — Jöhet.
— Mi van, elvtikém? — böki oldalba az aktivista. — Nyeríteni akar?
— Mondja, Kocsis elvtárs — húzódik el a bőrkabátos. — Nem bír magával? Úgy
kirúgatom onnét, ahol épp meghúzta magát, hogy a lába se éri a földet, gyorsabban fog
repülni, mint az iménti vadkacsák, ha ugyan azok voltak!
— Én ismerem a vadkacsákat — húzza ki magát a sofőr. — Nézni is, lőni is, meg készíteni is.
— Vannak ismerősei — nevet a nő ingerkedve. — Igaz, Grünwald elvtárs, ott a központban önnek jó kapcsolatai vannak?!
— És a kisasszonykát ez miért érdekli? Olyan biztosnak érzi a helyét?
— N e m válaszolt, Erdősi elvtárs — kacag tovább a nő, kezét melengetve teáscsészéjével. — Jó kapcsolatai vannak, igaz?
— S ha igen? — von vállat a bőrkabátos. — Bevallom, van egy-két barátom, de nem
tudom, hogy ez miért...
— De, de érdekel — mosolyog a nő ingerkedve. — Meséljen róluk, szépen kérném, a
fontos barátairól.
•
— Én kimegyek — áll fel az aktivista, s eltolja maga elől csészéjét. Az újságíró odahajolva érzi meg a forralt cujka összetéveszthetetlen illatát. Még időben lép a tántorgó
testes alak után, s az ajtónál kapja el. Kilépnek, s a hidegben mélyeket lélegezve, egymásba
karolva sétálnak a tóparton.
— Kik azok, akik ott mind? — csuklik az aktivista. — Mondjad már, kik ezek?
— A múlt és a jelen — röhög az újságíró. — Csakhogy ez a múlt még nem múlt el
végérvényesen, tudja, tanító bácsi?! Átnyúlik a jelenbe, s ezért ez a feltörekvő jelen még nem
érzi teljesen biztonságban magát. De majd lesznek neki is barátai, pártfogói, támogatói,
akkor majd, talán...
— írjál inkább verseket, írókám — csuklik megadóan az aktivista. — Amiről nem lehet
beszélni, arról hallgatni kell.
— S ha kirúgat, mit csinálsz?
— Visszamegyek a falumba. A gyermekek várnak.
— Menj már — engedi el az újságíró, s a testes férfi meginogva vágódik végig a havon.
— Valakinek meg kell tanítani nekik a betűket — vigyorog. — A z egyszeregyet.
Egy vadkacsa ebben a pillanatban előttük rebben fel a hóból, és furán oldalazva repül
a lepusztult nádas felé. Valahonnan az erdőből, a csontvázfák közül dördül el a lövés, s a
madár szabad röpte hirtelen szakad meg, átmenet nélkül. Kőként zuhan a jégre. A bokrok
közül két német vizsla ront ki, és szinte repülve közelednek a jégen fekvő, vérző madár felé,
amelyik mintha megsejtené az újabb veszélyt, váratlanul mozdul meg, s szárnyát maga
után húzva, bukdácsolva kezd menekülni a jégen, sikertelenül kísérletezve a felszállással.
— Én csak annyit tanácsolok — ül a hóban az aktivista —, hogy ne húzz ujjat velük.
S ahogy hazaértünk, jelentsed világhíres főnöködnek, az egészet, másképpen...
— De hát én — képed el az újságíró. — D e hát mit csináltam én?
— Vagy, pupák — csuklik az aktivista, és nehézkesen áll négykézlábra, tántorogva
emelkedik fel. — Ez már elég. Mert nem olyan vagy, mint ők, baszd meg!...
— És? — ragadja karon az újságíró, dühösen, nehogy megint végigvágódjon a havon.

12

— Inkább írjál — motyogja engesztelően a férfi. — Inkább...
— Én nem tudom, mit beszélsz, én...
— Ami magad vagy, azt nem látod — pihen meg az aktivista ködös tekintete az újságíró arcán. — Amit látsz, az csupán az árnyékod. Ki írta eztet, pupák, mondjad, ki?
— De hát azokban az otthonokban — kezdi dühösen az újságíró — még tűz sem volt
az idén, csak mocsok, rendetlenség, összetört székek, száradó ürülék, hát ez...
— Tudod, ki követte el. Ra... Ra... — hátratántorodik. — Hát ez most nem fog menni.
Szóval Tagore, tudod?... Ők biztosan tudják — mutat a bungaló ajtajában karonfogva
megjelenő bundás nőre és bőrkabátos elvtársra. Ha valaki, hát ők igen!... Ők aztán igen!...
A gyorsabb vizsla ebben a pillanatban éri el a kétségbeesetten menekülő, sérült szárnyú
vadkacsát.
— Na, eldöntötte? — kiáltja a nő, s a tiszta levegőben szinte gőzölögnek a szavai. —
Na, eldöntötte végre, mit fog írni, uram?
— El — bólint csüggedten az újságíró, de amikor melléje érnek, a nő félreérthetetlen
mozdulattal híva magához, szabad kezével belekarol.
— És mit fog írni? — szól át barátságosan a hölgy másik oldaláról a bőrkabátos. —
Elárulná már végre, türelmetlen vagyok.
— N e m tudom, hogy ez...
— Eldöntötte vagy nem döntötte el?
— Már hogyne döntötte volna el — liheg nyomukban az aktivista. A kutya, szájában
az aléltan lógó madárral, akkor ér melléjük. Társa kedvetlenül caplat a nyomában. — Az
lesz a címe, hogy otthon-e a kultúrotthon?
Mintegy végszóra hullni kezd a hó, fehéren, pühán, álmosan takarja el nyomaikat.
Lassan, komótosan repülnek fel, mintha elirigyelték volna a vadkacsa előbbi szabad röptét.
Legelöl a bőrkabátos elvtárs repül, mellette lazán, már-már erőfeszítések nélkül a bundás
hölgy, sejthető, hogy le fogja körözni, előbb-utóbb utoléri, és el is hagyja. Mögöttük lemaradva, oldalazó szárnycsapásokkal, a földhöz közel a valamit most is motyogó sofőr repül,
s leghátul totyogva, a tó jegétől el-elválva, mégis visszaesve, az aktivista igyekszik, végül
nehézkesen ő is a levegőbe emelkedik, s lomha szárnycsapásokkal igyekszik a többiek után.
Az újságíró szédülten nézi őket, voltak, nincsenek! Nagy előázsiai, ötlejes nagyságú pelyh'ekkel havazik...

VERESS MIKLÓS

Postapalack
— ázalékok Robinson naplójából
Nincs a Földön már lakatlan sziget
mert rátaláltam a legutolsóra:
úgy hányt ki a nagy cethalvihar gyomra
amint kiválasztottakra ijeszt
bárhol keresnének búvóhelyet —
Jónásként találnának Prosperóra
13

vagy fölszállnának egy részeg hajóra
hol jéghegynek rop táncot csődület
s így fogy a lét: örök menekülésben
ahogy nyoma üldöz egy karavánt
mit pusztába a rémület kicsap —
Mikor halottnak véljük már az Istent
lezárva szemét — úgy érteni csak
hogy mint apánk: ránkhagyta a magányt

Fövenyírásnak hívtam azt ahogy
bevonszoltam magamat a vadonba —
s másnapra az apály telivonta
szeméttel a halott homokpadot:
átkoztam sorsom hogy idedobott
hamint hatalma csupán ennyi volna:
e béke kórboncasztalos és talmi
hol magadat egyben nem tudhatod
Aztán már megnyugodtam estelente
mikor fülembe mekegett a kecske
s a papagáj rikoltotta ezerszer:
Szegény Robinson: e sziget lakatlan
majd megtudod te is ha öntudatlan
felejted el — mitől lélek az ember

Hajóroncsunk a zátonyon maradt
de mert hogy békaúszást gyakoroltam
még bűnös ifjúként — hát odatoltam
a sekélyben bambusztutajomat:
mennyi arany volt és mennyi smaragd
ládákban mikért végső pillanatban
— míg gerincük és szívük beleroppan —
fuldoklók vájták belé karmukat
De mit nekem: a kapitányi fülke
asztalán találtam kalamárist
meg tollat — ezt a Gondviselő küldte
és áldottam ezért már fölmerülve
az ébrenlétre: hiszen akkor máris
van vigaszom — jöhet a naplóírás

Az első nap — bár szinte is felejtem —
rájöttem: elázott minden papír
bár motoszkált valami a fejemben
de nem mindegy: az ember mire ír
lótuszlevélre tán — kecskét megfejtem
s mire föllángolt az alkonyi pír
s a zord sziklákon túlról önfeledten
hozzámosont az Ephir meg Zephir —
kicserzettem a bőrét amint illett:
gondolat nem — de kecske lesz megint
s elálmodoztam egy szirt alatt
de mire tüzem füstje elapadt
bőr és hús eltűnt — s ott álltam az ihlet
cserbenhagyott Robinsonjaként

Oh költők ti: kik majdanán kilestek
hogy villan ki a lélek madara
vázából lakatlan emberi testnek
mit tudhatnátok: miért és hova
máglyatüzei forradalmi estnek
ha éppen kezetekben a kova
és elbámultok csupán majd a feslett
Mab királynén is — akinek haja
a viharzó nyugati szélbe szálldos
mint földből kifordult őszes gyökér
hahogy finoman végigsimogatta
a holtak koponyáit: szabadsághoz
nem elég e művi csindradatta:
majom — lián kötéltáncos — kötél

Kunyhóm elé a napra állítottam
egy rudat — azzal mértem az időt
mintha valaki ott lakna a napban
és ott regnálna a fejem fölött
aztán hideg lőn és fölaprítottam:
az idő lángja mennyekbe szökött —
re-la-ti-vi-tás: még elmormogtam
arrébb rugdosván néhány üszököt

Havonta most helyette járom vissza
a sziklafalakat s bevésem újra
mélyülő barázdákba a jelet:
kopik kövem — akár az Isten ujja
de átböki az egyetlen helyet
ahonnét belül kitárul a szikla

Ilyen sziget lehet a mindenség is
melyet lyuggatnak meteoritok
— látszólag holt kövek melyekben mégis
(tán fölfedezik) már ott van a titok
míg én lyukat ások az ürüléshez
aztán boldogan belerondítok —
fejlődés ez az állatokhoz képest
akiknek hada körülacsarog
Ha eltakarnám szemem — fölfalnának
hát nyitott szemmel alszom: képzelnétek
hogy szombat előtt — az ugyebár péntek —
érkezik fia valamely kannibálnak
hogy írni tanítson s míg én előtte
leborultam — némán leült egy kőre

Nem harapott belém — rángott a szája
valami szókat: nem is makogott:
csak nem elébb — utánuk tett ragot
s oktatni kezdett szépen deklinálva
„Nem Kannibál — én Kalibán vagyok"
kinek tüze könyveit fölzabálta
s ezért ítéltettem itt magányra —
vállat vont megfordult de otthagyott
valami képet: mibe ha belenéztem
úgy oldalvást — csupán az eget láttam
de szemből embermajmot ki hibátlan
formázza azt mi már csak felerészben
aztán ha végül magánya kivesz:
tízmilliárdos robinsonnyi lesz

Ketten vagyunk — bár más nyelven makogtam
és hasraestem csúszós fövenyen
együtt vagyunk létezni kénytelen
a kényelmetlen térben és anyagban

mely kisebb mint bármikor képzelem
és Isten is azt hiszi hogy lakatlan
mert önmagát álmodja szakadatlan
mint egymást tételez a négy elem
Kívül van minden: gyújtod estelente
füzeidet — mert félsz: ne is tagadd
ellátni belül bolygó vadakig —
szegény szegény: fölcsóvállik a pernye
és nem is ébredünk föl — mialatt
az idő feketén behavazik

SALLÓ ISTVÁN FAFARAGÁSA
17

SZÁRAZ MIKLÓS GYÖRGY

Kutyakomédia
Egy hatalmas, a Koh-i-noornál sokkalta súlyosabb, sosem is létezett gyémánt, az angol
királynő, egy cukrásznő, egy galamblelkű kutyapecér és annak bájos felesége, azután még
Bernáthegyi Salamon, a trafikos úr, valamint számtalan kóbor eb — ők történetünk szereplői. És végül, el ne feledjük, Jacobus Troli, a titokzatos idegen. A morózus, magának
való idegen, aki a történetben — csakúgy, mint a nevezett uralkodónő — még csak igazán
fel sem tűnik, mondhatni, teljességgel vétlen, úgy lehet, mégis ő az, aki minden bonyodalmaknak okozója.
Mondhatnánk még, hogy főszerepet játszik a véletlen is, merthogy Tarhás Fekete János sorsának alakulását a véletleneknek furcsa sorozata határozta volt meg. Mondhatnánk,
de minek. Ugyanis szilárd meggyőződésünk, hogy a teremtésben az ég-egy-adta-mindent
a véletlen határoz meg: hogy aztán kinek mi tűnik furcsának vagy éppen sorsszerűnek...?
A magunk részéről a véletlennek mondott tüneményes szövevényt, ezt a mindent behálózó,
hol kegyetlennek, hol jótétnek mutatkozó rendszertelen rendszert hajlamosak vagyunk akár
a legfőbb törvényszerűség hangzatos címével is felruházni.
Az ember múltját vizslató némely tudós elmék párhuzamot vonnak a véletlenszerűség
és a butaság között, állítván, hogy az emberiség története nem más, mint a kedvező véletlennek örökkön csak ellenében működő butaság históriája. Nézetünk szerint a dolog nem ilyen
egyszerű, hiszen a véletlen nem szelídíthető, nem fogható igába, és nem szorítható kalodába;
távolságot tart, akár a macska. Nem jó és nem rossz, nem kedvez és nem akadályoz: néha
belénk botlik, és az is untig elég. Az emberiség történetét pedig tekintsük inkább a folyamatos és hasonlíthatatlanul nagyobb energiát, mondjuk úgy, ráfordítást igénylő korrekciók
láncolatának. Tény azonban, hogy nincs tüneményesebb a butaság kiszámíthatatlanul
pattanó szikrájánál. Nincs döbbenetesebb élményünk, mint tanúja lehetni egy, a legsötétebb mélyből pillanatok alatt fölmerülő, igazán bárgyú gondolatnak. N e m tagadjuk,
hogy a gyötrelmes kínban születő, hosszadalmas vajúdás után felsíró, ordító ostobaságnak is megvannak a maga szépségei. De azért a butaság villanása, az mégiscsak valami!
Nem untatjuk tovább az olvasót, a tárgyra térünk.
Szép, napsütéses decemberi nap volt az, melyen is a hóval borított felvidéki bányavároska utcáin feldörögtek a vadászfegyverek. Még jókor hajnalon, napkelte után alig fertály órával hangzott az első durranás; végigrobajlott a szűk utcákon, megrezegtette a házak
csukott ablakait, felszökött a tetők, kormos kémények fölé, majd a Paradicsom-hegy szikláiról visszaverődve lassan elhalt a környező hegyek puha hóbundájában. Egy darabig csönd
volt, aztán, ahogy újabb és újabb lövések csattantak, elnyújtott, ujjongó dalba fogtak a
városka házőrző kutyái is. Tarhás Fekete János nehéz, fáradságos munkával terhes éjszakát
tudhatott maga mögött, így aztán nem is ébredt föl az éktelen ricsajgásra; csak úgy tizenegy
óra körül, a legutolsó dörrenésre ült fel kábán az ágyában. Addigra a példátlan mészárlás
már befejeztetett, s a dicső „keresztes hadjárat" eredményeképpen közel húsz „toportyánféreg"-nek mondott, ártatlan, jóindulatú kóbor eb teteme hevert szerte az utcákon, a vércsatakos hóban.
Hogy mindez miért történt? Nos, annak megértéséhez vissza kell szaladnunk kissé az
időben. Mintegy esztendővel a fent leírt eseménynek előtte történt volt, hogy Jacobus Troli
a városkába érkezett. Letelepedésének pillanatától kezdve különböző színes mendemondák
keringtek róla: az emberek, a kisváros lakói eleintén gőzös agyú arany vadásznak vélték,
és csúfolódón össze-összekacsintottak a háta mögött. Ám ahogy telt s múlt az idő, gyanakodni kezdtek: „Miért vásárolja fel a régi tárókat? Csak tán nem, hogy a habókos idegen

18

tud valamit? — dugták össze fejüket a férfiak az Ezüst Macska nagyivójának asztalai fölött.
— Nem merültek volna ki a tárók? Még mindig aranyat, ezüstöt rejtene a vén hegyeknek
immáron összevissza furkált, keresztül-kasul szabdalt mélye?" Futótűzként terjedtek a
városkában az újabb és újabb mendemondák. Diónyi aranyrögöket, mesés drágaköveket
emlegettek némelyek. Valami öklömnyi gyémántról, szemkápráztató karbunkulusról is
rebesgettek volt, amely miatt, vélték tudni a legszájasabbak, hamarosan a városba érkezik
— no persze incognito — az angol királynő...
A jelzett napon, egy csütörtök reggelen kíváncsiskodók tömege gyűlt össze a kisváros
vasútállomásán, ám az ánglius uralkodónő helyett csak a kutyapecér ifjú, tagadhatatlanul
királynőinek mondható alkattal bíró, gyönyörűséges felesége, valamint a Victoriáról elnevezett városi kávémérés és cukrászat tulajdonosnője kászálódott le a szégyenlősen köhécselő vicinálisról. Döbbenten, ijedtségtől pihegve meredtek a peron vaskorlátja mögött
áhítatos csöndben tipródó, pipiskedő kandi népre — aztán tétova tekintetük összetalálkozott.
Ez volt ama szent pillanat, amikor Tarhás Fekete Jánosnak sorsa megpecsételtetett. Mert
ott, a vasútállomáson, egy szempillantás alatt szívdobbanásnyi közelségbe került a két ember: a hamuszürke daróc tarkálló foltjait szégyenlősen takargató fiatal nő és a vörös kamukaszoknyát, fodros ingéhez szőlőfürtökkel ékesített, mályvaszín kalapot otthonos biztonsággal viselő üzletasszony. „Látom, kedves, nehezek a csomagjai — mosolygott elszántan a megszeppent fiatalasszonyra a cukrászat tulajdonosnője. — Hadd segítek kicsit, cserébe délután meglátogat majd otthonomban." Kecses mozdulattal lehúzta jobbjáról a hosszú
szárú kesztyűt, és ellentmondást nem tűrő határozottsággal felragadta a hozzá legközelebb
eső, meglehetős méretű csomagot. És nyomában a gyönyörű kutyapecérnével, büszke, királynői fejtartással átvágott a némán szétnyíló sokadalmon.
Hogy mennyiben határozta meg ez az eset Tarhás Fekete Jánosnak sorsát? Nos, ne
vágjunk a dolgoknak elébe, mindenre fény derül majd.
Tarhás Fekete János, a kutyapecér feleségének a férje — ne szemérmeskedjünk, mondjuk csak ki: a sintér! — nem volt öröktől fogva a kóbor ebeknek hajszolója. Eredetileg,
tanult hivatása szerint, kórboncnok lett volna, mígnem egy éjjelen azt találta álmodni az
istenadta, hogy egy szörnyűségesen kövér férfi, horribile dictu, egy pap, egy közel kétmázsás
pap holttestét kell feltrancsíroznia, aki — így az álom! — szerelmi bánatában úgy kereste
s lelte is meg a halált, hogy magába tömött több marék színes festékgombot, majd felhajtott
rá egy üveg hígítót. És midőn a kórboncnok úr belevágott szikéjével a tetem hasfalába, a
megnyíló sebből —• borzadály! — festékfoltos angyalkák százai pilinkéltek elő. Csapzott
szárnyaikkal verdestek, csapkodtak a szürke boncasztal fölé lógatott bádogernyős lámpaégők vakító, hideg fényében, és a kórboncnok úr hiába kapdosott utánuk kétségbeesetten,
amint megérintette valamelyiket, az aprócska sóhajjal menten szétmállott, pacává kenődött
a tenyerén... Kiizzadva riadt föl álmából, és attól kezdve bárminő holttetemnek csak a látványától is menten rosszul lett.
Mit volt mit tenni, más foglalatosság után kellett néznie. És miért, miért nem, az éppen
megüresedő kutyapecéri állást az orvostudománynak eme levitézlett képviselője nemhogy
megfelelőnek, de egyenesen testre szabottnak érezte a maga számára. Talán úgy vélte, hogy
a szerencsétlen kóbor állatok hajszolásában teste-lelke újból megedződik? Ki tudja. Akárhogy is, a lélekedzés eme ötletes módszere bizony nem vált be. Mert fényes nappal — szó
ne érje a ház elejét! — látványos hajszában ugyan befogta az utcákon kódorgó ebeket, de
aztán megesett rajtuk a szíve. Száraz kenyérrel, kevéske ételmaradékkal megetetgette őket,
aztán, az éj leple alatt, szabadon eresztette valamennyit.
Rendjén is ment a dolog egészen addig, míg ama bizonyos napon, mikor is a fél város
ott tolongott a vasútállomáson az „Ancsára", a csühögő gőzmozdonyra, de még inkább
Anglia koronás asszonyára várva, a két asszonynak, a Victoria tulajdonosnőjének és a gyönyörű kutyapecérnének tekintete össze nem találkozott. Mert a cukrászat üzletasszonya

19

állta a szavát; az ominózus eset délutánján teával várta vendégét, a szép kutyapecérnét.
És a két asszony úgy összebarátkozott, hogy midőn a búcsú pillanata elérkezett, a meghatottan hálálkodó kutyapecérnét két hatalmas papirosstaniclivel és a következő szavakkal
bocsátotta útjára a Victoria tulajdonosnője: „Kedvesem, maga volt a gyönyörűség! Három
éve, megboldogult uram halála óta, hogy ennyit nem beszélgettem. Tudja, kedves — lelkendezett az özvegy —, hogy eztán minden délután elvárom teára, no meg egy kis tereferére!...
N e szabódjon itt, mint a pap agara! — rázta le magáról a fiatalasszony vonakodó szavait,
aztán hamiskásan elmosolyodott. — Egyúttal megszabadít legalább a kétnapos süteménytől,
miegyéb romlandó maradékoktól is. Különben a Teufel Konrád büdös disznai elé kerülnek
a Stefániáim, gyönyörű minyonjaim. Hát már engedtessék meg nekem...!"
És valóban. Attól kezdve a két asszony békés, kellemes délutánokat töltött együtt,
illatosan páráló tea mellett trafikálván meg a világ dolgait. Hóna alatt pedig rendre két
hatalmas papírzacskót szorongatva tért meg otthonába a szépasszony. Ezennel hát paradicsomi állapotok köszöntöttek az elárvult kutyákra — ámde a poklok kínjai a szerencsétlen
kutyapecérre. A zacskókból ugyanis számolatlan kerültek elő a mazsolás édességek, lekváros fánkok és egyéb mesés finomságok. A napközben komoly hajsza árán befogott éhes
állatokat este aztán bőséges lakoma kárpótolta az átélt ijedelmekért. A dolog idővel odáig
fajult, hogy a jóllakott, álmos ebek már nem is akartak éjszakára távozni. Elnyújtóztak az
otthon melegét sugárzó, biztonságot jelentő — minden gonosz behatolási kísérlet ellen durva
vashálóval is megerősített — ketrecekben, és hangos hortyogással adták tudtára a világnak,
hogy sorsuk ilyetén alakulásával maradéktalanul elégedettek. Úgy kellett az éj közepén
felverni őket, és kitessékelni a sintértelep kapuján.
Nappal aztán újból nekiindult a galamblelkű kutyapecér — immáron csak azért is,
hogy bizonyítsa, munkájára múlhatatlan szükség vagyon —, és újabb meg újabb kiéhezett,
lesoványodott állat kóstolhatott bele a Victoria mindenkor fönséges kínálatába. D e mert
egy kisvárosban mégiscsak korlátozott a kóbor ebek száma, idővel csupa kövér, manduláskiflin, kuglófon kigömbölyödött állat emelgette unottan a hátsó lábát a zegzugos utcácskák
villanyoszlopainak tövében. Csapatokba verődve döcögtek a girbegurba gyalogjárókon,
szánakozva pislogtak be egy-egy udvarba, melynek kerítése mögött irigyen csörgették láncaikat egynémely, gazdával „megáldott" fajtársaik. Leginkább mégis naphosszat heverésztek, pékségek, cukrászatok környékén tanyáztak. Bundájuk fénylett, békés pofájukon idült,
álmos vigyor ült. Szemtelenül, csaknem fitymálólag szimatolgattak bele a piacról hazafelé
igyekvő háziasszonyok nehéz kosaraiba, a papot és a postást rendre megugatták, de mintha
régi ismerőst, jóbarátot köszöntenének, vidáman vakkantottak a triciklijén tovakarikázó
fagylaltos után.
A kutyapecér pedig lassacskán az orrát is alig merte kidugni otthonából, mert ha csak
megpillantották rémisztő maskarába bújt alakját, azon nyomban szeretettől elhomályosult
tekintetű, asztmásan lihegő állatok csapatai vetették utána magukat. És a szerencsétlen ember — akinek fegyverzetét látva még a legelvetemültebb gladiátorok szívében is megmoccant
volna a félsz — hiába próbált menekülni. Szörnyű harapások ellen alaposan bélelt nadrágjában, pufajkájában szinte mozdulni sem tudott, sűrű szövésű hálója folyvást lábára, nyakára tekeredett, az övére akasztott nehéz bunkó a térdét verte, s ráadásul, hogy minden
menekülési kísérletet lehetetlenné tegyen, a hosszú póznára erősített acélhurok, amit baljában szorongatott, hol a járdát szegélyező fák ágaiba, a kerítések lécébe, hol pediglen az
esőcsatornák cirádás vasrácsaiba akaszkodott. így aztán nem csoda, ha ama kóbornak
mondott ebek, akik elérzékenyülten nyüszögve, nyihogva, csahogva üldözték, szeretetük
tárgyát előbb-utóbb rendre utol is érték. A kicsik gáncsolták, a nagyobb testű ebek pajkosan taszigálták, játékosan fellökdösték a szamurájt formázó embert, aztán a mellére hágtak,
orcáját nyalogatták, egészségről árulkodó nedves orrukat kedveskedőn a fülébe, hónaljába
döfölték. „Istenem — nyögdécselte ilyenkor a földön kiterült, galamblelkű férfiú —, édes

20

jó istenem, miért, hogy nem engedsz egy kicsinykét, csak egy egészen kicsinykét erősebbnek,
kegyetlenebbnek lennem?" Aztán föltápászkodott a nekikeseredett, búval bélelt ember,
összeszedegette utált mesterségének szerteszóródott kellékeit, gyöngéden megveregette a
körülötte nyüzsgő boldog ebek egyikének-másikának oldalát, hátát, s a kutyák szoros gyűrűjében megadóan hazafelé indult. Úgy lehet, kutyáknak és sintérjüknek sorsa tán az idők végezetéig ilyetén mederben
csordogál, ha nem avatkozik ismét közbe ama sokat szidott, esetenként dicsőített véletlen. A
véletlen, mi is most Bernáthegyi Salamon úron, a trafikoson keresztül nyilatkozott volt meg.
Az egyik téli este ugyanis úgy döntött a dohánytőzsdei elárusító úr, hogy immáron
tizedik éve megözvegyülvén, tán bocsánatos bűnt követ el, ha engedve barátai csipkelődő
unszolásának — no meg a vágyának! — ellátogat a város alsó szegletébe, a kötőgyár melletti
sötét utcácskába, ott is a Liza asszony nevezetes házába. Amint azt mondani szokás: az
elhatározást tett követte. Tetőtől talpig alaposan megpucolkodott, illatos vizekkel bőven
locsolta testének számos hajlatit, orrlyukából és füléből kigyomlált némely csintalan szőrszálakat, bajuszát megpödrötte, bekenegette, végül — mert december volt már és erősen fagyott — vette a kabátját, kalapját, s elindult a kuplerájba. A Victoria kirakatai előtt lépdelt
éppen, amikor valamiféle karácsonyi hangulat, boldog adakozó kedv szállta meg a lelkét,
s az jutott eszébe, hogy bizonnyal örvendenének a Liza asszony leánykái, hahogy néhány
illatozó krémessel kedveskednék nekik. így hát a trafikos úr már egy hatalmas, gusztusosán
csomagolt süteményestálcát egyensúlyozva tenyerén, fordult be az Alsó-Rózsa utcába. Még
lépett néhányat a gyöngén megvilágított, félhomályos utcán, majd gyanakodva megállt.
Kicsit hallgatózott, aztán megindult, majd ismét megtorpant. Csönd volt, bántóan üres
csönd. A fák mozdulatlan ágain, a házak oldalában, az árok sötétlő mélyén fehéren lapított,
távolabb, egy gázlámpa kékes fényében finoman sziporkázott a hó. Lélek sem mutatkozott,
a trafikos úr mégis esküdni mert volna, szinte belebizseregtek a csontjai, hogy minden mozdulatát figyelik. Háta mögül halk neszezést hallott, karcos kis zörejt, mint ahogy könnyű
szellő libbent odébb száraz falevelet: roppant a hó. A trafikos úr megpördült, aztán halkan,
csak egészen halkan, felnyüszített...
„Iszonyat volt, uraim. Iszonyat! — hörögte órákkal később az Ezüst Macskában, még
mindig az átélt borzalmak hatása alatt. —' Kiéhezett szörnyek, vérszomjas ordasok egész
falkája. Még a vér is meghűlt ereimben. Sátáni, kaján vigyor ült a pribékes pofájukon, véres
nyelvük majd' a földig lógott, szikrázott a szemük, és hatalmas agyaraik mögül, torkuk,
vöröslő odvából a dögszagú leheletnek párája úgy gomolygott elő, akárha poklos bendőjükben kénköves tűz emésztene..."
így látta hát az esetet a dohánytőzsdei elárusító úr, de vajh, mi lehetett a valóság?
Az bizony mindössze annyi, hogy a városka kóbor ebei gyorsan szagot fogtak — ami,
tekintve a trafikos úr alakját körüllengő pacsulifelleget, nem kis teljesítmény —, s az ismerős
süteményeknek illatát megorrontva, mintegy ha dróton húzták volna őket, a felajzott vénember nyomába szegődtek.
(Az pediglen, hogy mi mostan beszámolunk arról, ami az elkövetkezendő órában történt, s aminek némely részletéről az esetet később oly szemléletesen elbeszélő Bernáthegyi
Salamon megfeledkezni látszott, az pediglen nem pletykálkodó kedvünknek, de krónikás
elkötelezettségünknek tudható be.)
Egyszóval: a trafikos úr megpördült, aztán halkan felnyüszített, majd pediglen — s ez
bizony kevésbé koros embertől is mutatványszámba menne! — farolva, s tenyerén a süteményestálcával, sebes galoppozásba kezdett. Nem kellett biztatás a kutyáknak se; játékosan
viháncolva, vidáman csahitolva vetették magukat a se holt, se eleven embernek utána.
Bernáthegyi Salamon menekült, vitte az irháját futva, aztán — még mindig tolatva —
ügyesen vágtába csapott, végül pediglen, mikor az ebek már-már utolérték volna, éppen a
Liza asszony házával szemközt, egy pillanat alatt felkapaszkodott egy fára. Lihegve kupor-

21

gott az ágak közt, és rémülten figyelte az alant csoportosuló, egyre gyarapodó falkát. És
minő teljesítményre képes az ember, ha éltét érzi fenyegetve: tenyerén még ott billegett, a
fák sötét ágai közt haloványan világlott az ép süteményestálca.
A trafikos úr, miután kissé kifújta magát és elfészkelődött a jeges ágak közt, törni
kezdte a fejét, hogy mihez is foghatna. Odalenn, szemközt hívogatóan világítottak a Liza
asszony házának gondosan elfüggönyözött ablakai, és a dohánytőzsdei elárusító úr még a
zongora hangját is kiszüremkedni vélte. „Csak nem, hogy világ csúfjára reggelig fogok itt
gubbasztani, ráadásul épp a bordéllyal szemközti fán?" — füstölgött magában, ám amint
lepislantott, és látta a minden mozdulatát árgus szemekkel leső roppant kutyahadat, mégis
inkább kicsit magasabbra hágott. „Szégyen ide, szégyen oda — gondolta —, egyebet nem
tehetek, segítségért kiáltok." Kiáltott volna is, de a hidegtől, s talán az ijedtségtől úgy berekedt, hogy csak valaminő végóráját élő, kehes lóéhoz hasonlítható hörrenés szakadt fel a
torkán. Ezen aztán végképp nekikeseredett a szerencsétlen flótás, és kínjában gyűrögetni
kezdte a süteményt borító papirost... És akkor, mintegy villámcsapásszerűen, megvilágosodott az elméje. Olyan hirtelenséggel tépte fel a csomagot, hogy az ismerős papírzizegésre
erősen megbolyduló kutyák közé majd' csak alá nem vitorlázott. Darab ideig hideglelősen
figyelte a nyüzsgő, fel-felágaskodó, láthatóan az ő rágós húsára, öreg csontjaira ácsingózó
vérebeket, majd hátát keményen a fa törzsének vetette, és szemügyre vette a kibontott csomagot. Kiválasztotta a leggyönyörűbb krémest, tenyerén kicsit latolgatta, majd minden erejét összeszedve a kupleráj legközelebb eső ablakába vágta.
Tompa puttyanással freccsent szét, csúszott alá az üvegen, majd hullott a kerítés mögött fehérlő hóba a Victoria habos költeményeinek eme jobb sorsra érdemes, szép példánya.
A kutyák megrándultak, ám látva, hogy az ínyes falat a kerítésen túl, elérhetetlen régiókban
ér földet, nagyot sóhajtottak, s nem mozdultak.
Beránthegyi Salamon meregette a szemét, hegyezte a fülét, ám mindhiába: nem lebbent
a függöny, és a belülről halkan csorduló klimpírozás sem maradt abba. D e meg ráadásul
hirtelen felerősödött a zongora hangja, csilingelő női kacaj röppent, aztán egy mélyen zengő
férfihang rákezdett a dalra: „Kecskebéka felmászott a fűzfára, annakisa, annakisa...!"
Bernáthegyi Salamon előtt elsötétült a világ, bugyborékoló sivítást hallatott, akár egy
túlhevített szamovár, aztán egy iszonyatos hörre'néssel — ismét majdnem lezuhant a fáról —
tálcástul odavágta mind a maradék süteményt, ahol az ablakot sejtette...
És akkor, csodák csodája, van isten az égben, abbamaradt a klimpírozás, majd kisvártatva megnyílt a bejárati ajtó. Keskeny fénysugár szökkent az összetapodott hóra, a nedvesen sötétlő kerítésre, és az ajtó résében megjelent egy asszony. Tollal prémezett köntösét
fázósan összefogva, vaksin meredt a sötétbe. Bernáthegyi Salamon, akibe egyszeriben visszatért a remény, minden szégyenérzetét feledve, boldogan kiáltotta neki: „Árgnmrrrgnnnbrrrrr!!!" — mi is annyit teszen, hogy „Édes, drága, egyetlen, mostantól fogva örökkétig
imádott gyermekem, kérem, segítsen!" De mert az „ártatlan gyermek" ijedten visszahőkölt,
meg aztán a trafikos úr maga is úgy érezte, hogy talán nem volt eléggé meggyőző, sietve
hozzátette még azt is, hogy — „GrrrmrrrhrrrmufTf!!!" — ami pediglen nem egyebet jelentett, miszerint az esetben, ha a gyönyörűséges hajadon hajlandó lenne telefon útján értesíteni a mentőket, a tűzoltókat és a katonaságot (a sorrend nem kötött, szabadon változtatható), akkor bizton számíthatna rá, hogy a trafikos úr semmiképp nem felejtené el megemlíteni imádott Dulcineájának nevét a végrendeletében.
Nos, az ifjú hölgy bizonnyal dúskálhatott a földi javakban, mert szemét a fán hörgő
Bernáthegyi felé meregetve előbb idegesen összerázkódott, majd rezignáltán így kiáltott:
„Pfujj! Kuss, te büdös! Sicc innét!"
„Mi történt, Tereza?! Valami baj van?!"
„Semmi! Csak egy rusnya bagzó macskát hajtanak a kutyák!" — fordította arcát a fény
felé a Terezának nevezett hölgyemény, majd köntösét összébb rántva, a kilincs után nyúlt.
Bernáthegyi Salamon, akár a ketrecének rácsait tépő gorilla, vad tombolásba kezdett.

22

Mint egy tébolyult, rázta a fát, aztán az öklét is, tépte, cibálta az ágakat — a hidegen csörgő
gallyakról sűrűn szitált a fagyos hó —, majd újból kiáltani próbált, de most már végképp
nem jött ki épkézláb hang a torkán, csak valami elfajzott sziszegés; kahicsolt is még párat,
végül két hatalmasat tüsszentett.
„Megveszett ez, vagy mi a szösz? — bámult elborzadva a nő a sötétbe, majd ingerülten
köntösének zsebébe nyúlt. — Pfujj! Nesze, te rühös! Még neked áll följebb?!" — és ijedtségének minden dühét beleadva, a fák ágai közül feléje világló szempár közepébe vágott egy
szép, kövér narancsot. Elsőbben a lédús gyümölcs, aztán az ajtó (s így reményeiben hősünk) is — becsapódott.
A trafikos úr, aki a legkevésbé hasonlított valamiféle felhevült kandúrhoz, fájdalmasan
károgott még egyet, aztán felzokogott. Ám abban a pillanatban az egyik távoli gázlámpa
fényében feltűnt egy túlvilági árny. A dohánytőzsdei elárusító úr, amint észrevette, egy hatalmas, rémült csuklással nyomban elhallgatott. Mit elhallgatott! Előbb majd' elájult, aztán
szinte köddé vált, összetöpörödött, a fakéreg réseibe gyömöszölődött. „Édes jó istenem, mit
tartogatsz még nekem? — szorította könnyben ázó orcáját a durva kéreghez. — Miért sújtasz ilyen kíméletlenül engem? Kegyelmezz, uram! Irgalmazz ősz fejemnek! Hát akkora nagy
bűn az, amit még el sem követtem?"
A rémisztő, túlvilági alak pedig csak jött, oszloplábait nehézkesen rakva, de mindegyre
jött. Ahogy a gázlámpa fényköréből kilépett, gólemi alakja eltűnt, s az utca sötétjében csak
a súlyos, lomha medveléptek ropogása hallatszott. Bernáthegyi Salamonnak már az is átviharzott elméjén, hogy akkor már inkább a toportyánok közé veti magát, aztán mégsem
tette, mert a következő lámpához közeledve fokozatosan ismét kibontakozott a homályból,
testet öltött a szörnyeteg. És akkor a dohánytőzsdei elárusító úr örömében felsikoltott.
Örömében, mert az apokalipszis eme gyalogharcosában felismerte Tarhás Fekete Jánost,
a kutyapecért.
Ha a sintér képében érkező felmentősereg egyszerűen csak megszabadítja szorultnak
vélt helyzetéből a trafikos urat, akkor történetünk is bizonyára kevésbé tragikusan végződik.
Ám a sors könyvében másképpen íratott meg az eset.
Mert midőn a kutyák, akiket a dohánytőzsdei elárusító úrnak — immáron minden
süteményektől ment — figurája már csak igen kevéssé érdekelt, s akik inkább csak kíváncsiságból ácsingóztak továbbra is a fa tövében, midőn a kutyák is észrevették a távolban
közeledő kutyapecért, azon nyomban feladták vártájukat, s a szokott lelkes rohammal, éktelen csahogással szeretett mentorukra rontottak. így pediglen a hűdötten bámuló trafikos
szemtanújává lett — ahogy azt később maga mondotta — egy „villámgyorsan kibontakozó,
véres ütközetnek". A kutyapecér — „Láthatta, akinek szeme van!" — szívósan védekezett.
Aztán, csak nem bírván legyűrni az újabb és újabb hullámban támadó „ordas ebeket",
térdre esett. Bernáthegyi Salamonnak, ha már eddig is el nem kékült volna a hidegtől, most
elkékült volna a keze a szorítástól, olyan erővel markolta a fagyos ágat. Szinte együtt
mozdult a lába, együtt vert a szíve az alant küzdő eposzi hőssel... És lám — „micsoda veszett,
remek egy férfiú!" —, a kutyapecér valahogy ismét talpra keveredett, héroszi alakja, az
„acsargó vérebek" gyűrűjében, lassan távolodni kezdett, mígnem teljesen eltűnt az utca
sötétjében.
Bernáthegyi, biztos, ami biztos, kicsit még gunnyasztott az ágon, halkan sírdogált is
egy sort, aztán óvatosan körülkémlelgetve a földre ereszkedett. Mint az árnyék, némán
loholt a sötét, néptelen utcákon; meg-megugorva, ha egy-egy kerítés mögül rávakkantott
némely, bízvást becsületesnek mondható, egyszerű házőrző kutya. Csak a jól megvilágított
főutcán, az Ezüst Macskához érve lassította meg kicsinykét lépteit. Ki sem is fújta magát,
azonmód feldúltan, csatakosan, átfagyottan berontott a fogadóba, és a nagyivó hatalmas
asztalát körülülő baráti kompániának rendre elbeszélte a történteket. Azaz eleintén inkább
csak hápogott, egészen addig, míg langyos, mézes sörökkel alaposan meg nem olajoztatott
a torka.

23

Becsületére legyen mondva, némely apróbb részletet ugyan elhagyott belőle, de hozzá
nem toldott egy jottányit sem; úgy mesélte el a históriát, miképpen azt ő látta. A történetet
bevégezvén hallgatott kicsinyég, aztán tekintetét szemrehányón végighordozva az asztaltársaság tagjainak komor ábrázatán, így szólt: „Uraim, ez hát a tényállás. Amíg mi itten aprócseprő ügyeken rágódtunk, addig acsargó vész, veszett toportyánok hada támadott városunkra, s csak egy, egyetlenegy férfi volt talpon, hogy testével felfogja a csapásokat. Ez a hős
férfiú, ez a spártai jellem zokszó nélkül, magányosan küzdött mostanáig a gonosszal. Nem
kímélte vérét az éjszakai harcokban, a thermopülai harcosokat megszégyenítő szilárdsággal
űzte az ellent."
A trafikos úr most lehunyta a szemét, s a fogadó repedezett mennyezetének fordította
arcát: „És lehet — suttogta —, lehet, hogy ez a hős mostanra már elvérzett a harc mezején...
Uraim! — emelte fel vészjóslón a hangját, s hogy szavának nagyobb nyomatékot adjon,
öklével a mellette ülő Podhorszky Miklósnak bablevesébe sújtott. — Uraim, esküdjünk!"
— kiáltotta, s jobbját heves mozdulattal az asztal fölé lökte.
A férfiak megilletődötten nézték, amint kinyújtott, rezzenetlen ujjairól csöpörészik a
sűrű lé, aztán megmozdultak a kezek. „Esküdjünk, mint Dobó mindenre elszánt vitézei,
hogy nem adjuk könnyen az életünket, nem adjuk a várost. Esküdjünk keresztes hadjáratra,
irgalmat nem ismerő, nehéz, kegyetlen harcra!"
És esküdtek...
Azt mi már nem követjük figyelemmel, hogy az ügyvéd úr, a patikárius, a városi levéltárnok urak hogyan egyeztetik zsebóráikat, s hazaérkezvén miként tisztogatják meg a vadászpuskák csövét: a történet ezennel bevégeztetett.
Talán még annyit, hogy Tarhás Fekete János három nap múlva összecsomagolt, s gyönyörűséges feleségével együtt elhagyta a várost. Az egykori kutyapecérnek ugyanis a szomszéd településen éppen megüresedő kórboncnoki állás nemhogy elfogadhatónak, de egyenesen testre szabottnak tűnt.

SALLÓ ISTVÁN FAFARAGÁSA
24

PINTÉR LAJOS

Áprilisi akvarell
csend, élet
Ahogy az áprilisi eget nézed
—jobbról még bezárt szobák,
a hóhullás emlékképe, szemedben a hóhullás
illyési rácsa,
a bal kezed felöl már gyümölcskosár,
balról már a termő, gyümölcshozó nyár.
Ahogy az áprilisi eget nézed,
lábad előtt apró virágok:
— nevük sincs talán?
ahogy lépsz, nézed: virágzó
gyermekláncfű, te drága, s pásztori táska,
aggódó aggófű s állván magában az árva,
az árvacsalán.
Áprilisi virágaid ahogy nézed,
ki ültél előbb a hallgatás, a némaság,
a Csönd
atlanti-óceáni partjainál, most
virágaid látván
anyanyelvedhez is
hazatalálsz,
s ismétled:
gyermekláncfű, pásztortáska, aggófű, árvacsalán.
Ti drága áprilisi virágcsalád.
Nézed
a kerted előtti tengernyi rétet,
s múltad és jövőd is
megéled.
Hányszor levágták, letapodták,
és hányszor
megéledt:
a gyermekláncfű, pásztortáska, az aggófű s az árvacsalán.
őket óvod, őket becézed, ha nem leszel,
ők még akkor is lesznek.
Gyermekeid majd ők vigyázzák
— ha járnak a jövendő
kertben,
virágzó rengetegben s rettenetben —:
a gyermekláncfű, a pásztortáska, az aggófű s az árvacsalán.

25

Szküllák és Kharübdiszek közt...
BESZÉLGETÉS DR. GÁLL ERNŐ
NYUGALMAZOTT EGYETEMI TANÁRRAL,
A KORUNK VOLT FŐSZERKESZTŐJÉVEL
— Messzebbről indulok, a hatvanas évek elején kezdem, amikor Kolozsváron a BabesBolyai Tudományegyetem történelem—filozófia karán hallgathattam „szabálytalan"
előadásaidat. A szokatlan hangot, a merész gondolatokat előbb az előadások „kamara" jellegének, annak
tulajdonítottam, hogy a magyar csoportban mindössze ketten voltunk, tehát „egymás közt",
és nyilván másképp beszél az ember, ha ketten hallgatják, mint ha népes hallgatósághoz
szól.
Később rájöttem, hogy tévedtem, egészen másról volt szó. Tudatosan plántáltad
belénk
az „alkotó" marzixmussal sem harmonizáló legújabb polgári filozófiai és etikai eszméket, melyeket mi, a tiltott gondolatok fölött érzett enyhe borzongással, abszolút nóvumként szívtunk
magunkba, ébredezgetve.
De talán még ennél is fontosabb volt az, hogy nemcsak eszméitető ismereteket
közöltél
velünk, hanem erkölcsi-emberi tartást is tanultunk tőled. Nem lehet véletlen, hogy azokban az
években elég népes nonkonformista társaság került ki néhányatok keze alól. (A hatóságok ezt
rosszallották is!) Az egykori tanítványok közül ma többen igen fontos szerepet töltenek be az
erdélyi magyar művelődési és szellemi élet őrhelyein.
Visszagondolva a történtekre, a közeli múlt eseményeire, úgy érzem, hogy az akkor és a
későbbiek folyamán itt is, amott is elhintett gondolatmagok is kovásza, amolyan
premisszái
lehettek annak a nagy társadalmi átalakulásnak, ami Közép-Kelet-Európa országaiban és más
térségekben végbement, zajlik vagy készülőben van.
Mintha a nagy felismerések kora köszöntött volna ránk. Az emberek a szociális igazságosságot keresik, és a humánum jegyében akarják rendezni végre a közös dolgokat,
országhatárokon belül és kívül egyaránt.
Valóban történelmi időket élünk?
— Egy évvel ezelőtt indult el az a társadalmi földcsuszamlás, amelynek következtében
— Atlantiszhoz hasonlóan — az úgynevezett reális szocializmus nagyobbrészt elsüllyedt.
Egy földrésznyi világ, az emberiség szebb és jobb jövőjét délibábként elénk vetítő rendszer
omlott össze néhány hónap alatt. Amennyire a társadalmi berendezések históriáját ismerem,
ez a kataklizma egyedi fejleménynek tekinthető. Ha elgondolom, hogy például a feudalizmus
hanyatlása, bomlása több mint két évszázaddal ezelőtt kezdődött, s még ma sem minősíthető teljesen lezártnak, a „szocializmus" bukását valóban páratlan történelmi eseményként
kell elkönyvelnünk. Ma már közhelyszámba megy, de én is megismétlem: erre senki sem számított.
Évekkel ezelőtt Elvin Toffler a „jövő sokkjá"-ról írt könyvet, s ebben azokról a veszélyekről, károsodásokról értekezett, amelyek a rendkívül gyorsan és váratlanul bekövetkező,
jövőt hozó mozgások következtében érhetik és érik is az embereket. Nos, a mostani százmilliókat megrázó sokk — hatását és következményeit tekintve — nem hasonlítható a
Toffler könyvében taglaltakhoz. Egyébként — akárcsak a Richter-skála felső fokaival jelzett földrengések után — újabb és újabb, kisebb-nagyobb tektonikus lökések követik egymást. Az utórezgések még távolról sem szűntek meg. A z egész folyamat — a század- és az
ezredfordulóhoz kapcsolódó korszakváltással egybefonódva — tovább tart. Kimenetele,
több vonatkozásban is, egyelőre előreláthatatlan.
Gáli Ernő professzor hetvenöt éves. Szeretettel köszöntjük!

26

— A történtek után mi vár a jövőkutatásra?
— Az amúgy is sok tekintetben hitelét vesztett jövőkutatásra újabb kudarc várna, ha
valamilyen „pontos" előrejelzéssel rukkolna elő. Én sem vállalkozom arra, hogy a jelenlegi
távlatvesztés, a tudatokban eluralkodott zavar körülményei között ilyesmivel kísérletezzem.
Ehelyett néhány történelembölcseleti velleitású- megjegyzést és szubjektív vallomást kockáztatnék meg.
Bibó István több zsákutcába jutott közép-európai államalakulat között a zsákutcás
magyar történelmet boncolgatta. Már elég régen tudjuk, hogy a sztálini fogantatású államszocializmus újabb zsákutcába sodorta régiónk egyébként is elmaradottsággal, a kiúttalanság rémével küszködő népeit, országait. A mostani evidencia sokak számára a csapdába esés
élményével társult, s ehhez még az a demoralizáló felismerés járult, hogy nem a történelem
cselekvő alanyai, mint szentül hitték, hanem csupán a történések tárgyai voltak. Az illúzióvesztés, a kiábrándultság és a keserű csalódás egymást felerősítő módon traumatizálja azokat, akik — sokáig utópiák, hamis tudatok vonzásában — ama meggyőződésben éltek,
hogy a „jó oldalon" kötelezték el magukat. Súlyos tudati-lelki megrázkódtatásukat ama
körülmény is fokozza, hogy az általuk szolgálni vélt, egyértelműnek, szükségszerűnek ítélt
társadalmi haladásról kiderült, hogy útjai gyakran inkább valaminő labirintushoz hasonlítanak. Ilyen esetekben a sokk, a trauma életutak, életstratégiák értelmét és erkölcsi megalapozottságát kérdőjelezi, semmisíti meg.
— A Rosszat megtestesítő III. Richárd pusztulása Shakespeare-nél katartikus,
megtisztító élményt vált ki a nézőből. Gondolom, hasonlóképp élték meg az emberek Ceau$escu lélektipró diktatúrájának a bukását is, nem is beszélve a házaspár csúfos végéről?
— Én az önkényuralom megdöntését egyértelmű felszabadulásként éltem meg. Bekövetkezését csak a reményen túli remény jegyében tudtam elképzelni, s ezért a gyűlölt
zsarnokpár bukása határtalan örömmel töltött el. Ugyanakkor nem állíthatom, hogy az említett tudat- és lelki állapot idegen maradt volna tőlem. Sőt!
— Az ember tudvalevően jövős lény, távlatok, merész célok nélkül valahogy értelmetlenné
válik az élete. Most viszont kiderült, hogy a jövő tudományos tervezése lehetetlen, a holnapokat
nem láthatjuk előre, a jövőkutatás inkább képzelgés, semmint tudomány. Ilyen helyzetben mitévők legyünk: törődjünk bele, hogy a szerphatár nem a végtelenbe fut, hanem csak odább,
a palánknál húzódik?
— Spinoza annak idején azt bizonygatta, hogy mind a remény, mind a félelem elvetendő,
mert egyik sem az észlényként felfogott emberhez méltó. Ebben sok igazság van. A megalapozatlan remény és a bénító rettegés tényleg lealacsonyító. Éppen ezért, sok hamisnak bizonyult várakozás és személyiségtorzító szorongások tapasztalatának birtokában ma inkább
valaminő korszerűsített sztoicizmus felé hajlanék.
Már pusztán életrajzi meghatározottságból kifolyólag sem melengethetek vérmes távlati
reményeket, de ugyanezen okból félnem sem nagyon kell. így igazán megtehetem, hogy racionalizálni próbáljam azt, ami társadalmi láncreakcióként ment végbe, hogy aztán kifejletében
irracionális következményekhez, az ugyancsak Bibó diagnosztizálta közösségi neurózisokhoz és heveny hisztériákhoz is vezessen.
Ami a történelemfilozófiai kicsengésű értelmezést illeti, engem főként a reménytől elválaszthatatlan utópia csődje, a vele kapcsolatos dilemma foglalkoztat.
— Könyvet is írtál erről...
— A hatvanas években — blochi ihletésű — könyvet írtam a reményről és az utópiáról.
A szívós utóvédharcait folytató dogmatizmussal hadakozva, elemezgettem őket. A reményben az erőt adó és a jövős tendenciákat kifejező „affektust", az utópiában pedig egyrészt a
fennálló viszonyokkal szembehelyezkedő bírálatot, másrészt az adott körülmények meghaladására, jövőépítésre ösztönző fantáziaszüleményeket méltattam. Közben az utópiák
erdélyi hagyományait is becserkésztem.

27

A jelzett sokk hatása alatt azonban manapság elsősorban az utópiák kergetésében rejlő
nagy veszélyekre helyezném a súlyt. Noha — mint ismeretes — Marx elhatárolta az utópiától az általa tudományosnak minősített szocializmust, az elméletében kimutatható számos
utópikus elem azonban kétségtelenül meghatározó volt a nagy csőd előidézésében. Vitathatatlanná vált számomra, hogy az a prófétikus látomás, amely a „daloló holnapok", a kommunizmus eljövetelét törvényszerűnek hirdette, s eme bizonyosság bűvöletében a megjósolt,
s egyben szükségszerűnek ítélt végkifejlet meggyorsításához bármilyen eszköz alkalmazását
elfogadta, sőt igazolta, a maga délibábos rajongásában súlyos hibák és bűnök forrásává
vált. Magam is tapasztaltam, hogy az utópia nemcsak elfedi, hanem fel is falja a valóságot.
Kizárólagosságot, intoleranciát szül. Arra buzdít, hogy mindenki, aki immúnis maradt mákonyával szemben, a haladás kerékkötőjének bélyegeztessék.
Már régóta kétségtelen az is, hogy az „egyetemes osztály"-ként felfogott proletariátus
— Marx által felvázolt — világtörténelmi missziója, az önmaga felszabadításának előfeltételeként tételezett általános emancipálás a nemes és szép ábrándok közé tartozik, s amikor
Lenin, de még inkább Sztálin ezt a vágyálmot egy elmaradt, fél-ázsiai birodalomban próbálta
életre hívni, az egy országban felépíthető szocializmus utópiája, a megvalósulás menetében
egyre kíméletlenebb terrorhoz folyamodott. Ennek a kimérának, amelyben oly sokan akartunk hinni, szinte elkerülhetetlenül totalitarizmusba kellett torkollnia.
— Ezek szerint az ilyen utópiák halálát az élet követelményeként fogadhatjuk el?
— Igen, de tisztában kell lenni azzal is, hogy a helyükön keletkezett légüres térben, a
perspektívátlanság, a különböző kudarcok, sérelmek, a megoldásra váró égető problémák
nyomán ordas indulatok, félelmetes elfogultságok, vendetták és szélsőségek uralkodhatnak el.
Ez — sajnos — immár nem puszta feltevés, hanem valóban véres valóság. Ebben a helyzetben a józan pragmatizmus viszonylag hosszabb távon is elfogadható alternatívának mutatkozik. Segíthet a kiutat jelentő jogállamiság, a többszólamúságot garantáló demokratikus
rendszer, s a hatékonynak bizonyult piacgazdálkodás megteremtésében. Talán segíthet annak a tudatosításában is, hogy a kapitalizmusba való (vissza)rohanás (J. K. Galbraith)
lendületét manapság már nem is az őseredeti, a hagyományos értelemben vett, A töké ben
leírt berendezkedés, hanem egy olyan modell előnyei (az élet minőségét is javító szociális
intézmények, jövedelemkiegészítések, bizonyos társadalmi ellenőrzés stb.) sarkallják, amelyek nem utolsósorban éppen az októberi forradalom, a munkásmozgalom, a különféle
szocialista törekvések nyomására/hatására jöttek létre. Ezért is aggaszt a baloldal nálunk tapasztalt kollapszusa, ezért is keresem — nemzetközi kitekintésben is — egy ismét önmagára, korszerű funkciójára találó baloldal új szerepét •— az eszmei igazolással együtt.
— A totalitáriánus hatalom természetében rejlik, hogy képtelen elviselni, megtűrni a másságot, a sokféleséget. Ha — tegyük fel — a kommunizmus utópiája valóra vált volna — ami
persze nonszensz —, akkor a földgolyó jelentős részén csupa egy arcú, arcnélkülivé
foncsorozott
emberek, tömegek nyomasztó látványával kellene számolni. És nemcsak egyéneket, hanem
kisebb-nagyobb közösségeket is feláldozott volna az egyneműsítés oltárán. A szovjet hatalom
esetében — és nyilván nem csupán ott — egész népek, nemzetek, etnikai közösségek
veszítették
volna el arcukat, minőségüket, ami nyilvánvaló ellentétben áll az ember
alaptermészetével.
Ezek szerint ez a hatalmas szociális konfliktus történelmileg szükségszerű, elkerülhetetlen volt,
csupán az volt kérdés, hol és mikor robban ki, hogy futótűzként terjedve, végleg a történelem
süllyesztőjébe seperje a „nagy kísérletet"?
— A sztálini és a poszt-sztálini totalitarizmus — lényegénél fogva — egyneműsítő volt.
Semmilyen vonatkozásban nem tűrte a másságot, a keretein, eszmevilágán kívül vagy velük
szembehelyezkedő entitásokat. A tőle elválaszthatatlan parancsuralom, a végletes központosítás csak a teljes uniformizálódás feltételei között működhetett némi eredményességgel,
s az egyedül üdvözítő igazság letéteményeseként, a kizárólagosságot, a türelmetlenséget árasztotta magából. Mindebből természetszerűen következett, hogy az államszocialista diktatű-

28

rák összeomlásával, illetve fatális meggyengülésével szinte mindenütt a különböző, eddig elnyomott vagy a vegetatív lét szintjére leszorított, gyakran rejtőzködésre, sajátosságaik álcázására kényszerített identitások újjászületésének, önérvényesítésének vagyunk a tanúi,
részesei.
— Hol a legerőteljesebb ez a folyamat?
— Legerőteljesebben a nemzetiségek, az etnikai, faji, vallási stb. kisebbségek — most
már Kelet-Európában is kibontakozó — reneszánszában nyilvánul meg. A cári Oroszországot joggal a „népek börtönének" nevezték, s a forradalom sikerét — többek között — az
önálló, szabad létre áhítozó nemzetek, nemzetiségek és népcsoportok aspirációinak, a régi
gyarmati gépezetet elsöprő küzdelmének köszönhette. Lenin az évszázados egyenlőtlenség,
az elmaradottság felszámolását, s noha a centralizmus híve volt, végül egy új típusú államszövetség kiépítését szorgalmazta. Szándéka szerint figyelembe kívánta venni a cári hódítások következtében függetlenségüktől megfosztott, hátrányos helyzetbe került népek érzékenységét és igényeit. Számolt a nagy orosz nacionalizmus továbbra is riasztó veszélyével, a
részben átvett birodalmi bürokrácia közömbösséget, értetlenséget kifejező, s főként beolvasztó politikájával. A gyakorlati alkalmazás során nem lekicsinyelhető eredmények is
születtek, ám az annexiók káros következményeit, a később önkényes határmegállapítások,
a helyi hagyományok és érdekek mellőzésével hozott döntések stb. súlyosbították. A Lenin
megalapozta pártállam és állampárt a maga végzetes központosító politikájával megfosztotta tartalmuktól az autonómiákat, az úgynevezett nemzeti formák puszta díszítőelemekké
silányultak. A sztálini rezsim terrorja egész népeket sújtott, a Molotov—Ribbentrop paktum
alapján a balti államokat, majd Besszarábiát kebelezték be, a kollektív bűnösség jegyében
pedig a Volga menti németeket, a krími tatárokat és több kaukázusi kis népet deportálták.
Sztálin utolsó éveiben az antiszemitizmus ismét vészjóslóan, állampolitikaként jelentkezett,
s az internacionalizmus a szovjet állam nagyhatalmi politikáját volt hivatva álcázni.
— Ezt az ideológiát hatalmas energiával sugározták szerte.
— Ez a politika egész Kelet-Európában az „élenjáró példa" uralmát biztosította, s ennek égisze alatt az egyes országok nemzeti tradíciói, jellegzetességei számára nem sok hely,
nem sok szerep jutott. Az egyneműsítés tehát ebben a viszonylatban is szinte akadálytalanul
garázdálkodhatott. A különböző országok közötti érdekösszeütközéseket, a történelmi
gyökerekből táplálkozó, ám új tényezőktől is meghatározott lappangó konfliktusokat a
testvéri államok közötti baráti együttműködés, a világgá kürtölt egység takarta el.
Tekintettel arra, hogy — mint ismeretes — régiónkban az etnikai s a politikai államhatárok nem esnek egybe, a legtöbb országban található kisebbségek helyzetét és sorsát az
illető nómenklatúrák érdekei, pillanatnyi vagy távlati számításai szabták meg. Az egyenjogúság gyakorlatában hullámvölgyek és viszonylagos magaslatok váltották egymást, ám
ahol az élet minden vonatkozásában a monopóliumot élvező központot illette meg a döntés,
ott a kisebbségek többnyire beolvadásra ítéltettek. Persze a nemzetköziség legitimáló elvére
való hivatkozások ideig-óráig némi védelmet is nyújtottak, de az uralkodó tendencia egyre
nyomasztóbban a többségi nacionalizmusnak kedvezett. Ez viszont mindinkább az állandósult hiánygazdálkodás, a meghirdetett eszmények és a valóság között keletkezett szakadék
mélyülése folytán támadt legitimációs válságból való kiútnak, új legitimációt előállító ideológiának kínálkozott. A nacionalizmus térhódítása a kommunista pártok politikájában a
legtöbb ország esetében nyomon követhető volt, s ezt a Ceau§escu-féle Romániában élő kettős kisebbségként egyre elviselhetetlenebb formákban kellett tapasztalnom. Ilyen körülmények között nem csoda, hogy — még bizonyos problémaérzékenységnek is köszönhetően — elég korán felismertem a nemzetiségi kérdés növekvő jelentőségét, a benne jelentkező feszültségek potenciális robbanóerejét.
— Ezt egyetemi előadásaidból is kiéreztiik. És ez lehetett az egyik oka annak is, hogy a
filozófiai karról jó néhány hallgató elég korán a Korunk köré csoportosult, amelynek főszerkesztője és szellemi irányítója voltál.

29

— Néhány, ezzel összefüggő illúziótól megszabadulva, azt is megláttam, hogy a romániai magyar művelődés túléléséért folyó erőfeszítéseket támogatva, a magam módján
a homogenizáló zsarnokság elleni harc frontjába állhatok be. Elméleti beállítottságomnál
fogva — az előbb említett — kettős kisebbségi helyzetből származó megpróbáltatások elméleti értelmezésére is törekedtem. Egy korszerű önismeret, egy, a mai követelményeknek
megfelelő nemzetiségtudomány kidolgozását kezdeményeztem. E vállalkozásban világszerte
kibontakozott „etnikai reneszánsz" ösztönözte szakirodalomból is merítettem, és azokat a
kapcsolataimat is hasznosíthattam, amelyeket a nemzetközi szociológiai társaság etnikumközi kapcsolatokat kutató csoportjának tagjaként alakítottam ki. Mindezekkel szerves egységben feladatomnak tekintettem és tekintem, hogy az egykori román nemzeti mozgalom
tanulságait a magyar közvélemény számára közvetítsem. Évekkel ezelőtt „peremjelenségként"
határoztam meg magam, s ezzel azt kívántam jelezni, hogy a kultúrák közötti érintkezést, a
termékenyítő kölcsönhatásokat akarom elősegíteni. Ebben a szellemben több kötetet is
összeállítottam, s ezekben a román művelődés és közélet néhány kiemelkedő személyiségét
(C. Dobrogeanu-Gherea, Vasile Goldi§, C. Radulescu-Motru) mutattam be.
— Az általuk hirdetett eszmék és a jelen romániai valósága között észlelhetők-e
megfelelések, esetleg...
— Be kell vallanom, hogy keserű tapasztalataim és a szakosodás folyamán szerzett
ismereteim sem vérteztek fel annak az előre látására, ami a nagy változások után, illetve
azok menetében az etnikumközi viszonyok (konkrétan: nálunk a román—magyar viszony)
területén történt és történik. A valóság alaposan rácáfolt a várakozásokra és a reményekre.
A testvériesülés eufóriája átmenetinek bizonyult, s a totalitarizmus romjai között a nacionalizmus démona kezdett mind gátlástalanabbul garázdálkodni. Igaz, a demokratizálódás
folyamata szabad utat nyitott a jogos nemzetiségi igények hangoztatásának, ám ugyanakkor
több országban is olyan centrifugális erők, olyan konfliktusok törtek felszínre, amelyek — véres pogromokig menően, s a polgárháború rémét is felidézve — éppen a jogállamiság, a pluralista, tehát a mindenfajta másságot elfogadó demokrácia felé irányuló fejlődést veszélyeztetik. Az etnokrácia s a fasisztoid mozgolódások újra kisértenek tájainkon, a sztálinizmus
idején a hibernálás állapotában tartott idegengyűlölet és antiszemitizmus ma szinte akadálytalanul mérgezik a tudatokat és a lelkeket. A diktatúrák — a nemzetköziség leple alatt — tolerálták, időnként bátorították a soviniszta áramlatokat, de — manipulálhatóságuk végett
is — ellenőrzésük alatt tartották őket. Ma ez a kontroll megszűnt, ám a — legkülönbözőbb
érdekeket szolgáló — manipuláció fékevesztetten működik. Ezt ama körülmény is elősegíti,
hogy több, az előző korszakban tabu alá került „kényes" kérdés manapság artikulálhatóvá
vált. Romániában például agitálni, tüntetni lehet az észak-bukovinai, a besszarábiai románok mellett.
A tömegszenvedélyek felkorbácsolásával — a régi recept szerint — bűnbakokra lehet
áthárítani a súlyos gazdasági bajok miatt felgyűlt elégedetlenséget. A nacionalista diverzió
tehát figyelemelterelő fogásként változatlanul bevált, s arra is alkalmasnak bizonyult, hogy
segítségével régi előjogokat és hatalmi pozíciókat lehessen védeni. Tény továbbá, hogy az
etnikai-nemzeti ellentétekben gyakran évszázados sérelmek, traumák emlékei, utóhatásai
sűrűsödnek. Félelmetes, hogy a kelet-európai térséget elborító gyűlölethullámban egyrészt
régi/új szociális igazságtalanságok is feszülnek, másrészt olyan elfogultságok, ellenségképek,
fanatizmusok és bosszúvágyak törnek felszínre, amelyekről már azt hittük, hogy földrészünkről réges-rég eltűntek.
— Manapság ismét sok szó esik — különösen a magyar—román együttélés
vonatkozásában — a humanizmusról. A hetvenes években megjelent méltán népszerű könyvedben (A
humanizmus viszontagságai, Kriterion) elméleti igénnyel és a rád jellemző alapossággal fejtetted ki nézeteidet erről az alapvető erkölcsi-emberi értékről. Az évek múltával azonban egyre
fontosabb helyet kapott etikai vétetésű írásaidban a „kisebbségi humanizmus" gondolata. Bizonyára nem véletlenül...

30

— A „kisebbségi humanizmus" viszontagságai a fentebb vázolt körülmények között
bizony nem egyszer tragikus jelleget öltöttek. Ezekkel azután nem csupán szerzőként, hanem
— a belőlük adódó megpróbáltatások révén — szenvedő alanyként kellett szembesülnöm.
Egyébként, említett könyvem magyar nyelvű változata egy előbb románul megjelent
munkának, amelynek címe A prométheuszi eszmény (1970). Oldalain a tudomány s az
értelem jegyében fellépő, új értelmű humanizmust szorgalmaztam, s az embert legfelső értéknek tekintő irányzatok közötti párbeszédet sürgettem. Mifelénk ez abban az időben még
elég nóvumnak számított, és feltétlenül a sztálinizmus embertelen üzelmei, az öntelt, kizárólagos doktrinerség ellen irányult. A könyv azonban nem volt bizonyos kritikátlan derűlátástól mentes, s ezt a felhőtlen optimizmust a tűzlopó emberbarát titán legendája, a technikai fejlődést elindító Prométheusz-mítosz jelképezte. A hozzánk is begyűrűző tudományosműszaki forradalom hatása alatt a többszólamú humanizmus távlatait felette bizakodóan
vázoltam fel, de nem jeleztem kellő nyomatékkal, hogy a technikai haladás számos veszélyt
rejt magában. Nem ismertem még fel, hogy a közelgő századvég humanizmusa — többek
között — a természet, az emberi környezet határozott védelmét is igényli.
A magyar változat címe már gyarapodó kételyeimet, sokasodó kritikai fenntartásaimat
jelezte, s ezek a társadalmi perspektívákra is vonatkoztak. Tartalmilag azonban még nem tudtam a szükséges fordulatot megvalósítani. Ezt csak Az ezredforduló kihívása című könyvemben (1986) közelítettem meg. Szemléletváltást fejezett ki viszont, hogy új fejezetet iktattam
be, s ebben a „kisebbségi humánumot" elemeztem.
— Mi indokolta, mi tette ezt időszerűvé, hisz a két világháború közt Kós Károly, Makkai
Sándor, Kacsó Sándor és mások a transzilvanizmus eszmekörébe ágyazva kifejtették a kisebbségi etika akkori lényegi összefüggéseit?
— A váltás kettős vonatkozású. Egyrészt a humanizmus általános értelmezését a keleteurópai térség, illetve Erdély dimenzióira terjesztettem ki, másrészt a két világháború közötti kisebbségi eszmevilágot — régebbi szűkkeblű megítélésekkel szakítva — árnyaltabban
és több empátiával értékeltem. Rá kellett ugyanis döbbennem arra, hogy a nemzetiségi státus nem küszöbölte ki a kisebbségi helyzettel összefüggő, mind súlyosbodó hátrányokat,
hisz napról napra egyre erősebben jelentkezett a román nacionalista politika, amely új és új,
illetve régről ismert diszkriminációs intézkedéseket hozott.
Ez a felismerés viszont számomra is új megvilágításba helyezte az 1918—1940 között
megfogalmazást nyert — transzilván ihletésű — eszméket és irányzatokat. A „lelki impérium",
a népszolgálat, az önismeret, a kisebbségi etika örökségére, arra a hagyatékra gondolok,
amelyet Kós Károly, Kuncz Aladár, Makkai Sándor, Kacsó Sándor, Tavaszy Sándor, Jancsó Béla, Mikó Imre és Venczel József neve fémjeleznek. Ez a tradíció valamikor elsüllyedt
földrészként emelkedett ki a mesterségesen is előidézett feledés mélységeiből, hogy a romániai magyar identitás és művelődés önvédelmét eszmeileg és morálisan aládúcolja. Örülök,
hogy e hagyomány feltámasztásához, újraértékeléséhez az elsők között hozzájárulhattam.
Ma már szabadon vallhatjuk, hogy a nemzetiség, a kisebbség a nemzet részét alkotja.
Ez azonban nem jelentheti a — különben is évszázados előzményekre támaszkodó — erdélyi
művelődés sajátos arculatának a feladását. Bizonyos korszerű transzilvanizmus vagy poszttranszilvanizmus továbbra is funkcionálisnak, tehát értékőrzőnek és értékalkotónak bizonyulhat. A régi/új kisebbségi humánum — érzésem szerint — nem veszítette el az érvényét.
Ujabb viszontagságaihoz tartozik azonban, hogy manapság — valaminő szenvtelen modernséggel és elvont szabadságeszménnyel ellentétezve — ismét elutasító kritikával kell megbirkóznia.
— Humánumról, etikáról beszélve, kénytelen vagyok ismét felidézni egykori egyetemi
előadásaidat. Emlékszem, etika kurzuson nem győzted eléggé hangsúlyozni, belénk sulykolni
az igazsági igazságosság melletti okos kiállás, identitásunk megőrzésének és a közösség vállalásának a fontosságát emberi-értelmiségi habitusunk kialakításában. Különösen a felelősségről

31

beszéltél nekünk sokat, a felelősség áthárításának századvégi mechanizmusait taglaltad élményszerűen, nagy hozzáértéssel. Engem különösen megragadott az a gondolat, hogy voltaképpen nincs mód kibújni a felelősség alól, mert a hallgatás, az elhallgatás, a lapulás sem üdvözítő, hisz — Babitscsal szólva — „vétkesek közt cinkos aki néma".
— Hosszú időn át inkább fölényesen és — tegyem hozzá — felületesen kezeltem azokat
az irányzatokat, amelyek az erkölcsi tökéletesedéstől, valaminő morális megújhodástól várták a társadalmi viszonyok jobbulását. Bíztam abban, hogy a termelési-társadalmi viszonyok
átalakítása életre hívja majd azt az „új embert", akinek arculatát a szolidaritás, a becsületesség, az igazságosság, általában a humánum jellemzi. A dogmatikus szendergésből való
ébredés során, a sztálinizmus szörnyű bűnei kiváltotta erkölcsi felháborodásom tudatosította bennem, hogy a marxizmus — többek között — az erkölcstannal is adósunk maradt.
Ezt a felismerést aztán a Lukács-iskola nyomatékos etikai érdeklődése serkentő tényezővé
alakította át. Magam is az erkölcsi problematika felé fordultam. Sokat foglalkoztatott és
foglalkoztat a felelősség, a szabadság morális vetülete, és mindezekről a gondokról, törekvésekről már A filozófia műhelyében című interjúkötetedben (1978) található szövegem is
beszámol. Most csak azt szeretném — visszapillantva — hangsúlyozni, hogy az etikával
való intenzívebb foglalkozásomat (ebbe több éven át előadott egyetemi kurzusom is beletartozik) ugyanaz a dogmatikusellenesség fűtötte, mint amely nemzetiségtudományi kezdeményezésemet is áthatotta.
A nekivadult beolvasztó politika, majd a tömeges kivándorlás idején valaminő erkölcsi
„no pasaran" jegyében igyekeztem helytállásra késztetni. Ebből a szempontból értékeltem
nagyra a fiatal csíkszeredai etnológusok magatartásában jelentkező éthoszt is. Vitatkoztam
és vitatkozom az időközben „kommunikációs antropológiai munkacsoport"-ként porondra
lépett kutatókkal (éppen az értelmiségi szerep kérdésében), de erkölcsileg mintaszerűnek
éreztem, hogy itthon maradtak, tanultak, dolgoztak, és igyekeztek lépést tartani a világgal.
— Én változatlanul hiszem, hogy a kultúrának, a művelődésnek erkölcsnemesítő
ereje
(is) van, és hogy minél műveltebb egy társadalom, annál nagyobb az esélye annak, hogy az
emberek társadalmi-közösségi életük megszervezésében nagyobb figyelmet szentelnek
arra,
hogy tiszteletben tartsák egymás méltóságát.
— Életérzésemet ma felette negatívan befolyásolja, hogy körkörösen egy mély erkölcsi
válságtól megromlott környezetben vagyok kénytelen létezni. A sztálinizmus, s annak egyik
legocsmányabb változata, a Ceau§escu-féle zsarnokság legnagyobb bűnei közé tartozik az a
morális fertő, amelyet maga mögött hagyott. Ez a diktatúra a megalkuvás, a szolgalelkűség,
a nyerészkedés, a korrupció, a végletes gyávaság és önzés visszataszító tenyészete volt. Amíg
szinte az egész társadalom szembefordult vele, jellemromboló hatása nem volt olyan mértékben érzékelhető, mint bukása után, amikor a nagy szolidaritás felbomlott. Helyét a bosszú,
kölcsönös gyűlölködés, a fojtogató bizalmatlanság, a farkasindulatok tobzódása foglalta el.
Baljós ördögi kör alakult ki. Az általános erkölcsi válság nagymértékben akadályozza a
gazdasági talpraállást, mérgezi a légkört, feszültséget halmoz fel a különböző rétegek, csoportok, etnikumok viszonyában, s ez az egész komplexum tovább mélyíti az említett krízist.
Rettenetes nehéz, szinte lehetetlen is ebből a circulus vitiosusból kitörni, de abban biztos
vagyok, hogy valamilyen erkölcsi fordulat nélkül az ország, sőt az egész régió katasztrófa
felé tart. Ebben a fenyegető perspektívában az egyházakra kivételes szerep vár.
— Vagyis mindenekelőtt önmagunkkal kéne megküzdeni, erkölcsileg megtisztulni? Új
értékrend kialakításának a szükségét érzem, melyben — egyebek közt — a másik embernek
előkelő hely biztosíttatnék. Kölcsönös tisztelet nélkül nemigen fog menni.
— Az említett erkölcsi válság előzményei és következményei jelentős mértékben lelki
természetűek. Az egyszerűsítő redukcionista értelmezések jórészt figyelmen kívül hagyták a
lelki, a tömegeket mozgató érzelmi mozzanatokat. Megelégedtek a gazdasági determinizmus
kínálta magyarázatokkal. Ezek nyilván nem kielégítőek. Képtelenek az embereket sarkalló

32

indítékokat a maguk összetettségében megragadni. Innen az erkölcstani megközelítésekkel
összefonódó pszichológiai elemzések nélkülözhetetlensége. Már elég régen szükségét éreztem az ilyenfajta analíziseknek. A z első ösztönzést talán az antifasiszta népfront egykori
német sajtómenedzserétől, Willi Münzenbergtől kaptam, aki — részben szakítva a Komintern hivatalos téziseivel — a tömeglélektan segítségével vizsgálta a hitlerista propaganda óriási hatékonyságának a titkát. Akár hiszed, akár nem, amikor 1944 novemberében Pestről
a buchenwaldi koncentrációs táborba deportáltak, indulás előtt a vagonban kiselőadást
tartottam a pánik pszichológiájáról, hogy magamat és sorstársaimat legalább ettől az önpusztító veszélytől megóvjam.
— Tömeglélektani, mélylélektani kérdésekkel is behatóan foglalkoztál. Milyen következtetésre jutottál?
— Amikor évtizedekkel később a térségünkben endémikusan jelen levő, majd konfliktusokban, véres incidensekben kirobbanó nacionalizmusokat kezdtem tanulmányozni,
olyan irracionális jelenségekbe, szenvedélyekbe, már-már atavisztikus előítéletekbe, ellenségképekbe ütköztem, amelyeket csak a (mélylélektan, a társadalompszichológia bevonásával lehetett valamiképp fogalmak alá vonni. Például a zsidók nélküli antiszemitizmus fellépése is csak a pszichiátria közreműködésével közelíthető meg némiképp.
Ezért találtam eszmei támaszra Bibó István munkáiban, hisz ő a szűnni nem akaró etnikai torzsalkodások kiváltó okainak boncolgatásában a kollektív neurózisokat, alacsonyabbrendűségi komplexusokat messzemenően tekintetbe vette. Nagy jelentőséget tulajdonított az
egész nemzeteket hatalmába kerítő félelemnek, és számolt a jellemeket torzító hatásával.
A térségünk országait meghatározó nyomorúságról készített látleletében a közösségi hisztériák alapvető szerepét is kimutatja. Ebben a vonatkozásban sokat tanultam még Maximé
Rodinsontól és Joseph Gabeltől, ákik az antiszemitizmus és a sztálinizmus pszichopatológiájában megbízható kalauzaimnak bizonyultak.
— Az erdélyi román—magyar viszony mostani megromlását — hogy e térség más etnikai
közösségei közötti elmérgesedett viszonyról most ne beszéljünk — hogyan magyarázhatnánk
meg?
— Ha az elmélet síkjáról a gyakorlat rögös, csapdákkal teli mezejére lépünk, kétségtelen számomra, hogy például a román—magyar viszony — fájdalom — most nem kifejezetten jó irányba mutató alakulását, a tömegszenvedélyek fellángolását, a makacs és hamis
ellenségképek mérgező hatását csak az etnopszichológiai, a nemzetkarakterológiai és az
imagológiai kutatások eredményeinek a megvilágításában érthetnénk meg. Persze, a megértés
sohasem azonos az illető jelenség elfogadásával. Evidencia továbbá számomra, hogy a politikai döntésekben, az etnikumközi viszonyok jobbítását célzó stratégiák kialakításában
súlyos hibákra vezethet, mint ahogy vezetett is, ha a másik fél lelkiállapotával nem számolunk
eléggé, és toleranciájának adott fokát nem vesszük — a realizmus jegyében — tekintetbe.
A j ó politizáláshoz megfelelő adag empátiára is szükség van.
— A „szocializmus" éveiben, évtizedeiben az értelmiségről ajánlatos volt visszafogottan
és nem éppen elismerően írni, beszélni. Könyveidből, előadásaidból tudom, hogy te merőben
másképp vélekedtél erről, ami természetes is, ha arra gondolunk, hogy minden korban az értelmiség volt a legproblémaérzékenyebb, a fennálló rendhez a legobjektívebben, tehát egyszersmind kritikusan viszonyuló társadalmi kategória. Véleményed szerint milyen szerepe volt az
értelmiségnek a térségünkben bekövetkezett tektonikus mozgások előkészítésében, és a későbbiek folyamán?
— A romániai forradalom után közölt egyik első írásomban a cselekvő írástudók tegnapi és mai feladatait feszegettem. Régebbi értelmiségszociológiai vizsgálódásaimhoz is
kapcsolódva, mindenekelőtt kritikai funkciójukat emeltem ki. Azokat méltattam, akik
— Vaclav Havelhez hasonlóan — nem tudtak, de nem is akartak tovább „hazugságban élni".
A magyarországi Demokratikus Ellenzék, a csehszlovák Charta '77, a lengyelországi KOR

33

soraiban az „igazságban való élés" minden kockázatát vállaló és megszenvedő írástudók érdemeit hangsúlyoztam. Nem feledkezhettem meg azonban a törvényesség határain belül
bíráló, reformokat szorgalmazó, a hatalmi struktúrákat lazító értelmiségiekről sem, hisz ők
alkották a többséget, és erőfeszítéseik a nagy változást előkészítő tényezők közé számítandók. Noha sorsukat manapság gyakran és sok helyütt „a mór megtette kötelességét, a mór
mehet" alapján jellemezhetnénk, teljesítményüket — meggyőződésem szerint — a krónikák
megfelelő módon fogják számon tartani.
Ez a visszapillantás arra is alkalmat nyújt, hogy a romániai magyar értelmiségi ellenállás néhány fegyvertényét immár a nagy nyilvánosság előtt értékeljem. A z Ellenpontok című
szamizdat kiadványról és a Limes elnevezésű vitakörről van szó. Tagjai — minden hatalmi
és ideológiai mezőn kívülhelyezkedve, s a legalitás kereteit áttörve — vették fel a harcot
az egyneműsítő politikával. Befolyásuk viszonylag szűk körre korlátozódott, ám akciójuk
eszmei-erkölcsi szempontból példaerejű volt.
A mi körülményeink között sem tagadható, nem lekicsinyellhető a romániai magyarság
kultúráját és önazonosságát — a meglevő nemzetiségi intézményhálózatban — védelmezők,
ösztönzők szerepe. Állami alkalmazottak lévén, nekik is dacolniuk kellett a totalitárius
gépezet roppant nyomásával, a szekuritátéval, a besúgókkal, a lakájlelkű behódolókkal,
akik az anyanyelvű kultúra megfojtására fogtak össze. Erkölcsi kiállásukat gyakran a távlatvesztés, a demoralizálódás gyengítette, a tömeges kivándorlás pedig soraikat apasztotta
és harci készségüket csökkentette. E handicapek ellenére szerkesztők, írók, lelkészek, kutatók, tanárok és kultúrmunkások kitartó, gyakran néma, de többnyire áldozattal járó munkásságának köszönhetően, az erdélyi magyarságnak sikerült önmagát, nyelvét és művelődését megőriznie.
— Az 1989-es decemberi események után milyen változások észlelhetők az értelmiség
társadalmi szerepében?
— A forradalom első évfordulóján folytatva ezt a retrospektívát, számomra is nyilvánvaló, hogy régiónk viszonylatában az értelmiség vezető pozíciókba került. Könyveimben
többnyire sok fenntartással kommentáltam az értelmiség vezető szerepéről szóló felfogásokat. Egyrészt tudtam, hogy a hatalom tényleges birtokosai nem e rétegben keresendők,
másrészt — Platón óta — az államvezetőkké átminősült filozófusok utópiájában sem nagyon
bíztam. Most azonban a pártállami rendszer, a nómenklatúrák eltűnésével több országban
tényleg kiemelkedő írástudók kerültek az élre. Gondoljunk ismét Vaclav Havelre, de Göncz
Árpád példája is ugyanezt a tendenciát fejezi ki. Ilyeténképp nem tartom túlzásnak, ha
egyes szerzők kifejezetten az értelmiség jelenlegi dominanciájáról értekeznek. Kétségbevonhatatlan, hogy az új politikai elit nagyobbrészt e kategóriából származik.
— Az értelmiség dominanciáját, élre kerülését elkerülhetetlennek látod, vagy puszta
véletlennek érzed?
— Ez a fejlemény szükségszerűen következik abból, hogy rendszerint az értelmiség
fogalmazta meg a nép sérelmeit és aspirációit, s tehette ezt azért, mert főként tagjai voltak
a szavak, szövegek és jelképek hatékony közvetítéséhez szükséges tapasztalatok és technikák
birtokában. Többnyire ők rendelkeztek ama képességgel is, hogy mások helyzetével azonosulva, vágyaiknak és céljaiknak meggyőző módon hangot adjanak. Ezek nem könyvszagú
tételek, hanem a romániai magyar közéletben is megfigyelt jelenségek. Hivatkozhatok e
tekintetben Sütő András, Tőkés László, Domokos Géza, Szőcs Géza és mások példájára.
Persze nálunk is kérdés, hogy valójában milyen feladatokat lát majd el ez az elit? Magára veszi-e a „kapitalizmus (újra)építése élcsapatának" a hivatását? Mikor adja majd át
helyét egyrészt az új birtokos polgárságnak, középosztálynak, másrészt a profi politikusoknak? Kénytelen lesz-e, avagy önszántából alakítja át magát szakértelmiséggé? És végül:
meddig lesznek hajlandók az alkotók idejüket és energiájukat szinte kizárólag gyűlésekre,
szervezésre, politikai csatározásokra fordítani?

34

— Nem próbálod megjósolni?
— Nem kívánok, de nem is tudnék jóslatokba bocsátkozni. Bizonytalan prognózisok
helyett elégedjünk meg most néhány tendencia jelzésével. Évek óta érvényesül egy olyan
kritikai, sőt-elutasítást hordozó vélemény, hogy lejárt az „egyetemes értelmiség" ideje, vége
már annak a szakasznak, amelyben az értelmiségi kaszt és felkent papjai öntelten értékeket
proklamálnak, s irántuk feltétlen engedelmességet követelnek. Jean-François Lyotard és
posztmodern követői már nem elégednek meg a régebbi, például Pierre Bourdieu vagy Helmuth Schelsky-féle bírálatokkal, amelyek az írástudói küldetések, szerepjátszások gyakran
önös motivációit fedték fel, hanem azt az értelmiségit temetik, aki valamely „egyetemes
alannyal" azonosulva, annak képviselőjeként lépett fel. A nagy víziók és utópiák csődje után
térségünkben különösképp a csalódás, a kiábrándultság másnapos közérzete uralkodott el,
s ez a hangulat természetesen Erdélybe is begyűrűzött. Terjesztői nem elégszenek meg a
szakértői státus kizárólagos igazolásával, hanem visszamenő hatállyal is — a nemzetiségi
elkötelezettséget, a népszolgálatot teszik kérdésessé. Persze mindenféle utólagos bírálatnak,
szemléletváltásnak megvan a maga létjogosultsága, főleg, ha új nemzedékek változó életérzését tükrözi egy olyan kataklizma után, mint amilyent részben mi hagytunk magunk mögött. Biztos, hogy az eszmények és magatartásmodellek ki vannak téve az erkölcsi kopásnak,
az elrutinosodásnak. Egy még mindig létküzdelmet folytató kisebbség esetében viszont nagyon kockázatosnak, önleszerelőnek érzem azt az irányzatot, amely éppen a továbbra is hátrányos helyzetben levő anyanyelvi művelődés hordozóit korszerűtlen, vidékies csoportnak,
krédójukat pedig avíttnak minősíti.
— Lehet, hogy befejezésül túl sokat kérek, de csak neked fogalmazhatok meg egy ilyen
elméleti-szociológiai jellegű kérdést. Leírnád röviden a romániai magyarság (kisebbség) szellemi önéletrajzát a többségi románsággal való egymásmellettiségben?
— Már előző válaszom utolsó része némi bepillantást enged az erdélyi magyarság tudat- és lelkiállapotának viszontagságos metamorfózisaiba. Kérdésed túl igényes. Igen nehéz
volna ezt a „szellemi önéletrajzot" felvázolni. Gondoljuk csak meg, több mint hét évtizedes
curriculum vitae-ről lenne szó. Vegyük számításba, hogy csak viszonylagos egységben megnyilvánuló szellemiségről lehetne beszámolni. A romániai magyarság — a közös nevezőt
biztosító kisebbségi sors ellenére — belsőleg, több ismérv alapján is differenciálódó népcsoport volt, s az is maradt. Nyilván másképpen gondolkozik és érez például a Partiumban, a
Székelyföldön, vagy valamelyik szórványvidéken élő ember. A szellemi portré egyébként is
főként annak az értelmiségnek a nézeteiről, eszményeiről tudósíthat, amely — lyotardi kifejezéssel élve — a kisebbségi nemzetrészben vélte a szószólói funkciójához nélkülözhetetlen
„egyetemes alanyt" megtalálni. Ez az eszmei-politikai képviselet viszont sosem volt, nem is
lehetett homogén természetű.
Ezek előrebocsátásával emlékeztetnék arra, hogy a trianoni határokon kívül rekedt
magyarság tudata 1918 után — túlzás nélkül — sokkolt állapotba került, hisz a főhatalom
változása következtében anyanemzetétől elszakadt. A kisebbségi lét kényszerűségével szembesülve, sokáig nem tudta, nem is akarta a tényeket tudomásul venni. Traumatizáltan, megkésve, de sohasem végleges jelleggel tudott csak új helyzetébe belenyugodni. Hosszú időn át
ábrándozott, a régi időket idézte fel, s azok visszatérésében reménykedett.
A drámai módon megváltozott valóság tudomásulvételét, s egy új identitás keresését
fejezte ki a transzilvanizmus megjelenése. Megfogalmazói természetesen értelmiségiek voltak (Kós Károly, Kuncz Aladár és társaik), akik nemcsak elfogadták a kisebbségi sorsot,
hanem szellemi hivatássá, erkölcsi küldetéssé igyekeztek azt átminősíteni. Az erdélyi gondolat s a tőle elválaszthatatlan humánum az itteni hagyományos toleranciára, három nép több
évszázados együttélésére és művelődéseik termékenyítő kölcsönhatásaira hivatkozott. Az új
önazonosságot e tényezőkből ötvözte egybe. Nyilvánvaló, hogy a vállalkozás sok tekintet-

35

ben egy megszépített múlt mítoszából vagy álmokból táplálkozott. Jellemző, hogy a magyarságon kívül nemigen kapott visszhangot.
— Engedd meg, hogy közbevetőleg — a fentebbieket mintegy igazolandó — idézzek Kós
Károly Erdélyeid/: „... Ezer esztendő nagy idő még népek és kultúrák életében is, de ezer esztendő alatt Erdély földjén egyik nép és egyik kultúra sem tudta és nem is akarta a másikat a
maga képére átformálni. Külső erők néha megpróbálták ezt nagy áldozattal, de kicsi eredménnyel és végső siker nélkül. Ellenben, a három együttélő kultúra tudattalanul állandó és soha
egészen meg nem szűnő törekvése volt, hogy faji természetének megtartásával olyan közösségeket vegyen magára, melyek különvalóságaik ellenére is típusosán erdélyivé tegyék. Más
nép az erdélyi magyar, mint a magyarországi. Más a királyföldi szász, mint a németországi
német, és más az erdélyi román, mint az ókirályságbeli, fizikumban is más, de mentalitásban éppen az. És ha megmaradt a román románnak, a szász németnek, és a magyar és székely
magyarnak, egymástól való különbözőségük mellett jellemzi őket és minden
kulturális
megnyilatkozásukat az a közösség is, melyet a megmásíthatatlan és örök természeti
adottságokon kívül a közös sors, az élettel való közös küzdelem közös formái determináltak. Ez a
megnyilvánuló közösség éppen az a speciális erdélyi psziché, amit egyik erdélyi népnek Erdély
határain kívül való nemzettestvére sem értett és érthetett meg soha."
Hanem ez a kissé romantikus kép sajnos már jó ideje a múlté...
— A két világháború között kialakult kisebbségi tudat jórészt sérelmi tudat volt, de
legjobb képviselői révén mindig a román demokratikus erőkkel való együttműködést kereste. A z együttélés etikáját gyöngyözte ki magából. A z is előfordult, hogy egyik legelhivatottabb ideológusa (Makkai Sándor) cserbenhagyta. A tragikum — színre lépésének pillanatától kezdve — kísérőjévé szegődött, és gyakran megtörtént, hogy sokan elfordultak
tőle, mert úgy érezték, a kisebbségi lét már nem emberhez méltó. 1940—1944 között csak a
dél-erdélyi magyarságnak kellett kisebbségi tudattal élnie. Ezzel egyidejűleg az észak-erdélyi
románság találta magát ismét a kisebbségi helyzettel járó megpróbáltatásoknak kiszolgáltatva. Ily módon a történelem különös tapasztalatcserét tett lehetővé, ám az események — sajnos — azt tanúsítják, hogy azok, akik egymást felváltva kisebbségekké váltak, keserű tapasztalataikból nem sokat tanultak.
Külön kell említenem a zsidóság tragédiáját, hisz hol a magyarsággal, hol a románsággal kellett a diszkriminációban, az elnyomásban osztoznia. A kettős kisebbség terhe aztán
elviselhetetlenné vált, s a holocaust végül is pusztulásba sodorta a magyar anyanyelvéhez és
kultúrájához többségében ragaszkodó népcsoportot.
A második világháború után — a nemzettudat négyéves intermezzójának lezárulásával — új távlatok és várakozások vonzásában, a romániai magyarság a nemzetiségi tudatban
vélt új identitást igazoló fogalmi fogódzót találni. A teljes egyenjogúság megvalósítását, a
nemzeti elnyomás megszüntetését, s a népek testvériségét hirdető új rend kezdetben ígéretesnek mutatkozott, de az iránta való bizalom — bizonyos idő elteltével — ismét illúziónak
bizonyult. A derűs perspektívák hatására úgy tűnt, a kisebbségi múlt és a hozzá tartozó
eszmeiség végérvényesen a tegnapoké lett. A transzilvanista örökség is méltánytalan verdiktumok áldozatává vált.
A román államszocializmus és a beolvasztó ármány kendőzetlen megnyilvánulása véget
vetett az egyenjogú nemzetiségi léthez fűzött reményeknek. A z egyneműsítő önkényuralom
szörnyű nyomása alatt a romániai magyarság több vonatkozásban is rendkívül hátrányos
helyzetbe került. Léte veszélyeztetettebb volt, mint 1940 előtt. A művelődését fenntartó értelmiség egy része visszanyúlt az erdélyi gondolathoz, s a múlt többi, ugyancsak a túlélést
elősegítő hagyományához. A népszolgálat, az önösszeszedés és a szociográfiai-szociológiai
fogantatású önismeret hagyatéka feltámadt, hogy korszerűsített változatokban az elnemzetlenítéssel szembeni küzdelmet táplálja, újraalapozza. Elégtétel számomra, hogy ezt az új
önrevíziót, s ezt a reneszánszt az elsők között támogathattam.

36

Bármilyen ösztönző volt is a belső önösszeszedés, a homogenizálás gőzhengerét nem
lett volna képes megállítani. A szinte kilátástalannak mutatkozó helyzetben a nemzethez
való tartozás új megfogalmazást nyert evidenciája hatékony segítséget nyújtott. Az anyanemzet kormányzatai részéről megnyilvánuló fokozódó figyelem, támogatás és felelősségvállalás, valamint az a felismerés, hogy a kisebbség, a nemzetiség a (kultúr)nemzet részét
alkotja, a kettős, illetve a hármas kötődés tudatát erősítette. Ez azt jelenti, hogy 1. a romániai
magyarság ragaszkodik önazonosságához; 2. meg akarja szilárdítani kapcsolatait az egyetemes magyarsággal; 3. e törekvésekkel szerves egységben, a román állam lojális polgáraként
kívánja kivenni részét az egész ország közös problémáinak a megoldásából.
A forradalom után az egyneműsítés politikája lekerült a napirendről, ami természetesen nem jelenti azt, hogy erre törő erők már nem működnek. A kisebbségi-nemzetiségi tudat
válsága, amely a tömeges kivándorlásban is megnyilvánult és tetemes károkat okozott,
ugyancsak nem szűnt meg. A tömegszenvedélyként, tömegmozgalomként is jelentkező román
nacionalizmus, egyes magyar szélsőséges megnyilvánulások, a balkanizálódás során degradáló helyzet, az újabb incidensek lappangó veszélye stb. állandó traumatizáltságot okoz.
A romániai magyarságnak körkörösen anómiás közegben kibontakozó küzdelme — a
demokratizálódás és az európai integrálódás távlatában — hatalmas alkotó energiákat is
felszabadított. A közélet, a művelődés különböző területein fiatal tehetségek emelkedtek ki.
Reményteljes kezdeményezések születtek, ígéretes önszervezkedés folyik, s így a sok gond
és baj közepette, ezek ellenére — a jövő biztatónak mutatkozik.
ANISZI KÁLMÁN

SALLÓ ISTVÁN FAFARAGÁSA
37

ALFÖLDY JENŐ

Koppintások
ILLYÉS GYULA
Nagy költő is tévedhet egyszer. „Nem lehet tisztességes ember, / ki a versírást abbahagyja. / Az igazmondást hagyja abba" — írta. Már hogyne lehetne, ha ő maga is egész kötetnyi
verset hagyott abba! A kötet címe: Abbahagyott versek. Ez is ilyen abbahagyott vers. Kihagyott versszak lehetne a másik.

Csősz a dombon
Sanyarú ez a föld sarjúrendjeivel,
megtépázott-sarcolt
szőlősoraival:
seregély serege fölötte kavarog,
mint füstcsík, kanyarog templomtorony

iránt,

gombja körül röpül a seregély-csapat,
domboldalra zúdul, hol ostort durrogtat
gyér- s hóhajú csősze teltszemű szőlőnek
s kongat egy kivénhedt öles öblű hordót.
Engem ki vándora viharzó világnak
s voltam kivetettje hazahívó tájnak,
ostorom köt ide...

Egy sóhaj a zsarnokságról
(Lábjegyzet a Konok kikelet tartalomjegyzékéhez)
Hol zsarnokság van,
ott zsarnokság van
az asztalfiában,
a versválogatásban

Egy holtomban-gyalázómra
(PÓTLÁS A

TÁVIRATOKHOZ)

Tompán buffog a hant, amidőn rögeit hajigálja
vaksi dühében a hős, pálca-csinálta
itész.
— Verd csak a sírt, mint pór fi botoz botorán: „nesze aptyal"
Szórd a sarat s döngöld: így lesz a hant — obeliszk.

38

WEÖRES SÁNDOR
Szeretett játszani a falunevekkel, ahogy azt A legfurcsább magyar falunevek című kései
verse is mutatja. Szerette szavakkal utánozni a hangszereket. „Szeretnék játszani", „Én
játszani akarok" — írták elődei, Szép Ernő, Kosztolányi, ő csak játszott. Sokszor igénytelen
volt a tematikában. Nem akart nagy költő lenni, mert az volt. Bár élete nagy részében azért
marasztalták el, mert nem politizált — egy ötéves kisfiúhoz illően dacos természetével rögtön
nyíltan politizálni kezdett, mihelyt az új hatalom irodalmi hangadói nagy kegyesen levették
a költő válláról a kötelező politizálás terhét.

Kínai agyagkatonák
A MENNYEI BÉKE TERÉNEK ÖLDÖKLŐ ZSOLDOSAIRA
Ó, ti dicsőek a harcban, a hőben, a hóban, rettenetes agyagok,
nem féltetek ellenetektől, tőletek féltek — nincs szivetek, agyatok,
hős szolgái Halálnak, a Mennyei Béke terén ont vért hadatok!
Lelket az Isten fújt-e belétek? Értetek ejthet-e könnyet anya?
Vár-e arátok? Tűz az atyátok, orv uratoknak néma hada,
nagy baba-gyár és áruda ontott, bamba gólemek áradata!
Fenyegetéstek sokszorosára növelte a had sikeres rohamát,
harciasan, szigorún a tekintetetek évezredeken hatol át,
vagytok a „férfias élet" ígérete: holtak örökre, agyagkatonák!

HATÁR GYŐZŐ
Beszélő neve van. 1950-ben tiltott HATÁRátlépés kísérlete miatt két és fél évre ítélték — önnön HATÁRait mégis naponta átlépi HATÁRtalanul eredeti és érdekes verseiben,
prózáiban. Ennek ellenére, szinte még sosem volt magán kívül, noha 1956 óta a HATÁRon
kívül, Angliában él. Egyszer volt csak magán kívül: amikor egy divatos rossz költő került
kezébe a toaletten. Alábbi költeménye ebből az élményből táplálkozik.

Latrikánus ének
Hascsikarós bélkínomban nyögve dörmögős-vidám
latrikánus dalt szerzék az angol klón a latrinán.
Ejh mormogtam diarézzunk mint egy buta álmodern
orra hegyét nekem csak a farkam-barkam hordja fenn.
Ebugatta henye-konya csőstül nyomja a dumát
bolond ki meg nem szemléli amit maga produkált.
Megrágatlan emésztetlen szava durcos trágyáié
reteráton a bélrenyhe rímelteti rá: ganyé.
Szétkeni a fostos képet költeménye lekonyul
lógót miként budi falán rajzol egy mocskos nagyujj.

39

Ámbraszagnak nem vélhető illatokkal durrogat
vadonat-vad indulatja szól neki ily nagyokat.
Újdondikám erőlködjél — kólikás a latrinán
tükröződj a műben akár klotyómban a popsikám.
Kukori-kí primitívkém neked nő a ganédomb
szidd az öreg nagytarajút ki a retyón poént ont.
Egyetmást elorronthatnál a dérütött pasitól
Jékelytől Kálnokytól jó Latortól Kasitól.
Bot füledet köszörülgesd Wé Sanyin Vason Dsidán
bársonyos légy mézes liktár midőn olvasód kihány.
Párizsból egy kis lettrizmus groteszkéknál pop'nyalás
teszek még rád lírikusnak csúfolt újundok bagázs!

—

TAMKÓ SIRATÓ KÁROLY
Verseit olvasva úgy érezzük, az avantgárd költészet nem egyéb, mint komoly szándékkal
üzemeltetett humorérzék. Ámde humor ide, humor oda, egyetlen költőtársa sem vette magát
olyan komolyan, mint ő. „Ezen a rozzant Duna-tájon / a kor kiben zendült meg úgy mint
bennem? / Párizs piramisán csúcs voltam!" — írta 1945-ben, nem is egészen alaptalanul.
A magyar avantgárd líra háromszemélyes — Kassák az Atya, ő a Fiú, Weöres a Szentlélek;
azután Istennek nevében ámen — utánuk az özönvíz, egészen Tolnai Ottóig, a feltámadásig.

A tűzöntő kor hajnalán
Még füstölögtek a lánctalpra kelt vályogházak
még a nagy BUMM végakkordját ekhózta a Fudzsijáma
amikor felkukorékoltak a tudathajnalhasadásos
költők
de a Kassák-gerinc is csak egy pillanatig lehetett
a villanykorszaki kultúra erekciója
a Kreml szálkatornya torkomon akadt
nekem ki az Eiffel-tornyot keresztben lenyeltem
a dimenzionizmus Dadája véreset köhögött
s a zsoldosokkal cinikusan összevihogtak a nehézvízmolekulák
Afrikai génbankot kellene megütni pókerarccal
lábunk közén ég-föld közt jojózó bantu férfigolyók
fekete kézzel tisztára törölni az asszonyi mellek
germán muszka
ujjlenyomatgyűjteményét
kiröppenteni Szibéria felnyitott
kalickáiból
a hadifogolyseregélyeket
okosan csettenő patkányfogókká
szelídíteni
a hasmenéses bombagyárakat

40

Pénz te ötödik dimenziós gonoszság
melyet az infláció papírrongyverdéje ont
bőségszaruból mint Lehel kürtje a végriadót
Pénz az aranyeres bankfiókok csiki-csuki széfjeiben
Pénz dugig a koldustarisznyában
Pénz a gyerekek szétpukkadt
malacperselyében
Pénz a sültgalambra tátott halottak szájában
Pénz a bűn s baj bacilusgazdája
Pénz te lángoló lepratelep
Téged halnak a hómezőkön
télibábot káprázó
toprongykatonák
téged hizlalnak a kibelezett lódögök hekatombái
téged szivaroznak Varsó Budapest füstölgő romjai
Pénz inflátorok nepperek uzsorások dzsemborija
Pénz prostitúcióra bujtogató röpcédulaförgeteg
Pénz nálad többet ér Queneau százezer milliárd
inflációs indigóklapanciája
s az Oktogonon villany-Magyarország
csonkaszonettje
Pénz nélküled Picasso Picabia
sem tud bikaviadalra fakadni!

*
Most pedig ötperces
kacagósztrájkot!
ötperces
kacagósztrájkot
Sancho Panza-pocakrengetőt és pléhpofát
a bádogba bújt impotencia kereszteslovagjai ellen
a világmegváltó tömeggyilkosok ajakszőrzete ellen
a mosdatlan szájú báva bálványok ellen
a mákonyos koponyák ellen
a magányos Koppányok ellen
a kacagányos mokányok ellen
a makagányos kocányok ellen
a csattogó tenyerű csasztuskások ellen
Tamkó Sirató Károly
elnémítói ellen!

JÉKELY ZOLTÁN
Akik látták magas, elegáns alakját, amint az ötvenes-hatvanas években délelőttönként
a gondolataiba mélyedve, hátratett kézzel sétál az Irgalmasok kórháza előtt a Margit híd
felé, úgy sejthették, valahol a meredek Gül Baba utcai, romos kastély toronyszobájában írja
ritkásan megjelenő remekeit. Lényében ironikus humorával együtt is volt valami romantikus,
szomorú titokzatosság, akárcsak műveiben. Igaz, nem sokan gondolhattak erre, mert akkori banszoktatták le az embereket a jó művek olvasásáról. A három ujjon megszámolható
legkiválóbb költők egyike volt. Novellistaként alighanem azért is ismerik még kevesebben,
mert ebben a műfajban végképp nem volt versenytársa.

41

Tündérlányok a Lukács uszodában
Gyöngyházy akkor is megtartotta régi szokásait, amikor a gyárigazgatók és banktisztviselők is melósnak igyekeztek látszani. Kissé már kopottas, de finom tiroli lódenkabátjának
választékos zöldje, gallérján és kézelőjén a bőrből való koptatószegélyek s az őzagancsból
esztergált gombok első pillantásra megkülönböztették őt az az idő tájt divatos lódenviselet
követőitől. Barna svájcisapkája is másképpen állt a fején, mint a kötelező viselet villámhárítós, kobakhoz idomuló tucatsatyakjai a sokaságon: párizsi, provance-i és flandriai festőművészek buggyos baszksapkái módján konyult a bal fülére. Messinai eredetű félcipőjét
ráncosra járatták az esztendők, de vasalása új volt, s a gondos keféléstől fényesbarnán csillogott, mint a budai utcák macskaköveire koppanó, burkaikból szerteguruló vadgesztenyék.
Csípős októberi délelőtt volt, amikor belépett a Lukács fürdőbe. Az uszoda meggyérült
közönsége békésen rótta a hosszokat a medencében, melynek korlátaira a minap szerelhették
fel a téliesített kertészeti melegházakhoz hasonlatos üvegfalakat, s a kőpadlót is fűtötték
már a korán jött hidegben.
— Bon dzsornó, szinyóre kaballéró! — kiáltotta tele szájjal Kovács úr, a kabinos, miközben őrhelyén ülve paprikáskrumplit villásreggelizett az ölében tartott alumíniumlábaskából. Csinos jávorbajuszkát viselt, fehér pantallót és atlétatrikót; nyalkán hátrafésült haja
enyhén deresedett a halántékán, mint a Zugliget ormain a feketefenyők. Csak a törzsvendégeket köszöntötte így — a jöttmenteknek vissza sem köszönt. Már nyitotta is szolgálatkészen a bejárathoz közeli kabinok egyikét. Ezt a sort színészeknek, íróknak, dzsesszdobosoknak s néhány csillagásznak tartotta fenn, valamint az ántivilágból ittmaradt magánzóknak,
akik élhettek kötszövésből, lóápolásból vagy hólapátolásból, az lerítt róluk messziről, hogy
tetőtől talpig úriemberek.
Gyöngyházy még nem zárkózott be a kabinjába, mert észrevette, hogy író ismerőse
fönt, a bejárattal átellenben húzódó, nyitott emeleti folyosón végzi mindennapos erőnléti
gyakorlatait. Előrenyújtott karral kuporodott le guggoló állásba, majd fölegyenesedett, s
karját széttárva, teleszívta mellkasát a csípős levegővel. Ezt sokszor megismételte.
— Emílió úr megint emhákázik — mondta bizalmasan Kovács úr, az úszómester, de
fegyelmezetten visszafogta mosolyát, mint egy fizetőpincér, elegánsabb helyen. Igaz, hol
voltak már ekkoriban elegánsabb helyek? Gyöngyházy eltűnődött: hiába maradtunk meg
néhányan jobb emberek, a szokásainkat előbb-utóbb átkeresztelik. Emicit csak az írószövetségi kongresszusokon elvtársazzák le — a vak is látja rajta, hogy úr —, de az antik
világ fennállása óta minden rendes helyen űzött gimnasztikát már Kovács úr is emhákának
mondja, miután az imént lovag úrnak szólított a maga külső-óbudai olaszosságával.
Mialatt ez átszaladt agyán, felfigyelt rá, hogy barátja torna közben oldalvást lefelé tekintget, a medence szélső bejáratára, s amúgy is jó karban levő, fiúsan lapos hasával még jobban homorít. Gyöngyházy követte a tekintetét. Megnyílt az üvegajtó, s a medence lépcsőjéről
két hölgy lépett a folyosóra csuromvizesen. Kell-e csodálkozni, ha egy író, ki még ma is a
Hölgyfutár gáláns szellemében rója szépveretű sorait erre érdemtelen lapokba, honunk szebb
keblű hajadonain legelteti szemét? Melinda szép, mint egy malom-tói liliom, jerke-arcélébe,
nyúlánk, vénuszi alakjába a fél Víziváros szerelmes, halvány, a nyárutói napozástól éppen
csak elefántcsontszín bőrén vízcseppek hancúroznak, fürdősapkáját lekapja fejéről, haját
hátravetve igazít mézszőke frizuráján. Csilla valóságos abesszin királynő, bőrének sötétje a
visszájáról sugározza azt a rengeteg napfényt és derűt, melyet egész nyáron szívott magába,
mosolya igazgyöngysort villogtat, éjsötét szeme fölött holdsarlós szemöldök ível. Vidáman
kiáltozva integetnek fölfelé az írónak, aki bókoló barokk lovaggá inkarnálódik egy célját
váltó tornamutatványa közben.
Gyöngyházy kissé zavartan lépett a hölgyekhez. Amennyire fesztelenül érzi magát az
ember egy szál fürdőnadrágban hasonló lenge öltözéknek sokasága közt, annyira zavart és

42

félszeg lesz, mihelyt tetőtől talpig felöltözöttek közé kerül. Olyan ez, mintha valami rossz álomban szaladgálnánk hálóingben hetivásárkor a város piacán, vagy állnánk lenge magyarban úrvacsorakor az úrasztala elé.* Ámde vagy ő tett szert ama képességre, hogy képzeletben pillanatok alatt anyaszült meztelenre vetkőzzék a pucér nők társaságában, vagy a két vízitündér
viselte úgy önnön ruhátlanságát a vízcseppek Bittereivel, mint királyi udvarhölgyek a báli
ruhát — feszélyezettsége rögtön elillant, amikor kétoldalról egyszerre ápolták arcát a szívmelengetően jéghideg ajkak. Futólag megállapította, hogy a piktorok tévesen ábrázolják az
Égi Szerelmet következetesen szőke, a Földi Szerelmet pedig barna minőségűnek. A gyakorlati életben ez bármikor fordítva is lehet. S mindkét fajta nőneműség egyaránt lehet egyszerre
kacér és megközelíthetetlen.
A két hölgy kacarászva, tocsogó talppal szaladt a női zuhanyozó irányába. Gyöngyházy
sajgó szívvel nézett utánuk. Szépek voltak, mint a nappal és a holdas éjszaka.
— Én a szőkét választanám, szinyóre kaballéró — mondta csettintve Kovács úr, mintha
kileste volna a gondolatát.
— Irigylem ezért, Kovács úr. Maga tud feltételes módban választani — felelte. Kabinjába húzódott, látván, hogy a hölgyek szálas, atlétatermetű fiatal férfiak szélesre tárt karjába futnak.

KÁLNOKY LÁSZLÓ
„Van bennem valami veszélyes" — szokta volt mondani félig tréfásan, félig komolyan
kedvenc világirodalmi hősére, Hamletra utalva, ha sikerült csípős epigramma-szonettet,
szatírát írnia valamelyik irodalmi ellenfeléről. Hetvenedik születésnapján egy magas beosztású
politikus olcsó cserépvázával ajándékozta meg a kulturális kormány nevében. „A hetven,
ugyebár, nem igazán magas kor" — mentegetődzött a politikus. „Azt is meg kell érni" —
válaszolta ő, választott nevén Homálynoky Szaniszló. S a politikus — bár ezt senki sem kívánta neki — nem érte meg a hetvenet. Szaniszló önmagát is gyakran kigúnyolta. Utolsó
évében az avantgárd védelmében forgatta a költői szatíra fegyverét. „Akármit mondasz,
ellentmondok" — üzente a hatalom mindenkori birtokosainak.

Rémtettek a slamasztikában**
Mottó: Untatnak a sültrealisták?
Kapj elő egy szürrealistát!
Panyókára vetett stopperórával a mélytengerbe merülni
egy búvárharangvirágban,
samponos hajmosást rendelni tökkopaszon
a Viktória vízesés alatt,
rettenthetetlenül mekegni pucéran
az oroszlánketrec elfűrészelt rácsa előtt,
zászlóra tűzni a felbonthatatlan
konzervdobozt
s a bármikor felbontható baráti szerződést,
majolika Maillol-szobrocskákkal rakni tele
a futuristák
hátizsákjait,
elfecsérelni a létfontosságú herdát
* A dőlt betűs rész vendégszöveg a Boszorkányok a Szőlő utcában című novellából.
** Ebben a költeményben mágikus jelentősége van a semminek, viszont semmi jelentősége
nincsen a mágiának. Hogy ez miként lehetséges, arra maga a költemény adja meg a választ.

43

és elherdálni a fölbecsülhetetlen értékű fecsért,
miszliket rázni a garmadafáról,
hulahoppozni egy frászkarikával,
írmagból rekordtermést learatni a fikarcmezőn,
vígan kerekezni végig a Stefánián
egy rombuszkerekű biciklivel,
esti tanfolyamot hallgatni a slamasztikában,
a kerítés tövébe pisilve
átfüttyenteni a szomszéd bolygóra,
elektronmikroszkópon keresztül kacérkodni
az AIDS vírusával,
gyászmisét celebrálni
egy levizelt hangyaboly fölött, •
márványszarkofágot
emelni
egy vakondtúrásra,
esernyővel lovaggá ütni egy varrógépet a boncasztalon,
és addig nevetni,
míg meg nem pukkad a haragosunk.

BELLA ISTVÁN
A költészet az örök érvényű pillanat műfaja. Ezt a régi tételt fényesen igazolja Bella István itt következő verse. A költő ugyanis tíz éve napjában többször végleg leszokik a dohányzásról, s így óráról órára, napról napra és évről évre folyamatosan érvényesíti fogadalmát. Híres ritmusváltásait, melyekkel már annyiszor megváltotta a világot, nem minden
esztéta ismeri el, de így is a legjobbak közt tarthatjuk számon. Nagy nyelvújító. A magyar
névszók igésítésében ő tartja a rekordot: a tavaszodom, telesedem, hajnalodom, esteledem
fordulatokon kívül sikerrel vonta be a magyar igeragozás rendszerébe — hogy csak néhány
példát mondjunk a sokból — a méz, a must, a murci, a malaga, az aszú és a macska szavakat;
az utóbbi több változatban is előfordul verseiben — pl. macskásodom, macskajajosodom, cicázok, cirmolok, cirókamarókázok — és így tovább, a vasmacskásodomtól a cicababázomig
és a miapicázomig.

Hevem hava
Havasodom,
hamvazkodom.
Havannázik
Hamvazószerda.
A szivarról még ma leszokom.
A halálnál van a szerva.
Leveledzem,
laskásodom,
lepereg a vakolatom.
Kertem alatt mándruc oson,
bevakolom vakablakom.
Csípőd égő csipkebokra
feledés dögkútjába dobva.
Néha mégis fölsistereg,
s bóbiskomból fölrévedek.

44

Váltok búról szomorra,
szomjról tikkadt pokolra.
Itt versem is ritmust vált:
az egyhangú rím s rigmus bánt.
Göncölödöm hétágra,
nem napozok: csillagzok.
Ki velem hál, hétárva
eget hoz a világra.
Bőszül az ősz, telik a tél,
nyaram falom, fogy tavaszom.
De az ellenfél is alél.
Halálom el-marasztalom.

A hatodik napon
Az Isten egy nagy alkimista,
ámde ma nem megy az alkímia:
embert nem sikerül csinálnia.
Motyogja: „Ó, én alkimisten!"

VERESS MIKLÓS
Verseiben boszorkányos ügyességgel képes többször is témát váltani; a kompozíciós
egységet rímekkel teremti meg. Aki egy mondatban össze tudja foglalni, miről szól a költeménye, az soron kívül diplomát kap az ELTE bölcsészkarának líraesztétikai tanszakán.

Na kongsz-e mán Nakonxipán?
A TAUTOLÓGOKBÓL
Szerelmem mint a Popocatepetl
a szívem nyílt mint terített rebetl
születtem mikor őrjöngve dúlt Mars
mindent ütő rím: terített redurchmarsch
Hallgattam egy éj egy nap Bernsteint
olvasgattam Verseghy verseit
nem szeretem kik hangot váltanak
amikor mások rendszert váltanak
Jobb ma egy nő-faló ha trójai
mint némely bolsevista Prónay
és jobb a versbe néhány kósza kínrím
mint keresztemre írva majd az INRI-m

45

Bocsássátok meg ezt a tautológot
szabadúszó vagyok de sose lógok
a játékban sem tűröm a va banque-of
fel is robbantom én még ma a bankot!

SZŐCS GÉZA
Amikor a kolozsvári házi őrizetes előtt váratlanul megnyílt a nagyvilág, egycsapásra
felhagyott a bátorsággal. „Minek legyek bátor, amikor itt engedik?" — kérdezte az új-mexikói, a chicagói s a genfi kilátóra és környékére mutatva. Ámde midőn hazalátogatott szülőföldjére, s egy népgyűlésen a Vatra hangadói beléfojtották a szót, azonnal visszatért a bátorsága. Politikai és filozofikus líráján kívül még szerelmi és infantilis költészete jelentős.

Kristallizáció
Három nap néztem volna csak szemed
Illyés Gyula
Szerelmem folyton-folyvást
akár Stendhal lelombozott
a salzkammerguti sóstóba

hízik és dagad
faága
belemártva

Gyűlik jó sok Delphoiban megjósolt sókristály
sok kicsi áttetsző
érzésoktaéder
egymás hegyén-hátán
erotikarombuszok
Belémpereg minden kis eidolod monászod
szemembe áramlik ahogy epedve nézlek
szemedbe pereg minden magam-másom
eidolom
Nézzük csak egymást három napon át
lassanként kicserélődünk egészen
kézenfogva sóbálvánnyá kárhozunk
édes kettesben sós könnyeket

hullatunk

Kis, törékeny nemzetsziget
nagy népek viharzó tengerében
— Hogyha jön a Nagymogul,
mit tehet a kis vogul?
— Azt, mit a sors oszt rátok?
(Értitek-e,
osztrákok?)
— Számíthat-e oszt' rátok
testvéretek:
osztjákok?!

46

TANDORI DEZSŐ
A legigénytelenebb témákból csinál nagy költészetet: francia impresszionista festmények,
Szép Ernő esernyője, verebek, koalák, játékmackók, álkrimi, gombfoci... De ez csak látszat.
Mindez csak ürügy, hogy a legnagyobbról beszéljen: mi az, hogy írni, az egyszeri elnémulás — az elmúlás tudatában.

A felügyelő otthona
Itt ülnek sorban, verebeimmel szőrmentében sem veszekedve
a szőrmentébe öltöztetett koalák; a verebekkel
régóta koalícióban állnak — ütnek — e koalíceumban.
Méltányos lények ők, nem s nem adnák alább;
a verébtolerancia úgy működik itt,
mint a visszakeresztelt Sugár-út platánjain,
e verébkatedrálisokon, verébdómokon és verébgótikán,
melyek alatt sétálni vérebekkel esernyőtlenül:
megpecsételt verébbarátság és vérebkitüntetés.
Hogy éhes macskák felkússzanak? Nem ajánlanám,
Tradoni* felügyelő El Cap bármely neves banditát,
Al Capót, Al Capónét s más díszpintyeket;
elkap? ó, ne! — kiáltja Al Capone, ám Agatha néni
mára már a poharába teheti a fogsorát.
* Hangsúly az őrt (vö.: Stannum).

SALLÓ ISTVÁN FAFARAGÁSA
47

CSŰRÖS MIKLÓS

Bekezdések Vas Istvánról
Ha az emlékezetünkben hozzátapadt jelzőket próbáljuk a gyász fájdalma ellen küszködve
úgy-ahogy elrendezni, részletek helyett először az oszthatatlanság, a sokféleségben az egység,
az ellentétek kereszteződési pontján tábort ütő szellem képlete rajzolódik elénk. Elutasítja a
személyiséget szétszabdaló, választásra kényszerítő redukciókat. Egész mivoltában akar önmaga lenni, és teljességében vállalni azt, ami hozzá tartozik, ami az övé. Nem dönt élet és
mű, politika és szerelem, idefenn és oldalenn, misztika és racionalizmus között. Kora minden
fontosabb szellemi mozgalmához köze van: a polgári eszmékhez és a szocializmushoz, az
avantgárdhoz, a Nyugathoz, az új klasszicizmushoz, a népi írókhoz.
Az egyik hűség ide ránt, a másik húz oda.
Feszít a kin: „Vagy ezt, vagy azt!" — De nem és nem! Soha
Nem, amíg én vagyok én, amíg érzem, hogy egy vagyok,
Egy hűségemet sem nyelik el ezek a „vagy-vagy"-ok.
Ha Vas individualizmusáról beszélünk (márpedig a Summa fidei eszméiben is, hangvételében
is a Te meg a Világ Szabó Lőrincéhez kapcsolódik), a teljes ember és a teljes élet bemutatásának, vállalásának igényére gondolunk, s aki az önéletrajzi személyességet múlt századi
maradványnak tartja, valóban fölfedezhet valamit ravasz modernségének sokat emlegetett
„ómódiságából". Szabó Lőrinctől eltérően viszont „az Egy álmait" nem a bensőség tengerében keresi, hanem az itt és egyszer élt esendő életben akarja megvalósítani.
Az Egy önérzetes védelme visszájáról a divatoktól való idegenkedést jelenti, mindig a
saját út keresését. Ideológiai vitái, szakításai, irodalmi polémiái rendre a függetlenség, a megújuló önmagából való merítés elvére vallanak. Kassákkal való szembefordulását némi iróniával a freudikus apagyilkossághoz hasonlítja egy helyütt, valójában a függetlenedés manifesztációja volt, béklyók levetése. Ettől fogva bűntudat nélkül írhat rímes verset, befogadhatja
a népi dalforma hatását, és keresheti az utat ahhoz a „maradi modernséghez", amelynek
apját később Eliotban fedezi föl. Ehhez viszont a látomásos költészet évadja idején is ragaszkodik, legyen bár a képhalmozás poétikája szürrealista vagy folklorisztikus eredetű. Prózaibb, puritánabb nyelvet keres, amelyhez a mintákat főleg a latinoknál, az angol költészet
egyik vonulatában és az újgörög líra mestereinél találja meg. A metaforák ragyogásánál
jobban vonzza a nyelvi anyag mondattani kidolgozása, rafinált többletjelentést bíz a töltelékszavak, a másodlagos mondatrészek kifejező erejére, a „határozók és kötőszavak" habarcsára. Pontosítani! — tanácsolja a Nyelvtani kérdésekben, mert
Az igével sokat ki lehet mondani,
De imbolyognak
viszonylatai.
Teszi. Megteszi. De ki? Az alany
Legtöbbnyire bizony bizonytalan.
De az igekötők bezzeg határozottak:
Jól válogatva cselekedni tudnak.
Az sem mindegy nekünk, hogy — teszem azt —
Az Alany meghalaszt vagy elhalaszt.
Csínján bánik a mítoszokkal is. Egyszerűsítés lenne mitologizmusellenesnek nevezni szemléletét, hiszen például az Argonauták köréhez személyesen és szellemileg egyaránt közel állt.

48

Viszont félreérthetetlenül elhatárolja magát a mítoszértelmezés olyan változataitól, amelyekben ködösséget, önmagát mélységnek feltüntető zavarosságot vél fölfedezni. A maga részéről a ráció és a humanitás titánjával azonosul, A tűzlopóvál, aki szembeszegül a vak isteni
hatalommal, a különbségtevés erejével fölbontja a homályt, az álnaiv egységet.
Ehhez képest elméletben és költői gyakorlatában szívósan küzd az ún. intellektuális.
a gondolatot és a gondolkodást költői élménnyé avató líra rangemeléséért. Természetesen
e törekvésében nincsen egyedül, közvetlenül előtte jár Babits, Szabó Lőrinc, József Attila,
a távolabbi előzmények között föltűnik Csokonai, Vörösmarty, Arany, Ady. Vas mégis
úgy érzékeli, hogy az irodalmi és kritikai köztudat megengedhetetlen különbséget tesz életélmény és kulturális élmény között, az előbbi javára. Az ő számára a műfordítói munka, az
irodalmi, filozófiai, történelmi olvasmány, a műalkotások élvezete az egész embert megragadó és fogva tartó élettény, a költő felhasználja a tanulmányíró erudícióját, de ez csak a kifutópálya, ahonnan a költészet fölszárnyalhat. Velázquez Vénusza nemcsak vizuális érzékiségével megragadó esszé, hanem egyben elemi erővel feltörő vallomás a test szépségéről és
az igazi hús-vér szerelemről. Az Etruszk szarkofág meg az itáliai, hellászi nagy versek és
„futamok" a művelődéstörténeti élmény egyénivé sajátítása és egyetemes jelentésűvé emelése
révén válnak műalkotásokká. Legszebb és -szenvedélyesebb ars poeticáit egy misztikus szent
„intelmeit" parafrazeálva és fejtegetve adja elő, vagy Radnóti naplóit olvasva fogalmazza
meg: „Milyen kevés élet, mennyi irodalom! / És hogy átcsap az élet a meddő szavakon!"
N e m feledkezhetünk meg urbanitásának sajátos összetett természetéről sem. Bár a Szép
Szó és a Válasz közötti döntéskényszerében a népiek mellé állt, ízig-vérig városi költő (persze
a terminológiát, a „lefokozó jelzőket" mindig fölényesen visszautasítva). Budapest, annak is
sokszor elmarasztalt pesti oldala volt az igazi világa. A lebombázott főváros látványa az
egyik legszikrázóbban indulatos kifakadást és vallomást fakasztja föl benne. Életébe beleivódtak a szürke ködök, a „Telepek, házak, gyér fű, farakás" sivár képei; mindennapjaihoz
hozzátartoztak a kávéházak, a munkahely ipari szennye, a följelentgető kollégák, házmesterek. Mégis, az ország színe-java, értéke is ide gyűlt össze nyugati kultúrát teremteni, és ez,
az ifjúság, az irodalom, a szerelem, a boldogság emlékeivel együtt, megszépíti a csúnyát:
a bűvölő és a riasztó élmények együtt válnak egy élet foglalatává. Külföldi utazásairól szóló
verseiben is — beleértve az Örök Város élményét — mintha a kopottas, díszítetlen, káprázat nélküli pesti környezet toposza élné tovább a maga életét: „Milyen szép tud lenni a szürkeség!" „Mert kevés itt a kép. És néha csak." „Őshazámban vagyok." A természeti élmény
ugyancsak városias színezetet kap Vas költészetében: mindenekelőtt a kert és a virágok kultuszában jelenik meg, gyakran megint egy város, Szentendre panorámájával a háttérben,
bensőségesen összefonódva a szerelem, később a halálra készülődés „filozófiájával".
Kivált önéletrajzi regényciklusában sok szó esik a magyar—zsidó kettősségről, származás
és hovatartozás kérdéséről. Akárcsak Radnóti, ő is magyar költőnek tartja magát, az asszimiláció dolgában azonban végtelenül kényes arra, mihez, milyen minőséghez, melyik magyarsághoz kíván hasonulni. „Nem jelen arcod az, mely szívem élő vágya, / Szerelmem Magyarország, a képzeletbeli, / Arany, Balassi, kurucok szebb világa." Arany dekadens unokájának vallja magát, Rákóczi a kedvenc politikusa. A Nagyszombat, 1704-ben a nemzeti
önkritika jogos szavai elválaszthatatlanok a vállalás, az összekötöttség kitéphetetlen érzésétől. Rákóczi értetlensége a vezetése alatt harcoló magyarok irracionális viselkedése láttán
analóg lehet a honfitársait ugyancsak kívülről is látó költő megütközésével, aki a legmagyarabb magyar, Bartók idegenségét is észreveszi „édes testvérei között"; az ügy mellett itthon kitartó hadvezért éppen úgy megérti, mint az emigrációt választó zeneszerzőt, s ebben
a kétsarkú tipológiában rejtjelezve a saját magyarságélményének összetettségéről is tudósít.
A z érzés változásai és a változatok megformálása iránti érzéken kívül leplezetlen őszintesége egyéníti szerelmi költészetét. A szókimondás természetesen nem korlátozódik a testről, a közös boldogságról szóló versekre, a Csak azt nem és a hozzá hasonló versek trágár-

49

ságot fölényes művészettel elkerülő célzásaira vagy az In flagrantiban kipróbált módszerre,
ahol (a titkot a nádasnak kifecsegő Mídászként) Vas a halandzsanyelv által üzeni meg a
másképp elmondhatatlant. Irritálja a prüdéria; mohó szenzualizmusa tabuk, tilalmak ellen
tör: gátolatlanul, de nem Ízléstelenül akar kimondani mindent, ami emberi. Kavafisz „borzongatóan szép" homoszexuális verseit is megvédi, tanulmányt szentel a „szemérmes Arany"
erotikájának, önéletrajzában feszengés nélkül ad számot saját és nemzedéke szerelmi életéről. Ugyanakkor spiritualizálja a testiséget, a naturalisztikus részletekre középkorias, trubadúros nőtisztelet fénye vetül, és az abszurd hité, hogy a szerelem személytelenül vagy inkább személyfölöttien túléli a földi életet, mint egy platóni eszme vagy mint „egy rajz":
Ilyen buják csak azok tudnak lenni, akik már
Nincsenek, csak ezekben a vonalakban vannak,
Elrejtve ebben az ölelésben. Ebben az áttetsző,
Sziporkázón szilárd szerkezetben. És ennek a zártkörű
Sokadalomnak minden életjelében ők, csak ők
A névadók, ugyanők ketten. Te meg én, te meg én.
Önmagának mindenestül vállalása Vasnál nem gátlástalanság, hanem részint törekvés,
hogy a legőszintébben azonosuljon a bensejéből, fiatal kora pszichoanalitikus szóhasználatával a tudatalattiból érkező késztetésekkel, részint az alázatnak egy sajátos megnyilatkozása,
amelyet jobb szó híján ráhagyatkozásrfak nevezhetnénk. Lesz, ami lesz; akár van, akár nincs,
döntsön helyettem az Isten; „És vagyunk, amik vagyunk." Versben, prózában nem ritkák
nála az efféle szentenciák. Ez a szemlélet különös, sugárzó eleganciát ad emberi magatartásának és írói világának. Lehet egyszerre szerény és önérzetes: azt az anyagot formálja,
azt a színt variálja, amely éppen neki jutott, adatott (eddig a szenvedő igemód), de a feldolgozás módja, a „termék" kvalitása, a cselekvő modalitás oldala az övé. Áthúzhatja, mint
Weöres Sándor, a N A G Y S Á G szót és célképzetet, mégsem kell elvonnia a tekintetét a példaképszerű „nagyoktól". Hirdetheti, hogy az emberi szellem terepe az ész, az értelem, a ter
mészét világa, Avilai Terézt követve nem zárja ki azonban, hogy a kegyelemben Isten „föl
függeszti" az ésszerű empíria érvényességét — csak ne az emberi önhittség függessze föl
Már Arany remek szatírát írt A sárkányró], mely „Szárnyaira emelkedék, / Hogy elhagyná
a földi port, / Melyet a szél szemébe hord." Ezzel és Horatiuséval rokon Vas „kispolgári"
„tisztviselői" iróniája. Nem áll lábujjhegyre, nem igyekszik följebb kapaszkodni, nem ágál
ha úgysincs értelme. Az alázat révén éri el, szerzi meg az ízlésesség, a finom mértéktartás
a választékosság kiváltságait.
Észjárás- és alkattörténetileg ez a magyar művelődésben meglehetősen ritka szellemi
attitűd két, látszólag egymástól távol fakadó forrásból táplálkozik. Az egyik a magyar nép
ismeret: „Mondják, a karóba húzott, hajdani magyarok / Között nem egy akadt, aki a karón
pipázgatott" — a nemzetkarakterológiai hagyomány arra tanít, hogy kínpadra feszítve is
őrizzük meg fölényünket, önbecsülésünket. A másik minta a sztoikus filozófiáé. Epiktétosz
a szabadság legnagyobb akadályának azt tartja, ha olyat akarsz, ami „nem rajtad múlik,
nem áll hatalmadban", és „olyasmire vágysz, ami másoktól függ, és mulandó". A z okos nem
tesz saját véleménye ellen, nem téríthető el alapeszméjétől: „ha istenhez csatlakozik, biztonságban teszi meg útját". Vas István már a Keselyű idő fenyegette kora ifjúságában fölismerte
ennek az önmegtartó gondolati és lelki stratégiának korszerűvé tehető, önvédelemmé fejleszthető tanulságait, és erre építette a tisztességes túlélés esélyét példázó, termékeny öregkorában betetőzött életművét:
A világban, e kotyvasztó fazékban,
A történelem gőzölögve fő,
Fölöttünk, egyre keskenyebb karéjban,
Keringve száll a keselyű idő.

50

Mi vár reánk ezen túl, ne keresd,
Ne gondolj már, csupán a jelen évre,
A többit pedig bízzuk egyenest
A szenvedések árva istenére.

LEVENDEL

JÚLIA

Mintha mindegy volna
JÓZSEF ATTILÁRÓL
A nyolcvanesztendős Tolsztoj lelkiismeretesen rögzíti naplójában életrendjét, hogy reggel
felkel, kiviszi az éjjeliedényt, sétára indul... „Séta közben a postát várom — írja —, amelyre
nincs szükségem, csak régi megszokásból. Gyakran találós kérdést adok fel magamnak:
hány lépés lesz valamilyen helyiség, számolom, s minden egyes lélegzetvételemet lépésekre
osztom: egy, h, h, h; kettő, h, h, h... Régi megszokásból olykor kedvem támad feltenni
olyasmit, hogy ha annyi lépés lesz, mint ahogy feltételezem, akkor... minden jóra fordul.
De nyomban megkérdezem magamtól: mi lesz jó? hiszen tudom, így is minden nagyon jó,
mit kívánhatnék? Aztán, ha találkozom valakivel, eszembejut — bár gyakran elfelejtem —,
hogy ő és én egyek vagyunk. Különösen nehéz beszélgetés közben emlékezni erre. Azután
ugat a Belka kutya, zavar a gondolkodásban, mérges vagyok rá, és szemrehányást teszek
magamnak ezért. Azért teszek magamnak szemrehányást, mert haragszom a botra, amelyre
támaszkodva sántikálok. Igaz is: elfelejtettem elmondani, hogy mosakodás, öltözködés
közben a falusi szegény népre gondolok, és fáj, hogy elegáns a ruhám, de hát megszoktam a
rendes öltözködést. Sétáról visszatérve, nekilátok a leveleknek. A kunyerálások idegesítenek.
Gondolok ugyan rá, hogy ezek fivéreim, nővéreim, de mindig későn jut eszembe. A dicséret
terhes. Csak az egyetértés tolmácsolása szerez örömet. A Rusz című újságot olvasom. Megrettenek a kivégzésektől, és szégyen-gyalázat, szemem a T. és az L. N. nevet keresi, amikor
pedig rábukkanok: inkább kellemetlen."
Sokszor látom őt viaskodása közben: a világhírű író-próféta, aki íróságában, prófétaságában is kételkedik, szeretne nagyon egyszerűen beszámolni gyarlóságairól — legfeljebb
ironikusra sikerül —, kíméletlenül végrehajtani az élve boncolást — de rejtőzködőbb, mint
valaha —; szóval, látom ebben az 1908-as évben, s kerek évfordulója lévén sokat ír róla a
sajtó; látom és hallom, amint fogadást köt magával, és a lélegzetével számolja a távolságokat.
Értem a szégyenkezését, hogy a saját nevét keresi, hírt, elismerést, népszerűséget — akarata
ellenére, hiszen tudatosan-elszántan csakis a „belső munká"-val törődik, ezért is írja csodálkozva: „mi lesz jó? hiszen tudom, így is minden nagyon jó." S persze azt is tudja, mi minden
nem jó, sőt, elviselhetetlen, szörnyű; párhuzamosan „titkos naplót" vezet, amelyben megvallja, hogy kínzóan nehéz a lelke, s hogy Jasznaja Poljanában „az élet teljesen mérgezett".
Érzi, öregen egyre türelmetlenebbül érzékeli a vágyat, hogy változtasson a maga életkörülményein és a világ állapotán. Miért akkor ez a „minden nagyon jó" odavetése? Csalás?
Álnaivitás? Kitérés? Megadás? Mi ez?
A kérdések közben is érzem azért: a nyolcvanéves Tolsztojtól ez valahogy várható,
szinte jól áll neki. Nem elteltség, nem elégedettség, még csak nem is bölcs beletörődés az
adottba. Mi hát?
A fiatalkori művekre, feljegyzésekre gondolok: a gesztus ott éppígy fellelhető. Együtt
van a változtatás sürgetése, a tökéletesedési hajsza és a szemlélődő-tűnődő gyönyörűség

51.

meg a hála. Úgy tűnik hát, nem az évek, évtizedek prése alatt fejlesztette magában a fogékonyságot — hetykén azt mondhatnám: ilyen volt, így létezett a világban, így érzett, gondolkodott.
„Fogékonyság"-ot írtam, s valóban alkati, persze formálható, fejleszthető készségnek
gondolom. Érzékenységnek a létezéssel való kapcsolatban, mondhatni: a kommunikálásban.
Fogékonyság, amely látszólag bölcsességként jelenik meg, holott nem egészen az. Bölcsességnek nevezhetjük a pátriárka megjegyzését, és mosolyogva bölcsességet emlegethetünk
egy gyerek „nagyos" kiszólását hallva, de bizarr egy ifjú bölcsességéről beszélni, márpedig
ez a fogékonyság-érzékenység nem életkorhoz kötött. A József Attila-i életművet is keresztül-kasul átszövi. Huszonegy éves a Hangya írásakor.
A bábok között elaludt a hangya.
Szél, a bábokat most el ne fúdd!
Különben jó az is.
József Attila ekkor Bécsben kószál, elhagyatottan, kisemmizetten — de mégis Bécsben van!
Ki mindenkivel találkozik, mi minden megtörténik vele! Állítólag „a Rathaus park fái alatt"
„ül a padon, társtalanul", egy „hangya-egyed" ő is — más vélemény szerint éppenhogy nem
társtalanul, a többes számú ige is jelzi ezt („jobb, ha már indulunk haza"), s a vers rejtett
szerelmi vallomás: a hangyához hajló gyöngédség, a szelet szólító bensőségesség, az egész
világ-szerelem voltaképpen egy embert udvarol körül. Lehet. Nekem a rendkívüli, mindeneket átfogó empátia és a látszólagos rezignáltság egyidejűsége, az egész versben megőrzött,
fenntartott — s ebből az egyidejűségből fakadó — feszültség a legizgalmasabb. A hangyabábok sorsáért teljes odaadással fohászkodik, s mégis mintha nyomban megvonná a vállát:
»Különben jó az is." Majd újra a féltő-gyönyörködő szeretet (nem-emberről ugyancsak ritkán írtak így a világirodalomban):
Kis, fáradt fejét csillámokra hajtja
és alszik véle csöpp árnyéka is.
De megint hagyja, és a tárgyilagosság meg a táncolós, de majdnem közönyösnek tetsző játékosság kettősével zárja le a jelenetet, amely mintegy életképpé zsugorodik, éppen a lezárás
megformáló-eltoló mozdulatától. A későbbi versekben, az Elégiától az Ódáig, és a Kirakják
a fát tói a Könnyű, fehér ruhában „egyremegy "-éig mindenütt, mindvégig őrzi a formai fegyelmet, a „verscsinálás" szükségszerű távolságtartása megvan, de a szorongó tudat áradóbban, kétségbeesettebben tör át.
Az érzelmek, indulatok átlag fölötti ereje, mondhatni: kirobbanása „okozza" a mű
létrejöttét, de a mű alakításának folyamatában — éppen ellenkezőleg — tárgyilagosság, rálátás, a formáláshoz nélkülözhetetlen hűtés kell. Ez a művészetteremtési paradoxon, mint
minden paradoxon, gyötörte József Attilát, önnön hitelességére, a vers hitelességére kérdeztetett — de a Hangyában többről, általánosabbról van szó, noha úgy látom, ez a művész
számára ismerős lelkiállapot, készség itt a főszereplő.
Hogyan is van hát? Ha ilyen mértékben azonosul az alvó hangyával, az elsöpörhető
bábokkal, ha úgy hajol a csöpp árnyék fölé, mint szülő a gyereke, szerelmes a párja fölé —
ezzel a szeretettel hogyan fér meg a „Különben jó az is" lemondása? Fáradtság volna?
A szeretetet, ezt a nagyon intenzív lelki munkát, szünet nélküli figyelmet, törődést, ápolási
akaratot megtörő csüggedés? A szomorúság nyilvánvaló. A rövid, furcsa sor elharapottságából lehetetlen is nem érezni. Mégsem fáradtság, hanem ontológiai tudás, a lelkesültséget
nem megtörő, de megpörgető ismeret kifejezése: hogy bár szakadatlanul küzd a világ minden parányáért — hisz a szeretet maga küzdelem —, tudja, mily esendő, csekélyke az emberi
léptékkel hatalmasnak tűnő buzgalom is. Tudja a saját parányi voltát. Ez a látszólagos hanyag mozdulat, látszólagos fintor és vállvonás talán — most így érzem — biccentés a terem-

52

tés előtt. A nagy lélegzetű, jellegzetes József Attila-kompozícíókban, majd az Elégiában és az
Eszméletben, a Téli éjszakában és az Ős patkányban, az Alkalmi aerjben, a Faluban és a
Kései siratóban, ahol a verskezdet, a világföltérképezés visszatérő kiindulópontja a szubjektum megfelelő pozíciójának kiválasztása (sokszor önmagát láttatja a költő az eszméléshez
alkalmas környezetben) — a versbefejezés — váltakozva a könyörgéssel —: szomorú tudomásulvétel — igen, biccentés a teremtés előtt:
Óh lélek! Ez a hazám.
Vagy:
én könyöklök és hallgatok.
Vagy:
Világosodik lassacskán az elmém,
a legenda oda.
Ha küzd, hát abba, ha pedig kibékül,
ebbe fog belehalni.
Vagy:
Dombocskán, mint szívükön a bú.
ülök. Virrasztok.
Vagy:
S mi várjuk, hogy mikor lesz
látható reszketésű
bennünk az első csillag.
A Hangyánál éppen tíz esztendővel későbbi A Dunánál első részében az eső elkezd cseperészni, aztán „mintha mindegy volna", el is áll. Ez a rész, a négy strófa egyetlen mitikus
képbe sűríti a mindenség és az ember, a történelem és az ember viszonyát. Először is az ember
részese a történéseknek, benne van a tájban, ugyanakkor megfigyelő is. Ott ül a rakodópart
alsó kövén, nézi az elfolyó Dunát, amely a tér jelképe is, és nézi a megeredő esőt, a múltként,
időként hulló vizet. A z egyik vízszintesen, a másik függőlegesen — és a síkok metszésében,
az origóban van az ember helye: szemlél és értelmez, együtt él a térbeli és az időbeli környezettel. A mitikus tömörséget fokozza a férfi-nő párosság, hiszen az az ember, aki „reszel,
kalapál, vályogot vet, ás", csakis férfi lehet — mellette rajzolódik ki a nő, méghozzá az anya
alakja:'
S mint édesanyám, ringatott, mesélt
s mosta a város minden szennyesét.
Az első részben még egyszer látható a termékeny anya, a játszadozó kisgyerekkel, s így a
Duna, a földrajzi-történelmi térség mozgásába épül az élet folyása-folytatása — de nyomban ott a halál, a pusztulás a dülöngő temetőkkel. Ebben a tiszta vonalakkal rajzolt és összefogott, elrendezett, ám rendkívül árnyalatos világban, ahogy az eső cseperészik és eláll,
esetleges is. Emberi nézőpontból itt sűrűsödik minden, a múltként hulló eső létmeghatározó,
a jelen és a jövő alakitója, de éppen az ember tudja azt is, hogy az egész törvényszerű működésében mennyi az esetlegesség: mintha mindegy volna. Egyszerre mondja hát József
Attila, hogy az ember makacsul törekszik a világ összetartására és átlátására, s ezzel mintegy
a mindenség középpontjában érezheti magát — de tudja önnön korlátozottságát. A z eső is
független tőle. Az ember tudja ezt, érti — és mégis nézi a határt. Ezzel párhuzamosan — szinte tükörjátékként — a nem emberiről így szól József Attila: az eső ugyan az emberen kívülifelüli, de emberhez hajlóan emberies, az erkölcs, a tudat körében mozog, például úgy áll el,
mintha mindegy volna.

53

Az eső mindegyé ben persze éppúgy nem tétovaság, nem bizonytalanság munkál, ahogy
a hangyát figyelő emberben sem. Nagyon is erős érzet ez, az eszmélet talán legteljesebb pillanata, a viszonylatok felfedezéséé. Innen a bölcsesség benyomása, s ebből fakad az egyidejű
szomorúság és felülemelkedés, vagy József Attila szavaival: Derű, de bú a foglalatja.
A tétovaság, az önnön helyét, feladatát nem találó ember és dolog mindig szánalommal
ábrázolt, a faldarab, amelyik „azon tűnődik, hulljon-e", a mocorgó papír, amelyik „indulni
erőtlen", a „motyogó munkás" és „a többi nyomorult, / kikbe e nagy kor beleszorult / s
arcukon eltorzul minden vonás" — nem, a rendetlen társadalomban vergődők, akik ezért
soha semmiféle kozmikus rend megsejtői sem lehetnek, megfosztottak legszűkebb és legtágabb kapcsolataikban is az értés, a rádöbbenés örömétől vagy katartikus fájdalmától;
az ilyesféle kiszolgáltatottak egészen másként, más ikonográfia szerint tűnnek fel a József
Attila-i költészetben. Nem képesek például higgadtan szembesülni a pusztulás tényével,
ahogyan az Óda, az Eszmélet vagy a Téli éjszaka lírai hőse.
Itt ülök csillámló sziklafalon.
Az ifjú nyár
könnyű szellője, mint egy kedves
vacsora melege, száll.
Szoktatom szívemet a csendhez.
Nem oly nehéz —
Az ember, aki vendéglét-tudattal jár a földön, s próbálja tudomásul venni, hogy az életet a
halálra ráadásul kapta, hogy a létből, az életből haza kell majd ballagnia, aki már itt szoktatja szívét a csendhez, egyszerre bólint az ideiglenességre (olykor egyszerre látja ezt tragikusnak és nevetségesnek) és a kitüntető feladatra. Ebben az ideiglenes létben csakis az ő
szellemi ereje képes kapcsolatba hívni a szelet és az esőt, a hangyát és a fűszálat. Évtizedekkel
ezelőtt is azt éreztem, hogy József Attilánál, amikor a jázminok tapsikolnak és a fűszál fél,
a súrolókefe tűnődik és a telkek álmodoznak, nem a költészetben gyakori, szokásos antropomorfizálásról van szó. A dolgok, a lények, a fogalmak nem egyszerűen emberiesen viselkednek — ennél lényegesebb, hogy az ember ereje, koncentrálóképessége, ha úgy tetszik,
a szuggesztivitása „mozdítja meg" valamennyit, s amit tesznek, gondolnak, éreznek, azt a
kapcsolat, az áramló működés varázsában teszik, gondolják, érzik. Az eszmélés, ez az intellektuális szenvedély voltaképpen világszerelem-készség: eszmélkedve az ember szóra bírja
akár „a szív legmélyebb üregeiben / cseleit szövő, fondor magányt / s a mindenséget" is.
Tehát az ember — és úgy tűnik, egyedül az ember — lehetősége a szóra bírás (talán, mert ő is
teremtménynek és kiválasztott megszólítottnak tudja magát), s ezzel megemeli, egészen más
minőségűvé formálhatja — egyébként áttörhetetlenül ideiglenes, s így nyomasztóan, kisszerűen korlátozott — életét.
A mitológiai történetekben — például az Orpheusz- vagy a Sziszüphosz-mesében —
meg-megjelenik az áttörés csillapíthatatlan vágya, s persze a törvény szigorú koppintása is:
nem lehet. És újból ott vagyunk a kiindulópontnál: az ember megérti, hogy nem lehet, de elelragadja a kísértés. Talán nem is gondol ilyenkor praktikus lehetőségre, Sziszüphosz talán
nem azért indul újból és újból felfelé a sziklával, mert reméli, hogy nem gurul vissza, Orpheusz
nem azért játszik az alvilágban, mert szabadulást remél Eurüdikével, hanem azért, mert
ilyen. Ilyen az ember. Ez a céltalanságnak látszó, komikus erőlködés a legnagyobb lehetősége. Hogy azt mondja:
Szeretlek, mint élni szeretnek
halandók, amíg meg nem halnak.
Meg azt, hogy:
... a mindenség ráadás csak,
az élet mint az áradás csap
a halál partszegélyein
túl...

54

Ahhoz, hogy az ember egyszerre biccentsen a teremtésre és lázadjon-törekedjen, hogy
tudomásul vegye a törvényeket, s ugyanakkor felfedezze, hogy „a törvény szövedéke / mindig fölfeslik valahol", hogy szoktassa szívét a csendhez, miközben szerelmesen csügg az evilági léten — nos, ehhez valóban „kemény lélek" és „lágy képzelet" kell, persze megint csak
egyszerre.
A kristályos rend (vagy az átláthatóság, a törvényszerűség vágya) és az esetlegesség, az
élettel, a szervességgel együttjáró kiszámíthatatlanság, a működést kísérő változatosság, voltaképpen a mindig nyugtalan elevenség is együtt érzékelhető a József Attila-i világban. S nem
úgy, hogy az embernek különféle hangulata, lelkiállapota, s így különféle véleménye, érzete
van — nem. A rend és szabadság, törvényszerűség és véletlen, hit és hitetlenség, a nagy kettősök paradox mivoltukban, a költő mindenre kiterjedő ambivalenciájával jelennek meg.
A Téli éjszaka elején, a kiürülő, de még evilági-földi táj ábrázolásában is ott ez a feszültség:
a kontúros vonalakkal idézett környezetben, a „szép embertelenség"-gel pontosan jellemzett vidéken mégiscsak remeg „egy kevés könnyű hamu", s a bokor oldalán is csüng „egy kis
darab / vékony ezüstrongy" — igaz: keményen csüng. És a kozmikus tájhoz hasonulni igyekvő földi tájban minden emberi: a vén hegyek bütykösek, s „mint elnehezült kezek" tartogatják — méghozzá „meg-megrebbenve" — „a párolgó tanyát, / völgy kerek csöndjét, pihegő
mohát" —, hogy aztán az embertelen, vagyis ember nélküli kozmikus terepen is emberi
mozgásokra leljünk: a sötétség némasága holdat lakatol, az ág tőrt emel, „a pusztaság fekete
sóhaja lebben", és így tovább. De az emberi cselekvést kifejező igéknél számomra beszédesebb a hallható mozgások, történések kottázása, ahogy azok a bütykös kezek meg-megrebbennek, ahogy a táj lélegzik, piheg. Ahogy a harang kondul, szaporáz és megáll, a molekulák összekoccannak, a varjúcsapat „ing-leng a ködben", a fekete sóhaj lebben — mint majd
az Elégiában a lélek leng, nem suhan.
A keménység és a lágyság, a törvényszerűség és az esetlegesség egyidejűségére (a nagyon
is eltérő mozgások összehozásával) példa a Reménytelenül egyik szakasza:
Bennem a múlt hull, mint a kő
az űrön által hangtalan.
Elleng a néma, kék idő.
Kard éle csillan: a hajam
A múlt egyszer, mint a kő hullik, kérlelhetetlenül zuhan, függőlegesen, s ugyanakkor a néma,
kék idő elleng, vízszintesen inkább. De a teret betöltő idő minden dimenzióban az eszmélő
emberhez kötött: a múlt benne hullik, a néma, kék idő az ő egyéni ideje, s a pusztulás őrajta
jelenik meg, vele történik: „Kard éle csillan: a hajam".
A paradoxonnal együtt élő, viaskodó ember semmi másban nem találhat támasztékot,
erőforrást, csak a másik emberben. Ahol József Attila számot vet az életével, legfeljebb a
rezignáltságot színleli, a hanyag vállrándítást próbálja — mintha mindegy volna —, ahogy
az 1928-as József Attila című versben, ebben a sírfelirat-költeményben vagy a Kész a leltárban. Igyekszik meglett embernek látszani, „akinek / szívében nincs se anyja, apja", „ki nem
istene és nem papja / se magának, sem senkinek". Igyekszik. Azért mondja magáról, hogy
„országos volt a pusztulásban, / no de hát ne búsuljatok" vagy hogy „Éltem —• és ebbe más
is belehalt már". Az igyekezeten-szellemességen azonban átüt a nyers fájdalom, a gyerek
kapaszkodási vágya. Éppen a megkísérelt, és halálosan komolyan vett „felnőtti" viselkedés
kudarca teszi szívszorítóvá ezeket a verseket. Van, ahol az önfegyelmezés ennyire sem sikerül;
az összetartási erő, a konstruktivitási képesség nagy művet teremt, amely egyúttal az életkudarc testes bevallása. Számomra talán a Nagyon fáj háromsoros szakaszaiban érzékelhető
legközvetlenebbül a kiszolgáltatottság, a fuldoklás. A meg-meghosszabbodó sorok hullámcsapásként mozognak, s a vers zenéje a kapkodó, el-elmerülő ember zihálását, tehetetlen
dobálódását is megjeleníti:

55

de az hol áll,
hogy nézze, mint dobál halál
s még egyedül kelljen szenvednem?
Hallja, míg él.
Azt tagadta meg, amit ér.
Elvonta puszta kénye végett
kívül-belől
menekülő élő elől
a legutolsó menedéket.
A „Magamban bíztam eleitől fogva"-féle önérzetesség, dacos tartás roppant sérülékeny, a
mérhetetlen munkával összerakott magabiztosság illékony — a szerelmes versek követeléseiben-könyörgéseiben (az egész életmű folyamán) nem nehéz meghallani a létezés-fohászt:
támaszt, kapaszkodót keres, mint minden normális ember, a halál felé sodródásban — kétségbeesetten és makacsul próbálja a másik megragadását:
Tedd, hogy ne legyek ily kérlelhetetlen:
hogy tudjak élni, halni egymagam!
Vagy:
Tudnál-e engem új világra hozni,
iparkodván szerelmes türelemmel,
hogy legyen erőm ismét adakozni
s eltölteni a gonoszt félelemmel?
Hogy a szerelem mekkora és miféle védelmet adhat az egyedül idegennek és félelmetesnek
érzékelt világban, azt örök sóvárgásában — meglehet — irreálissá növeli, már-már a mindenséget ellensúlyozó erőnek képzeli. D e hiszen „irreális" élmények elviseléséhez, egyáltalán:
éléséhez szükséges a szerelmes társ, akivel bejárható a lét és nemlét vidéke akár, mint a
Flórának című versben, ahol a képzelt halál után látottak (mennyi feltételezés után kitáruló
kép!) annyira hasonlítanak a létező világra, s a Tatár vontatóról egykor megfigyelt tájra is:
...Kiülnék
a fehérhabú zöld egek,
fecsegő csillagfellegek
mellé a nyugalom partjára,
a nem üres űr egy martjára,
szemlélni a világokat,
mint bokron a virágokat.
És ebből a létezésen túli szépségből átkötés nélkül vált a kamaszkori élményre. A valamikor
érzékelt dunai kép a maga színességével, gazdagságával és légiességével együttbarangolásra
hív, az együttlátástól lesz igazán létező, hihető, csodálnivaló:
bámultam a Dunát, megáradt,
libegtetett leveles ágat,
úgy kanyarított sok fodort,
deszkát harapdált és sodort
olyan sok szép villogó dinnyét
a sárga ár, hogy el se hinnéd
és én se hinném el talán,
ha nem tenéked mondanám.

56

ACZÍL

GÉZ A

Egy lélek keresi magát
KASSÁK LAJOS HÁBORÚS ÉVEI
A háborús évek kassáki pozíciójából nem csak egy szerényebb igényű, a kivonulás
tétova gesztusaiban oldódó versbeszéd alaphangjai következtek, az alkotó körül támadt
légüres teret a felerősödött képzőművészeti érdeklődés mellett az írói pálya erővonalainak
átrendeződése is feledtetni igyekezett. Míg a harmincas évek társadalmi aktivitása, a konstruktőr szellemiség egyfajta bénultságot is jelentettek a prózaíró számára, a szűkülő horizonton e műfaj ismét kitüntetett terepévé válhatott az alkotói megújulásnak és az erősödő
meditációnak. A saját fórumok elvesztésével, a politikai ambíciók feladásával ugyanis épp
az a tárcaírói és publicisztikai lendület csappant meg Kassákban, amelyik sokáig kisprózájának ihletét helyettesítette, epikus történeteit a napi aktualitások felé terelte. Eltekintve
most az életműben sok szempontból autonóm módon viselkedő önéletrajzi regénysorozattól, a kassáki próza áthangolódása a közéleti szerep változásainak összefüggésében is értelmezhető — az irányregényektől a miliőregényeken keresztül a lélektani indíttatásokig.
Az ideológus — mozgalmának fokozatos szétesésével — szintén a próza felől lett bekerítve,
manifesztumai és elméletei lírai-bölcseleti attitűdökké szelídültek. A folyamat szembetűnő
állomása az Anyám címére levélregénye, mely a későbbiekben hódító útjára indult prózaesszé egyik sajátos, korai változataként is felfogható.
Noha a harmincas években az életműben alapvető változások zajlanak, érdekes módon,
a novellista Kassák előtt nem túlságosan mutatkoznak alternatív lehetőségek. Egyik oka
ennek az, hogy a Munka-kör folyamatos szerepvállalásai következtében szemléletének reprezentálásához a kisepika érvelő-dokumentáló hatásfokát viszonylagosnak érezhette, s folyóirat-publikációiban többnyire megelégedett regényrészletek és kikerekített írói jegyzetek
közreadásával. így aztán a novellista munkásságában meglehetősen nagy pauzák támadtak,
s csöppet sem véletlen, hogy a korszak megcsappant termésében művészileg a kisregények
poétikai világa felé közelítő hosszúelbeszélésekben jutott legtovább. Ezekben a művekben
már jelezhetett egyfajta befelé fordulást, s a történetek lassúbb ütemű kibontása alkalmasabbá tette a szövegeket az öregedő író lélektani érdeklődésének kibontakoztatására. Mikor viszont az évtized végén a személyes tragédiák, valamint életének ritmusváltása újra
előcsalták belőle a szubjektívebb kisformákat is, a kassáki novella legfeljebb ott folytathatta,
ahol a tízes évek nagy vonulata megszakadt. Jobban mondva, az avantgárd irányzatok levonulásával ekkor már épp a futurista-expresszionista formanyelv tűnhetett anakronizmusnak, s a századforduló naturalista-szimbolista hangütése követhetőnek. A stiláris meggondolásoknál viszont meghatározóbbak az író élménykörei és életkörülményei. Az elmagányosodás filozofikus döbbenete, a rátörő vallásosság transzcendens érzései, a börtönvilág
már-már egzisztencialista szintű földolgozása — hogy csak a legmarkánsabb jellegzetességeket említsük — megóvták írásait attól, hogy a puszta elbeszélés szintjén mozogjanak, s
— miként ekkori lírájának több darabja — végletesen leegyszerűsödjenek. Kibontakozó témái, még a kevésbé sikeresek is, az érlelődés periódusában óhatatlanul szembesültek föntebbi élményeinek bölcseleti aspektusaival, s olyasmi rövid történetekké formálódtak, melyekben — Szegedy-Maszák Mihály poétikai megjegyzését hasznosítva — „a cselekmény,
a szereplők és a környezet a metaforikus szinten — allegóriaként vagy szimbólumként —
funkcionálnak, s a leírás is allegorikus vagy szimbolikus jellegű". A mű jelentése egyértelműen „kontextuális, nehezen parafrazálható, formája pedig a legszervesebb szimbolikus
Részlet egy készülő monográfiából.

57

forma". Ebben a megközelítésben válik többszólamúvá a korszak mintegy kétkötetnyi elbeszélésének erőszak- és halálmotívuma, a csavargás és a raboskodás élménye, távlatossá
férfi és nő viszonya, értelmezhetővé néhány, a történet sodrában meglódult mesei elem vagy
neoprimitívnek tűnő írói megoldás.
Mivel a kassáki kisepika ennyiféle szálból és élményből szerveződik, szükségszerűen
egymástól messzire szóródnak műfajai és értékei. A sor könnyebbik felén lírai hangulatok
diktálta, alig stilizált tárcanovellák találhatók, többnyire az író személye köré vont apró
eseményekkel, közhelyes meditatív futamokkal. Ezek a — jóval csak az író halála után a
Nehéz esztendők kötetbe gyűjtött — írások rendre megtorpannak egy-egy emelkedett vagy
megrázó képnél, a konfliktusok elmélyítése és drámai sűrítése helyett szerzőjük az érzések
és tanulságok kibeszélésének verbálisabb lehetőségét választja. Máskor lendületes stílusán
üt át valami sajátos körülményeskedés, az autodidakta indulásból megőrzött nehézkes
cselekménybonyolítás bántó mozdulata. Különösen nehezen talál formát a gyermekvilágot
közelítő ihletének, holott ez a motívum a magány csöndjében és a lelki válságban szembetűnően fölértékelődött. Mert ha az elembertelenedő, háborús világban egyfajta morális
mértéket jelez is az ártatlan gyermekarcok szapora felbukkanása, s a gyermek—felnőtt viszonylatok a kiszolgáltatottság és zsarnokság egyetemesebb képzetei mentén is végigfuttathatok — a publicisztikai elemek ezeket a témákat sem kerülik. Érzelmesség és kommentár
szorításából ritkán emelkedhet olyan éterivé a hétköznapi történet, mint az Egy kisfiú
esetében, ahol egy brutális tréfát követően a gyermek elindul végzete felé: horgászni a veszélyes hegyekbe. De említsük még meg e körben a kamaszszerelem ügyetlen, suta báját is,
néhány felemás állattörténetet, valamint a kassáki életműben alig tapasztalható szatirikus
próbálkozást (Harc a város jó hírnevéért) mint műfaji átmeneteket a rangos elbeszélések felé.
Áttekintve a korszak novelláit, sokadjára megállapíthatjuk, hogy Kassák szigorú, biztos kezű rostálója volt műveinek. Az Emberek, sorsok 1943-as kötetébe szinte csak olyan
írásokat válogatott, melyek metaforikus jelentésükkel túlnőttek a szimpla narratív síkon,
s melyekben az író a realisztikus elbeszélés látszatát keltve — az Esti Kis Újság recenzensét
idézve — tulajdonképpen „a szabadon alkalmazott »Tér« és a modern értelemben vett
»Idő« traverzeire építi fel a »sorsot«". Egyfelől az emlékezés megnyújtott pillanataiban és a
lepergett életút arányokat igazító tükrében rajzolja metafizikussá alakjait (Cinege halála,
Köd, Lohengrin nászindulója), máskor a párkapcsolatok és a családjelenetek kapnak valamiféle strindbergi feszültséget, melytől alakjai megnyúlnak, s az általában kisszerű szituációkból kilépve morális felismerések közvetítésére válnak alkalmassá (Lovaglás a reggelben,
Az út végén, Tengerek, Szegény barátnőm, A boldogság árnyéka). Ha hiányolhatunk valamit
ezekből a novellákból, az a cselekménytelenségben olykor kifulladó lendület és a lélektani
játékhoz szűkösre kijelölt élménytérületek. Talán éppen ezért a korszak legsikeresebb — immár a köteten kívüli — kisprózái azok a csavargó- és rablótörténetek, melyek a sötét indulatok dinamikájával megtoldva nemcsak az ember sátáni természetéről szólnak jelképesen,
hanem minden didaktikus vonást mellőzve a háborús kor antihumánus lényegéből is érzékeltetnek valamit. A puhább, líraibb változatban mintegy a beteges kor végterméke a céltalan országúti vándorlásban lelkét kilehelő vagy a műszak végén a farakás mögött halva talált
öreg csavargó figurája (Egy felejthetetlen cimbora, Ha egy kihull a sorból). A kor gyilkos
indulatával telítődött, erkölcsi tájékozódásukat elveszítve gátlástalanná váló alakok viszont
már szimbolikus erői a pusztításnak. Mert ha valamikor a Halott a Dunán rejtelmes történetének tutajosai jelképes, új vizek felé hajózhattak az öreg hullájával, A komp elindul révészt
megkötöző csavargói szintén ismeretlen vizekre szállnak — csak most a csábító bűnözés
felé. Külön figyelemre méltó, hogy az említett motívumsornak a novellákban markánsan
kirajzolódnak a fokozatai. A csavargólét motivációi a külső körülményektől a belső késztetések irányába húzódnak, s a hibátlanabb művekben már csak a hősök reflexei érzékeltetik a robbanásszerű cselekedetek társadalmi mozgatórugóit. Akár úgy, hogy a rablótársak

58

közül a bűnei súlyára eszmélő bosszúból leüti erőszakosabb társát (Elferdült
világok),
akár a teljes gátlástalanságba sodródva, miként az 1944-ben született A fekete ég alatt
című elbeszélés partizánnak állt, gyilkos parasztjai.
A kassáki próza újabb műfaji változata a korban —• poétikai jellegzetességeiben jól
elkülönülve a novellától és a regénytől — a hosszúelbeszélés, a kisregény néhány formai
jegyét is magán viselő alkotás. Ezekre a művekre, tekintettel talán a háborús időszakra is,
a negyvenes években kevesebb szakmai figyelem esett, átsiklottak rajtuk az elbeszéléskötetet méltató recenziók. Kivételt csak a Magyar Nemzet kritikusa jelent, aki a regények világa
felől közelítve látja úgy: „Kassák elbeszélései közül kétségtelenül azok a legjobbak, amelyek
közelebb állnak a kisregényhez". N o és egy aligha csak praktikus meggondolás, a Singer és
Wolfner Kiadóé, mely önálló kis füzetekben adta ki ezeket az írásokat. Együtt a Három
történet elbeszéléseivel, akár ötletszerűen is bizonyítva, hogy az író milyen irányból építkezik. Mivel az említett történetekben formálódnak ki azok az „állapotnovellák... s még inkább alkatnovellák, jellemportrék" (Bárdos László), melyekről a megkülönböztetés igényével szólhatunk. Annyiban szorítva meg Bárdos műfaji találékonyságát, amennyiben ezek a
művek konfliktuskezelésükben, lírai hangsúlyaikkal, térből és időből kivett lélektani motiváltságukkal már eloldódtak a novellától — másfelől, épp az epikus elemek általa is említett
visszaszorításával, a belső cselekvés befagyasztásával, a történetek szűkre fogott keresztmetszetével nem tekinthetők hagyományos értelemben vett kisregényeknek. Ezek epikus erővonalait leginkább még a Közelgő viharok és az Utazás oda és vissza rajzolják rpeg. Előbbi
műben az intézeti kisfiú, Sándorka lelki hullámzását motiválja részben egy elmosódott cselekménysor a szigorú intézettől az alig várt hazai szünidőig, majd a rettenetes tanyai élményektől a visszavágyódásig. Hasonló érzelmi ívre feszül az utóbbi elbeszélés főhőse, az
öreg legény Kántor is: elvágyódva a kitartottak megalázó helyzetéből, egy távoli fatelepen
keres munkát, hogy aztán újabb magánéletbeli kudarcai után sebtében visszaszökhessen
reménytelen kiindulási helyzetébe. A teljes írói kiábrándultság, a relativitás csekélyke nyugalmat sugalló, mesterien szerkesztett önkörei — ha lehet még fokozni — tovább zsugorodnak egy-két elbeszélésben. A Virág Balázs főhősének már csak rezignált emlékeiben léteznek
nehéz életéről szóló keserű és elviselhetőbb villanások, a figura exponált állapota a dermesztő
magány és az apátia. Az Egy emlék hálójában Tardos Menyhértje egy levél keretei között
vall elrontott, nyomorult életéről, lírai víziójában meghatározó motívumként kerülnek előtérbe a pszichikum szexuális zavarai. Nem nehéz belátni, ezen a szálon a kassáki kedély
önmagát pusztította, s az alkotókedv már nemigen mozdulhatott tovább. Ha van rá logikus
magyarázat, talán a kialakult patthelyzet az, hogy ilyen előzmények után miért íródtak sorozatban a korszak regényei.
Kassák ugyanis, kisebb igényű jegyzetei és tárcanovellái mellett, tartósan az önéletrajzi ihletettségű regény keretei között találta meg azt az írói biztonságot, mellyel epikus
hőseit és műveinek szegényes cselekményét mozgathatta. Ez az autodidakta vonás az irányregényektől a lélektani irányba forduló érdeklődésben is megőrződött, a fikcionális elemek
mögött folyamatosan tetten érhető az a közvetlen élményszerűség, mely az alakítást inspirálta. Természetesen, a sorban kulcsszerepe van az önéletírásnak, hisz a műfajból következően itt redukálódik legszembetűnőbben az írói stilizáltság. Ha viszont jobban szemügyre
vesszük az Egy ember életét követő regényeket, azt tapasztaljuk, Kassák még sokáig nem
lépett ki az életút teremtette közvetlen ihletkörökből. Amikor a történetben saját jelenéhez
érkezett, levélformába bújtatta az epikai megformálásra alkalmatlan hétköznapi élményeit
és a művészetről vallott nézeteit (Anyám címére), s ha kerekített is valami kis jelképes cselekményt olykor mondandói köré, ezeken is jórészt az életrajz már megszokott nemes egyszerűsége dominált. Az Egy kosár gyümölcsben a pálya emlékei és a korabeli publicisztikájából
visszhangzó elméleti tételek, az Azon a nyáron soraiban szinte a naplóírás hitelességével éledt

59

újjá egy nyári emlék, valamint az író faluról alkotott képe, és egyfajta meneküléssel felérő
bukolikus hangoltság.
Ha nincs is teljes rálátásunk a korszak regényirodalmára, a kassáki próza szisztematikus
belső mozgása, az alakítások szuverén értékei és a korabeli kritikai visszhang alapján meggyőzően állithatjuk, a negyvenes évek elején ez a sajátos epikai fejlődés újra eredeti műveket
produkált. Az 1941-ben írt, de csak 1948-ban megjelent Egy lélek keresi magát, és a szomszédságában keletkezett Hídépítők a szemléletváltással küszködő életműben a szintézis lehetőségeit villantották föl, vagyis az önéletrajzi élmények bevilágították az író teljes szellemi
horizontját. Ehhez természetesen az kellett, hogy Kassák ráérezzen a művészregény számára kézenfekvő lélektani motivációira, másfelől az egyszer már kikísérletezett esszéisztikus
levélregény cselekményesített erővonalaiba vonja konstruktivista szellemiségét. Távoli rátekintésben a kassáki szituáció kétféle epikai megközelítése ki is egészíti egymást — a lélektani mélységekben is megmerülköző önportréra számos ponton rímel a levélregény gondolati
konstrukciója. S noha a már-már kordokumentum jellegű festősors és az utópisztikus irányba mozdított, társadalmi cselekvésre megépített András alakja között szükségszerű a hangsúlyok eltolódása, a két mű szinte azonos regénypoétikai elemekre épül, némileg módosított
változatban a teljes írói világképet sugározza. Függetlenül attól, hogy az Egy lélek keresi
magát nyitóképében — jóllehet, a kritika formai jegyek alapján Kernstok Károly alteregójának is leképezi — már előttünk áll a festő-író hiteles figurája: „Dorogi Károly ötvenéves
elmúlt, háta mögött le nem becsülhető sikerekkel, még mindig ígéretekkel a jövőre s most
hirtelen úgy látszik, betelt a mérték, a terhek megsokasodtak fölötte s az utak összeszűkültek." Míg a Hídépítők főhőséről csak fejlődése közben, nézetei gazdag illusztrálásával derül
ki, hogy benne Kassák „származásának szociológiai áttolásával... saját törekvésének lényegét teszi esztétikailag szemléletessé" (Vajda Gábor). Mint ahogy egy tőről fakad a két főhős
legnagyobb ellentéte: a társadalomból kiszakadt művész kudarca és a szerkesztőként politikailag aktivizálódott hídépítő közösségi magatartása is. Szimbiózisuk mesteri tükörképe
a korabeli Kassák vívódásainak, a visszavonultságban is cselekvési esélyt kereső író látens
törekvéseinek. Ha ezt a cselekvőkészséget a meghasonlás romjai alatt folyamatosan nem érzékelnénk, meglehetősen tanácstalanul állhatnánk a háború utáni fordulat lendületes Kassákja előtt.
De ugyanennek a szimbiózisnak a formateremtő változata a realista-lélektani vonalvezetésű regény, valamint a térből és időből kivetett, fiktív levelekbe utalt utópisztikus cselekménysor. Az Egy lélek keresi magát olyannyira őrzi a kor, a szűkebben vett művészvilág
lenyomatait, hogy több értelmezője dokumentum- és forrásértékeit hangsúlyozza. Elsősorban a Nyolcak és a Gresham-asztaltársaság figuráit képzelve a regényalakok mögé (Oltyán
Béla, Dévényi Iván), kissé át is vetítve a műbe az író korabeli képzőművészeti kritikáinak
és párhuzamosan futó interjúinak e világot megelevenítő élményeit. Ha csak az adott szinten maradunk, s hitelt adunk az ugyancsak autentikus Vidor Miklós Új Idők-beli megállapításának, mely szerint „magyar író ilyen bensőségesen, közvetlenül még nem írt erről a
világról" — Kassák máris, sokadjára, utat tört. Hiteles művészvilágot és miliőt teremtett,
egyszerre belülről és — kiállítások, esztétikai viták, karriertörténetek révén — a társadalomba ágyazva mondott valami lényegeset a művészetek sajátos autonómiájáról, az alkotás
mechanizmusának létélményi hátteréről. De miként azt fentebb, Dorogi megidézésekor említettük, a gazdag érzelmi ráhangolódás és a lélektani azonosságok messze túlsodorták a művet azon a ponton, ahol még kulcsregényként mutatkozhatna. Az esszéisztikus elemek a nagy
belső átéltség és élményközelség miatt illeszkednek szervesen az epikus alakításba, a nőalakok — megformálásbeli fogyatékosságaik ellenére is — a korszak másik nagy kassáki dilemmáját, férfi és nő viszonyát hozzák a harmóniára törő világképbe. Az urbánus szemlélet
feszítő ellentmondásait — a menekülő író korábbi élményanyagait mozgósítva — pontosan
kiegyensúlyozza a festő vonzódása „a tisztább erkölcsi szokásokhoz és mindahhoz a külső-

60

belső világhoz, ami a falusi ember bölcsességére vall", valamint idegenkedése mindattól,
ami „parlagi dolgok" képében támad. Körülbelül ez az az ideológiai szint, mely az irányregényeken túllépő Kassák harmincas évekbeli prózáját meghatározta. Az Egy lélek keresi
magát írója azonban a bölcs egyensúlyteremtésnél még mélyebbre nyúl: a közvetlen politikai
elemek kiiktatásával, belülről megélt intenzív művészeti élményei birtokában hősét az esztétikum szférájába tolva formálja meg — Dévényi Ivánt idézve — „a 20-as, 30-as évek politikailag »rózsaszín«... a fasizmusnak nem behódoló magyar értelmiségi elitnek kitűnően
meglátott típusát". Ehhez a művelethez nélkülözhetetlenek a tematikus motívumokat hitelesen összerendező lélektani közelítésmódok, akár a társadalmi determináltság hangsúlyainak finom eltolásával is. így eshet, hogy az igazi ok, mely a szociális ügyekre érzékeny Dorogit „munkára képtelenné teszi, nem szociális lelkiismeretében, hanem a kifejezőerejébe
vetett hit megtörésében van". „A regénynek ez a művész-lélektani vonala tökéletes" — teszi
rögtön hozzá előző megfigyeléséhez a könyv megjelenésekor Benedek Marcell. Nem sok
vitánk lehet vele, akárcsak azokkal az észrevételekkel, melyek a jelentős mű apróbb fogyatékosságait sorolják néhány túlexponált alak (pl. Judit) vagy egy-két ügyetlenül kialakított
szituáció (a sajttörténet, Laci és a macska) esetében. Mint ahogy eltöprenghetünk azon, a
festő kórházi lázvíziója nem tör-e ki a mű belső arányaiból, a képek szürreális tobzódása
nem okoz-e egyfajta stílustörést, netán a halál előtti pillanatok megemelése nem kódol-e a
műbe a természetes alkotói meghasonlásnál végletesebb üzeneteket. A regény gazdagságára
jellemző, hogy a válaszok irányába több logikai soron elindulhatunk. Azon viszont aligha
— hogy neves ellenpéldát is említsek —, mely e küzdelemben a menekülés fontosságát látja
mérvadónak, amit a napi politikai kifogások mellett „a polgári dekadencia szürrealizmusa,
formai mesterkedése" is igazolni látszik (Király István).
Ha a művészregény álomvilágában, a zárórész csapongó vízióiban egy enyhe szürrealista gesztus is megtapadt, a Hídépítők tizenkilenc fiktív levele határozottan emeli ki a címadó konstruktivista metaforát mint a gondolkodó Kassák szintézisteremtésének lehetséges
eszközét. Míg az előző mű elsősorban az alkotáslélektan és az egyén egzisztenciális sodortatása felől nyitott rá a kor problémáira, jelen esetben a szerző filozofikusabb-didaktikusabb
szinten törekszik arra, hogy — az Esti Kurírból idézve elképzeléseit — „megteremtse a kapcsolatot a művész és a szemlélő között". Ezen a szellemi hídon lényegében a célképzetek
nélkül kallódó munkásember fejlődik közösségi érzületű, teremteni vágyó újságszerkesztővé,
a származását zsigereiben hordó, de már a modem kor követelményei szerint cselekvő citoyenné. Az egzotikus környezet, a tér—idő dimenziók eltolása, a monológgá tisztuló fiktív levelezés keretei természetesen alkalmatlanok arra, hogy az András körüli világ ábrázolása
vagy szemléleti változásának motivációi epikai-lélektani hitelt teremjenek. Ezért Kassák a
műfajilag amúgy is bölcseleti színezetű levélregénynek mintegy a tudati síkján hozza létre a
cselekmény minimális belső mozgását, s ahogy azt a legújabb kori prózában látjuk, ebbe az
előre megkonstruált, némileg művi térbe illeszt tudatfolyamatokat, a társadalom gondjaira
rímelő esszéisztikus töprengéseket. Jelentős írói kvalitásokra vall, hogy ez az önredukció
sem állja útját a befogadói teljesség igézetének, s a cselekmény szűk keresztmetszetében
szinte hiánytalanul feloldódnak az alkotói panelek és a didaktika elemei. Részben azért, mivel az író valóban képes ízlésének, morális meggyőződésének, világnézetének apróbb megnyilatkozásait is a hídépítő eszmélésébe átvezetni, miközben saját végső filozófiai kételyeit
is megfogalmazza. Tehát András épp a Kassák megtette út szellemi reminiszcenciáitól válik
elfogadhatóvá, míg az alkotói ént a regényírás időszakában olyan prominens létkérdések
foglalkoztatják, mint a cselekvés és a tökéletesség. „És joga van-e valakinek ahhoz — adja
hőse szájába a kételyeket —, hogy beleavatkozzék mások megszokott és nyugalommal tudomásul vett életformájába? Nem ezek a hívatlan beavatkozók idézik-e fel a legsúlyosabb
bajokat? Erőszakos fellépésük nélkül vajon ránk zúdulnának-e a háborúk és forradalmak, s
a hívő lelkek feláldoznák-e a jelen tűrhető rendjét a bizonytalan jövőért?" Erre a — részben

61

történeti — kérdésre a főhős elkötelezettségével és fokozódó aktivitásával még csak-csak
adódik szerzői válasz. A tökéletesség viszont elvont igény és megfoghatatlan vágyképzet
marad csupán, Kassák korabeli vívódó útkereséseinek megfelelően: „A dolgokat — írja —
nem időszerűen, hanem örökkévalóságukban érzem. Új terveim régi tapasztalataimból fejlődnek fel, s a szenzációs meglepetések helyett a tökéletesség után vágyom. Tökéletesség!?
Tulajdonképpen mit is értek ezen a szón? Nem a különlegességet és nem a gazdagságot, hanem a harmóniát." A harmóniavágy bekapcsolásával ugyanakkor a gondolati sémákba a
kor bukolikus hangjaiért perlekedő költő életérzése is visszacsatolható — a természetben
élő földművelők tiszta mozdulatai éppúgy, mint a szerelem, a munka szépségének plasztikus
ábrázolása, az állatok viselkedésének eszméitető meditációkra sarkalló megfigyelése, vagy a
szegénység megszenvedett morális értékké emelése. E lírai csomópontok megjelenését látva
tökéletesen igaza van Csányi Erzsébetnek, aki az írói centenáriumon így fogalmaz: „A levélforma nemcsak elvesz, de ad is: a tárgyias regényszerűség redukciójával párhuzamosan
kialakul a lírai eszmefuttatások vonulata, amelyben metaforikusán és fogalmi nyelven is
megnyilatkozhat a szubjektum." A regény igazában ebben a kettősségben teremthet önmozgást és a műalkotáshoz nélkülözhetetlen metanyelvet, válhat szintetikus felismerések terepévé. Igaz ez még akkor is, ha András fejlődése az Egy lélek keresi magát festőjének önpusztító gesztusaival, szinte láthatóvá tett lélekmozgásával együtt jeleníti csak meg azt a gondolatiérzelmi együttest, mely a kassáki teljességet ez idő tájt jellemezte.
Részben a megelőző és a művet követő regénypárosok problematikájától elkülönülve,
a folyamatos lélektani érdeklődést és a fiatalok eszmélésének alkotói élményét azonban nagyon is demonstrálva születik meg 1942-ben Kassák egyik legsikerületlenebb, könyv alakban
majd csak 1948-ban megjelenő regénye: a Mögötte áll az angyal. Természetesen, nem Kassák írásművészete bicsaklott meg, s a lelki analízishez sem terméketlen szempont a főhősnek
az a felismerése, hogy „nem a távolságok, hanem a mélységek vonzzák s legmélyebbre tekinthet, ha önmagára fordítja pillantását". Ami a serdülőkapcsolatokról, a már-már hisztérikus-beteges ragaszkodásról és az elhidegülés állomásairól egy külső, távlatokat kereső
nézőpontból elmondható, az meggyőzően találkozik a történetben: Kati és Anikó gyermekszerelme, a barátságot is érintő szociális feszültségek, a harmadik barátnő felbukkanásának
zavarai, a nyiladozó jellemek konvergens erővonalakat eltérítő sajátossága, majd a szerelmi
rivalizálásban felgyorsuló nagykorúsodási folyamat, a „leszakadás az álomvilágról" (Soós
László) — a Magyar Nemzet kritikusa szerint — egy „remek, ifjúságlélektani regény" körvonalait rajzolják elő. Kassák azonban többet akar. A számára amúgy is ingoványos terepen
a költővé fölvergődő, tudásra és társadalmi igazságokra szomjazó Katit modellértékűvé
formázza, kissé benne villantva fel saját ifjúkori szellemi élményeit és a szolidaritás korabeli
férfias hangjait. Ezzel a hiteles lélektani szituációk mellé a hiteltelenek sorozatát is leképezi
(valótlan bölcselkedések, irreális kultúrélmények, motiválatlan művészeti felismerések stb.),
a mű didaktikus elemeit — irányregényeinek korábbi gyakorlatára emlékeztető módon —
fokozatosan formateremtő szerephez juttatja. A regény szimbolikusan megemelt záróképében poétikusan, ám a cselekmény logikájához már alig kötődve emeli ki hősét a hétköznapok sivárságából, a művészetek magasrendűségének illusztrálására.
Különösebb spekuláció nélkül tárhatjuk fel azokat a rejtettebb összefüggéseket is,
melyek a két 1943-as regény, az Egy álom megvalósul és a Karácsonyiék között fennállnak.
A harmóniavágy ebben a párosban sem kisebb, mint az előzőben, noha ekkor már — a külső politikai körülményeknek megfelelően — Kassák újra társadalmi színtérre viszi hőseit,
rajtuk keresztül fürkészi egy lehetséges kibontakozás esélyeit. Amennyire jellemző, hogy a
kispolgárságtól a munkás- és paraszti lét pereméig terjed a bevilágított élettér az írói palettán, illúziótlanságáról legalább ilyen sokat mond — a Független Magyarország recenzensét
idézve — stílusának „szándékosan színtelen anyagszerűsége", „tudatos szürkesége". Kassák újabb írói és emberi tapasztalatokkal gazdagodva tulajdonképpen harmincas évekbeli

62

regényeinek alapkonfliktusaihoz nyúl vissza, amikor az említett társadalmi körben kutatja
a jövő populáris garanciáit. Különösen szembetűnő az Akik eltévedtek és az Egy álom
megvalósul párhuzama. Mindkét regényben az elszigetelődött polgári létforma mond csődöt
— utóbb már a lélektani történet fanyar, ironikus keretbe kerül, a bukott mérnök, Péreli
sorsában jól kivehető politikai ítéletek és morális imperatívuszok fogalmazódnak. Közülük alighanem Benedek Marcell emeli ki a Kassákra ekkor legjellemzőbbet: „Az ember
gerincét semmi sem tarthatja olyan erősen, mint a kötelesség." Ugyanakkor az is kétségtelen,
hogy a főhős szerelmi válságának kisszerűsége, az okirathamisító szánalmas botlása nem
képezhet olyan epikai formátumot, melyben az író saját töprengéseire megnyugtató választ
adhatna. Hiába az idősíkok váltogatása, a cselekmény monotonságát megtörő oldalmozgások, a mű egészében képtelen átlépni a különösség esztétikailag kívánatos alsó küszöbét,
o Pontosabban az egész életmű ismeretében sem jellemezhetjük, mint tette ezt a megjelenéskor
Szabó Zoltán a Magyar Nemzetben: „Ez a regény annak a szürke realizmusnak a terméke,
amely sem erényeiben, sem tévedéseiben nem tud nagy lenni, s ott téveszti el a dolgát, hogy
annyira szürke valóságot ábrázol, amilyen talán nincs is."
Jóval emelkedettebben szólhatunk Kassák másik művéről, a Karácsonyiékröi. Még akkor is, ha a regény az előzőhöz hasonlóan „a tudatos szürkeség könyve" (Kovács Endre),
s mint ilyen, erősen korlátozza az író technikai megoldásainak körét. A cselekményében
lassan araszolgató, realista nagyepika nem is annyira regénypoétikai módszereiben üt el az
Egy álom megvalósul történéseitől, noha egy negatív karriertörténet és egy széles mederbe
terelt családregény között óhatatlanok a nézőpontbeli disztinkciók is. A különbségek első
szinten az élményanyagok mélységének ismeretében jelentkeznek, hiszen nem először derül
ki, hogy Kassákot — kissé a paraszti környezethez hasonlóan — leginkább a teoretikus prekoncepciók viszik közelebb a polgári világhoz, s kétségtelen tapasztalatai ellenére aligha
említhetjük olyan művét, melyből a kívülállás és a didaktikus mozzanat vissza ne üzennének.
Másfelől — irodalomtörténeti távlatokból ez már nyilvánvaló — a munkássors ábrázolása,
a spontán baloldaliság gyökereinek visszakeresése, az osztályharc újraértelmezésének igénye
mélységesen összefüggenek a kommunista eszmék harmincas évekbeli gyors devalválódásával.
A baloldali elkötelezettségű írók nagy része — olykor jelentős szemléletbeli különbségekkel —
a népfrontos eszme jegyében keresi elkötelezettségének polgári vagy paraszti kapcsolódásait,
gyakran visszahúzódva a századelő már jobban átvilágítható terepére. Ilyen szempontból
felfedezhető közös ihletettség Hidas Antal Ficzek úr, Barta Sándor Aranyásók, Illyés Gyula
Puszták népe vagy Déry Tibor A befejezetlen mondat című regényei között, s a sor valószínűleg még tovább is bővíthető. Az irányregények társadalmi szinkronja és a lélektani irányba
forduló számvetések után Kassák regényéről sem gondolhatunk mást, mint hogy egy visszakereső reflex terméke — a századvégtől vezetett proletársorsban az író történelmi igazságokra szeretne rálelni, Karácsonyiné Mutter felől kódolt alakjában a sokat emlegetett túlélés
erkölcsi parancsa szerint modellt állítani. Ha a „megújuló realizmus" eredményeként tekintünk a műre, Szerb Antallal együtt elmondhatjuk, a „téliesen egyszerű színekben, hideg és
józan életvidéken" líraian megejtő családregény született, melyet gazdagon átszőnek az alkotó jól artikulálható életérzései. Karácsonyiné proletár anyaképzetében nem a személyes
élmények jelenítődnek meg, sorsán keresztül az alulról láttatott történelem kap egységes horizontot, a világ pedig egyfajta szkeptikus írói megítélést. Igaz ez még akkor is, ha a főhős
ösztönös élni akarása, közösségtapasztó szenvedélye a távolságtartó epikai ütemezésben is
felidéz heroikus mozzanatokat, a vallás és a forradalom, a nyomor és az újra elővillanó komikum (a választások leírása, Just doktor figurája) elemeinek arányos vegyítése pedig az élet
gazdagságának bizonyítékaként kínál valamiféle parttalan harmóniát. A termékeny tanácstalanság olyan részletekben leplezhető le, mint a kaméleon típusú Karácsonyi morális felmentése, a regény nagyívű mozgásának és a kisszerűvé vált öregedő asszonynak művön belül megszakadó szinkronja vagy — legszembetűnőbben — a munkásmozgalomban kivaduló

63

Furmin alakjának indulatos elrajzolása. Az apróbb szerkezeti hibák ugyanakkor arról győznek meg, hogy Kassák most valóban nem ideológiai prekoncepciók alapján dolgozott, hanem egy minden ízében ismert világot kívánt a továbbgondolás esélyeivel fölmutatni. N e
feledjük, Karácsonyiné mellől a regényben sorra kihalnak vagy elkeverednek a családtagok,
s egy idő után magányában elhalványulnak a társadalmi determinációk. Ezen a szinten már
egzisztenciális kérdéssé finomul a világhoz való viszonya, a lélektani elemek fölerősödésével
fokozottan érvényessé válik Kovács Endre tanulmányának észrevétele, mely szerint a regényben „az író metafizikai érzéke mindvégig szomorú kapcsokat lebbent fel az ember és a mulandóság között".
Az iménti kitétel alapján kockáztathatjuk meg azt a műfaji abszurdumot, hogy a Karácsonyiék „szürke alapon szürkével festett" realizmusa szinte tökéletes foglalata Kassák
háborúban írt költészetének, melynek darabjai A költő önmagával felesel ciklusban jelentek
meg összegyűjtött verseinek 1945-ös kötetében. A korszak meglepően bő lírai termésének
érzelmi-gondolati íve ugyanis azt a sokat megtapasztalt, távolságtartásában is sorsszerűen
vállalt világot reprezentálja, melyet ez a megnyújtott léptékű munkásregény magába zár.
Elindulva a szolidaritás természetes gesztusaitól, folyamatos lírai kontaktust teremtve „e
század gyermekeivel" (Basszus), szembenézve az elhagyatottsággal és a magánnyal, nemkülönben a mulandóság felől kísértő depressziós állapottal, hol „megállt az idő az óra csontkemény lapján" (Melankólia). Amikor a regény hősnője szenvedésekkel teli, céltalanná vált
élete végén magára marad, az Őszi sugallatok Kassákjával vallhatja: „oszthatatlan harc az
életem / mert nemcsak a cél, hanem az út is fontos". Persze, az analógiák felvillantása csak
azért érdekes, hogy lássuk, a pálya színvonalbeli egyenetlenségei ellenére egy megállapodott
írói szemlélet alakítja a műfajokat a publicisztikától a versen át a szépprózáig. Kiegyensúlyozottan kötődve a meghatározó élményekhez, ezek alapján rajzolva fel a beláthatatlan
jövő kérdőjeleit. Mint ahogy az is természetes, a Sötét egek alatt és a Szombat este felől
érkező költő műveinek dísztelenségét, purista egyszerűségét az öregedés biológiai kényszere
mellett egyfajta beszorítottság és szellemi kiürülés is predesztinálja — így egyre gyakrabban
juthatnak át a közismerten szigorú alkotói kontrollon szimpla hangulatjelentések, félbeszakadt öreges zsörtölődések, valamint a „hajós, akinek elment a hajója" felé (Fütyörészve
ballagok), modorosan félbe vágott metaforafutamok. Különösen a hullámzó szerelem, az elhagyatottság, a természetközelség penzumszerű rögzítése, a megújulás vágyával felérő gyermekmotívumok ügyetlen kezelése feltűnő a sikerületlenebb kompozíciókban, melyeket jóformán csak a bukolikus sóvárgások közelsége, az egyre karakteresebb társadalmi indulat
és a számvetés konoksága terelnek az esztétikailag is elfogadható, szövegösszefüggései
miatt számba vehető művek közé.
A kisívű indulatok és a tompán sajgó rossz közérzet költőileg alig formált állapotából
ezúttal is azok a versek válnak vonulattá, melyek hátterében szociológiailag hiteles élmények
idézik fel a társadalom különböző feszültségeit. Az elmúlt évek törekvéseiből láthattuk, Kassák már nem ragaszkodott minden áron a közéletiség szerepeihez — politikai érdeklődését
sokat tompította magáramaradottsága és az ezüst színekben közelítő biológiai öregedés.
Egyéni sorsának alakulása azonban — akár emlékezett, akár a krónikás lírai attitűdjeit
menekítette tovább — óhatatlanul kínálta a történelmi alulnézet pozícióját. Ismert szolidaritással a város peremén és az elszegényedett falvakban egyaránt megtalálta a szerencsétleneket és a kisemmizetteket, s ilyenkor élményeiből a szocialista sablonokra emlékeztető
költeményeket szerkesztett. Viszont ezt mindig a felelősség tudatával, a személyes nyafogásoknál koncentráltabb költői fegyelemmel. Ezekben a versekben soha sincs dalszerűség, laza
kedélycsillámlás, a figyelem eloldódásából adódó aszimmetria. A költő a történelem mélyebb
húrjaihoz nyúl, autodidakta módjára emelkedett, s felrémlenek benne az avantgárd egykor
politikára hangolódott megoldásai. Ráadásul, a sorozat legsikeresebb darabjaiban a szociális indulatokkal együtt szakad ki a költőből a tágabb világ lírai kritikája, az egyéni élet-

64

«

sors számos számvető megnyilatkozása. A közösségi és magánszféra áthallásaival, a kassáki
distinkció megszokott gesztusaival a brosúraízűnek indult versek mélyén is felvillan valami
azokból a metafizikus megérzésekből, melyek az utóbbi évtized verstermését oly jellegzetesen meghatározták. A béresek és földesurak szimplifikáló kontrasztját például filozofikus
határokig tágítja a természetközelségből fakadó rezignált bölcsesség:
De nem panaszkodom. Ki is értené meg a szavaimat?
Állatok és virágok között élek a határban
néha eltársalgok velük, mint a testvérekkel
akik könnyítenek az igámon és beillatositják
körülöttem az uralmat és szegénységet
(Béresember dala)
az Aratók elalvás előtt vagy a Magvetők szociális elégedetlenségét a versek történelmi logikája és a termékenység falusi mítoszának plasztikus képei terelik tágasabb összefüggések
felé. De nincs ez másképp Kassák hagyományos munkástematikájú költeményeinek esetében sem. Szóljon bár elégikusan (Basszus), emelje versét az azonosságtudatban gyökerező
fohász (Ébredés), vagy rezegjenek át a víziókon a város peremének József Attila-i dallamai
(Elhanyagolt kertek), a műveket szinte mindenkor megérinti az a visszafogott váteszi sugallat, hogy „mindnyájan a valóság arcát mintázzuk" (Munkások).
Az élmények feldolgozásának szociológiai attitűdje és a legközvetlenebb érzelmeket is
a távolságtartás felé terelő lamentáció alakítja ki a költő háborús verseinek sajátos lírai alaptónusát. Ha a világégésnek és elembertelenedésnek babitsi hangjai biblikus metaforákba
bújtatva vezetik át az intellektust a poklokon, s Radnóti poétikája a végzetszerüséget a klaszszikus fegyelem időtlen méltóságával egyensúlyozza — akkor Kassáknál legtöbbször a társadalmilag determinált egyén áll szemben a pusztulással. Igaz, az ő rejtőzködő békevágya is
kerülgeti a „fehéren szárnyaló angyal" metaforáját (Érintettem a köntösét), mint ahogy
természetes részvétre készteti a zsidóság szenvedése is (Lefordított fákylával,
Menekülők
bűnbocsánatára, Zsidók tragédiája). Költészetének legeredetibb színeit mégis akkor keveri
ki e komor palettán, amikor az érett férfikor törékeny bukolikus tájaiba vési bele a „hármas
lakattal a szádon" (Fegyvertelenül) kiszolgáltatott helyzetét, vagy amikor a fiatalság ruganyos lendületét, az egyszerű emberek gyanútlanságát, az elvégzendő ház körüli munkák
nemes egyszerűségét szembesíti a kikerülhetetlen megsemmisüléssel (Halott katonák, Tábori
levelezőlap, Búcsúzó, Partizánok, Enyhe fuvalom). E költői logikából következik, hogy
verse minél érzékletesebben idézi meg az ártatlan természetet, „a jó, televény föld" gazdagságát, a paraszti munka színes hétköznapjait, annál hitelesebben szólhat a dicstelen hadviselésről, és annál árnyaltabban mozgósíthatja az expresszíven kitágult horizonton a posztavantgárd technikai megoldásait (Vágyakozók és gyászolók helyett, Hullámvölgyben, Parázs
a hamu alatt). Kassák azonban a terrorról és az erőszakról nem csak a közvetlen háborús
víziókon keresztül fogalmazza meg egyértelműen humanista költői véleményét. Aki az író
korabeli publicisztikáját ismeri, könnyen találhat szellemi átjárókat értékmegőrző antifasizmusa és a negyvenes évek elejének konok művészettisztelő versei között is. Ezekben a
tömör monolitversekben mindig a teremtés mozzanata emeli ki a művet a tisztátalan kor
kaotizmusából, legyen bár szó szerelemről vagy a halálról. A Szétterített háló ifjúkori nosztalgiái vagy a Múzsám szerelmi enyelgése szinte csak azért válhatnak ihletszervező erővé,
mivel a költő általuk „irgalmatlan lendülettel újjá teremt magából" valamit, s az elmúlás
ellen sincs más lázadási lehetősége, mint hogy „öregedő kéz mozdul a papíron" (Munka
közben). Az Egy kép dicsérete a műalkotás belső törvényei szerint egy elvont szférában
simítja el a világ ellentmondásait, s tölti el a költő-befogadót „egyre önfeledtebb nyugalom-

65

mai". Hommage-verseiben pedig már nyíltan az alkotómunkának, az itthagyott értékeknek
szól a lezárult életműveket övező tisztelet: „olyan mester voltál, kinek az angyalok segítenek /
szálltál a napban, mint a méhek s őröltél, mint a malmok" — írja egykori ellenlábasának,
Babits Mihálynak halálára a Gyászdobban, s szinte ugyanezekért az erényekért hajt fejet az
új világ egyik nagy megálmodójának emléke előtt is (Romáin Rolland halálára).
A kassáki líra emelkedőit követve legvégül a történelmi események és a biológiai kényszerek kereszttüzébe került költő nagy számvető költeményeinek vonulatához érkezünk.
„Valóságos kis antológiát lehetne összeállítani a ciklusnak azokból a verseiből... — írja egy
verselemzés kapcsán Domokos Mátyás —, amelyek egy folyamatos költői per perirataiként...
hatnak az olvasóra." Mivel Kassák a csúcsokon valóban önveszélyes, kegyetlen lírai számvetéseket készít öregségének, elmagányosodásának, alkotói kételyeinek súlya alatt, s ezeket
a költőileg igényes, önkritikusan föltisztult műveket már alig-alig érinti meg a kiürült dikciókra szabott modorosság, a szerepjátszás olykor bántó kétarcúsága. Két jellegzetes műfaja,
az önmegszólító elégia és a számvetés igényével készült meditatív lírai monológ keríti be
ekkor — hol párhuzamosan futva, hol egymásba játszva — legfontosabb érzelmeit és gondolatait. Meditációinak mélysége, nagyobb távlatokba szőtt rendszere, saját sorsán érlelt
eredeti életfilozófiája és élményeinek számos társadalmi vonatkozása igazi bölcseleti költeményeket teremnek, melyeknek kételyeket görgető, rezignált életérzésekkel teli szólamain
a teljesség igézetével üt át „az irónia, a megbocsátó derű, az öngúny és a szatirikus látásmód megannyi jele" (Alföldy Jenő). A megértett létezés filozofikus nyugalmával tud szembenézni tehát a személyiség fokozatos lepusztultságának lehetőségével (Néhány szó a tükör
előtt, Ember és ősz, Éjfél előtt, A halott), s ahol fölsebzi küldetéstudatát a kétely vagy a bűnösség keresztényi gondolata, tűnődéseiben megsokasodnak a krisztusi reminiszcenciák
(Kereszttel a vállamon) és a rousseau-i természetelvűség felszabadító képzetei (Kétszínű
bűnbánat, Szétszakadt
felhők).
A korszak összegző típusú kulcsverseiben aztán végleg egymásra lel múlt és távlat,
egyén és történelem, magányos öregember és a hétköznapjain fölülemelkedő művész.
A nagyobb lélegzetvételt igénylő gondolati művekben gyakran egymásba hajlik önmegszólítás és költői monológ, a finom perspektíva váltások és a szemlélet kiforrottsága stilisztikailag is összebékítik a lírai realizmus alaptónusába szőtt expresszív és szürrealista megoldásokat. Az önelemzések során, a pálya és az irodalom értelmét kutatva a műalkotás olykor önmagával szembesül, kialakulnak a metanyelv áramkörei, s magasabb szintre emelkedik az
alanyi vers fogalmi rendszere. S ha esztétikai értelemben még mindig vitatható is a művek
egy-egy mozzanata — elsősorban a nagyobb kompozíciók feszességére és a lezárások bizonytalanságaira gondolunk —, a verstengerben néhány költemény összetéveszthetetlenül,
újra a csúcsokon reprezentálja a Kassák-lírát. A Különbségek „az egészen egyszerű tárgyak"
szeretetéből és a vallásos áhítatból ötvöz roppant érzelmi horizontot az értelmes alkotómunka hitének megőrzéséhez. Föld és ég, társadalom és természet kontrasztjaiból olvasva
ki a háború túlélhetőségének jeleit, hogy „Nincs veszve minden, ki így, ki úgy töri még magát
a fény elé." A műhelygondokról, az írás kételyeiről A költő önmagával felesel című költemény mond a legtöbbet. Kassák itt a hangütés rezignált szomorúságától a költői én megsokszorozásával, az önmegszólítás parallelizmusaival vezeti át versét a beérkezés öntudatáig,
az „üres kaptárakkal" a képiség szintjén feleselő méz-metaforáig. A Kaland és öröm szerelembe hajló vallomását a „szerep és álarc nélkül élek" kitárulkozása és az „ahol lehet, nevükön
nevezem a dolgokat" messzire üzenő poétikai megfontolása avatja emlékezetessé. A korszak
egyik kulcsverse alighanem — lezárásának szentimentális felhangjai ellenére — az Igen—nem.
A költő ebben a versében érleli leginkább össze személyiségének ellentmondásait: magányt
és közösségi felelősséget, múlt és jövő nehezen viszonyítható dimenzióit, öntudatot és a
„végtelenül parányi lények" reménytelen érzetét. Néhány közeli vers varázsos villanása után
művét ekkor futja be legteljesebben a szürrealista életérzés, melynek talánya és álomszerű-

66

sége nem csak a feldúlt korra adandó, menekülésre késztető költői válasz, „a hajnalt, a fények szüretjét" idéző szimbolikában a harcterekről vakon özönlő seregek között a jövő reménye is tetten érhető. Az a reménység, melynek partjainál, ha magányosan is, újra felegyenesedhet az alkotó ember, ars poetica érvényességű versbeszédében foglalhatja össze
múltja örökségét, s mint már annyiszor, tettre készen vághat az ismeretlen kezdetekbe:
Költő, harcos katona és serény munkás vagyok egy személyben
aki nem tartozik senkinek. Egymagában indult el az ösvényen
melyről jól tudta, e zord világban sehová sem vezet
s azért csak megy tovább a kétség bokrai és bánat vermei közt
mint akinek magasra emelt vörös zászló int a távolból
mint akit a pásztor kiválasztott a nyájból
mondván — nyakadban a csengővel csöngesd szét a tájon
sorsunk elnémulhatatlan énekét.
(Menetelés közben)
Ugyanakkor az író magából kibányászott optimizmusa csak a kétségbeejtő politikai
helyzettel együtt igaz. 1944 elején már vészesen közeledik a keleti front, erősödnek a németekkel és az oroszokkal szembeni félelmek. Az országban egyre nagyobb a pánik, és a visszavonultan élő Kassák műveiben is sokasodnak a háborús szenvedések közvetett motívumai.
A publikációs lehetőségek is leszűkülnek, s az év első egy-két hónapjában a Magyar Csillagban megjelent, a partizánnak álló, rablóvá züllő parasztokról szóló elbeszélése mellett (A
fekete ég alatt) már csak néhány jelentéktelen karcolatot tesz közzé, elsősorban az Esti Kis
Újságban. Március elején pár napig Zircen pihen, s már alig tud visszajutni a fővárosba.
A német megszállás után a kör végképp bezárul — megszűnnek a németellenesnek minősített lapok: a Népszava, a Magyar Nemzet, a Kis Újság, a Független Magyarország, a Magyar Csillag és a többiek. Ideér a front, hónapokig tart Budapest ostroma. Kassák az óvóhelyeken és a pincékben rejtőzködő, a legkülönfélébb borzalmakat átélő civil lakosság sokat
megjelenített sorsában osztozik. Versét ebből az időszakból alig ismerjük. A zaklatott, kidolgozatlan művekből a címek jellegzetes eufemizmusa mond talán a legtöbbet, hiszen mikor
a kor „vascsizmáival csecsemők húsát tapossa", azt olvashatjuk fölül: Boldogító pillanatok,
az Első szerelem ábrándjaiban pedig „tűzeső hull rá ronggyá tépett egekből".
Kassák a legsúlyosabb időkben — több írótársához hasonlóan — megmaradt energiáit,
nyugodtabb teremtő pillanatait kötetlen lírai reflexiók és naplójegyzetek rögzítésére fordítja.
Indirekt módon is jelezve, hogy a koncentrált, igényes munka a meglevő körülmények között
értelmetlen és lehetetlen, valamiféle eseményszerű vagy lélektani kordokumentálás viszont
az írástudóknak az utókor számára erkölcsi kötelesség. így születik meg 1944 májusa és karácsonya között a kor egyik leglíraibb háborús — vagy ahogy az ostromállapotok miatt a
műfajt gyakrabban nevezzük — pincenaplója, a Kis könyv haldoklásunk emlékére. Jóllehet, a kötet formailag két élesen elhatárolható részből áll, gyakorlatilag a „prózai költemények" — miként azokat az elöljáró sorokban az író nevezte — és a naplójegyzetek egyetlen hangtónusban foglalják össze az utóbbi évek emberi-szakmai tépelődéseit. A lazább szövetű, a szürrealista vonalat folytató prózaversekben éppúgy helyet kap a munkáról, a társadalomról, a szenvedésről, a hitről kialakított kassáki gondolat, mint az értelemhez közelebb álló feljegyzésekben. Ezeken túl itt is, ott is alig fogalmazódik más, mint a „Ki beszél
győzelemről? Túlélni — ez minden" apátiája. S hogy a valóság és az álom „ibolyakék nevetéssel" megfestett képei mintegy az esztétikum súlytalanító varázsával még érzékletesebben
egymásba tűnhessenek, Kassák mindkét műfaját megtűzdeli töprengései során kimunkált
paradoxonaival. A testi kín fölé helyezve a lelkit, a világnagy pusztulás elé a kalapács csendülését, a majdani tudós elferdítések elé az élményszerűséget, a külvilággal szemben a belső

67

marcangolásokat, újraéli a szegénység arisztokratizmusát, egy fókuszba húz csendőrt és
moralistát. S aki az észjárás érvényességében netán kételkedne, legvégül a kor legnagyobb
politikai paradoxonéval is szembesülhet: „vártam a közeledő ellenséget, aki talán megszabadít bennünket a szövetségestől". A z egységes művé formálódást, a szférák átjárhatóságát
veszi észre korabeli recenziójában Szende Aladár is: „Akinek nem elég hitelesek a poétikus
hangulatfoszlányok — írja —, az a második rész naplójegyzeteiben megtalálhatja a próbáit
is." Persze, az említett észrevételek e kritikus helyzetben nem önmagukban érdekesek. A
születendő művek poétikai erényein túl az is nyilvánvaló, hogy Kassák kudarcai, félrevonultsága ellenére felkészülten és ambiciózusan érkezett a sokak által remélt új világba.

GREZSA FERENC

Görömbei András Nagy László-monográfiája
Görömbeitől megszoktuk, hogy mint irodalomtörténész, nem pusztán kedvtelésből alkotja műveit, hanem ezt hiánypótló vállalkozásokként is teszi. Gondoljunk csak vissza előbb
a felvidéki majd az erdélyi magyar irodalom húsz esztendejének feldolgozására.
Újabban figyelme mintha a monográfia műfaja felé fordulna. Igen eszméitető munkát
írt Sinkáról, Sütő Andrásról. A monográfia különben is divat a magyar irodalomtörténetírásban: Adytól József Attiláig, Babitstól Szabó Lőrincig. Ebbe a divatáramlatba kapcsolódik bele monográfiájával Görömbei is, azonban igen figyelemreméltó korrekciókkal. A z
eltérés abban áll, hogy míg a '45 utáni magyar monográfiák többnyire torzóban maradnak,
félig készülnek el, és ami elkészül, az is jobbára csak a mű eleje, tehát a filológiai, poétikai
előkészítés és megalapozás, Görömbei nem nyugszik bele ebbe a helyzetbe, arra törekszik,
hogy műközpontú monográfiát alkosson. N e csak bizonyos korszakokra, hanem az egész
pályára vonatkozóan is elvi, esztétikai szempontok szerint kísérje figyelemmel tárgyát. Valójában ez történt. Igaz, az első korszakkal, amelyben Nagy László poétikai arculata kialakul, nem foglalkozik, annál nagyobb figyelmet fordít a második és harmadik korszakra.
Igaz az is, hogy szerintem helytelen terminológiát használ Nagy László költői korszakainak elnevezésére. így például „Csúcson", vagy „Folytonosság és változás". N a g y László,
miután leküzdi az indulás nehézségeit, mindvégig csúcson van, másrészt a folytonosság és
változás itt inkább korszakdialektika, amely mindvégig jellemzi költészetét, annak mintegy
általános törvényszerűsége. Már a felületes olvasás is nyilvánvalóvá teszi számunkra ennek
a monográfiának, mint teljes monográfiának a jelentőségét. (Mert ide kell számítanunk azt
is, ami könyv formátumban jelenik meg. A z akadémiai szabályok szűkös és torz felfogása,
a terjedelem korlátozása ezt nem teszi lehetővé.)
Görömbei munkája legnagyobb jelentőségének azt látom, hogy irányzattörténeti vetületben bizonyítja: a népiesség nem pusztán hátrafelé való fordulást, nem pusztán a múlt felé
fordított perspektívát jelent, hanem van egy előre mutató perspektívája is. Előre, a modernizáció és a megújulás irányába. Ha most a „fényes szellők" nemzedékét szóba hoztam,
általában Nagy Lászlót szokták e nemzedék kiemelkedő vezetőjének megnevezni, persze
Juhász mellett. Azonban sok minden megkülönbözteti Nagy Lászlót e nemzedék más képA fenü írás a múlt évben elhunyt főmunkatársunk utolsó munkája. A már nagybeteg Grezsa
Ferenc Görömbei András nagydoktori disszertációjának opponense volt.

68

viselőitől. Egyrészt az, hogy ő nem a kudarc, a társadalmi kataklizma élményéből indul el.
Bár megéli azt, de nem olyan intenzitással, mint például Juhász Ferenc. Miközben Magyarországon szörnyű dolgok történnek a falun, Nagy László Bulgáriában ösztöndíjjal a népköltészetet — ahogy Németh László mondta: a népköltészet „Európa alatti" geológiáját —
tanulmányozza. Tehát Nagy Lászlót nem félig-meddig érinti meg az a társadalmi élmény,
ami Juhászékat is, hanem majdnem mentes marad tőlük. Amikor hazatér, akkor tiszta ártatlansággal hullik bele egy társadalmi válságba. Igen jó iránytűi vannak, a megoldását
igen hamar meglátja. Tehát neki nincs olyan értelemben vett sematikus korszaka, mint
másoknak. A sematizmus lírai korszaka helyett inkább csak preludium ez Nagy László
pályáján, amelyet könnyen fölvált a nyitány.
A legfontosabb azonban, amivel a Nagy László-monográfia jelentőségét összefoglalom,
az, hogy Görömbeinek sikerült megmutatnia Nagy Lászlóban az irányzatok fölé emelkedő
költőt. Hogy problematikája nemzeti és egyetemes problematika — akárcsak abban az időben Pilinszkyé — és egyáltalán nem zárkózik be egy-egy irányzat szűkösségébe.
Tehát a magyar költészet — Pilinszkyé mellett — másik nagy lehetősége az, amit Nagy
László a maga költészetében megvalósít. Ady-szerű jelenség, sokoldalú, tele belső gazdagsággal, képiséggel, világnézeti és lírai polifóniával — amint azt Király István írta Adyról.
Vele szemben Pilinszky a magyar költészet szikár, a gondolatokat lecsupaszító iránya:
a problémák leegyszerűsítése jellemző rá, nem pedig díszes túlbonyolítása és gazdagítása.
Mindenképpen egy másik lehetőség. A magyar költészet gazdagságát bizonyítja, hogy nem
pusztán irányzatokat képes kialakítani, megteremteni, hanem ebben az időben a magyar
költészet alaplehetőségeit is képes megvalósítani. Az eredmények sorában — szűkebbre
fogva a perspektívát — föltétlenül ki kell emelni, hogy Görömbei Nagy Lászlóban nem az
ösztönös, hanem a tudatos alkotói karaktert méltatja.
Műveld a csodát! — sokan ezt kiforgatták, mondván, hogy itt valami irracionalizmusról, ösztönösségről van szó, ösztönös ars poeticáról. Valójában a Nagy László-versekben,
mint Görömbei ezt szépen bizonyítja, a csoda és az ideológia szerelmes és közéleti verseiben egyaránt szerves egységet alkot. N e m lehet az egyiket a másikkal szembeállítani, netán
kijátszani. Eszme és esztétika együtt van jelen Nagy László tudatos és ösztönös ars poeticájában. E tekintetben, tehát az alkotói közeg feltárásában Görömbei talán még messzebb
is mehetett volna, minthogy bartóki modellre utalt. Eljuthatott volna Németh László közismert elméletéig. A bartóki műhely Németh László számára korántsem valami esztétikai
iskola. Inkább kiindulópont, kezdet, mintsem befejezettség. Nem recept, nem adaptáció,
hanem valami egyetemességigény. Ha azt a közeget keressük, amelyben Nagy László költészete nemcsak beérik, de kibontakozik, akkor nem pusztán Bartók-műhelyről kell itt
beszélni, a népiességnek valami modern európai értelmezéséről, a folklór és a modernség
valaminő szintéziséről, mint ahogy egynémely nyugati irodalomban is ezt látjuk (Lorca,
spanyolok). Helyesebb e tekintetben Németh Lászlóra és persze környezetére, Nagy Lászlóra is alkalmazni az abban az időben meglehetősen üldözött és kritika alá vont terminológiát, a „magyar műhely"-t. A magyar műhely Nagy László számára is azt jelentette az ötvenes évek közepén, hogy a magyar irodalomnak ki kell emelkednie abból a provincializmusból, amelybe taszították, mert szocreálos provincializmus volt az, két tábort megkülönböztető sematizmus. A magyar műhely világirodalmi igényt jelent. N e m pusztán a folklór
egyetemes rangra való emelését, hanem a globális gondolkozást. Azt, hogy itt nincs két
rendszer, egyetlen emberiség van, és itt a problémák globálisan egymáshoz mérhetően jelentkeznek.
Itt a világcivilizáció elmélete jelentkezik már, és azért magyar ez a műhely, mert a magyarságnak is meg kell találnia a maga helyét, a maga szerepét ebben a világirodalmi műhelyben,
ebben az egyetemességben. Németh László már szárszói beszédében kifejti, hogy a nemzet,
mint málló szikla, de a nemzet deltája az értelmiség. A jövő az értelmiség. Az egyetlen értel-

69

miségi öntudatról van szó, a jövő kategóriájáról. Ez az ideológia, ez a gondolkodásmód jellemzi mindenekelőtt Németh László magyar műhelyét, amelyet Nagy László igen korán fölismer és magáévá tesz. Több ez, mint Bartók-modell. Bartók életműve ekkor már lezárult.
Nem függetleníthető attól és példát mutat, hogy más művészetekben is ugyanazok a gondolatok juthatnak érvényre, de nem is azonosítható vele.
A kibontakozás szellemi közegét tárgyalva kellene még említeni például Csoóri folklórelméletét, amit Csoóri írt és mondott annak idején a népdalról. Hogy a népdalt nem lehet
csupán annak realista Arany János-i, Petőfi Sándor-i vetületében felfogni. Van szimbolista
népdal, van szürrealista népdal. Tehát a népdal fogalmat Csoóri tágítja ki folklórelméletével
és fogalmazza meg — az annak idején Németh László közvetítette García Lorcára hivatkozva — a népi szürrealizmus eszméjét. Vagy hogy csak egy utalást tegyek: ekkoriban bontakozik ki Kormos István játékfilozófiája, amely szerint van egy homo ludens költészet is,
és ennek a lehetőségeit alkalmazni kell.
Ismétlem: nem pusztán bartóki modellről van szó, hanem egy elsősorban Németh László
inspirálta széles szellemi műhelyről, közegről, amelyben Nagy László is oly otthonosan
mozgott.
Nagy Lászlóról szólva a versvilág és az elemző módszer szoros kapcsolatot alkot,
amint ez Görömbei monográfiájából kitetszik. A vers Nagy László számára organikus életteljesség, a képek és egyéb szervező elemek sok szállal fonódnak beléje. A műelemzés pedig
igazodik ehhez a jelleghez, verstanúsítás tulajdonképpen, amelyben az egész versvilág megjelenik. Ha Nagy László-verset, vagy akár róla szóló interpretációkat olvasunk Görömbei
monográfiájában, akkor feltűnik a teljességigény. Nagy László ragaszkodik a személyiséghez. A személyiség konkrétságához. Emellett igen fontos, hogy Nagy László költészetében
az élmények mitikusán Villannak föl és tágulnak ki elvont gondolkodási rendszerré. N e m lehet tehát az életes esztétika normatíváival pusztán a pátosz felől közelíteni N a g y Lászlót.
Azt is figyelembe kell venni, hogyan rendeződnek ezek az életelemek a versben, hogyan alkotnak valamilyen poétikai összefüggést. Az életérzés, a gondolat formateremtő eljárásokban
jut érvényre, az alkotói törvények szigorú egyensúlyával. Ezért válik fontossá például a versatmoszféra. Szerencsés esetben néhány vers keletkezéstörténetét módunkban van ismerni,
így nyomon követhetjük azt a folyamatot, amely a naplótól, a naplószerű élményektől és
tényektől a szimbólumokon át a motívumos szintekig fölvezet.
Görömbei igen helyesen elfogulatlan, amikor megítéli a magyar költészetnek ezeket a
lehetőségeit. Pilinszkyről sohasem ír kirekesztően, mintha csak egyik modell lenne Pilinszky
Nagy László számára a magyar költészet történetében. Inkább az azonosságokat keresi, és
tiltakozik az egyoldalú szintézis ellen, miszerint Nagy László szeretetbe dermed, hogy őróla
csak apologetikusan a kötődés, a szeretet hangján lehet írni. Görömbei tagadja, hogy a magyar költészetnek ez a két lehetősége elkanyarodna egymástól. Egyrészt a prófétikus modell,
másrészt a művészi építő modell. Hogy szemlélete nem kirekesztő, mutatják értékítéletei is.
Amikor a Seb a cédrusoméi szól — Nagy László egyetlen ciklusáról —, Görömbei rámutat
arra, hogy ez a ciklus mennyire egyenetlen. Koncentrikusan írja újra, mint egy időben élő
variánst. De ugyanezt a kettősséget, értékbeli különbözést tanúsítja a Búcsúzik a lovacska,
illetve a Menyegző — rámutat, hogy mennyivel művészibb az utóbbi. Görömbei számára
tehát a Nagy László-vers genetikus képződmény, ami keletkezik, időben keletkezik, kifejlődik, gondolati lírává alakul. E tekintetben akár lineáris kompozíciónak is lehetne nevezni.
Másrészt viszont erős alkati meghatározottsága, identitása van.
Folyamatszerű változékonyság: ez mindig valami alkati azonosságban jut érvényre.
Nagy szerencséje a kornak, Nagy Lászlónak, illetve másoknak is, hogy Weöres költészetére
— híres ötvenes évek eleji cikkeiben és beszédeiben — Németh László figyelmezteti N a g y
Lászlót. Németh László meggyőződése, hogy a kor legnagyobb költője Weöres, s ebben igaza is van. Legnagyobb, mert kísérletező költő, amilyen a magyar irodalomban és általában

70

Keleten is ritka, még Ady sem nevezhető föltétlenül annak. Annál gyakoribb modell Nyugaton, a nyugati irodalmakban. Tehát nem a történetiség, nem a linearitás, hanem a kísérlet
a meghatározó törvény. Érzésem szerint ez a kísérletező szándék viszi el Nagy Lászlót Adyhoz, sőt József Attilához, mintegy visszanyúlva a népiesség elé.
Matérikus szerkesztési terveket alkotó gondolkodó költészet felé halad, nem túlságosan
kedveli azt a tárgyiasságot, amit a Nyugat második nemzedéke bevezet. Egy mitológiába
fejlesztett szimbólumrenddel, polifóniával, barokkos zsúfoltsággal kísérletezik. A személyiségképben pedig nem fél az ellentmondástól, az elioti én-képlettől. E tekintetben bátorítja
Nagy Lászlót és az egész nemzedéket, újabb költőnemzedéket Garcia Lorca szürrealizmusa,
modern utakat kereső törekvése. Természetes, hogy módszer és versvilág, verskarakter
egymáshoz igazodik, és ez az igazodás Görömbei monográfiájában szinte példamutató.
Nagy László költészete mentes Illyés tárgyias versmodelljétől. Weöres látomásos, metafizikus költészete felé változik, alaptörvényének a kompozíciót veszi. Nagy László számára
a kompozíció egy korszak szerkezetét, egy kötet, egy ciklus, egy műalkotás szerkezetét jelenti. Egy korszak egységét keresi. A Himnusz minden időben jól példázza ezt a törekvést. Maga
a vers azt mutatja, hogy Nagy László szakít a magyar költészet sematikus politizáló hagyományával, jelen esetben a Tűztánc sematizmusával, és a világirodalom új területeire indul.
Lorca, Dylan Thomas és mások nevét lehetne itt említeni. Amikor ezt az új stílust korszakba akarja foglalni, akkor egyfelől a személyiség felé hegyezi ki a mondandót, másfelől lírai
panorámát ad, lírai polifóniát a teljesség igényével.
A Himnusz minden időben híres ars poeticája, a Ki viszi át a Szerelmet a személyiség
vitalitását hangsúlyozza, drámai létközegben költői kérdésekre válaszol, kiélezett kérdéseket
evidenciaszerűen válaszol meg. A másik megközelítés panoramikus megközelítés, amelyben
új valóságképet teremt. Valóságképében a személyes, az általános motívumok és mozzanatok torlódnak össze. Alapkép a Fekete katona, amely a világról való vallomását is föltárja.
Ezen belül jönnek azután a ciklusok, az ars poetica egyes sorainak, illetve a lírai panoráma
egyes darabjainak megfelelően. Itt félig kész verseket is találunk, vagyis kampányszerűséggel készült alkotásokat. Ami mindben közös, a személyiségkép, amely élményből származik,
a kreativitás, a lét fölé emelkedés, a valóság és a mítosz határán való lebegés, mint jellegadó
tulajdonság. Mintegy lépcsőn haladunk fölfelé a versben, és a lépcsők az élmény, a látomás,
és legfölül a mitosz. A módszer nem nélkülözi sem az intuíciót, sem az analízis tudatosságát.
Voltaképpen nem lehet eldönteni, hogy ezek metaforikus képversek-e, vagy olyan ritmikus
versek, amelyek a „tagoló" elvet alkalmazzák. Azt hiszem, valamennyi összekötődik, összekapcsolódik ebben a teljességben.
A Himnusz minden időben korszakában a Nagy László-vers mindenekelőtt létfilozófiai
dal. Nagy László e tekintetben tanúsítja legteljesebben, hogy nem előzményeket akar összefoglalni a lírában, ezt kiindulópontnak tekinti, kezdetnek, mely előre mutat. A létfilozófiai
dal a létfenyegetettség állapotában végzi el a szükséges filozófiai igényű számvetést, fogalmazza meg az eszményi létezés igényeit egy nagyon erős természeti élménnyel, amelynek
szinte megváltó funkciója van, és e megváltó funkcióval illusztrálja a lélek belső világát,
így ér Eliothoz Nagy László költői fejlődése. A szerelem ezekben a versekben életadó érték,
amelyet a költő himnikusan ünnepel, archaikus, szakrális tagoltságban. Akárcsak egy Máriahimnusz; felsorolást tár elénk; könyörgések ezek, profán önjellemzések, himnuszok, mindaz
jelen van itt, ami a szakrális, de életünneplő költészethez szükséges.
A másik típus a portrévers. A portrévers a személyiség kötöttségét keresi. Példaállító
önerősítés az ars poetica élményéből. Rituális közösségteremtés a portré. Nagy László pályáján mindig kettős a portré, az áldomás és a kötődés a dráma terepe, amely példázatokba
nő át. Előzményként Illyés portréit, például a Bartókot vagy Árpádot szokták emlegetni.
(Azt hiszem, túlságosan távoli ez a párhuzam.) Kultúrmotívumokkal telítődik a Nagy
László-i portré. A legjobb ebből a sorozatból a Bartók és a ragadozók. Igaza van Görömbei-

nek, amikor bizonyítja: a Bartók-erkölcs apoteózisa jóval túlnő tárgyán, témáján. Esszésített prózavers; mítoszvers. Egy fordított Orpheusz-helyzet elbeszélése. A Sárkányölő középkori motívumát alkalmazza, és fogalmazza meg általa a modern felségeszményt. Mártír
és megváltó ez a portré, megalkuvás ellen fölkelő ragadozóként a lét törvényeiből, a morálból
születik és származik. Emberarca van. Igen gyakori a Krisztus-portré. Nevezetes ebben a
sorozatban a József Attila-portré és a Ha döng a föld.
Minden bizonnyal egyetérthetünk Görömbeivel, hogy az egyik legkiemelkedőbb alkotás
az életműben a Menyegző, a legtökéletesebb hosszúverse Nagy Lászlónak. Egyetemes létdráma. Olyan mitologikus látomás, amelyben az emberiség a létezés ellentételes minőségeinek küzdelmében jelenik meg. Több mint ifjúság, és több mint konvenció: nélkülözés.
Az embereszmény és a kozmikus léttörvény ütközik meg a valósággal, amelyet jelen esetben
a tenger, a tömeg képvisel. Lakodalom, orgia és züllés éjszakája. A lények züllesztő hatalmat képviselnek. Csujogató montázzsal zárul végül a vers.
Ezek az alaptípusok, és ezekből az alaptípusokból születik meg Nagy László következő
munkája. Utolsó lírai korszaka a hetvenes évek. Előbb a Versben bujdosó, majd a Jönnek a
harangok értem időszaka. E tájt paradox változásnak vagyunk tanúi. Költészetének jellegzetes kohéziója fellazul, nem oly feszes, nem oly tömör, nem oly egymásra szerelt immár ez
a líra. A versvilág ezzel párhuzamosan többszínűvé válik. Ez a változás azt jelenti: N a g y
László költészete együtt mozdul a korral. Figyelembe kell venni ez esetben néhány tényezőt,
így például Weöres, Pilinszky, Nemes Nagy archaisztikus, elvonatkoztató, lírateremtő
befolyását, hatását. Vagy más vonatkozásban Illyés költészetének föllazulását, a játékos
realizmus fölfejlődését. Tárgyias, gondolati költészet ez, de több benne a móka, több benne
a lelemény. Végül, de nem utolsósorban közrejátszik itt a hagyományos magyar politikai
élményköltészet válsága. Benjámin Lászlóra, Vácira, Simon Istvánra és másokra gondolok.
A változás a költői személyiség új pozícióját jelenti. Nem identitászavarról van szó, inkább
a dinamika lanyhulásáról, egyfajta elbizonytalanodás válsághelyzetéről, profanizáló szerepfelfogásról. Hasonló folyamatok játszódnak le a magyar prózában is, ahol először Örkény
tapos ösvényt. A szkepszis, az irónia, a groteszk jellegadó tényezővé válik ebben a prózában.
Az utolsó évtized tehát kísérleti jellegű költészet. Nagy László pályáján is új törekvések
figyelhetők meg. Ilyen a nomád szerepvers, prózaköltemény, az egysoros, a vidám üzenetek
és így tovább. Mintha felbomlóban volna a korabeli vershelyzet. Egyrészt a személyiség
teljességtörekvése, mitológiai teremtő ösztöne. A vállalt szerep mintha háttérbe szorulna.
Nyitottabbá válik a drámai világkép, nincs határigénye. És végül a mű nem a teljesség, az
én-megvalósításra törekszik, hanem rész-énekből akar valamiféle részvilágképet kialakítani
magának. Kísérletező líra tehát a lehetetlen képviseletében.
A dilemma az, hogy nevezhetjük-e ezt hanyatló korszaknak? Felfogásom szerint nincs
szó hanyatlásról, inkább a költő új erőgyűjtéséről, megújulásra való törekvéséről. Milyen
érveket lehet hozni arra, hogy nincs szó hanyatlásról, csak a líra megújulásáról?
Mindenekelőtt érdemes felfigyelnünk a folklór megújuló funkciójára. Most a technikai
kultúra emberi ellensúlyaként jelenik meg, egy organizmus részeként, kitöltőjeként. Archaikus kultúra, mert a folklór kétségkívül archaikus eredetű. Egy archaikus kultúra utópikus munkájaként a múltból, az archaikumból jövőkép lesz. így lesz utópikus jövőkísérletezés
a folklór ebben az időben. A másik érv, hogy igen gyakorivá válik a poétikai szembenézés,
a tárgyszerűség, az illúziótlanság, például a szerelmi lírát tekintve új képek, új ízek jelennek
meg ebben a költészetben. A pávák és az asszonyok házasítása, a gábrieli pán erkölcs vagy
mágia, bűbájosság, a ráolvasás kultusza, párzó virágének ünnep volta. Továbbá új ihletforrásként jelenik meg a játékos, szatirikus képzetkör. A fenséges, bajvívó magatartással szemben, amely korábban Nagy Lászlót feltétlenül jellemezte, új ellenpont képződik: a sorsot legyőző játék filozófusa lesz a bajvívó. A folklór vitális játékokat szolgáltat számára. E játékos, szatirikus ihletkörre példa lehet egy érdekes és különleges verscsoport, a családi versek

72

csokra, a vidám üzenetek. Ezekben szomorúság és vidámság vetül egymásra. Ajándékversek
ezek a rokonságon belül, egy terápia lehetőségei. Változatgazdagság, belső gyógyitás baráti
alkalma egy kézfogásban. A vizuális líraiság nyomul előtérbe. Itt is tragikus az élmény, amelyen átsüt a humor, komikum, de a tragikum főképp tipográfiai eszközökkel valósul meg.
Jelentős vers a Balassi Bálint lázbeszéde, de ugyanúgy az Ady-víziók, A föltámadás szomorúsága. Tamási Áron, Kondor, Szervátiusz szólalnak még meg ezekben a versekben.
Ennek az utolsó korszaknak a legnagyobb leleménye mégis a nomád szerepvers. Néha
oratóriummá tágul az ég, mint például az Ég és földben. Ars poeticának készülnek ezek a
szerepversek. A magányos költő, a magányos szellemiség zord viszonyok között él, romolhatatlan sorsállapotban ugyan, de mégiscsak a vereség esélyével. Sebzetten is tagadó ez a
létállapot, amely az Ordastűz hevét sugározza, hallani a tiszta lelkű harangját, veszély és
hűség egyszerre kapcsolódik össze sorsában. Fő célja az önazonosság, az identitás megteremtése és megvívása; a Versben bujdosó legfontosabb e tekintetben.
Összegezve: miben látom Görömbei András Nagy László-monográfiájának a vívmányait, jelentőségét? Görömbei teljes Nagy László-irodalomból dolgozik, minden érdemes,
valamirevaló kritikát, recenziót, cikket, reflexiót nemcsak megemlít, de be is épít gondolatmenetébe. A teljes irodalom ismerete lehetővé is teszi, hogy Nagy Lászlóról teljes irodalomtörténeti képet adjon. Úgy, ahogy az a kortársak körében kialakult. Ehhez teszi hozzá a
magáét, illetve így módosítja a magáéval a korábban kialakult és helyenként bizony torzóra
sikerült képet. Másrészt Görömbei első abban, hogy a Nagy László-vers karakteréről, építkezési módjáról, struktúrájáról képet adjon. Ehhez kapcsolódik az a linearitás, amit Nagy
László pályáján fölépít.
Vagyis a Nagy László-vers mozdulatlan jelenség, mely változó a pályamozgás törvényei
függvényében. Mégis változó jelenség, így úttörő módon — ha nem is jól nevezve el őket —
három nagy korszakot különböztet meg, határol be és ír le a költő pályáján. A hatvanas években a Fénykort, majd azt az időszakot, amikor Változás és megújulásról beszél, és végül az
Utolsó évtizedet.
Milyen választ adhatunk tehát a föltett kérdésre: hanyatlás-e ennek a nagy formátumú
költői pályának a menete? Vagy pedig egy természetes, fölfelé ívelő menet? Mindkét végletet hiba volna feltételezni. Változás, de nem hanyatlás. Elmozdulás, de olyan, amely nélkülözhetetlen elmozdulás. Hogy hogyan kerekedett volna teljessé ez a költészet, azt sajnálatos módon már nem tudhatjuk meg.

73
O

FRIED ISTVÁN

Közép-európai változatok
Aligha van manapság elkoptatottabb fogalom (?), irodalmi (?), történelmi (?), földrajzi (?), művelődéstörténeti (?), politikai (?), geopolitikai (?) kifejezés Közép-Európánál.
Túlzás nélkül állíthatom, hogy divatszóvá süllyedt, amelynek jelentése elmosódott, érvényességi köre tisztázatlan, tudományos meghatározása a legjobb esetben is vitathatónak
minősíthető munkák kísérletei közé sorolható. Erhard Busek és Emil Brix 1986-ban jelentette meg Projekt Mitteleuropa című könyvét, amelynek előszavában fogalmazzák meg a
kutatás (és az olvasók) dilemmáit: Közép-Európa — khiméra avagy mélyebb valóság? Majd
„definíció felé vezető út"-ként nevezve egy alfejezetet, újságcikkeket, egy lengyel történészt
idéznek, a továbbiakban Konrád Györgyre utalnak, miközben két tényezőt ismernek el:
1. Közép-Európa problémája nem Ausztriában merült föl.
2. Elnevezések tömege kering; ám ennek okát én nem a nyelvi nehézségekben látom,
hanem a nézetek és ismeretek zűrzavarában.
Kiegészítésül annyit: Ausztriában a Közép-Európa gondolatnak a magyar származású,
magyar kritikusként induló, 1956-tól Bécsben élő író, műfordító, szerkesztő, irodalompolitikus Sebestyén György volt a legharcosabb és legeredményesebb népszerűsítője, aki posztumusz kötetében (Notizen eines Mitteleuropäers, Egy közép-európai jegyzetei) főleg önéletrajzi esszéket tett közzé, és közép-európai élményeit részben Németh László gondolatainak, könyveinek ihletésére vezette vissza.
Egy salzburgi újságíró viszont Közép-Európa-locsogásról beszél annak a Karl-Markus
Gaußnak az ürügyén (a szerzőt éppen nem elmarasztalva), aki immár második tanulmánykötetét szentelte az (egyelőre közelebbről meg nem nevezett) zóna XX. századi íróegyéniségeinek, köztük József Attilának és Radnóti Miklósnak, és második tanulmánygyűjteményének ezt a beszédes címet adta: Die Vernichtung Mitteleuropas (Közép-Európa megsemmisítése). Ezekben az esszékben száműzött, félreállított, félreismert, haláltáborokba kényszerített, a nácizmus és a kommunizmus elől menekülő alkotókról szól, akik (talán?) képviseltek egy szellemet, egy kulturális légkört, egy magatartásformát, amely azonban valószínűleg mindörökre múlttá vált, feltámaszthatatlan.
Az innsbrucki Összehasonlító Irodalomtudományi Intézet nyugalomba vonult, nagyérdemű professzora, Zoran Konstantinovié (született szerb, Münchenben doktorált, ausztriai, horvát és szerb rokonsággal) előbb Zentral-Europának (magyarul aligha lehet pontosan
visszaadni), majd Közép-Európának (Mittel-Europa) nevezi ezt a politikai (?), kulturális
(?) térséget, hol politikatörténeti jellemzőkkel leírva (mint amilyen az évszázados küzdelem
a török ellen, bár ez a csehekre nem érvényes), hol irodalmi-művészeti irányok hasonlóságát
emlegetve (a romantika szerepe, a költő mint népvezér és ennek kihatása a romantika továbbélésére) stb.
Ezzel szemben az 1930-as esztendők ifjú magyar irodalomtörténészei, történészei, az

74

Apollo című folyóirat, majd az Archívum Europae Centro-Orientalis című tudományos lap
köré tömörült és a szomszédos népek irodalmával, történetével, nyelvével foglalkozó kutatók nevében az Apollo szerkesztője, Gál István fogalmazta meg a „virtuális Közép-Európa"
tételét, és állította az Apollói egyfelől a latin nyelvű humanizmus kora újkori költői ismertetésének szolgálatába, másfelől adott teret a legújabb kori, európai humanizmus képviselőinek, Thomas Mann-nak, az ő példáját elfogadó Márai Sándornak, illetőleg a népek békéjén a közös hagyományok feltárásával munkálkodó Bartók Bélának.
Példáim jelzések: Közép-Európának létezik művelődéstörténeti és politikai, méghozzá
az 1970-es években született értelmezése, a jaltai egyezményt felmondani kívánók törekvéseként, illetőleg a Jaltával allegorizált európai (?), közép-európai (?), kelet-európai (?) nyomorúság elleni lázadás jeleként — mint cél — is megfogalmazódott. „Szerzői" a „másként
gondolkodó" (vagy csupán: gondolkodó?) értelmiségiek, akik egy időben nem lelhették
honjukat a hazában. A kettéosztott Európa riasztó valóságára rádöbbenve egy hajdan létezett, épületekben, városrendezésben, olykor a művészetekben még felbukkanó közösségi
gondolkodás inkább látomásszerűen kapott alakot, „antipolitikus" magatartásban formálódott az igény a „keletivé" kényszerített, de kultúrájukban inkább a Nyugathoz kapcsolódó államok, országok, népek függetlenedésére egy mesterségesen és erőszakkal létrehozott
(nagy)hatalmi tömörüléstől. Jóllehet, a szándék egészen nyilvánvalóan politikai jellegűnek
minősíthető, számtalan ponton érintkezett egy másik, az összehasonlító irodalom- és történettudomány felől érkező, kezdetben politikamentes sugalmazással. Ugyanis az 1960-as
évektől kezdve Európa akkor keletinek nevezett felén is amnesztiát kapott a komparatisztika, előbb a világirodalom történetének megírása közben merült föl annak lehetősége, hogy
a világirodalom mint egység, mint irodalmi együttes, miféle kisebb, áttekinthetőbb, összefoghatóbb alegységekre bontható. így lett a zóna, illetőleg a régió fogalma részben az összehasonlító irodalomtudományban a nemzeti és a világirodalom között található irodalomközi együtteseinek megnevezése, részben a történettudományban az azonos vagy hasonló
fejlődési típusba sorolható népek, nemzetek gyűjtőfogalma. S ha már az irodalomközi
együttesek kutatása zöld utat kapott, megindulhatott a vita ezeknek az együtteseknek, csoportoknak osztályozási szempontjai körül: tehát a nyelvrokonság okán, földrajzi, államipolitikai aspektusból vagy az irodalomnak meghatározott jelenségei alapján a legcélszerűbb-e a csoportosítás?
A politikai vagy kulturális politikai igény találkozott, és olykor kevéssé szerencsésen
keveredett. Mindehhez járult a világon átzúduló nosztalgiahullám a századforduló Bécsé,
Monarchiája, az álom és valóság századfordulója iránt. A hajdan „Népek börtöné"-nek
tartott Osztrák—Magyar Monarchia nem egyszerűen a kutatás tárgyává lett, hanem hangsúlyosan olyan értékek hordozójává, amelyeket megújítva be lehetne (?) építeni az egységesülő Európába.
Az érthetően szabadulni vágyó, demokráciát sürgető értelmiségiek Közép-Európa-ábrándja jelezte, hogy a politikai érdekszférák szerint felosztott világ helyébe egy olyan regionális rendszernek (vagy legalábbis együttműködésnek) kell lépnie, amely jobban tekintettel
van a hagyományok eltéréseire és közösségére, és amely szabad akaratból a természetes szövetségesek együtteseként működik. N e m egy írásban éppen az Osztrák—Magyar Monarchia
látszott mintaként a leginkább alkalmasnak: jogrendje, parlamentje, liberalizmusa (kiváltképpen az 1970-es évek keleti Európájával egybevetve) folytathatónak tetszett. Más kérdés,
hogy a Monarchia egykori polgárai korántsem érezték olyan idillikusnak helyzetüket és biztonságukat, mint azt kései utódaik feltételezik róluk. Egyszóval: a Monarchia olyan soknemzetiségű államszövetséggé értékelődött át, amelyben benne rejlett egy közép-európai
közösség lehetősége, és amelyet inkább külső, mint belső erők döntöttek, semmisítettek meg.
Anélkül, hogy emlékét, hagyományait megsemmisíthették volna. Megint más kérdés, hogy
a Közép-Európa-ábránd megvalósulásától messzebb vagyunk, mint talán valaha, jóllehet,

75

egyetlen természetes középpontja, a magyar—cseh—lengyel együttműködés és együttgondolkodás politikai kérdésekben adott, elvileg működtethető. (Itt nem térek ki az elhanyagolhatatlan szlovák tényező szerepére ebben a hármasságban, illetve négyes társaságban).
A Közép-Európa-ábránd azonban nem kizárólag politikai tartalmú, ámbár jórészt politikai
indíttatású. S ez az ellentmondás feloldhatatlannak tetszik — egyelőre. Ugyanis a politika
realitása nem pusztán nemes deklarációkat és nem kizárólag nagyon szépen megfogalmazott, pontosan adatolt elvi nyilatkozatokat igényel. A meghatározó tényezők között a gazdaság szomorú állapotát is számon kell tartanunk, valamint a nemzetiségi kérdést, amely a
demokráciának alapkérdése; továbbá: a múltban egymás kárára elkövetett igazságtalanságok méltányos tisztázása sem következett még be, mint ahogy azoknak erkölcsi-anyagi
kártalanítása sem történt meg, akik a kényszerített lakosságcserében vettek részt, a kitelepítettekkel kapcsolatos jogorvoslat szintén várat magára. És most nem folytatom olyan,
a politika területére is átnyúló tényezőkkel, mint a hagyományos ellenségképek lebontása,
a közös múlt egymással homlokegyenest ellenkező magyarázatot kapó mozzanatainak
(számuk légió!) kulturált megvitatása. S a végére hagytam a legkényesebbnek tetsző kérdést: mi tartozik Közép-Európába? Mivel azonosítható Közép-Európa? A z egykori Osztrák—Magyar Monarchiával? (Akkor ide csak Galícia tartozik, Lengyelország más része
nem; a ruszinok és az erdélyi románok igen, a többiek nem stb.) Vagy Ausztria nem tartozik ide? A Monarchia, de Ausztria nélkül? És legvégül: Németország?
Csupa olyan probléma, amely gazdasági is, politikai is, a kultúrát érintő is. Hiszen a
német nyelv közvetítő funkciójáról akkor is beszélni kell, ha véletlenül Ausztriát és Németországot elhanyagolható tényezőnek tekintjük; ugyanígy: éppen a századforduló a bécsi
kulturális világ ösztönző-befogadó szerepe nélkül értelmezhetetlen. Ám azt is elmondhatjuk, hogy kérdéseinkre egészen más választ kapunk, ha elsősorban a kultúra, és még inkább,
ha az irodalom felől tekintünk rájuk. A politikai problémák addig nem voltak problémák,
amíg tagadni kellett egy idegen világot. Aligha vitatható, hogy Oroszország történeti útja
jócskán eltér a közép-európainak nevezett országokétól, jó darabig nem is a keleti Európát,
hanem északét látták benne, még Vörösmarty is Éjszak rémes árnyairól írt. H o g y mást ne
említsek, a reneszánsz (a humanizmus), majd a reformáció „kimaradása", az a tény, hogy
az orosz fejedelmek a tatároktól tanulták (meg) a kormányzást, Bizánctól örökölték állam
és egyház viszonyát, majd az, hogy a jobbágyfelszabadítás csak 1861-ben (!) következett be,
eléggé megkülönbözteti a nyugatabbra elterülő országoktól. Ehhez számítsuk még az államvallásban bekövetkezett szakadást, az állami missziós tudatot, az idegen nyelvi-tudományos
hatások társadalmat és gondolkodást megosztó szerepét, az értelmiség tehetetlenségre ítéltségét, majd részben ennek tudhatóan az anarchista-nihilista gondolkodás népszerűsödését:
s most csak néhány, közhelyszerű jellemzőt soroltam föl, amely azonban mind a mai napig
érezhetően állam- és társadalomformáló igénnyel van jelen az orosz tudatokban. Mindezzel
szembesítve viszonylag egyszerű volt — mintegy a tagadás platformjáról — egy másfajta
társadalom- és szövetségideált fölvázolni, természetesen anélkül, hogy a politikai következtetések levonására mód nyílt volna.
Az azonban csupán az irodalomtörténészek, művészettörténészek és részben a történészek értekezletein került szóba: milyen mértékben nevezhető fénykornak a századforduló,
vagy az 1867 és 1914 közötti periódus Osztrák—Magyar Monarchiája. Ugyanis a kulturális virágzás, sőt a spontán kulturális csere, együttműködés, a nem kényszerített, hanem az
értékekből hasznosítható elemek felhasználása miatt megvalósuló kölcsönös fordításirodalom, átvétel: vitathatatlan tény, és itt nemcsak Budapest, Prága és Bécs német nyelvű köreinek vagy a kisebb városok német nyelvű olvasóinak, alkotóinak bekapcsolódásáról van szó,
hanem a Monarchia irodalmi életének egészéről, sőt Monarchia-irodalomról vagy Monarchia-művészetről is olyan értelemben, amely a nyelvrokonságtól függetlenül, nem
tekintve származásra, nemzeti(ségi) hovatartozásra, úgy képviseli a Monarchia-tudatot,

76

hogy nem tagadja meg szűkebb értelemben vett nemzeti elkötelezettségét. S amjt még ehhez
hozzátennék: ez nem feltétlenül jelent politikai egyetértést a Monarchia uralkodójával, uralkodó köreivel, olykor éppen ellenkezőleg, még a Monarchiától való szabadulás művészi
megformálása is olyan eszközökkel, olyanformán történik, hogy az ábrázolt világ, a gondolatiság a Monarchia más alkotói hasonló alkotásainak fényében kaphatja meg igazi
jelentőségét (mint azt például Kafka és Hasek egymásra vonatkoztatható alkotásairól
szólva már több ízben hangsúlyozta a cseh és az osztrák kutatás). S míg az irodalomtörténészek és a művelődés történészei egyre inkább hajlanak arra a véleményre, hogy az Osztrák—
Magyar Monarchia kultúrái egy bizonyos korban, a leginkább 1867 és 1914 között együtt
tárgyalhatók, és ez az együtt-tárgyalhatóság nem sorolható pusztán az állami-politikai hatalom által kikényszerített egység kétes értékű címszava alá, addig a bizonytalanság továbbra
is fennáll: tehát ekkor Közép-Európa azonos a Monarchiával? (Szélsőséges és nem egészen
igazságos ellenvetés: ezek szerint Bosznia-Hercegovina az okkupációtól 1918-ig KözépEurópa, azután Balkán, vagy ebben az időszakban mindkettő?) A helyzet mára nem egyszerűsödött, hanem bonyolódott. Ugyanis a mai államhatárok nem azonosak az 1918 előtti
államhatárokkal, a lakosságcsere, emigráció, holocaustok, belső telepítések stb. következtében az egyes vidékek demográfiai összetételében jókora változás állt be (például lassan
teljesen eltűnőben van a német nyelvű lakosság régiónkból!); s ma, 1992 januárjában, amikor ezeket a sorokat írom, még korántsem zárult le államalakulatok bomlása, új államalakulatok keletkezése, sőt új, eddig a történelemben közjogilag még sosem volt független államok létesülése. Közvetlen a szomszédunkban és valamivel távolabb. Nem egészen tisztázott az általam olvasott (szak)irodalomban, hogy milyen megkülönböztető jegyei vannak
egy vegytisztán politikai régiónak, és az esetleges változások közül pontosan melyek eredményezhetik a régió megszűntét vagy radikális átalakulását. S ha radikálisan alakul át, akkor
valóban megszűnik-e (mint Jalta után egyesek szerint Közép-Európa); s ha már nem léteznek a megszűnést előidéző okok, akkor visszaáll(hat)-e a régi rend? S most nem hatalmi
meggondolású szövetségekről van szó.
Félreértés ne essék, a magam bizonytalanságait jegyzem a papírra, Közép-Európa politikai tartalmával, alkotó tényezőivel kapcsolatos kételyeimről adok számot. Mert egyelőre
csak az tetszik világosnak, hogy a keleti Európától mind történelme menetében, mind kultúrája jellegében, mind — ha durván általánosítva leírható egyáltalában — mentalitásában különbözik. Még azt is el tudom fogadni, hogy a nyugati Európától is elválasztható, bár Nyugat-Európán a kutatók és értékelők többnyire Angliát, Franciaországot, Hollandiát és
Belgiumot értik, hiszen Dél- és Észak-Európa számára más országok együttesei vannak fenntartva, nem is szólva a Balkánról, amely szintén tovább rétegezhető. Ugyanakkor nemigen
tudok mit kezdeni Németországnak (egészében) a Nyugathoz csoportosításával, még Svájc
és Észak-Olaszország sem teljesen egyértelmű képlet számomra.
A magam számára tanulságképpen olvastam újra Friedrich Naumann-nak 1915-ben
közreadott, majd 1916-ban magyarul is publikált Középeurópa című könyvét. Sok mindenről
van szó, többek között arról, hogy Közép-Európa: Németország és az Osztrák—Magyar
Monarchia, az 1879-es kettős szövetség, majd az első világháborús fegyverszövetség csak
megerősítette a természetes (?) egymásrautaltságot. Közép-Európa „Nyugat és Kelet között"
található, „jelenleg földrajzi fogalom, amelynek eddigelé nincs politikai és alkotmányos
jellege". Még „középeurópai embertípus" sincs, viszont törekedni kell kialakítására. „Középeurópa magva a németség lesz, s így természetesen a német világnyelvet fogja közvetítőül
használni, de első naptól kezdve engedékenységet és hajlékonyságot fog tanúsítani az összes
benne előforduló nyelvekkel szemben..." Ez a kettősség jellemzi Naumann előadását és
szándékát. Egyfelől a türelmes nemzeti-nemzetiségi politikára biztat, másfelől a német
gazdasági érdekszférába vonja a Monarchiát; liberális eszmeiséget hangoztat, míg utat készít a német gazdaság térhódításának. A Naumann-féle Közép-Európa-gondolat emléke

77

éppen a II. világháború után a német politikai és tudományos szemléletet óvatosságra intette (és nem csak a fogalom használata ügyében); kérdés, hogy ma számunkra nem rejt-e
még több okulnivalót az újraolvasás...
Annál is inkább, mert Naumann könyvéről széles körű és heves vita indult meg, amely
nem a progresszió mentén osztotta meg a vitázókat, hanem mindenekelőtt a német közvetítés és a német gazdasági és politikai aspirációk ügyében. Olyan fontosnak vélte a Huszadik
Század c. folyóirat Naumann könyvét és a Közép-Európa-problémát, hogy angol szerzők
értekezését is közölte fordításban. Nyilvánvaló, hogy az angol hírlapokból vett közlemények
rámutatnak Naumann tervének a német szupremáciát erősítő célzatára, és az angol közvéleményben viszonylag széles körben elterjedt álláspontot képviselve, a magyar nemzetiségi
politika ostorozása ürügyén, a Monarchiát ellenségnek, a németek európai támaszaként
minősítik. „... az ausztriai németek, a magyarok és az ifjú törökök Németországra támaszkodva erőt fognak nyerni tőle nemzetiségeik további elnyomására..." — olvashatjuk a
Contemporary Review magyarra átültetett cikkében. A nemzetiségi kérdés méltányos megoldása a magyar vitázok tanulmányaiban is lényeges szerepet kap. Kunfi Zsigmond szerint:
„A nemzetiségek teljes egyenjogúsítása nélkül nem lehetséges demokrácia..."; Jászi Oszkár
emígy ír: „Középeurópa biztos rendje elképzelhetetlen a délszláv kérdés és a lengyel kérdés rendezése nélkül [...] Csakis Középeurópa eredményezheti a szellemi védvámok rendszerének megszüntetését, mely jelenleg épp a legjobb magyar fiatalságot fojtogatja..."
Ugyanakkor Jászi Oszkár nem veti el a német kiegyenlítés, közvetítés lehetőségét, és a németnek feltüntetett tulajdonságok eltanulását sem zárja teljesen ki, míg Szende Pál például
tagadja a bármely indokkal alátámasztott német beavatkozás jogosultságát, és a germanizálás veszélyeire hívja föl a figyelmet. Már 1916-ban, Közép-Európáról szólva Németország
hovatartozása, helye és súlya Európa közepén tetszik kulcskérdésnek, miképpen ma sem
kerülhető meg régiónk és Németország gazdasági, politikai, kulturális kapcsolatai minőségének problémaköre. Ady Endre mintegy féllapnyi cikkében veszi észre, hogy ezúttal
Rákosi Jenővel került egy táborba, természetesen más okból Naumann tervének inkább
hátrányait, mint előnyeit fedezi föl. „Nyugattól tanulva én mégiscsak Bizánc felé fordulok"
— állítja, s itt Bizáncon minden bizonnyal Oroszországot kell érteni. S ha eltúloznunk Ady
Endre kelet-európai elkötelezettségét nem volna helyénvaló, tagadnunk sem igen lehet,
hogy az 1916-os esztendő „Közép-Európa locsogásától" elhatárolta magát. A lényeget
tekintve nem különbözött nézete a Jásziékétól a nemzetiségi kérdés megítélésében, nemcsak
látványos gesztusai, hanem konkrét akciói is voltak a szóértés előmozdítására; az egyoldalú
német orientáltságtól nemcsak jó értelemben vett „kurucos" magatartása miatt tartózkodott, hanem korábbi francia-franciás érdeklődése mellé a bécsi kultúra egy-egy képviselőjének (például az állami hazugságokat merészen leleplező Kari Krausnak) elismerését párosítva, kiegyensúlyozott tájékozódást igényelt; mindenekelőtt a belső reformokat a politika, a gazdaság, a kultúra és a nemzetiségekhez fűződő viszony területén. Valójában két
nézet élt egymás mellett: az egyik a Monarchia mint közép-európai tényező reformálhatóságában hitt, Eötvös Józsefre gondolva, Magyarország jövőjét a Monarchián belül, egy
demokratikus átalakulás során vélte biztosíthatni; a másik elgondolás szerint nem feltétlenül szükséges a maradás a Monarchiában, Magyarországnak magának kell elvégeznie a
demokratizálódást. Ady Endre sem a cári Oroszország felé fordulásban látta a helyes politizálást; sokkal inkább az orosz forradalmi-népbarát gondolat vonzotta, amelynek a XIX.
század nagy orosz írói adtak művészi hitelességet, és a jobbra vágyó, emigrációban, Szibériában, belső száműzetésben élő értelmiség jelentette a változás reménységét. A németek
vezette vagy akár csak gazdaságilag irányította Közép-Európa nemcsak a német elem szükségszerű (és aránytalan) megerősödésének veszélyével járhatott, hanem felidézte annak rémét,
hogy az egymással viszálykodó népeket egymás ellen játsszák ki, így könnyítve meg a német
térhódítást.

78

A Naumann könyve körül kialakult vitában Szabó Ervinnek két megjegyzése érdemel
még figyelmet. A Nation 1915. december 11-i cikkét ismertetve jegyzi meg, „ha egyáltalán
van országok közt természetes egymásrautaltság, legközelebb és legsürgősebb itten van Középeurópában". Másutt meg azt a véleményt kockáztatja meg, miszerint a Közép-Európa
eszme a magyar gondolkodástörténetben már korábban felvetődött, méghozzá Berzeviczy
Gergelynél, Kossuth Lajosnál és Kemény Zsigmondnál. Szabó Ervin (mint ahogy Jászi
Oszkár sem) nem a német expanziós törekvéseknek akar utat nyitni, sokkal inkább egy új
típusú államszövetség történeti igazolására vállalkozik, ezért rántja egybe Kossuth Lajosnak Ausztriáról lényegében lemondó és nem utolsósorban Habsburg-ellenes célzatú Dunakonföderációs elképzelését a Monarchiát felbontani egyáltalában nem óhajtó Kemény Zsigmondnak részben Széchenyi István nemzetiségpolitikájából kiinduló államelképzelésével,
nem is szólva Berzeviczynek gazdasági reformterveiről (hiszen Ausztria- és Habsburg-ellenes
írásai kéziratban maradtak, azokat Szabó Ervin nemigen ismerhette).
Még Adynál sem uralkodó szempont a kulturális egység, jóllehet, a maga részéről írástudók barátkozásában-barátkoztatásában látta a közeledés lehetőségét, éppen a Naumanntervet ellenző kis írása politikai töltetű. Nem kevésbé az a Németh Lászlóé, akinél az Osztrák—Magyar Monarchia sosem azonosul Közép-Európával, sőt a Monarchia megszűnését
törvényszerűnek és természetesnek tartja. Szekfű Gyula bírálata ürügyén írt könyvében így
vélekedik: „A Monarchiát egy élni akaró népnek sem lehetett elfogadni, mert az nem volt
idea többé, csak ittmaradt keret, mely minden órában szétmállhatott." Magyarázatul jegyzem meg, hogy az Ausztria-idea tökéletes képviseletét annak a Grillparzernek magatartásában és életművében látja, aki éppen az osztrák állampatriotizmus jegyében ítélte el a cseh
és a magyar nacionalizmust, illetőleg cseh és magyar tárgyú színműveivel (például a Bánk
bán-téma osztrák változatával, jellemző címen: Urának hű szolgája) a szükségszerű egységet
és az osztrák békés küldetés fennsőbbségét hirdette a széthúzó, kisnemzeti egoizmusokkal
szemben. Németh László elismeri a klasszikussá érő Grillparzer szándékainak nemességét,
humanitásának közép-európai megalapozottságát, de azáltal, hogy az osztrák küldetésidea
már csak az irodalomban tudott hitelesen megszólalni, méghozzá az uralkodó körök ellenében, eleve kérdésessé teszi azt, hogy a nemzetek fölötti állam képzetét a magáévá teheti-e
„egy élni akaró nép". A Monarchia ezért csak „keret", amelyből hiányzik a tartalom, és
belső erők képesek szétmállasztására. Ezzel állítja szembe Németh a „középeurópai gondolat"-ot, amelyet úgy értelmez, hogy „az Orosz-, Német- és Olaszország közé eső kis népek
államszövetségben egyesülnek, s ezt az egyesülést kulturális úton kell előkészíteni." Mind
Némethnél, mind másutt gyakran olvashatunk „népek"-ről, aktív politizálást tulajdonítván
nekik, és keveset nemzetekről, amelyek az első világháború után jöttek létre, és amelyek
egyike-másika valamiképpen szintén államszövetséget alkotott. Az elképzelés nemes utópiája Adyig vezethető vissza, és párhuzamosan halad az Apollo fiataljainak és a folyóiratnak elgondolásaival. Annyi tetszik bizonyosnak, hogy a politikailag naiv elképzelés kevéssé
számol a valóság tényeivel. Nevezetesen arról nincs szó, hogy mely erőknek áll érdekében
a közép-európai államok között uralkodó feszültség fenntartása; miféle reális lehetőségek
nyílnak a Kis-Entente és Magyarország politikai közeledésére. Igen tanulságos ebből a
szempontból átlapoznunk a Bécsben 1932 és 1934 között kiadott Donau-Europa című folyóiratot. A német nyelven publikált lap valamennyi „dunai" állam szerzőitől közölt rövidebbhosszabb cikkeket, ezen kívül rendszeresen megjelentette az egyes államok kereskedelmével,
termelésével, egyáltalában: gazdaságával kapcsolatos híreket, statisztikai adatokat, és bőségesen tallózott a mérvadó politikusoknak a régió rendezését illető interjúiban, beszédeiben, nyilatkozataiban. Ijesztőnek tetszik a szakadék a magyar és a teljesen egységesnek
aligha mondható Kis-Entente-álláspontok között. A magyar hivatalos vélemény szerint a
revízió a tárgyalások alapfeltétele, mindenféle megegyezés attól függ, milyen mértékben
sikerül orvosolni a trianoni békeszerződésben a magyarságot ért sérelmeket. A Kis-Entente

.79

államok kormányának és hivatalosságának viszont a revíziós törekvések diszkreditálása
volt a célja, meg az, hogy Magyarországot lehetőleg elszigeteljék a nemzetközi politikában.
S bár többen és meggyőzőnek látszó, olykor őszintének ható érveléssel hangoztatják a dunai
népek, országok, államok egymásrautaltságát, gazdasági együttműködésének szükségességét (hiszen a gazdasági világválság megoldhatatlan problémák elé állította a kormányokat),
még a kereskedelmi egyezményeknek is olykor politikai megfontolások emeltek gátat. Pedig — s ez leginkább az osztrák szerzők értekezéseiből olvasható ki — a Monarchia gazdasági téren sokkal eredményesebbnek bizonyult, mint az I. világháborút lezáró békék után
keletkezett államszövetségek; a Monarchiának sikerült megvalósítani — így a tanulmányok
— az egyes területek gazdasági fejlődését, többnyire azáltal, hogy a termékeknek jelentős
(belső) felvevő piacot biztosított, az egyes területrészek gazdaságilag mintegy kiegészítették
egymást. S bár a korszak újságírását és parlamenti vitáit tanulmányozva kitetszik, hogy szó
sincs minden terület egyenletes fejlődéséről, harmonikus együttműködésről, az viszont bizonyos, hogy a Monarchia európai viszonylatban is számottevő gazdasági tényezőnek minősíthető, míg a Monarchia „utódállamai" kisebb időszakoktól eltekintve válságról válságra
vergődtek, s még a fejlett iparral rendelkező Csehszlovákiának is volt igencsak fejletlen,
kiáltóan elmaradott területe.
A Donau-Európához közel álló körök is úgy gondolták, hogy a kulturális közeledés készítheti elő a politikait. Az 1933. április 30-ára, május 1-jére szervezett találkozó eredménye
azonban legfeljebb egy kívánság hangoztatásával végződhetett. „A művelődési napok résztvevői — állapítja meg a lap tudósítója — ki kell hogy dolgozzák a közép-európai népek
kulturális kapcsolatrendszerét, és támogatni kell — kulturális imperativusként — a szoros
kulturális együttműködés szükségességének gondolatát, a szabad, kulturális cserét, amelyet
még a politikai feltételek sem akadályozhatnak". A megállapításból legalább az olvasható
ki, hogy a Brnóban megrendezett találkozón nemigen érezték kedvezőnek a politikai légkört a közeledésre, s a kulturális Közép-Európa legfeljebb tervezetként időszerű, mivel azt
még meg kell alkotni, ki kell dolgozni a feltételrendszert, amelynek keretében úgy működhet,
hogy független legyen mindenféle hivatalosságtól. S bár a két világháború között hosszú
névsorban lehet csak felsorolni a többnyire magános kezdeményezőket, vagy esetleg kisebb
és hivatalosan inkább gáncsolt, mint támogatott csoportokat, amelyek a közép-európai
kulturális együttműködésen dolgoztak, a „szellemi termékek" cseréjén, miként azt a szlovák költő, Emil Boleslav Lukác írta, a felbuzduló vállalkozások hamar elhaltak, támadások
pergőtüzébe kerültek, és többnyire pusztán kétoldalú közeledést eredményeztek. Igen ritkán voltak a szó teljes értékű értelmében közép-európai vagy Duna-táji jellegűek.
Annyi következtetést lehet egyelőre levonni, hogy az irodalmi-kulturális Közép-Európagondolat nem állami vagy kormánykezdeményezés volt, hanem vagy a kormányban uralkodó eszmékkel szembenállók, vagy pedig a kormánytól független egyéniségek akcióprogramja. így nemcsak nem számíthatott kormánytámogatásra, hanem az egyes kormányok a
közeledési kísérleteket általában gyanúval illették, az „uralkodó eszmék" elárulását sejtették
benne, és szerencsés esetben „csak" nem támogatták.
Ami egy pillanatig sem hagyott kétséget: Közép-Európa művelődési kapcsolatainak
kiépítése mindenekelőtt politikai rendezést igényelt, hiszen meg kellett teremteni azt a szellemi környezetet, amelyben él, hat, működik a kapcsolatok intézményesített hálózata. A z
egyéni kezdeményezések nem csupán azért voltak kétséges kimenetelűek, mert olykor egyetlen személyhez voltak kötve, ennek következtében a személyes viszonyok alakulásától
függtek (Anton Straka visszahívásával az ígéretesen induló cseh—szlovák—magyar kapcsolatok szenvedtek igen jelentős kárt), hanem az intézmények, a hivatalosság ellenállása
miatt is. Viszont az intézményalapítások, a hivatalos akciók bizonytalanságérzést vagy gyanút ébresztettek, a létesülő kisebbségi intézetek a kormányok rosszallását hívták ki, bennük
szeparatista-autonomista törekvéseket vélvén fölfedezni; a részben sugalmazott Magyar

80

Balkán Intézet terve is jórészt tervezgetés maradt, pedig a Balkán-kutatások állását fölmérő
magyar ankét megfogalmazta azokat a programpontokat, amelyek a balkáni—magyar
(igen sokoldalú) kooperáció alapját szolgáltathatták volna. A politikai elgondolások a föderatív Közép-Európáról az e fogalmat eltérő módon értelmező cseh, lengyel vagy magyar
gondolkodásban másképpen jelentek meg, és sokkal inkább a „történelmi sorsközösség"
élményének hangoztatásával a nagyhatalmak közé szorult, felosztott Monarchia nemzeteinek összefogását igyekeztek — meglehetős szerény eszközökkel — előmozdítani azok, akik
— Illyés Gyula szép szavaival — „minden árok és határ ellen" emeltek szót. Az Európa
sorsát intéző hatalmak a maguk befolyási övezetét építgették tovább: a Kis-Entente francia
pártfogása a francia orientáltságú külpolitikát sugallta cseheknek, románoknak, Jugoszlávia
nemzeteinek, 1933-tól Németország a gazdasági kizsákmányolást készítette elő, hogy aztán
a nyílt politikai befolyást szorgalmazza. Ezt egy rövid ideig Olaszország rosszallta, de csak
addig, amíg a maga Közép-Európa-politikáját nem rendelte alá (jórészt balkáni) területszerzési igényeinek. A kulturális közeledés szándéka nem holt térben hangzott el, még csak
nem is egészen visszhangtalanul, de a történelmi események elmosták, elfeledtették a középeurópai együttműködésre vonatkozó gazdasági elképzeléseket, semmissé tették az ígéretes
tudományos, intézményalapítási terveket. Miroslav Krleza esszéiben és főleg Bankett Blitvában című pamfletregényében pontosan diagnosztizálta azokat az előítéleteket, tévképzeteket,
hibás politikai helyzetfelméréseket, amelyek a térség nemzeteiben megosztották a közvéleményt, s az irredenta demagógiával élve, a mértéktelenre növesíztett ellenségképpel riogatva
a népeket, a különféle színezetű diktatúráknak készítették az utat. Ezek a diktatúrák többnyire az autarkiás gazdasági rendszert részesítették előnyben a térséget átfogó kooperációval szemben, s többnyire tagadták az együttműködés lehetőségeit a bajok fő okozójaként
feltüntetett szomszédokkal. Ehhez járult egy másik, szintén számos vitára és félreértésre
okot adó politikai „filozófia": a föderációban gondolkodók jó része nem adta föl a nemzeti
küldetéstudatban hangot kapó elképzelését; ami egyrészt azt eredményezte, hogy a többnyire
a romantikában megfogalmazódó nemzeti messianizmus agresszív formái és fordulatai
tovább éltek, másrészt a kiválasztottság élményét népszerűsítve a nemzeti szupremácia
korszerűsített formáit alakítgatták. Tehát a föderációs tervekben is fel-felbukkant egyes
teoretikusok részéről az igény, hogy saját nemzetüket a vezetés, az irányítás történelem igazolta képességével ruházzák föl, ennek következtében a föderációban nem teljesen azonos
jogú és erejű államok szövetségét lássák. A föderációs tervek egy része határmódosítással
vagy kiigazítással járt (volna), s ez szintén nem növelte az érintettek bizalmát. Be kell ismernünk, hogy az emigrációba kényszerült politikusok (például a csehek) nem voltak hívei a
közép-európai államszövetségnek, sokkal inkább az újralétesített kisebb szövetségi államot
igyekeztek restaurálni (amely a két háború között éppen úgy nem tudta megoldani a nemzetiségi problémákat, ahogyan a második világháború után is ez feszítgette és feszíti ma is
az államszövetségek okozta kereteket). S arról is szót kell ejtenünk, hogy a lenini nemzetiségi politikaként feltüntetett megoldási kísérletek sem váltak be, a Szovjetunióban — története során mindvégig, eleinte látványosan, majd később a diktatúra szorítása miatt rejtve,
napjainkban robbanásszerűen — jelentkeztek az egy államszövetségen belüli konfliktuslehetőségek, kiváltképpen a politikai és az érzelmi jellegűek, megmutatva, hogy az eltérő
hagyományú, vallású, gazdasági szerkezetű, politikai filozófiával rendelkező nemzetek együvé
kényszerítése, majd a telepítések és az idegen (nyelvű) apparátus segítségével történő kiegyenlítési-homogenizálási kísérletek miféle gyújtóanyagot rejthetnek, csupán az alkalmat várva,
hogy szétvethessék az összetákolt államgépezetet. Azonban azt is hiba volna tagadnunk,
hogy egy esetlegesen szerencsésebben létrehozott, tapintatosabban szervezett, demokratikus
államszövetség milyen rendkívüli lehetőséget biztosít a gazdasági fejlődésre, a „nemzeti"
piacra, a munkamegosztásra — és nem utolsósorban a kulturális cserére, nem is szólva a
biztonságérzésről, amelyet egy kiterjedésében, népességében, katonai erejében megnövekedett szövetség kölcsönözhet a nemzettagok számára.

81

A II. világháború után szóba került a román—magyar megbékélés, a határok lebontása,
a vámszövetség ügye, valamint egy balkáni föderáció terve — mindkettőt hamar levették
a napirendről, nem utolsósorban a Szovjetunió vétója miatt. A megszálló hatalom, a K ö zép-Európa nagy részére igényt formáló Szovjetunió a könnyebb ellenőrizhetőség kedvéért
szívesebben dolgozta ki a saját maga által irányított gazdasági és katonai szövetségei, mint
nyugodott bele abba, hogy érdekszférájában a régió nemzettagjai kívánságuk szerint formálódó alrégiókat alkossanak. Mégsem innen vezethetjük le, hogy a Közép-Európa-fogalom (nem csak a tudományban!) lassan-lassan átadta a helyét a Kelet-Európa megnevezésnek, hiszen ez utóbbi is tekintélyes hagyományokkal rendelkezik, és korántsem az orosz
dominancia kedvéért volt régebben használatos. A tétel a Nyugat és Kelet ellentétét, eltérő
fejlődését emelte ki, s az Ausztrián túl az Uraiig elterülő régiót egységnek feltételezve inkább
történelmi, agrártörténeti analógiákat, sőt azonosságokat fedezett föl, a kutatók az ukrán,
fehérorosz, olykor balti területek mellett a Balkánt is belevonták a vizsgálatokba. A z 1947ben megjelent Magyarország és Keleteurópa valójában egy 1945 előtt németül kiadott (a
francia változat megsemmisült a háború során) tanulmánysorozat korszerűsített változata,
amely a magyar—kelet-európai kulturális kapcsolatokat rendszerezte, népenként, új anyagként a magyar—orosz érintkezéseket is felvéve a kötetbe. A könyv egésze, mint ahogy Gáldi
László két kismonográfiája (A Duna-táj nyelvi alkata, A Duna-táj irodalmi fejlődése), valamint a Magyarországon 1938 és 1948 között megjelenő idegen nyelvű komparatisztikai, történet- és irodalomtudományi folyóiratok csak részben sugallták a regionális csoportképzés
fontosságát, inkább a magyar—szláv, magyar—román érintkezéseket elemezték. Mindazonáltal egy lényeges ponton áttörés mutatkozott a hagyományos, kapcsolattörténeti szemlélethez képest: nevezetesen Gáldi László az areális (övezeti) nyelvészet módszerét igyekezett
fölhasználni, és így nem maradt meg a XIX. századtól örökölt, nyelvrokonságon alapuló
csoportalkotási szempontoknál, hanem továbblépett a regionális (nyelvészeti) gondolkodás
felé, amelynek kezdeteit szintén a XIX. században leljük. Akarva-akaratlanul ehhez nyúlt
vissza a magyar összehasonlító irodalomtudomány, amikor a zóna lehetőségein, összetevőin
kezdett el töprengeni. Olykor az a paradox helyzet keletkezett, hogy Kelet-Európáról beszéltek, ám azt hangsúlyozták, hogy például az orosz irodalmi fejlődés eltérő utat járt be.
Jó darabig tehát — érthető okokból — a Kelet- vagy Közép-Európáról való politikai jellegű véleménycsere a szocialista világrend, a szocialista világirodalom, a béketábor stb. fogalmak, tényezők igazolásában merült ki, és még a föderációs tervek elemzésekor sem kerülhetett az érdeklődés homlokterébe a Közép-Európa-gondolat. Annál kevésbé, minél sötétebb színekkel festették föl — főleg történészek — az Osztrák—Magyar Monarchia viszonyait. S amikor a regionális csoportképzés irodalmi-kulturális vonatkozásait kezdte el kidolgozni a magyar kutatás, a történeti visszapillantás során megfelelő óvatossággal nyúltak
az egykori közép-európai, Duna-táji koncepciókhoz, hol szellemtörténeti konstrukciónak
minősítve az idevonatkozó nézeteket, hol hungarocentrikus álláspontként kezelve az 1930-as
esztendők magyar álláspontjait. Szlovák részről pedig óvás hangzott föl Gáldi László történeti dokumentumként emlegetett műveivel kapcsolatban: az ő Duna-táját értékelők a
Monarchiát felújítani vágyók hibájába eshetnek, a hungarocentrizmus pedig a magyar
„kultúrfölény" változataként reagálódott le némely szlovák értekező írásában. Annyit lehet
még megjegyeznünk ehhez a gondolatmenethez, hogy a Kelet-Európa-gondolat inkább a
történettudományban jutott nagyobb szerephez, történészek készítették el azokat a mind a
mai napig nélkülözhetetlen monográfiákat, amelyek a nyugati fejlődéstől eltérő jellegzetességeket felmutatni képes, belső tagozódások ellenére, egységesnek nevezhető (?) régió gazdasági, politikai, nemzetiségpolitikai és kis részben általános kulturális útját mutatják be.
Az irodalomtudomány továbbra is inkább a kétoldalú (háromoldalú) kapcsolatokban jeleskedett, jóllehet, a szlavisztikában (külföldön) megszülettek a szláv irodalmakkal, kultúrákkal kapcsolatos, nagyobb szabású áttekintések.

82

Akár egész zónánkra nézve is tünetszerűnek tarthatjuk, hogy a tudomány és a belletrisztika vetette föl ismét a Közép-Európa-problémát, akár Szűcs Jenőnek Európa három történeti régiójáról szóló, alapvető értekezésére gondolunk, akár más feldolgozásokra. A tudományos igénnyel készült művek tartalmazták (de nem fogalmazhatták meg régiónkban)
a politikai következtetéseket; a belletrisztikai jellegű alkotások vagy a politikai esszé műfajába sorolhatók, vagy az irodalmi igényű tudományos tanulmányok közé. Nyilvánvalóvá
vált, hogy míg a korábbi kutatás Európa középső és keleti részének fejlődési analógiáit
emelte ki, újabban inkább a lényegbe vágó, sőt perdöntő különbségek feltárására, hangsúlyozására kerül(t) sor. Ilyen például a nyugati és a keleti kereszténység uralkodóvá válásának
következménye az egyháznak a társadalom és az állam életében játszott szerepét tekintve,
ennek a mentalitásban mutatkozó számos eltérése és így tovább. Ugyan eleinte ki nem
mondatott, később azonban — írók munkáiban — felvetődött a Monarchia közép-európai
jellegének értelmezése, összefüggésben Ausztria „keleti" politikájával, amely nem minden
szomszédhoz fűződő viszonyában volt zökkenőmentesnek mondható. Az egykori Monarchia
területén és az Egyesült Államokban rendezett konferenciákon mindinkább körvonalazódott egy Monarchia-irodalom, Monarchia-kultúra, amely a századforduló (1880—1914
közötti időszak) európai kulturális együttesében kiemelkedő helyet foglalt el, illetőleg a szépirodalomban egyre elfogulatlanabbul és egyre nosztalgikusabban értékelődött át és föl a
Monarchia hagyománya az egyes nemzetek életében. Akár meglepőnek is tarthatnók, hogy
az újabb és legeslegújabb lengyel szépprózában (szakítva a hagyományokkal) milyen pozitív
kép alakul ki Galícia osztrák világáról, még az osztrák hadseregről is; mennyi megértéssel
ábrázolja a századforduló tévelygő értelmiségijeit, spleentől gyötört fiataljait több lengyel
regény. Ugyancsak számottevő a fordulat az osztrák irodalom minősítésében: Joseph Roth
életművének reneszánsza beszédes bizonyíték; mint ahogy egyre több az olvasója annak a
német nyelvű irodalomnak, amely a két háború között vagy a dualizmus korában Bukovinában, a Bánátban, Erdélyben, Prágában, Horvátországban és Szlavóniában keletkezett, és
amely éppen úgy értékképző, primer közösségeket jelenített meg az írói világokban, mint
ahogyan Ivo Andrié ViSegradja vagy Faulkner amerikai kisvárosa is az „igazi" történelem
színhelye. Egyfelől azokról van szó, akik az egykori Birodalom valamelyik peremvidékéről
kerültek föl a császárvárosba, megőrizve és irodalommá szépítve-nemesítve a soknyelvű
szülőföld emlékét, másfelől azokról, akik ott művelték a provincia irodalmát, korántsem
„provinciálisán". A II. világháború és az azután következő események — mint arról volt
szó — szintén kimozdították lakóhelyéről, szülőföldjéről az évszázadok óta ott honos népesség egy részét, más részét, főleg az értelmiségieket viszont „önkéntes" emigrációba kényszerítették. Mindezek ellenére a szülőföld az élet és a dolgok szimbolikus rendjébe való beavatás titokzatos, örökké fájó helyeként lesz irodalommá. A Budapesten született, NagyBecskereken nevelkedett, jugoszláv partizánként — mint fogoly — Bécsbe került, majd
ott megtelepedett, német nyelvű íróként Németországban publikáló Milo Dor egy karcolatában állít örök emléket a Városnak, amely már nem létezik, a nagyszülők Nagy-Becskerekének, amely az Időn kívül is él, és amelyet kései látogatóként még egyszer szemrevételezve, számos részletében a Monarchia örökségének, maradványának vél, kávéházában üldögélve, a Városháza udvarában elterülő kis parkra pillantva, olykor olyan emberekkel
találkozva, akik halkan beszéltek, mosolyuk is téveteg volt, itt-ott egy-egy magyar és német
szót mondtak, beszédesen tanúsítva, miszerint a Dunai Monarchia nyelvei még nem haltak
ki innen teljesen. A gyermekkor tündérvilága fénylik föl még egyszer, meg egy tanulság:
ez a város egy boldogabb korhoz tartozott, ahhoz a korhoz, amelyben az emberek sokkal
jobban ismerték annak művészetét, miképpen kell egyszerűen élni, mint manapság. Johannes
Weidenheim (1918-ban született) Maresinek nevezi azt a kisvárost, ahonnan elszakadt, s
ahova mindig visszavágyódik. Verbászról van szó, amelynek labdarúgócsapatából az alábbi
nevekre emlékszik vissza: Breitweiser, Skoda, Gvozdenovié, Elnescu, Kohn...

83

Kedves kitérőképpen Milo Dor bécsi telefonkönyv-„kutatásainak" eredményét jegyzem ide: Andics, Bacsics, Baresch, Bialonczyk, Corti, Czempirek, Davy, Fischer-Colbrie,
Jelinek, Limbek, Luptowits, Marmorek, Mirdita, Molitorisz, Muliar, Palffy, Petuely, Plavetz,
Portisch, Rimsky, Rismondo, Rocek, Schrafranek, Sebestyén, Sochowsky, Sokol, Zusanek...
Visszatérve a Ladislaus Schmidtnek született, a bánáti-bácskai svábok „kollektív bűnössége" miatt szülőföldjéről kiűzött Weidenheimhez, az általa megteremtett álomfalu a
hétköznapi események, mindennapi történetek világa, amely fölött átzúg a történelem; a
szereplőkkel megtörténnek az események, nem ők választják ki, miben szeretnének részt
venni, miből kimaradni. Itt nem játszódik le a világtörténelem — kicsinyben, a sorsszerűség mégis osztályrészük, Maresi nem idill, csupán az élet egyetlen emberszabású és élhető
terepe. Népek és szokások találkozási pontja. Erre visszaemlékezve lett a hontalanságra
ítélt Weidenheim a délszláv irodalmak német tolmácsa, ezért kap Maresiana című kötetének
táncrendszerű történeteiben tételeket a rajnai, a polka, a mazurka, a kolo, a dal és a coda
(függelék). S ezzel már érzékeltetni szerettem volna a közép-európai illetőségű irodalom
néhány vonását, amely nem merül ki a nosztalgikus visszarévedésben, hanem visszaemlékezés a kultúrák természetes találkozására és cseréjére. A z intézményeseden törekvések
nélkül megvalósult többnyelvűség, amely a másság elviselésére nevelt; a megértés és belátás
képességének megtanulása a hétköznapokban (lényegében a Híd a Drinán Nobel-díja is
feltehetőleg e történelem- és emberszemlélet értékelésének tulajdonítható). Nem a nagyhatalmi álmok feltörése, hanem a sokféleség minden érintettet gazdagító, kiteljesítő csodája,
amely az egyedit és a különöset is táplálni képes.
Ha innen tekintünk a Közép-Európa-fogalomra, elsősorban irodalmi fogantatása tetszik ki. Sokszoros áttétellel jelentkezhet a napi politikában. Az emlékidézések és a „múltra
irányuló utópiák" nehezen megfogható, fogalmilag nem egykönnyen körvonalazható mozzanataiból nem lehet érveket kovácsolni a politika számára. Viszont az értelmiségiek „közép-európai köztársaság"-álmukból az irodalom és az intézmények között húzódó mezőn
ébredhetnek föl, nevelhetik szándékaikat tetté. Ennek illusztrálására idézzük az 1986 után
kiosztott Vilenica-díj statutumát. Tájékoztatásul: A Szlovén írószövetség alapította, évenként kapja egy-egy jelentős teljesítményt létrehozó szerző, s a díjazottak között találhatjuk Fulvio Tomizzát, Peter Handkét, Esterházy Pétert és Jan Skácelt.
„A díjat a költészet, a próza, az esszé, méghozzá olyan, kiemelkedő jelentőségű irodalmi mű részére kell adni, amely a közép-európai kulturális térségben keletkezett, és különleges esztétikai meggyőző erővel fejezi ki a Baltikumtól az Adriáig, Berntől Belgrádig élő
népek emberi és kulturális tapasztalatait. Ezt a térséget nem elsősorban földrajzi egységnek,
hanem szellemi térnek fogjuk föl, amelyet Közép-Európának különleges intellektuális és
művészeti tapasztalatai határoznak meg, olyan vezérgondolatok, mint a tolerancia, az agresszivitásnélküliség, a kölcsönös megértés és a pluralizmus, tehát a sokféleség integratív
alapelvei; amelyeket az ebben a térségben élő szerzők legkiválóbb művei ábrázolnak, és
amelyek jellemzik e műveket." A díjazottak a „pluralitás"-sal jellemezhető Közép-Európa
(szerencsére: nagyhatású) írói. Az olasz Tomizza a horvát—szlovén többségű szülőföldről
hoz híradást; arról, hogy a népek békéjét a történelem ellenében élve lehet(ne) megvalósítani, és éppen a diktatúrák azok (Mussolinié és Titóé), amelyek az évszázados emberi viszonyokat szétrombolják, és a sokféleség dicsérete helyébe az egyféleség terrorját hozzák.
Peter Handke az ausztriai szlovén irodalom német nyelvű elfogadtatásában játszott szerepet, írói tekintélyét kölcsönözte az ausztriai szlovén írónak, Flórján Lipusnak — fordítóként. Esterházy Péter egyik művében szinte társszerzőként fogadja regényvilágába Bohumil Hrabalt (vagy igyekszik a Hrabal-kontinensen helyet találni?), és másutt igen fontos
helyen vesz át hosszú passzusokat Danilo KiStől, és így feltehetőleg elsőként a magyar irodalomban megvalósítani igyekszik — a cseh—magyar, szerb—magyar irodalmi kontextusban — a közép-európai intertextualitás egy változatát. Mindez azonban az irodalmon

84

belül marad, mint ahogy Danilo Ki5 fordításai a magyar költészetből kevéssé mozgatták
meg a szerb irodalmi életet (szélesebb körben pedig feltehetőleg visszhangtalanok maradtak); s ami az írók szorgalmazta közeledést illeti, az egy bizonyos határra elérve (az irodalom illetékességi körének határára? De hol van régiónkban mai napság is ez a végpont?),
szétfoszlani látszik. A Monarchiát illető nosztalgiahullám természetesen tény, nemcsak
sikeres kiállítások, pozitív kicsengésű konferenciák, tudományos programok, újévi koncertek és bécsi bevásárlóutak jelzik, hanem a zavarosnak és áttekinthetetlennek tetsző periódusban élve vágy ébred föl az egyértelműség és a kedélyesség iránt, egy álom-Bécs, képzeletMonarchia, megszépített békeidő fénylik föl a rózsaszín ködökben. Vagy csak annak ellensúlyozásáról adhatunk számot, amit Németh László (aki igazán nem marasztalható el a
Monarchia-nosztalgia bocsánatos bűnében) ekképpen fogalmazott? — „A monarchia felosztása a Szudétákig tolta fel a Balkánt, s ez a mozgalom (ti. a „közép-európai gondolat"-ot népszerűsítő. F. I.) tulajdonképp a Balkán felülmúlása Kelet-Közép-Európában."
Ezen a ponton lépek ki a tárgyilagos mérlegelő szerepéből, és utalok alig menthető szerénytelenséggel Kelet- és Közép-Európa között című könyvemre, amelyben megkíséreltem
Kelet-Közép-Európa fogalmát és érvényességi körét leírni. Ezúttal azonban eltekintek attól,
hogy az ott kifejtetteket (jóllehet, érzem, néhány ponton ugyancsak túl rövidre kellett
fognom dolgozatomat) nem ismétlem meg; inkább egyfelől politika és kultúra eltérő kérdésfeltevéseire, és még inkább eltérő, olykor egymást tagadó feleletkísérleteire utalok, másfelől
arra, hogy az irodalom a nosztalgia megszólaltatása mellett igen sokszor arról is számot
ad, hogy ennek a világnak, ti. a Monarchiáénak el kellett múlnia, emlékké kellett szépülnie
ahhoz, hogy élő és hatni képes lehessen — a továbbélő magatartásokban, reflexekben, étkezési szokásokban, általában az irodalomban, olykor a kabaréban, a jellegzetesen városi
fordulatokban. Egyszóval: a hétköznapokban; a háttérben azzal a személlyel, aki mindezt
szentesítette, aki mindennek magas rendű összegzése volt: Ferenc Józseffel.
Ami politika és kultúra eltéréseit illeti, a politikában a régiók határai dinamikusabban
változnak, gyorsabban jönnek létre, de gyorsabban is válnak semmivé. Emellett a politika
alig-alig ismeri a történelmi indokoltságot, hiszen ha nincs ilyen, szerfölött ügyesen, pillanatok alatt gyárt ilyet (igénybe véve a többnyire készséges tudományokat, kolportálás céljából meg a művészeteket). Továbbá a politika régiónkban nem feltétlenül szuverén nemzeti
gondolkodás terméke, bölcsebb lényege a kompromisszumkeresés; s amennyiben ezt nem
tudja lényeggé emelni, katasztrófát készít elő. A politika régiónkban sokszor volt nagyhatalmi érdekek függvénye; s az igazán jó politikus arról volt ismeretes, hogy a „lavírozás"
művésze volt, ha úgy tetszik: a „hintapolitikáé"; a gyors frontváltoztatásoké, titkos tárgyalásoké és záradékoké. A régió köztes helyzete, megosztottsága nemigen tette lehetővé a
saját utat, a semlegességet, ellenben igényelte szövetségi rendszerek előnyeinek és hátrányainak gondos (és nem egyszer: cinikus, és ekkor eredményes) mérlegelését. A tág értelemben
felfogott régió története bővelkedik megszegett ígéretekben, pillanatok alatt bomló „örök
barátságok"-ban, gyanakvásokra épített intrikákban, kölcsönös vádaskodásokban. Éppen
ezért szinte lehetetlen, még egy kívülálló számára is, a régió tárgyilagos szemléletű históriájának felvázolása. Szinte lehetetlen, de nem reménytelen. És feltétlenül szükséges. Az
első lépés éppen talán a régiónak az eddiginél pontosabb körvonalazása lehetne. Az eddigi
gyakorlat azt mutatja, hogy Kelet-Európába soroltatni sértésszámba megy nem egy nép
közvéleményében; mint ahogy a „balkáni"-nak is van némi becsmérlő színezete, a korrupcióval, a politikai merényletekkel, az állandósuló zűrzavarral összekapcsolva (és erre jórészt a XIX. századból, de — sajnos — éppen a Monarchia felbomlását követő államszervezések időszakából is tudunk példákat hozni). Legújabb olvasmányaim egyike, a müncheni professzor Edgár Hösch Balkán-története (1988-ban jelent meg). Ellene magyar
szempontból néhány „rövidre zárt" mondat miatt emelhetünk kifogást (például 1848/49
kurta bemutatásakor, vagy a nemzetiségi kérdés tárgyalásakor néhány jelzőt elhagyhatónak

85

érzek), az azonban a tudósi hozzáállás szép példáját mutatja, miként tisztázza Hösch Délkelet-Európa (Balkán) fogalmát a maga és az olvasók számára: „Európa egésze felől arra
pillantva, a délkelet-európai történelem különleges voltának tarthatjuk, hogy itt kis területen századokon át a legkülönfélébb népek, nyelvek, kultúrák és vallások a lakosság hétköznapjaiban találkoztak, és az eltérő életmódok és magatartási formák összeütközéséből
és együttéléséből összetéveszthetetlen kulturális környezet fejlődött ki, amely mindig lenyűgözi a kívülállót, és még az átrohanó látogatót is képes megigézni." Talán nem tévedek,
ha ezt a fejtegetést az Osztrák—Magyar Monarchiára, sőt: egész Közép-Európára (amelyet
a magam részéről többnek vélek, mint pusztán a Monarchiát) alkalmazhatónak állítom.
Azt kell a jövőben valószínűleg többször megvitatni, hogy miféle egység volt a Monarchia
(adminisztratív, erőszakkal összekovácsolt, kulturális, egyazon mentalitást eredményező?
és így tovább), illetőleg Közép- meg Kelet-Közép-Európa miféle jellegzetességeket mondhat
a magáénak; szűkebb szakmámnál maradva, az irodalomközi csoportok közül melyikbe
sorolható régiónk? A politikatörténet és az irodalomtörténet — úgy sejtem — nem fogja
uevanazt mondani. A politikusok azonban (talán) sokszor az írókhoz hasonló kijelentésekre
ragadtatják el magukat. Eötvös József 1866. augusztus 5-i naplójegyzetében töpreng el a
régió és a Monarchia fennmaradásának lehetőségén. „Különböző népcsoportokból" „egy
egészt" létrehozni, „ez feladásunk, s e feladás megoldásától függ nemcsak az államnak,
hanem az azt lakó egyes nemzetiségeknek, sőt minden egyesnek jövője; mert csak vak nem
látja átal, miként ha oly államot alkotni képesek nem lennénk, mely az osztrák birodalomnak helyét pótolhatja, a legiszonyúbb megrázkódtatásoknak, valóságos fajharcnak megyünk
elébe, mely nemcsak minden egyesnek jólétét, hanem egy időre magát a civilizációt veszélyezteti." Az író Eötvösnek látomása-e ez, vagy a számító politikus győzte meg önmagát
ismételten? A politika válasza az eötvösi kérdésfeltevésre a kiegyezés, a nemzetiségi törvény,
a horvát—magyar kiegyezés, majd a nemzetiségi törvény felejtése, a magyar—nemzetiségi
vita, amely túlcsapott az ország határain, csupa félmegoldás, a problémák ad acta tétele.
Az irodalom válaszait a magyar és a nemzetiségi költők közeledési kísérletei adták, s a Monarchiával szemben semmiféle illúzióval nem rendelkező Ady Endre. Nem vitás, hogy a
teljesebb, a meggyőzőbb válasz az irodalomé, de a politika túlharsogja. Emil Isac magyar
költők lelkes fordítójaként, a kulturális közeledés munkásaként írta be nevét két irodalom
történetébe is, ahhoz a román nemzedékhez tartozott, amely úgy írt magyarul, akárha
magyarnak született volna. 1918 után azonban művelődéspolitikai elgondolásait olykor a
politikaiaknak rendelte alá, és a román—magyar po//f/ka/-nemzetiségpolitikai viszonyt alig
gondolta másképpen, mint a politika. Személyeket tekintve így csaphat egymásba művészet
és politika, valódi céljaik, hiteles válaszaik azonban nem folynak egymásba, pontosan elkülöníthetők. Annál is inkább, mivel az irodalomban a hangulati tényező, az érzés rögzítése
jelentéshordozó, a nem létező azáltal, hogy leírják nem létezését, új létre kel. Igen tanulságos ebből a szempontból a közeli múlt osztrák írónőjének, Ingeborg Bachmann-nak egy
novellájába mélyebb pillantást vetni. Három út a tóhoz (Drei Wege zum See) címmel jelent
meg, magyarul 1983-ban. Joseph Roth két regényét is idézi a szerzőnő, a
Radetzky-indulót
és a Kapucinus kriptát. Az ezekben a regényekben legendássá lett Trották emléke támad
föl, a Trotta-mentalitás, a császárhű szláv képe dereng föl, miközben a novella Trottája
lázad... „...egyike volt azoknak, akik úgy érezték, hogy még egyszer el kellmenniök a kapucinusok kriptájába, mert azt azért még tudták, hogy mit jelent a »Gott erhalte«, noha előzőleg minden erejükkel a Habsburg-dinasztia megdöntésén munkálkodtak." A z elbeszélésnek azonban Trotta csak mellékszereplője, aki segíti Elisabethet osztráksága milyenségének tudatosításában. És csak ő segítheti, mert egykor egy adminisztratív egységben éltek
őseik, akik ugyanazt hitték, ugyanazt érezték a vasárnap délelőtti térzenéken, ugyanúgy
jártak hivatalba, s ugyanolyan szakállviselettel jelezték: Ferenc József birodalmának alattvalói. Elisabeth sehol nincs otthon, országtól országig, férfitól férfiig keresi helyét a világban,

86

a máshová való beilleszkedés lehetőségeit. Utoljára talán Trotta, a megyefőnök állt biztosan
a lábán (Ausztriában), meg még apja is efféle ember. „Elisabeth nem tudta, honnan jutott
hirtelen eszébe a monarchiabeli Trotta megyefőnök, aki számára már csak legenda volt,
és arra gondolt, hogy mennyire hasonlít apja erre az emberre. Több mint fél évszázad múltán
megint akad valaki, aki hasonlít valakire abból a másik, elsüllyedt világból." Végezetül még
egy jelenet. Az elbeszélés színhelye három ország találkozási pontja. Talán az sem fontos,
melyik másik két országé Ausztrián kívül. A fontos az, hogy három, valaha együvé tartozó
egység határára ér Elisabeth, aki „a három ország találkozásának szegletét fürkészte, ott
szívesen élne, a határ menti pusztaságban, ott még vannak parasztok meg vadászok, és
önkéntelenül az jutott eszébe, hogy ő is így kezdené: Népeimhez! Ő azonban nem küldte
volna őket a halálba, s nem osztotta volna meg őket, hiszen olyan jól éltek egymás mellett,
persze mindig tele félreértésekkel, gyűlölködve, lázadozva, de hát hogyan is lehetne elvárni
az emberektől, hogy az értelem vezesse őket, és Elisabeth derűsen gondolt apjára, aki nagy
komolyan elmagyarázta, hogy annak idején minden furán és esztelenül történt, de éppen ezt
értette meg mindenki, mivel mindnyájan fura szerzetek voltak, és még maguk a forradalmárok is megrémültek, amikor ez a gyűlölt, de mégis szeretett, értelmetlen óriásbirodalom
egyszer csak nem létezett többé..."
A Monarchia, amely operettekben, olvasmányokban és írók regélte álmokban él, és
Közép-Európa, amely minden bizonnyal jó volna, ha létezne, ha megfoghatóvá-tapasztalhatóvá válna (ismét?), és irodalomközi együttesből valóságos tényezővé emelkedhetne (még
a mi életünkben), a Monarchia és Közép-Európa sokat emlegetett fogalmak (?), vágyak (?).
Vagy csak annyira realitások, mint Maresi, az egykori gyermekkor Nagy-Becskerekje,
A gyertyák csonkig égnek katonaiskolája? Ha manapság városok kultúrateremtéséről és sugárzásáról esik szó régiónkban, Krakkóról vagy Lembergről, Budapestről vagy Zágrábról,
Eszékről vagy Pozsonyról, Prágáról vagy Bécsről: népek, kultúrák, nyelvek, vallások, szokások keresztezési pontját emlegetik, a sokszínűséget, a türelmet, amely valamennyi nyelv,
kultúra, vallás virágzását lehetővé tette, nyomdákat, egyetemeket, egyházközségeket szoktunk emlegetni, amelyekben több nép, több nyelv, több kultúra talált méltó otthonra. „Minden furán és esztelenül történt" — hivatkozik Bachmann asszony Elisabethre. „Bécs —
mondja. — Tudod, ez volt számomra a hangvilla a világban..." — így beszéltet Márai.
Mindketten a múltat idézik műveik szereplőivel. Ők maguk egy kissé távolabb állnak, hogy
irodalommá örökíthessék, ami — talán — eredetileg is csak (csak?) irodalom vagy érzés
volt. A kifürkészhetetlen jövő árulja majd el, hogy amit írástudók Közép-Európának mondanak, valóságos létre ébred-e, vagy megmarad ellenállásnak, gondolatnak, szellemnek.

87

Fehér turbán — fehér mágia
Horváth Dezső: Klinikai föltámadás
Dantei pokoljárás? Orpheusz-ének az alvilági útról...? Cinkos kacsintás — szinte még
a műtőasztalról — barátokra, betegtársakra, kollégákra, olvasókra: „nna, ha már úgyis fejemben volt az anyag, megírtam ezt is..." Játékos-önironikus öninterjú? Derűs önriport
ama belső zárszámadásról, melynek summája: 1, azaz egy „agyrémmel" kevesebb...?!
Rácsodálkozás — szinte gyermeki áhítattal — arra az édes, új életre, amelynek teljes szépsége és édessége akkor válik igazán nyilvánvalóvá, mikor halálveszélyből menekül(t meg...?)
az emberfia...?
Ez mind elmondható Horváth Dezső: Klinikai föltámadás cimü új könyvéről. Számomra mégis leginkább: szómágiás ellenoffenzíva ez az írás.
Szellemi tüzek és fények életerővé szervezése, hadrendbe állítása, bevetése egy élethalálharcba, melyet a belül sötétlő, irracionális és agresszív erők ellen kell vívnia.
Adva van egyfelől egy meglehetősen kemény, jó-ügyekért-viaskodásban edződött koponya, melyben korábban úgy szoktak bozsogni a gondolatok, mint a rajzó méhek. És adva
van másfelől, ugyanebben az emelt emberfőben — a maga gomolygó ködeivel s gonosz árnyaival — egy Fekete Lyuk, mely a gondolatokat és a képzeletet és az örömfényt és az egész
életcsillag-sugárzást elnyeléssel fenyegeti; s akar lenni ugyanaz a mikrokozmoszban, mint a
makrokozmoszban fölfedezett, igazi „fekete lyukak".
A tét tehát óriási. íróember számára a legnagyobb dráma. Olyan nagy, hogy már nem is'
kell kozmikus méretűvé tágítani... Horváth Dezső azonban más utat választ. Mert jobbat
tud...
Tudja, hogy minden szenvelgés nélkül, roppant egyszerűen kell roppant magasságba
fölemelkednie — (úgy valahogy, ahogy álmában repül az emberfia...), ahhoz, hogy fölénybe kerülhessen átkozottul erős és veszélyes ellenfelével szemben. Fölhussan hát szerzőnk egy
sugáron, mit jóangyala nyilván már készenlétben tartott fölötte — lévén, hogy a jóangyalok
jól tudják, minden dolgoknak gyökere a magasabb síkokon keresendő — föl... föl... álomi
könnyedséggel az intenzív osztály fölé, a klinika meg a dóm fölé, a füst-, a felhő- meg az
ózonréteg fölé... S abban az irdatlan magasságban, hol a mindenség gyökere meg a semmi ága
oly közel már egymáshoz, hogy az ember egyszerre fogódzkodhat mind a kettőbe — íme;
egyszercsak föltárul a katharzis forrásvidéke, s láthatóvá válnak legsebezhetőbb pontjai is
ama Fekete Veszedelemnek.
Olyannyira, hogy máris kész az ellentámadás stratégiája. Ad egy: szembe kell ültetni
őkelmét a vakítóan fehér papírral. Ad kettő: a papírt, melynek fehérsége amúgy is idegesíti,
úgy kell mozgatni, forgatni, villogtatni, mint a tükröt szoktuk valahai kamaszkorunkban,
ha lányok szemét kerestük vele az iskolaudvaron. Ad három: a fényerőt növelendő — színes
gondolatemanációkkal, villogó nyelvi leleményekkel, elmés szószikrákkal teleírni a papírt...
és> mindezt csak könnyedén, amúgy csuklóból, azzal a magassági fölénnyel, amit a síkváltás

88

adott, s azzal a csakazértis-játékossággal, amivel legjobban föl lehet cukkolni egy efféle hiú,
mohó, pöffeszkedő, magát mindenható hatalomnak képzelő Fekete Lyukat. (Mely szörnyen
büszke arra, hogy ő: antianyag a szervezetben, hogy ő más, hogy ő különb, hogy ő a Félelmetes, a többi sejt élete, és így az egész lény léte őtőle függ... Hogy hídfőállást tudott építeni
magában az agyban!!! Nyilván elvárná, hogy Tumor Lenknek vagy „Sztálini Tíz Csapásnak"
titulálják, diktátort illető tisztelettel.)
Épp ezért már az első mondat kihívás. Mit: kihívás?! Tudatos deheroizálás! (Van ehhez
már némi tapasztalata a célszörű szögényembör szögény fejének ezen a szögedi tájon.)
„Diót termett a fejem."
Ez igen! A z agytumor, a mindent elnyeléssel fenyegető Fekete hatalom mindjárt bemutatkozásképp akkora pofont kap, akár csillagokat is láthatna tőle, ha egyáltalán látna a méregtől. Hát mit képzel ez? Őt csak úgy „lediózni"?! Azt hiszi, fenegyerekeskedhet egy Agyrémmel is, mint egykor a megyepárt-elvtársakkal, neveket-rangokat konzekvensen kihagyogatva cikkeiből...?! Á m a deheroizátor folytatja:
„ Vén diófa, ez az egyetlen gyümölcsöd?
Arról gondolom, hogy szép volt, mert orvosok és műtősök lelkendezve emlegették később.
Ők pedig látták.
Micsoda népség?! Hogyan lehet egy daganat szép? A halál magja lakik benne. Kicsi kellett volna hozzá, hogy ezt mondják: szép halála volt.
Most is végigfut a hátamon a hideg.
Mégis boldog vagyok, hogy megoperáltak. Az életnél ebben az életben nem lehet nagyobb
boldogság. A megmaradt, vagy inkább visszaszerzett életnél. Naponta emlegetjük a klinikai
halált. Mennyivel szebb: klinikai föltámadás.
A zárójelentés szerint tizenöt éve biztosan van, hogy sétáltatom a diót. Mit lehet erre
mondani? Jézus—Mária! Kit lehet okolni érte? Azt hiszem, senkit.
Megoperáltak, és én föltámadtam. Az ötödik hét kezdődik azóta. Egy hete már itthon
vagyok..."
— N a és akkor mi van?! — hőbörögne a Fekete Árny. — Coki, Emberfi! és főleg több
tisztelet, öt héttel utána te csak ne örülj! Esetleg öt év után, írókám, ha még... Mert nem
tudhatod, nem lesz-e már az első ellenőrzéskor újabb hídfőállásom a homloklebenyedben
vagy a májadban, vagy bárhol...
Handabandázna ekképp őfeketesége... Csakhogy nincs tere hozzá. Körül van kerítve.
Foglyul ejtve. Bezárva pimaszul és elegánsan egy — tökéletes dió-metaforába!
A szerző pedig máris — a szívünkbe. Végigaggódjuk érte-vele az előzményeket, az
egész anamnézist, személyes élményünkké válik az az izgalmas nyomozás, melyet a sebészprofesszor, dr. Bodosi Mihály vaskövetkezetességgel és tévedhetetlenül visz végig — s amit
csak látszólag kézenfekvő mesterdetektívekéhez hasonlítani; egyrészt, mert a humanitás és
emberi nagyság ilyen példája krimikben nem létezik, másrészt, mert ő nemcsak „elkapja a
tettest" a diagnózis után, de meg is menti az „áldozatot".
„Ha én aláírom a papírján, hogy negatív, annak negatívnak kell lennie. A maga leletei
nem voltak annyira egyértelműek, hogy alá mertem volna írni. Hazamegy, gyógyultnak hiszi
magát, a baj pedig tovább nő." — Ekképp oszlat illúziókat, s kér újabb vizsgálatot. S ezzel:
menthetővé teszi az életet.
„A professzor megnézte a Pécsről hozott leleteket, és magához hívott a kötözőbe. Hellyel
kínált. Nem jó jel, ha leültetik az embert. Rágyújtott és elmondta, most már végre egyértelmű
a CT-labor eredménye. Az én fejemben egy jóindulatú daganat van, benne a kamrában, elzárja
a keringő folyadék útját, azt onnan ki kell venni. Minél előbb, annál jobb, de mindenesetre
addig lenne jó túlesni a műtéten, amíg a szervezetnek van elég ereje a fölépülésre..."
A könyv második részében, az „Egyszemélyes kereszt"-ben egy fiatal lány történetét,
műtétét meséli el, szinte atyai aggodalommal-szeretettel. Ott így érzékelteti az ilyen közlé-

89

sek érzelmi súlyát: „Aki ezt meghallja, még ha röpülő pacsirta volt is azelőtt, most a porba
szédül... Nincs az a cölöpverő, amelyik ekkorát tudna ütni. Első ütésre becsúsztam a föld
alá, másfél kilométerre."
Följajdult azon a napon ő is Babits szavaival: „Ó, jaj, meg kell halni, meg kell halni!"
S mégis valami ősbizalom van már benne, útban a műtőhöz. Évődés a beteghordóval. S
azután: „Elalvás előtt még olyasmire gondoltam, hogy fagylaltmérő kanállal egyszerűen belenyúlnak a fejembe, és kicsípik vele a daganatot. Akkora a mélyedése a kanálnak, hogy szépen
belefér a dió..."
Fehér mágia? Igen! Lám, most még fagylaltoskanálba is zárja a „diót"! Melyik Rém
bírna ki ennyi „deheroizélgetést"?!
Mintha a könyv egészével arra akarna tanítani bennünket az író, hogy (fájdalomtól,
műtéttől, kaszástól) félni csak bátran szabad. Éneklősen... Beledudorászva a sötétbe...
Cunktrucc: élvezve az élet kegyelmi állapotát. Kegyelmi állapotát a szellemnek; dúskálni
színtartományaiban... Ezért a sziporkázó ötletek, pompás szóképek, játszódó leírások, élvezetes fordulatok, szellemes telitalálatok, ezért „humorít", apait-anyait beleadva.
— Ez is valami? — mondja a cölöpverő bunkójának, s hetykén bökdösni kezdi a
fejével (amiből egy időben kis „kéményen" is távozhatnak a gondolatok, máskor meg fehér
turbán dekorálja). S a bunkó, mint aminek súlyát vették, fölmozdul, elemelkedik. A turbános ember meg ránk kacsint: a lélek ereje nagyobb mindennél! Bizony, feleim; földbe lehet
vele dalolni a Rémet (a cölöpverő kezelőjét), miként a Kalevala dalnoka földbe dalolta
ellenfeleit. Kötésig, nyakig, teljesen...
Akár külön tanulmányt érdemelne, ahogy saját szenvedésein túl a betegtársak sorsára
figyel Horváth Dezső. Nemcsak saját koponyája körül utazik, mint a nagy előd, Karinthy
Frigyes, ő megismeri, számon tartja, megírja turbános bajtársait is. Legszebben, legrészletesebben, lírai melegséggel a már említett kislányt, Babát, kinek fejéből teniszlabda nagyságú
daganatot kell kioperálni. A rizikó óriási, de muszáj vállalni, s a vállalást könnyebbé teszi,
hogy szerzőnk (ekkor már két évvel a műtéte után) összebarátkozik Babával, hitet és reményt ébreszt benne, eljátszva a „Cég reklámja" szerepét, s közben szinte harmadik lányaként fogadja szeretetébe. Feledhetetlen lapjai a könyvnek, amikor a műtét előtti éjszaka
virrasztva meditál a lány sorsán, s közben föl-föltolulnak saját klinikai emlékei is. „Nyugalom, Baba, megmaradsz. Ahogy a többi turbános is megmaradt, és ahogy megmaradtam
én is" — üzen neki az éteren keresztül. Igen, a sebészet erre a csodára is képes ma már;
az ifjú szervezet pedig a gyógyulás csodájára — amihez azért többen hozzáteszik a magukét:
az idős barát például azzal, hogy naplóírásra beszéli rá Babát (ez is olvasható a könyvben).
A zenekar pedig szerződést küld neki az abszolút bizalom jeléül. Hogy aztán az örömhír
dallamára Baba is „földbe hegedülje" ama Rémet.
„Csupa élet és szeretet" — gondolom, így érvelt írónk jóangyala az odaföntieknek —,
„hát kérdem én, aki ennyire szereti az életet és éli a szeretetet, ráadásul rémüldözés helyett
még a Rém-üldözésre is példát mutat ebben az agyrémekkel teli világban, annak miért
ne...?! már csak magasabb érdekből is!"
Nyilván ellenszavazat nélkül szavazták meg neki a hosszabbítást, s nyilván korlátlan
időre... Mert az a bizonyos öt év „rátartás" rég letelt, a nyolcadikban járunk immár, s ő
viruló egészségben riporterkedik; kertjében unokával hancúrozik, könyvpremiert ünnepel
(a Szent Gellért Egyházi Kiadóval), s mint hallom, új könyvön dolgozik: Magyarország
fölfedezése megint.
Éltesse Isten a Föltámadottat!

SIMÁI MIHÁLY

90

Jókai Magyarországa akkor és most
Fábri Anna: Jó kai-Magyarország
1917-ben Csáth Géza a következőket írta egy Jókai-regény „analízise" kapcsán: „Izgat és lelkesít a gondolat, hogy bemutassam, milyen részletes és aprólékos vizsgálatra kell
vállalkozniuk a jövő esztétáinak, hogy Jókai csodás nagyságát, regényeinek pazarul egymásra halmozott kincseit méltóan feltárják... Meg vagyok győződve, hogy ha ezt a munkát Jókai valamennyi munkájával elvégezzük, ha megszületik majd a Jókai-irodalom gerince
— amihez körülbelül 30-40 esztendő lesz szükséges —, akkor tisztán fog állani nemcsak
a nemzet előtt, hanem az egész világ előtt, hogy Jókai egyike volt az emberiség legnagyobb
íróinak..." Annyira lelkesek e sorok, hogy szinte bizalmatlanság támad bennünk a vélemény
hitelessége iránt. Kételyeinket valamennyire talán csak az oszlathatja el, ha figyelembe veszszük, kitől is származik e túlzó magasztalás. Csáth, a modern analitikus próza szinte egyedülálló alakja aligha vádolható azzal, hogy elfogult Jókai irányában. Sem témában, sem műfajban, sem írói modorban nem rokona vagy követője. Mégis tisztán látta tizenkilencedik
századi elődjének jelentőségét.
De nem azért idéztük e sorokat, hogy velük Jókai nagysága mellett érveljünk. De idéztük, mert megjelent egy új könyv, Fábri Anna Jókai-Magyarországa, amely minden bizonynyal beilleszkedik majd a Jókai-irodalom „gerincébe". Abban sajnos tévedett Csáth, hogy
30-40 esztendő szükséges, és egyben elegendő is lesz e „gerinc'.' létrehozásához. Nem volt ehhez elegendő fél évszázad sem, de mint e legújabb, Jókairól szóló munka sejteti, a valóban
izgalmas, az életmű egészét átfogó-értelmező művek ideje most jön majd csak el.
Született persze ez idő alatt néhány értékes monográfia (Zsigmond Ferenc, Sőtér István
és Nagy Miklós munkáját említjük elsősorban), továbbá néhány alapvető tanulmány is,
amely módosította, újraértelmezte a korábbi Jókai-képet (az újabbak közül Barta Jánosé,
Bori Imréé, Németh G. Béláé a legjelentősebb). S ami a legfontosabb: befejezéséhez közeledik a magyar irodalomtörténet-írás egyik legnagyobb vállalkozása, a Jókai kritikai kiadás,
amely nélkül igényes szakmai munka nem képzelhető el a továbbiakban.
Közben azonban eltelt majd 90 esztendő az író halála óta, s ezalatt sokasodtak a vele
kapcsolatos előítéletek, pozitívak és negatívak egyaránt. Sőt, az első előítéletek korábbról
valók: maguk a kortársak, Gyulai Pál, Péterfy Jenő alkották meg őket. Ezekre azonban rácáfoltak a születő újabb s újabb regények. De az életmű végérvényesen lezárult, s győzhet-e
utóéletében Jókai a huszadik századi olvasó előítéletein? Hozzá ugyanis minden olvasó elfogultan közelít. Az ilyen előítéleteknek, félreértéseknek és félreértelmezéseknek, téveszméknek az eloszlatására vállalkozik Fábri Anna monografikus munkája.
A könyv 29 olyan Jókai-regénnyel foglalkozik, amelynek cselekménye az író saját korában, a 19. századi Magyarországon játszódik. Ezért is kapta a Jókai-Magyarország címet,
amely már önmagában is felvet egy hermeneutikai problémát: milyennek látta Jókai korának
Magyarországát, illetve, a regények világában feltáruló kép mennyiben felel meg a valóságos
korviszonyoknak. S ha már hermeneutikai problémát látunk a témaválasztásban, az öncélúság látszata ellenére is kénytelenek vagyunk továbbfűzni a gondolatsort: vajon helyes-e
Fábri Anna olvasata, adekvát-e a Jókai-Magyarországgal? A szerző mindenképpen arra
törekszik, hogy az legyen, ugyanis a Jókai-irodalomban eddig szokatlan módszerekhez folyamodik: az irodalomtörténeti, esztétikai és axiológiai szempontok helyett szociológiai,
társadalomlélektani, művelődéstörténeti és statisztikai szempontok alapján vizsgálja a kiválasztott regényeket. Ezek segítségével próbál meg választ kapni az általa feltett kérdésre:
milyen, s miért épp olyan, amilyen Jókai Magyarország- és magyarságképe. N e m az az érdekes, hogy az író nagyobb figyelmet szentel a múltnak, mint a jelennek, hanem az — mutat

91

rá Fábri Anna —, hogy „megjeleníti a 19. századi magyar élet izolációs, zárványteremtő
természetét, a társadalmi modernizáció egyik legfőbb akadályát". A magyar társadalom
múlt századi története során kétszer kényszerült arra, hogy elodázhatatlanul szembenézzen
a modernizáció, azaz a polgárosodás kihívásával: 1848-ban, 111. az ezt előkészítő reformkorban, valamint az 1867-es kiegyezés során. A modellváltás kísérlete az első alkalommal elbukott, másodszor is csak részben, s felemás módon valósult meg. A kérdés ily m ó d o n továbbra is napirenden maradt, s végigkíséri egész huszadik századi történelmünket. Magántulajdon, középosztályosodás, s más, a polgári átalakulással együttjáró problémák ismét
aktuálisakká váltak. Bizonyára a véletlen műve, hogy a könyv éppen a rendszerváltás éveiben, 1988—89-ben íródott, de az esetleges áthallások már nem véletlenek.
Milyen is hát Jókai Magyarország-ábrázolata? Tévedünk, ha azt hisszük, hogy egyöntetű, harmonikus kép bontakozik ki regényeinek lapjain. Sokkal ellentmondásosabb ez a
kép. Az ellentmondások széles skáláját talán azzal lehet a leginkább érzékeltetni, ha felidézzük azt a két végletes véleményt, amely két ismert kulcsregényében fogalmazódik meg. Baradlay Kazimir végrendeletének önmagukon is túlmutató soraival: „A föld ne mozogjon,
hanem álljon. — S ha az egész föld előremegy is, ez a darab föld, ami a miénk, ne menjen
vele." szembeállítódik a másik megállapítás, a szállóigéből regényalcimmé lett „És mégis
mozog a föld". Konzervativizmus és progresszió nemzeti alternatívája egyetemes létkérdésként vetődik fel itt. A föld szó a fenti szövegkörnyezetben kozmikus jelentésű, de a szűkebb
haza, Magyarország metonímiája is egyben. Jellegzetesen jókais ez a nézőpont: a részt az
egészben látni és láttatni.
N e m elnagyolt, éppen ellenkezőleg, nagyon is pontos és részletező képet fest az író
Magyarországról. Megjeleníti minden tájegységét, bemutatja az ott élő népet, annak szokásait, hiedelmeit, életmódját és tárgyi környezetét. Szinte föltérképezi a magyar társadalom
rétegzettségének szövevényes hálóját. Ez utóbbinak nyomába eredt Fábri Anna. Könyvében
az „idő" és a „tér" mint valóságos és mint poétikai tényező taglalása, majd a regények problematikájának kifejtése után sorra veszi az ismert és kevéssé ismert Jókai-hősöket (szám szerint 215-öt) életkoruk, nemzeti hovatartozásuk, rendi meghatározottságuk (arisztokrata,
nemes, paraszt, városi kisember stb.), vallásuk, politikai arculatuk, műveltségük és foglalkozásuk szerint. Több mint egy tucat foglalkozás található itt; gyakorisági sorrendben: gazdálkodó, mérnök, vállalkozó, gyáros, kézműves, bankár, kereskedő, művész, újságíró,
ügyvéd, pap, tanár, katonatiszt stb. Ezek áttekintése során a következő megállapítást teszi
a szerző: „Jókai szerint önálló, szabad, független szellemű emberek sem tulajdon, sem munka
nélkül nem képzelhetők el."
A magántulajdont képező birtoktárgyak között természetszerűen kitüntetett szerepe
van a földbirtoknak. Tanulságos ebből a szempontból, hogy a sikeres kereskedő, Tímár Mihály, a modern Midas, gazdagsága csúcsán nemesi előnevet és címet vásárol, s végső életmegoldásként földbirtokot szerez magának. Előfordul, hogy Jókai a tipikusan polgári
figurát nevetséges színben tünteti föl (mint pl. a Felfordult világ c. regényében), de az olyan
nagyformátumú egyéniségek, mint Tímár vagy Berend Iván, távolról sem komikai alakok.
Ráadásul semmi úrhatnámság sincs bennük; nem moliére-i típusok ők. D e a múlt század
magyar társadalmi életében nagyon is ismerős a moliére-i szituáció: az alakulóban levő polgárság, hagyomány híján nem találja önálló arculatát, értékrendjét, s követendő példaként
a nemesi életformát állítja maga elé. Az így létrejövő szereptévesztést és belső meghasonlottságot finom érzékkel látta meg az író.
Jókai természetesen tisztában volt azzal, hogy a nemesség történelmi szerepe lejárt, a
nábobok és táblabírák Magyarországa elmúlt. Ezért kereste — világít rá Fábri Anna —
„a rendi értelemben vett társadalmi egységesülés" lehetőségét. Fontos ebből a szempontból,
hogy mennyire tekintette Jókai zártnak, illetve átjárhatónak a rendi kereteket. A z első Jókai-hősök, akik túllépnek a rendi kereteken, pontosabban kilépnek e determináltság keretei-

92

bői, s egy új, „választott közösséghez" tartozónak vallják magukat, értelmiségiek. A rendi
keretek a regények tanúsága szerint átjárhatók, bár Jókai nem a nemesi rendbe való „felemelkedést" tartja célravezetőnek, hanem a középosztály kialakulását. A deklasszálódás és az
elszegényedés folyamatát is megjeleníti, de társadalmi tendenciaként ezeket majd Mikszáth
és kortársai ábrázolják.
A rendi Magyarország elmúlásának ábrázolásával párhuzamosan megjelenik a regényekben az új egzisztenciateremtésnek és az új életmegoldási lehetőségeknek a keresése. S ez
bizony nem konfliktusmentes folyamat. A reformkorban játszódó történetek szereplői még
el tudják kerülni a tragikus összeütközéseket — az erős rendi meghatározottságnak köszönhetően. Bár látszólag szuverén urai sorsuknak, mozgásterük nagyon is behatárolt, s e határok előre sejthetők. Ez egyfelől korlátozza lehetőségeiket, ugyanakkor védelmet is nyújt
számukra. Ezzel magyarázza Fábri, hogy Jókai „sokkal fontosabbnak tartja, hogy megszerkessze főhősei társas kapcsolatainak hálóját — már-már szociogramját —, mint azt,
hogy cselekedeteik belső rugóját, motívumait feltárja, „lelki fejlődésük rajzát" nyújtsa. Az ő
hősei legtöbbször csak viszonylatokban, szerepekben léteznek..." Azonban módosul a helyzet a társadalmilag determinált szerepek megszűntével, a kiegyezést követő években. A pályája csúcsán járó író egyre több válsággal küzdő, vívódó hőst teremt. E hősök szerepválságát
sokféleképpen jeleníti meg. Eljárásai közül érdemes kiemelni az archetipikus motívumokat
hordozó szimbólumok alkalmazását (gondoljunk a Hold funkciójára az Aranyemberben),
a beteljesedő álmok és jóslatok szerepét, vagy az apa—fiú és az anya—fiú konfliktus ábrázolását. Talán ezért érezte úgy Csáth, hogy Jókai „finomabb részletező és mélyebben látó
reális analitikus Flaubert-nél."
Mindezek után felvetődik a kérdés: milyen életmegoldásokat kínál az író válságba jutott
hőseinek. Elgondolkodtató, hogy az a Jókai, aki kimeríthetetlen fantáziával szövi történeteinek fonalát, s akinek szinte nincs két egyforma séma szerint megszerkesztett műve, a végső
életmegoldások dolgában alig egy-két variációval él. Az egyik ezek közül a párbaj, mint a
konfliktusok megoldásának leggyorsabb és „tipikusan magyar" módja, a másik pedig, Fábri
kifejezésével élve: az izoláció. A kivonulás, elszigetelődés gesztusa lényegében a rousseau-i
sziget-motívum adaptációja, de nem pusztán egyéni sorsok megoldásaként szerepel, hanem
mint magyar megoldás. A sziget-lét társadalmi méretűvé, egy nemzet létformájává válik,
amely már komoly veszélyeket rejt magában a jövőre nézve.
Mint a fentiekből kitűnik, Fábri Anna számos téves beidegződésből vagy felületességből
fakadó előítéletet oszlat el Jókai körül. Eredményeinek titka valószínűleg végtelenül egyszerű: nagyon alaposan olvasta el Jókait, közben pontos, részletes tartalomelemzéseket készített (amelyekből, legnagyobb sajnálatunkra, alig-alig kerülhetett be valami ízelítőül a könyvbe), s adatait statisztikai módszerekkel rendszerezte. S inspirációt merített, mint a bevezetőben megvallotta, a szociológia, a társadalomlélektan és a mélylélektan területéről is. A könyvet elolvasva más Jókai áll előttünk, mint akit eddig ismertünk, s itt az ideje, hogy most ezzel a Jókaival ismerkedjünk meg. Fábri Anna könyve kihívás, elsősorban a 20. század végi
olvasó számára: olvassuk, fedezzük fel újra Jókait, van mondanivalója a számunkra.

BARANYAI ZSOLT

93

A Romániai Magyar Református Egyház
élete, 1944-1989
TŐKÉS ISTVÁN KÖNYVE
Az 1989. decemberi romániai események az érdeklődés középpontjába állították az ottani magyar reformátusokat is — hála Tőkés László áldásos temesvári tevékenységének.
Azóta persze sok minden változott, s ma már a józanabb, távlatosabb visszatekintés ideje
is eljött. A temesvári lelkipásztor azóta Nagyvárad psüpöke lett, dicstelen elődje pedig, ki
tudja, hol van, és mit csinál...
Van mivel szembenéznie az egyháznak, ha az elmúlt évtizedeket kutatja. Persze egyéb
felekezetek kötelessége is a kemény szembenézés. Úgy tűnik, hogy e tekintetben a protestánsok Romániában és Magyarországon hasonlóképpen, könnyebben mozdulnak. A szembenézés egyik legjobb példája a nagyváradi püspök édesapjának, Tőkés István teológiai professzornak a monográfiája. Nem éppen üdítő olvasmány! N e m is lehet az, hiszen valóban
felelős az önbírálattól sem mentes szembenézés az elmúlt fél évszázad romániai magyar
református életével, a „magyar egyház" kivételes, de éppen ebben a korszakban problematikus
helyzetével. Közvetlenül az 1989. decemberi események előtt fejezte be a szerző a munkát,
de fia tevékenységének értékelése sem hiányzik belőle.
Több helyütt személyes hangú és szenvedélyes a monográfia. (Mindezt némileg ellensúlyozza, hogy érdekes módon a szerző önmagáról is egyes szám harmadik személyben szól.)
A személyesség egyébként teljesen érthető; Tőkés István nemcsak alakítója, de elszenvedője is
a korszaknak. A román diktatúrát nem éppen krisztusi módon szolgáló egyházi elöljáróinak
köszönhetően a mellőzött és a megalázott férfiúk közé tartozik. Egyebek közt börtönbüntetéssel, idő előtti nyugdíjazással, az igehirdetéstől való eltiltással. Elemző igényű műveinek
fő vonala: egyházának a kommunista diktatúra idején történő züllése, a kálvini, Bethlen
Gábor-i, Bod Péter-i, Ravasz László-i tartás és szellemiség, a még Vásárhelyi János püspök
magatartását jellemző erkölcsiség eltűnése a hivatalos egyházvezetésből. S a két leginkább
bírált személyiség, a korszak két „illusztris" püspöke: Nagy Gyula s a nemrég még Tőkés
László ügyében dicstelen szerepet vállaló Papp László, a Ceau§escu-korszak államilag támogatott elöljárói. Mindez azért különösen fájó, mert bizony igaz az előszót író Benda Kálmán legelső mondata: „Az erdélyi református egyház története során eggyé forrt az erdélyi
magyarság sorsával." Ma már persze úgy látjuk, hogy a vezetéssel szemben álló papság kitartó küzdelme nem volt hiábavaló: a nehézségek ellenére megvan az esély arra, hogy a magyar egyház mai vezetői őseik nemes útját járják. A hitvallókét, a prédikátorokét, a gályarabságra ítéltekét.
Ez az alapos monográfia azonban még arra figyelmeztet, hogy hiába a deklarált jelszavak, ha azok álszentséget fedeznek. Hiába az elvek és a hit üres hangoztatása, ha nincs mögötte ott az evangéliumi lelkület tisztasága. S ezért is különös, hogy egy olyan egyház kompromittálja magát évtizedekig, amely őseinek demokratikus szellemével, az alulról építkezés
presbiteri rendszerével hajdan példát mutatott más felekezetek és a társadalom számára.
Nagy figyelmeztetés, hogy ennek ellenére valódi parancsuralmat teremtett a mind Krisztust,
mind a reformációt eláruló egyházvezetés. Tőkés István tárgyilagosan mutatja meg, hogy e
mostoha viszonyok között is akadtak szép számmal, akik igazi missziós munkát végeztek,
akiknek életelemük volt a szeretetszolgálat, s akik fel tudták vállalni a szorongatott magyarság sorskérdéseit. Bizony voltak, akik vállalták az üldöztetést, s közülük akadtak olyanok is,
akik a mártíromságot sem kerülték el. És voltak olyan világiak — mint Kós Károly —, akik
csak egy ideig vállalhatták szerepüket az egyházban. Rendkívül összetett tehát a kép; egy-

94

felől vitathatatlanok az egyre megmutatkozó pozitív próbálkozások, másfelől sajnálatosak
a Tőkés által felsorolt negatívumok.
A könyv kilenc fejezete közül kiemelkedő a nyolcadik, az Ökumenikus étet, melyben a
manapság különösen sokat hangoztatott (lásd: II. János Pál pápa debreceni jelenléte és a
megbékélést elősegítő gesztusa), ám a valóságban még oly sok kívánnivalót maga után hagyó
törekvést elemzi. S ami ránk leginkább vonatkozik, ír a Magyarországi Református Egyházhoz fűződő kapcsolatokról is. Azért sem közömbös ez a közelítés, mert mindkét országban
szükséges a felelős szembenézés, s ugyanakkor a megbocsátó lelkiség, ha az elmúlt évtizedek
ellentmondásos, bűnöktől sem mentes egyháztörténetére tekintünk vissza. Az itteni helyzet
körülbelül annyival lehetett jobb, amennyivel „puhább" volt a diktatúra. Közös érdek ugyanakkor a megújulás, mely csak másodlagosan szervezeti és személyi; fontosabb ennél, hogy a
népegyház egyben hitvalló egyház is legyen. Mindezek mellett tény, hogy a tárgyalt korszakban a két egyház közötti kapcsolat „mind szervezeti, mind lelki vonatkozásban csaknem a
nullára zsugorodott." Az pedig már a közelmúlt pozitív változása volt, hogy két esztendővel
előbb a magyarországi egyház zsinati vezetősége határozott hangon foglalt állást a romániai
helyzet ügyében, s egyebek között lemondásra szólította fel a két ottani püspököt az államhatóságok „ügyszerűtlen kiszolgálása" miatt. Túlzás lenne persze azt állítanunk, hogy e két
püspök ezért nincs már a helyén...
Jelentős, tényfeltáró munka a Tőkés Istváné. S bár sok keserűség van benne, a szerző
szilárd hitéből következik, hogy nem végzetesen pesszimista. Hiszen így ír: „A Romániai
Református Egyház gyógyulását az Úr Krisztus eszközével is munkálni fogja. Ez a hit rejtőzik a mű forrásánál és folyásánál egyaránt." (Magyarságkutató Intézet, Budapest.)
BAKONYI ISTVÁN

SALLÓ ISTVÁN FAFARAGÁSA
95

Farkasinszky Teréz
emlékezete
...Ha a középkorban él, talán szentté avatják, hiszen élete telis-teli az ehhez szükséges
csodákkal. Mert az Ő egyesítő ereje, kisugárzása az oka, hogy egymás mellett állunk itt, öregek és fiatatok, műveltek és tanulatlanok, meleg nagykabátban érkezők és
farmerdzsekiben
didergők, úgynevezett normatartók és úgynevezett
normaszegők.
Föltolulnak most nagyszerű élete tanulságai. Legfőképpen az, hogy onthatják a laboratóriumok, a tudományos műhelyek az adatokat, fölfedezéseket: az orvoslás, a pszichiátria művelése — de tágabb értelemben az egész emberi élet: elsősorban is erkölcsi kérdés. Annak a
kérdése, hogy vajon lehet-e megérteni, lehet-e szeretni a segítségért folyamodót?
Farkasinszky
Teréz példája azt hirdeti, hogy lehet. Ő képes volt erre. Nem programszerűen,
szándékoltan,
hanem természetesen, magától értetődően. Ez a képessége emeli a magyar pszichiátria legkiemelkedőbb személyiségeinek sorába.
... Egy utolsó személyes emlék: a klinikai látogatás képe. Karácsony előtt pár nappal elgyötörten fekszik a haematológia különszobájában. Ebédje érintetlen, asztalkáján levelek, dossziék.
A reggeli infúziótól aluszékony, az ébrenlét és a szendergés állapotai percenként váltják egymást. Állapotára, kilátásaira utalva hirtelen és váratlanul kiszakad belőle a mondat: „hát nem
igazságtalanság?" A nagybeteg természetes önvédő reflexe és a látogató együttérző
tapintató
akkor e kérdést megválaszolatlanul hagyta. Azóta megszakadt középkori szentekhez,
görög
drámák hőseihez hasonlatos élete. Ma már megadható a felelet.
Igen, mérhetetlen igazságtalanság halálod! Igazságtalanul nagy áldozatot követelt Tőled
hivatásod, saját természeted. Méltatlan Hozzád, hogy bár neved, alakod már életedben fogalommá, legendává magasodott: küzdelmeid ellenére az Ifjúsági Ideggondozó még a régi helyén,
a Rehabilitációs Intézet is inkább terv, mint valóság. A hátramaradók felelőssége, hogy ne
maradjon így.
Ravatalod mellett állva hosszasan sorolhatnánk sikereidet, eredményeidet, amelyek révén
egy hivatás, egy város legnagyobbjai közé emelkedtél. Kollégáid, betegeid számára mégsem
teljesítményeid a legfontosabbak, hanem Te magad. Te, akit szerettünk, és akit szeretni fogunk.
Azzal búcsúzunk Tőled, hogy amit lelki hajtóerőd és a mi önző zaklatásunk
életedben
sohasem engedett: nyugodjál békében!

ifj. dr. GREZSA FERENC

Januárban elhunyt a magyar szociálpszichiátria egyik legjelentősebb alakja, a sokak által tisztelt
.szegedi Teréz anya". Temetésén egykori munkatársa és tanítványa mondott búcsúzó szavakat.

96

A Literárny Tyzdennik c. szlovák irodalmi hetilap szerkesztői február 13-án Szegedre látogattak.
Pavol Stevöek főszerkesztő, Pcter Goinolcák főszerkesztő-helyettes, Viktor Matuga író, szerkesztő
és MiloS Blahynka laptitkár Karol Wlachovskynak, a Cseh és Szlovák Köztársaság Kulturális és
Tájékoztató Központja igazgatójának kíséretében kereste föl szerkesztőségünket.

Veszteség érte a Németh László-kutatók körét. Súlyos betegség következtében elhunyt Kocsis
Rózsa, az ELTE 20. századi magyar irodalomtörténeti tanszékének tanára, aki lapunknak is munkatársa volt. Emlékét kegyelettel őrizzük!
*

A Szegedért Alapítvány idei fődíját llia Mihály irodalomtörténész, lapunk egykori főszerkesztője
kapta. A díjazottak között van Kass János grafikusművész, dr. Alföldi Lajos akadémikus és Darvas
Tamás építészmérnök. Március 15-én több munkatársunknak nyújtottak át magas állami kitüntetést.
Az idei Kossuth-díjasok között üdvözölhetjük Fodor Andrást, Ágh Istvánt, Orbán Ottót és Sütő Andrást. Vekerdi László, lapunk főmunkatársa, a Tiszatáj Alapítvány kuratóriumának tagja pedig a
József Attila-díj mellett a Szent-Györgyi Albert-díja/ is megkapta. József Attila-díjas lett — többek
között — Kiss Anna is. A kitüntetetteknek szeretettel gratulálunk!

SALLÓ ISTVÁN FAFARAGÁSA

Ára: 25 Ft

v.

C
î)
j

\s
•'M

