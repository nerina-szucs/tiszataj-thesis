2003.

ÁPRILIS * 57. ÉVF.

Juhász Gyula emlékének
(Juhász Ferenc, Tornai József versei, Veress Miklós esszéje
Kovács Sándor Iván, Péter László tanulmánya)

Aczél Géza, Határ Győző, Podmaniczky
Szilárd, Simái Mihály versei
Lászlóffy Csaba novellája
Lengyel András József Attiláról
Deák Ferenc Juhász Gyula-illusztrációi

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz RÓBERT
A szerkesztőség tagjai:
A N N U S GÁBOR
(művészeti szerkesztő)

DOMÁNYI IÁZI EDIT
(nyelvi lektor)

HAJÓS JÓZSEFNÉ
(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
.
,
a Nemzeti Kulturális Örökség Minisztériuma
Nemzeti Kulturális Alapprogram
¥rs| r Tf
támogatásával.
NKMZWI M LTUUlJS ORÓKSCC
„
, ,
Al
Felelős kiadó: Tiszataj Alapitvan>.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu
A folyóirat internet-szolgáltatója a V-fon Rt.
Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a I lÍRKER Rt. és az N H Rt. Előfizethető a hírlapkézbesítőknél és a Hírlapelőfizetési
Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin,
vidéken a postahivatalokban; közvetlenül vagy postautalványon, valamint átutalással a Postabank Rt. 11991102-02102799-00000000 pénzforgalmi jelzőszámra.
Egyes szám ára: 200 forint.
Előfizetési díj: negyedévre 600, fél évre 1200, egész évre 2400 forint.
ISSN 0133 1167

Tartalom
LVII. ÉVFOLYAM, 4. SZÁM
2003. ÁPRILIS
JUHÁSZ FERENC: A szívre tett kalap (Juhász Gyula
ünnepén) .................................................................
TORNAI JÓZSEF: Juhász Gyulához ...............................
VERESS MIKLÓS: Deszkahangok (Juhász Gyula apokrif
síriratai); Arc/kép/módosulatok ............................
PÉTER LÁSZLÓ: Gulácsy Lajosnak (Versmagyarázat) ....
KOVÁCS SÁNDOR IVÁN: „Hajad aranya koporsóba
hull” (Péter László Juhász Gyula-könyve) .............
LACKFI JÁNOS: Valami a szabadságról .........................
PODMANICZKY SZILÁRD: Sansz-script líra ...................
ACZÉL GÉZA: gyepszemle ............................................
HATÁR GYŐZŐ: Komédiásnő; Boldogság bumerángja;
Pondróféreg trenódiája; Matuzsálem; Ahol a part
szakad; A halandóság hatványain ...........................
SZATHMÁRI ISTVÁN: Mondta a férfi ............................
SIMAI MIHÁLY: Találkozás az Angyallal; gyógyulásáért gyönyörűt; valaki mindent elszeret ..................
VESZELKA ATTILA: Hölderlin naplójából (Részlet);
Döng a falépcső; Semmi vagyok; Rajnai dal; Alvadt rögök; Sírnak a rózsák ....................................
SILAY FERENC: Papírsárkányra tetovált; Hun amulett
LÁSZLÓFFY CSABA: Bal-esetek ......................................

3
12
14
23
47
55
57
60

61
66
71

76
82
84

TANULMÁNY
POMOGÁTS BÉLA: Lélekforma és identitás (Reményik
Sándor természeti lírája) .........................................
LENGYEL ANDRÁS: „… s én megkerültem érte a világot” (Az abszolútum problémája József Attilánál)

88
94

KRITIKA
SZILÁGYI ZSÓFIA: Otthoni létünk emlékei (Bodor
Ádám: A börtön szaga. Válaszok Balla Zsófia kérdéseire) .................................................................... 103
HUBA MÁRK: „Borges kakasa” (avagy szövegköziség,
szövegek közöttiség Bogdán László költészetében) 106
Szerkesztői asztal ........................................... a belső borítón

ILLUSZTRÁCIÓ
DEÁK FERENC illusztrációi Juhász Gyula verseihez
a 13., 56., 70., 75. és a 93. oldalon
Gulácsy Lajos karikatúrája Juhász Gyuláról
a 31. oldalon
Gulácsy Lajos festőművész otthonában
(Rónai Dénes felvétele) a 37. oldalon

DIÁKMELLÉKLET
HERNÁDI MÁRIA: A mondhatatlanra nyíló ablak
(Ottlik Géza: Minden megvan)

JUHÁSZ FERENC

A szívre tett kalap
JUHÁSZ GYULA ÜNNEPÉN

A tél-alkonyi ég, a felhős világfelelet,
mint szakállas arcod feszül fölém,
szőrhabos fekete lobogó,
mint egy óriás ikon-arc a Zagorszki kolostor barlangive kapuján,
Rubljov festette óriás Krisztus-arc-ikon
a harmincfokos hidegben.
Ó, hányszor kérdezték tőlem, hányszor barátok, idegenek,
nők, férfiak, fiatalok, öregek:
apja talán, bátyja, testvére, rokona?
Nem, mondtam válaszúi, nem, nem, csak egyik csillag-ősöm!
És Babits Mihály azt írta rólad: homok, szélfújta alföldi
homok a versed,
az egyenletes pontsűrűség felhőviszálya csönd,
millimikronnyi kristálygolyócskák ködfelhője szita-rezgés,
alföldi homokpára-zászló
a szél hörgésben, vihar-hörbölésben.
Nem igaz, mondtam, nem igaz, nem, nem!
Hiszen te szenvedéssel és magánnyal viselős
roppant körülmény voltál, mindig viselős férfi,
akiben az asszonyiság testrózsa-felhője, virágoskert,
viola-vadon, liliom-erdő, rózsa-zuhatag, sziklazátony,
ünnepi temető, zöld búzaszentelés, éneklő fekete életrab-vonulás,
színes, lángoló és habzó és halott égitestek összsúlya Kozmosz,
akár a cellákból, kazettákból összerakott barna légyszem.

Rózsa, rózsa, rózsa, fekete csillag a halandóság kertészetében.
Te voltál az ovális gobelin-alázat,
mint otthoni vályogszobánk meszelt falán az ágy fölött
a hét tőrrel átszúrt szívíí Szűz Mária,
a búcsúban vett nászajándék, a színesen hímzett
irgalom-gyász-gyertya, akinek nem fején a láng,
de emlői alatt a mellkasában
a piros hét-tőr-szirmú virág.
És Dankó Pista kőszobra mellkasodban
és a kő-zenész kőhegedűje kő-csöndet beszél,
akár a Tibeti bércek, havas rettenet-zenét,
csöndből-szőtt irgalmatlan egészet, sziklaszilánk-kúpokat,
s a múlhatatlan havas csúcsok fölött az örök nyugalom,
mint Goethe hitében: u Über allén Gipfeln."
Sziveden a lassú Tisza folyik át fehéren, mint
az áldozat, mint a hömpölygő szerelem,
árva történelem,
sziveden a fehér Tisza folyik át,
amin sípolnak, dudálnak a gőzhajók,
mint a Mississippin,
s azokon a forgó, habzó lapát-szelvény-kerekes hajókon
gőzorgonák, mint az orgonasípok nyitott legyezője
szétálló ezüst hímpáva-farok.
Es jajgat, sír, fütyül, csahol az orgona-zene.
Sziveden a széles, fehér Tisza folyik át, a lét-súlya víz,
és szikrázik, csillog, ragyog, parázs-robbanás szálkákkal és tűkkel
sziporkázik ez az egész töredék lét-egész,
mintha gyémántot morzsolna a titkos, gyűlölettelen űr
a vízre, a víz fölé kékítő-könnyűségbe mártott ősfekete kezével,
és szikrázva habzik, vízszintes hófúvásként hömpölyög
a szárny eres hártya feszülés, kazettahalmaz könny telen szem-dolog,
az efemer gyémántos lénymorzsalék-szerelem-özön
a levegő-aranylemezekben, a vízfelszín szivárvány-dühében,
mert Tiszavirág Tiszavirág Tiszavirág

2 0 0 3 . április

—

^^

a Palingeni longicauda
szivárványszőnyege a levegőben, a víz fölött, a vízben,
mint fodros, forrongó, repülő mese-mámor:
a kérészek habgöngyöleg gyémánt-szitaszűrése bolyong tolongva,
mint Swedenborg nem-nélküli angyalai, a köd-fátylas,
köd-szárnyas köd-gombostűk színes üveghólyag-fejekkel,
igen, ezek a gyémántmorzsa-angyalszédület-részegek
Tisza-szivedben: mindkét pár szárnyuk hártyás és
sűrűn erezett, imágóik rövid ideig sokszor csak
néhány óráig élnek, szájszerveik csökevényesek,
nem táplálkoznak, a párosodás után az imágók elpusztulnak,
s a vízfelszint tömegesen borítják.
Ó, A ngyalok! A ngyalok!
Gyémántpor-A ngyalok!
Szivárványtajték lánglepedő a rángó, bőröző
vízbéjon szivedben!
S a fodros, örvényfüles
felszín alatt, néha kiállva abból,
lobog a víz zöld haja,
mintha halott asszonyok, férfiak állnának a vízben,
a fenékmocsárba szúrva lábbal, a víz zöld, bajszos kukoricája,
akár a szőlőkben a szalmabábuk, madárijesztők:
hínárok, algák, moszatok lengnek, ringanak,
csigásán gyűrűznek a zöld hajak, zöld parókák.
Szivárványszemgolyók milliárdja alatt
elúszhatatlanúl csobog egyhelyben tántorog
a víz zöld szakálla lágyan.
Szivedben jegenyefasor zöld-ácsorgás tetején,
a föld zöld óriáskardjai hegyén a narancspupillás
aranyörvény-máglya nap, a sugárszemgolyó alkonyat,
szivedben csontok, koponyák, szerelmek, kiásott föld-gödrök
teknő-mélye sárga alján népek, elhamvadt emberiségek
csontjaiból a csönd. Halál-csönd. Temető világ-aszály.
Es harc-eszközök, korhadt nyergek, elrothadt kantárszíjak
munka-eszközök, feslett aranypikkelyvirágos bőr-övek,

tiszatáj

6

sisak-maradványok, csatt-címerek aranyból, faszén-cipók, feketék,
bársonyköpenyek aranycéma virágrajza, szépség-korsócskák,
[ cserép-fagyok,
szépítő-asszonyecsetkék, a halál elrothadt élet-jajszavai.
Nem márványkoporsók, cserépkoporsók
házaspár-öleléssel, címeres, szobros kő-szarkofágok.
Ó, te efemer boldogság
tiszavirág-életű, röpke, átmeneti elégedettség!
Ott ülsz egy öreg padon
a Tisza-parton
szivedre hajtott kalappal
és melletted ül a fekete bánat,
mint egy Tisza-parti padon ülő gyászruhás özvegy öregasszony
csukott fekete esernyőjére görnyedve támaszkodva
bütykös, reuma-torz kezekkel, a torzonborz gyökér-virággal,
fején fekete gyászkendő dobozosra hajtogatva,
mint fekete lakkpapír-sátor,
őrült-csönd ravatal-szoba,
és arca olyan, mint a fekete-keretes gyászjelentés
és oly görbe, piros, fekete ránc-gyökércsuklyás orra
szinte a földig ér a fehér hömpölygés előtt,
két piros-láng szeme a bolygó-ősmélybe fúródva,
mint dupla-ragyogású látcső, a forró magmáig
tengerészesen letolódva
és oly görbült volt, mint gyufaláng-húgyozta szőrös
fekete kukac a semmi mutató s hüvelykujjjá között.
Olyan volt, mint egy földig-görbült sárga fűszál
hegyén ülő fekete lepke, gyászlepke, gyász-szitakötő
szénrózsa-szemdupla könnyűség,
fekete fátyolfoszlány az elhagyottság görbületén,
fekete cémahorgolás özvegy Vénusz,
akinek óriás korompáfrány-csápjai, a szagló-toll legyezők
az alkonyat vérébe mártva,
s fénymorzsa-gombóc szemei az alkonyat
szemhéjába ágyazódva izzanak,

2 0 0 3 . április

—

^^

mint a lánglekvárt-fosó vulkán-kürtők.
Es Anna észre se vette szőrhabos
depresszió-motyogásod',
észre se vette világ-éneked százezer csillagfutamát,
mindenséged szertelen hárfa-könnyét,
pedig benne volt
minden félrecsúszott nyakkendődben,
egész elrontott életedben.
Dehát a gyötrelem-koporsónál jobb a veronál.
Te pedig ott ültél a Bánat mellett
szegény, szakállas szerelem-halálraitélt!
Te Vajda János utóda
vele-egy Gina-koporsó, Anna

kupleráj-kripta!

És mit tudta o, hogy te ki voltál?
Honnan tudta volna
a dilettáns cimbalom, asszonyhús-ködmadár,
nőstény rózsamedve a Tisza-parton?
Hogy voltál, mint az űr-ajka habos láng harmatpor
a bogárszemek cellás kitinhártya-rózsáin, Jézus-arc gyűrődése,
jegenyefanyikorgás a növény-szerelmet és türelmet
csontvázra rágó őszi szélben, a mindenség
lehetetlen pupilláján csúszkálva botorkáló, köhögve
korcsolyázó szenvedés, akárha felhőt űz a szél,
fodrosat, feketét,
és szép volt csüggedtre-gyötört büszkeséged,
akár a lónyerítés,
mének égre-emelt fejének tajtékos hártya-trombitája,
a kettős ló-orrlikas bársonyliliom fekete-sárga
lóröhögés,
és szép voltál, mint a nehéz halászat,
hálódban vizi-lények habzása, csapkodása, pikkelyömlenye,
szem-tágulás csodálkozása, uszonytoll hárfa-csattogása,

kopoltyúk kaktusz-lilája, tátogó vonatkozása,
te magyar ecsettől kihúzott, felhőzött, színezett
vízfestmény,
Anna közönykőszivére, a cédaság-kapura
ragasztott szelíd, okos
halálszivárvány-akvarell,
lét-fordított remegés, fejjel lefelé fordult
délibáb-harangozás
hőremegése, fordított Magyarország fordított
hő játék színpadi függöny, becsapott lefele függő hőrészeg hőremény,
amely úgy áll habragacs karmocska-pázsitpáma
talpaival
az ég nyár-tetejére ragasztva, mint egy
zöldzománc óriáslégy, a földig lógó szívócső-ajakpénisszel,
dülledt zöld kristálykarfiol
szemekkel.
Honnan tudta volna
az a tündérnek képzelt
szőke kanca-rothadás,
hajhab, húshab a rózsaszín gőgben
a majd meztelen részeg-jaj csonton,

csontvázon.

Ó, te gyönyörű, gyönyörű, áldott, átkozott mesehős,
fordított élet-tudat, halál-testvére szánalom-szobor,
fénykentaur Bolond Istók, mindig igazat akaró
tündöklet-csámpás cselekvés,
mindenség-balga mindig-igazad-volt Bolond Istók,
bandzsa tevékeny látomás és akarat,
igazság-lámpás a szeretetben, ködbe-ágyázott mennyei fény,
szivárvány-palástos túlvilági őgyelgő, gyönyörű másvilág
Tisza-parti földi Mennyország
nyitott
mindenség-szekrény, amiben úgy lógnak
a csontvázak, mint a ruhafogasok,
s rájuk a szerelem lenyúzott bőrei akasztva,
vedlett gyíkruha
hártyacsillogás-hólyagkereszt-szobra,
angyalnak való emberfelsőtestű mítoszi ló,
merengés-kereszt a lótest-folytatásban,
szakállas Krisztus-pajzs, keresztesek
középkor-özönlése vasruhában, vassisakban, gyalog
bátyám a hitben és megmaradásban,
te meg-nem-váltás akácfa-feszület,

szív-véres, szív-könnyes dicsőség-kereszt!
O, te depresszió-oltár, mánia-zsoltár, aki voltál
habos csonttá keményedett lávafolyó gipsz-szobor örökje,
véres viaszba nyomott kóc-szobor depresszió-ingerkoldus.
Merülj el szivemben!
Merülj el hitemben!
Merülj el énekemben!
Merülj el az összetett látó-egészben,
mint a háromezer méter mély óceán-árok fenekén,
a homályos, állatvirágos, piros állatvirágszegfűs, fényüstökös
[ kődobozos
sárgán derengő mocsár-ősvidéken súlyosodé ősvíz
látás-vak, látás-láng tömegében,
mint egy csodaszép zöld légy összetett szemében,
a kocsonyakristály látóliliomok idegtűz kéve-kötegében:
a szerves szeretetben irizáló ívelőfénytörés-hídszalag
szivárvány-selyem tüzében.
Légy az én szenvedés-kút szivem víztornya édes reményem
te boldogtalan keserű szakállas szemérem.
Szavam légy, szemem és vérem!
Szivem-szívverésem!
Te szívverés a reménytelenség-szenvedélyben,
a nincsen-remény szakállas mellkasában.
A belső-hazában.
Ó, hogy ütött, vert, dobolt, sajgott, zenélt, sírt
az a szív,
az az eleven piros húsrángás-húsragyogás
az odabent-sötétben,
a csontváz-szervszigorban,
mint piros madár tövisbozótbokorban.
Az a hús-szobor élő fájdalom-robbanás!
Az ének-csodás!

Nem mint boncasztal eres márványteknő-alján
heverő, testből kivett emberszív,
halott lila hús-csomó a formalinszagú csönd
üvegkalapjával betakarva.
Mint az a csönd-üvegkalap rabja.
Romlás, bomlás, rothadás előtt.
Es hol van a Föld?
Hol a mindenség-maradék?
De mit cifrázom,
mint Dankó Pista-Paganini
a szálloda-étterem deszkatutaján állva,
az a másik árva,
aki világhalló dobhártya
volt a fölszögezett Jézus bal fülében.
Csillag-zenét,
égitest Kozmosz-zenekart halló
Krisztus-fül az emberért,
föltámadást-valló!
Mellettem árny-alakod.
Szeretem árny-alakod.
Tedd a szivedre kalapod!
Tedd kalapod a szivedre,
mintha egy fekete liliom lenne,
úgy nézz,
te férfi Avilai Szent Teréz
a létre, az elmúlás-szigetre
te sose-halott. Tökéletesség útja. Belső várkastély.
Es nyilaljföl a szivárvány-zenében
arany csengettyű kalászponttőrrel sírva,
mint a pacsirta,
akit dal-cémaszálon
fölfelefúródás aranyrakéta-száron

2003. április

—

húz a dal,
a szerelem-fiatal,
túl a meg-nem értett reményen.
Tedd a szivedre kalapod,
mint aki örök jövőt kapott,
s hajolj sírod fölé a tél-száraz sűrű páraliszt
köd fehér hódítás-tüzében.
Mögötted sok halott,
előtted sok halott,
akin nem segít se Pokol, se Éden.
Törd át a halandóság-falat.
Es nézz a földbe, a csillag ősanyagba,
a nehéz bolygó-tudatba,
mint önmagadba
és nézd önmagad a földben
az emberiség-tömegtemetőben,
az állatiság őssárkány-zománc sárkánymadár
láss az ősidőben,
láss a múltidőben,
láss a jövőidőben,
jelenemben
szegény halott,
sárga csontváz
árva emberszerkezet.
Ne gondolj arra, ami most van!
Ne olvadj el a világiszonyban!
Jobb neked
ha hatalmad éneked!
Ne kérdezd: miért nem?
Hidd el magad.
Hegedű voltál az Isten álla alatt.
Hegedű voltál az Isten kezében.

temetőben,

^

^

12

tiszatáj

TORNAI JÓZSEF

Juhász Gyulához
Te évek óta borom, vacsorám,
fénnyel vasalt ünneplő ruhám,
rózsa-szív, kinek elfonnyadta után
a földön van tűz és az égen árny,
hogy tudnék én elfutni tőled,
hisz nem engedsz te messze többet,
sem, hogy pohárként összetörjek,
ha legbelül ingok egészen,
vagy, hogy magamat elemésszem;
köd a lét, mondom, s te szólsz: mégsem.
Pedig te is sokat bánatoztál,
egyetlen-bús vörös máglya voltál,
azon te magad recsegő hússal lobogtál!
De föl is gyújtottad ezt a tábort,
te, az én hála-szívemmel is áldott.
A nyomorból nőttek itt nemzedékek,
leveledző országod emel téged,
ahogy a hártyás felhőket bika-bércek
hajítják mind magasabbra,
míg nem suhannak a láng-kút napba.
Te most már az vagy, a napistenünk,
neked szakítjuk ki ömlő szivünk,
fönt állva dermedten az oltáron,
amivé te lettél, tisztaságom,
kezedből gabonát, esőt várón.
Úgy veszem ajkamra hó-nevedet,
mint egykor ostyát áldozó gyerek.
Juhász Gyula, te halni ifjú és élni öreg,
engedd, hogy fecske-fiókád legyek.
Te taníts csivogásra és röpülésre,
viharból rémült-vad menekülésre,
szívek vér-ereszén megülésre.

2003. április

13
Vacsorám, óborom minden hangod,
véremmé-agyammá kell fakadnod,
emberek követe hadd legyek már,
önmagát elosztó, mint te voltál
ezen a por-tájon, Duna-Tisza mentén,
énekek füstöltek, amerre mentél.
Fejembe-húzlak, mint gyöngy-sisakot,
markomba-szorítlak, szirom-kardot,
veled vívom meg a sárkány-harcot.
Áldj meg a véred dalaival,
így kérlek én, madárvad fiatal,
kinek élete, hogy most költő s most magyar.

14

tiszatáj

VERESS MIKLÓS

Deszkahangok
JUHÁSZ GYULA APOKRIF SÍRIRATAI
1937. 12. 03. – 06. 04. 1937.
1. Mosdatnak
Nagyon fáj ez a hír az éjszakában,
mely rámborult örökre már – na, mondd,
mért igyekeztél, fiam, te bolond,
tehervonattal tolatni utánam?
Lesz azokból elég: az országtérkép,
mit rádborítnak, ázik, szétszakad,
mint a Nagy Bridzsben Kelet meg Nyugat;
s a távirászok megőrülnek végképp.
Mit mondjak én? Kit nem mosdathat anyja
se már, mindegy sírásók ősi gondja,
hogy tömegsírba nem dobhatnak minket,
bár szerepünknek ez volna az ára.
Egy sötét munkásotthon homlokára
tán föl is szegzik majd a szíveinket.

2. Szerepünk
Micsoda példát adtál te nekünk,
ki öngyilkoltad magadat, amíg
nem jöttél rá, hogy mindig más lakik
bennünk, kire majd deszkát veretünk.
Flórád örök, a jövőbe zuhanva;
míg te meg én, akár egy csecsemő

2003. április

15
kuporgunk föld alá, és egyre nő
körmünk, szakállunk. Ránk se ismer Anna
év múltán, hová léte lepereg.
Attila, lásd be, mint a kisgyerek,
olyan a költő: lehet szikár alak,
vagy vézna test – csak közös sorsot élt át,
ha sínre roskasztja megannyi vélt vád.
Bocsáss meg nékem. Nem bántottalak!

Arc/kép/módosulatok
„Hiába mondod, hogy szép a tavasz,
midőn kifeslik a nyíló virág.
Az ősz, az elmúló nyár szebb nekem,
óh szebb nekem az őszi sárgaság.
Midőn a dér megüli a mezőket
s a réten őszi rózsák termenek
– midőn harasztok zörgő hahotája
– arcunkba vágja – az enyészetet!”

Egy tizenhét éves diák Mulandóság című versének második szakasza ez 1899-ből.
Későbbiekből is tagadhatatlan, hogy életérzése is, ecsetkezelése is ugyanazon Juhász
Gyuláé, aki 1934-ben azt írja majd: „Most az enyészet kezében vagyok”. Ugyanebből
az utóbbi – bár nem a legutolsó – évből való a Váci szeptember 1899 egy „égőszemű”
kispapról, akinek „lelke messze őgyeleg, / várják pásztortüzes tiszai tájak / és ő egy
halk Verlaine-versre gondol."
Most reá gondolok vissza.

1. Kisdiákosan
Kaposvárott, a fiúgimnáziumban, Krasznai Lajos tanár úr is csak úgy taníthatta
a Nyugatosokat, ahogy 1956 és 1960 közt lehetett volna, ha betartja a szigorú tantervet
is, ráadásul odaalázul a kötelező eszmei mondandókhoz. Kosztolányi-rajongó volt, de
– úgy emlékszem – nála (természetesen Babits után) megfért egymással Tóth Árpád és
Juhász Gyula valahol Hamburger Jenő és Zalka Máté között is még. Innét visszanézvést, a tűrhető nacionalizmus határain belül maradt, ami léleksérüléseket is okozhatott
bármelyik tiszta önérzetű pedagógusnak.
Neki köszönhetem, hogy Ady magyarság-verseiből brillírozhattam az érettségin,
s azt is, hogy – véletlenül ugyanezért – Kiss Lajos (Szigeti-tanítvány) esztéta lepontozott
szegedi fölvételimen. Nos, ahhoz, hogy mindezt bárki is megértse, tudomásul kell vennie, hogy Krasznai tanár úr (alias Csöpi, mert annak becéztük mi, ötvenhatba habarodott kamaszok, galamblelkéért; egyszóval, legkíméletlenebb hisztériáimat is megértő,

16

tiszatáj

megbocsátó, bár verseimet másodlagosan kezelő nevelőm) ugyanannak a kornak áldozataként próbálta megmagyarázni nekünk, Nagy Imre szülővárosában lakóknak, az
irodalomtörténet mindenkori históriai, politológiai hátterét, hogy tudta azt: ugyanolyan lehetetlenre vállalkozik, mint amikor a Légy jó mindhalálig Nyilas Misijének
próbálja elmondani földrajz oktatója a reánk leselkedő Trianont.
Krasznai tanár úrtól tehát főként azt tudtuk meg, hogy milyen kegyetlen árván
érezte magát a Tomiba száműzött Juhász Gyula, a Végek költője. Kár, hogy sem Nagyvárad, sem Szakolca hovatartozása nem jöhetett eléggé szóba, már csak azért sem, mert
ezekről földrajz tanárunk annyit sem mert nyilatkozni, mint az, aki históriára oktatott
minket – átmenetileg. Az ötvenhét utáni körülmények között – mégiscsak dicséretes
módon – Krasznai tanár úrnál az is (hogy pedagógiai szakkifejezéssel éljek) motiválta
mindezt, hogy a pletykák szerint ugyan várományosa lehetett volna egyetemi állásnak
is (1949-ben még a Pázmány Péter Tudományegyetemen végzett magyar–történelem
szakon) – ha a finnugor nyelvészet örökös imádata mellett belé nem szerelmesedik egy
finn hölgybe, és nem próbál utána disszidálni Északra.
Állítólag ezért száműzték vissza szülővárosába, abba a gimnáziumba, mely akkor
már nem viselhette azt alapító Somssich Pál nevét, helyette Stancsics Mihályét, ki
1848-ban sem gondolta volna el népfiként, hogy század múltán milyen méltatlanságokba keveredik, mint annak a munkásmozgalomnak az első harcosa, amely Juhász
Gyula sorsává is vált. Tanárunk mindezt úgy élte túl, hogy a maga Tomijában akár
díszpolgár is lehetett volna azért, mert visszatelepült, négy gyermeket nemzett (kik közül az első neve Ildikó, de az utolsó azért Aino) s nagy merészen gimnáziumi Hangos
Újságot is indított az iskolarádióban 1958-tól.
Valódi hőstette volt ez, olyasmi, mint, hogy nem akadt az országban egyetlen gimnáziumi osztály sem, mely annyira ismerte volna a Kalevalát és a finn népköltészetet,
akár mi, s az is, ahogy – megadva a tiszteletet az epikának – terelgetett végig bennünket a költészet magyar és világirodalmi útjain. Tette mindezt Ady és a Nyugat (főként
a már emlegetett Kosztolányi) megértése érdekében, hogy tudatosítsa bennünk a literatúrának nemzetileg és világirodalmilag épülő szerkezetét. Ha jól emlékszem, éppen
ezért szánt sok időt minden egyes költőnél arra, hogy kitérjen fordításaikra is, s ezt
– bár az akkori fölfogás szerint már sablonos volt a sorrend – Juhász Gyula esetében is
a helyére tette. Nagy szó volt ez, bár Kosztolányi, Babits, Tóth Árpád mellett ugyanezt
nem említhette meg Szabó Lőrincnél például (kiről sokáig nem tudhattuk, hogy
a nagybeteg Juhászt látogatta mások, például éppen a szintén gyógykezelt József Attila
helyett is az utolsó években), akit nem illett taní-tani akkor, amikor másfajta megítélésből mások gyöngébb műfordításai is boltba kerülhettek.
Irodalomtanárom abban is kissé furcsa volt, ahogy a költők szerelmi líráját elemezte: rendkívül nagy empátiával, de kellő távolságtartásra nevelve (nem oktatva) tanítványait. Leadta ugyan tananyagként azt, amit fontosnak vélt, de – érezhető volt –
nem beszélt túl nagy lelkesedéssel olyasmiről, ami a lelkieken inneni tartományokba
terelhette volna fantáziánkat. Kosztolányiról sosem tudhattuk meg, hogy milyen is
volt a családban Esti Kornélként, nem ecsetelgette a babitsi idill hátterét, igen kevéssé
téregetett ki József Attila skizofrén szerelmi életére – de fölemlegethette, hogy Tóth
Árpád nagy betegen miként csókolhatja meg (nehogy tébécét terjesszen) lánya és felesége haját. Így visszagondolva azokra az évtizedekre, így tudatosult bennem, hogy
nehány huszadik századbeli költő reménytelen szerelme csak folytatása volt a Csokonaiénak.

2003. április

17

Amikor az ELTE helyett a Szegedi Tudományegyetemre adtam be fölvételi jelentkezésemet, azt mondta: Juhász Gyula városába?! Nem azt, hogy József Attiláéba, Móra
Ferencéébe, Radnótiéba – a többiről nem is szólva. Nem vélhette, hogy milyen hatással van egy kamaszra, ha – tudattalan – mindig a reménytelen szerelmekre okítják. Mit
tudhattuk, hogy ki is az a Tápai Krisztus – hiszen a tápéiak sem merhették vallani, hol
is lakik a Boldogasszony; ámde abban biztos voltam (Krasznai tanár úrnak is köszönhetően), hogy az Anna-versek költője sem azért halhatatlan, mert csak a munkásmozgalomba volt szerelmes, mint utolérhetetlen példaképe: Ady. Pedig – tegyük föl – őt
követte még Nagyváradra is: csak sutább és szerencsétlenebb volt férfiként, amikor találkozott a végzet asszonyával. Akire aztán mindég hivatkozhatott, akinek mindvégig
tudhatta címét, aki a legenda szerint még halálos ágya mellett is az ő könyvét őrizte,
mert addig sem tudta fölfogni verseit. Mindezt, természetesen, nem kaposvári kisdiákként érzékeltem, hanem jóval később, de leendő életemről kialakult tervemet ez is befolyásolta. Rendkívüli módon – mint őt is – vonzottak a színésznők, meg az a lehetőség, hogy – ha már forradalmár egy ideig nem is lehetek – eljussak egy olyan katarzisig,
amelybe a reménytelenség szerelme sodor.
Juhász Gyula városába indultam tehát fölvételire, onnét, ahol Lehoczky Zsuzsa
volt Kaposvár operett-üdvöskéje, s akibe majdnem mindnyájan szerelmesek voltunk
a Mosolyországban nyújtott alakítása míján. Sosem gondoltam volna, hogy még táncolhatok is Vele a régi Hungáriában, mint ahogy azt sem láthattam még fotón, hogy milyen szerencsétlenül áll 1927-ben Juhász Gyula két színésznő közt az újszegedi strandon (háttérben két ifjonccal) negyvennégy évesen, bár mosolyogva – hiszen csak 1980ban jelent meg az „Így élt Juhász Gyula” című diákkönyvtár-sorozatbeli mű, melyet
Péter László írt, s amelyben ez az illusztráció is látható. A kötet viszont, amiből 1960ban készülhettünk, még 1956-ban jelent meg, és Előszavában ezt olvastam: „Meddő ma
már azon tűnődni, mi lett volna, ha a költő a fővárosban, a nagyipari központ jellegének megfelelően forradalmi munkássággal találkozik, s a galileizmuson át, mint anynyian mások, eljut a forradalmi szocializmusig. A szegedi munkásmozgalomra, amelyben tevékenységét kifejthette, a helyi könnyűipar fejletlensége következően döntően a
kisipari jelleg, ennek tükrében a szociáldemokratizmus nyomta bélyegét, s ez óhatatlanul is szűkebbre vonta szemhatárát.” Péter László akkoriban ezt így folytatta: „Másfelől, a magyar vidék társadalmi valósága, a népélethez való közelség megóvta a költőt
és életművét a modernizmus számtalan kor- és kórtünetétől, az újdonság és fejlődés
köntösében jelentkező divatos irodalmi áramlatok, formabontó kísérletek behatásától… Lírai realizmusának, költői módszere alapjának ez a vidéki sors volt forrása…
Horváth Márton hangsúlyozza: …”Juhász Gyula költészete József Attila számára az
egyszerűség, a költői őszinteség, a néppel, a szegényekkel való együttérzés iskolája volt.”
Ebből a kötetből készültem, ebből az előszóból a szegedi egyetemre 1960 őszén.
Nem tudtam, hogy ki – ki. Azt sem, hogy milyen tanulságos másfél évtizednek nézek
elébe, ha meg tudom látni az egyetlen ismert név: Juhász Gyula képmását.
Mert más volt mindig az ember, a helyzet, és más a kép.

2. Szoboridők
Sorsom úgy hozta, hogy szegedi – majdnem másfél évtizedes – életem alatt többet
találkoztam a költő végzetével, mintsem irodalmi hatásával, bár fátumszerűnek tűnhetett volna már az is, ahogy – amikor végre miniszteri kegyelemből fölvettek az egye-

18

tiszatáj

temre – albérletkeresés közben a Brüsszeli körúton egy emléktáblán Juhász Gyula soraival álltam szemben, pihentetve a járdán két óriás bőröndömet. Később is jártam
arra, valami udvarlásokra indulván, de a kor meg beidegződöttségeim nem voltak alkalmasak arra, hogy közelebb kerüljön hozzám. Ha valaki beleolvas abba a lektori levélbe, amelyben azzal utasítanak el Szeged városából, hogy pontszámom azonos volt
egy munkás- meg egy parasztgyerekével, de – édesanyám csak gyógyszertári leltározó
volt – én kívül maradtam mindezen, bizonnyal megérti a végül-is-mégiscsak fölvett fiatalember kétségeit. Kiábrándulását mindabból, ami szent volt számára.
Így utólag volt valami elborzasztó abban, hogy tizennyolc évesen miként kellett
volna fölfognunk mindazt, ami négy évtizede ugyanolyan megoldhatatlan problémája
volt a magyar históriának, mint nekünk, akik négy évvel korábban forradalmi hévben
égtünk tanárainkkal együtt, aztán évekig az ellenforradalomnak nevezett bűnös 1956
emlékével, s – ráadásul Somogyban – többet kellett tudnunk a hajdani fehér terror áldozatairól (ld. Hamburger Jenő balladáját a „hős Latinca Sándorról” stb.), mintsem
a nemrégiben kivégzett politikusok, munkások vagy éppen tinédzserek végzetéről. Maga
Szeged – a mindig bűnös város – is hallgatott, mint Aba-Novák a habarcs alatt.
Az egyetemi oktatás sem kedvezett akkoriban a modern költészet befogadtatásának, hiszen az őskortól kellett mindent kezdenünk, beleértve az oroszt is – az ószlávval, az ó-orosz irodalommal, a szovjet történelemmel, földrajzzal. Azt akkor még nem
tudtam, mennyire kedvezett ez a módszer azoknak, akik így kikerülhették a feljelentést, vagy azt, hogy munkásőrnek sorozzák be őket, hiszen ez minden tanszékvezetőnek ukázban volt kiadva, főként az alkalmazotti létszám szerint.
Honnét sejthettem volna, mit jelent Juhász Gyulának – a munkásságot mindig dicsőítő, a testvériség szent eszméjébe szerelmes költőnek – városába jönni, ahonnét őt is
a fővárosba menekítette a nagyapai segítség?! Olyan társaságba, melyhez hasonlóban
nem nagyon bízhattam sokáig. Megrettent emberek húzódtak távolabbra a híres Csillag börtöntől, amelynek homlokzatán azonban már nem láthattam a Szabad Nép neonhirdetését. Beletelt jónehány évbe, amíg mindezt meg tudtam végre érteni, olyanok
szellemi irányításával, akik poétaként még – olykor – másod- vagy harmadrendűsítették is a Tisza-part magányosát.
A Juhász Gyula-képet – nem csupán bennem – azonban tagadhatatlanul azok a fotók alakították ki, melyek már a szakálla mögé búvó, szerencsétlen sorsú vidéki költőt
mutatják, még akkor is, ha volt, de nálánál hírnevesebbé vált, mert fővárosinak maradt
barátai társaságában. Ott ültünk – igen sokszor – az Oskola utca sarkával szembeni
asztaloknál, ahová kinyújtózott az a hírneves halászcsárda, melyet ugyanúgy lebontottak egy magas épület míján, mint annyi mást a Palánkon belül is. Egy szobor árnyékában, mely a hídlábon túlnanra figyel, a Közművelődési Palotára. Nem emlékszem pontosan, mikor, de már újdondász korszakomban, Ilia Mihály mondta ezt a Tápai lagzi
költőjéről: „Még csak neki sem fordítják a Tiszának!” Határon túli költő és fordító is
volt a társaságban, magam csak afféle vendégként ittam, amit rendeltek, de ugyanúgy
megragadt bennem is ez a nehány mondat – mert cifrább is volt utána az elsőnek –,
mint később Tóth Béla híres anekdotája Juhászról meg a fináncokról, amit hasonló
társaságban hírösködött el, hogy milyen véleménnyel vannak ugyanazon kocsmában
egy költőről azok az emberek, akik nem hívták meg át az asztalukhoz, hiszen: „Hogy
gyühetett volna akkor ez a Juhász egy fináncho’!”. Később, amikor az Ávós központból visszaalakították a Tisza szállót is, egyszer-egyszer megengedtem magamnak, hogy
időzzek az éttermi emléktábla alatt – miközben az akkori újgazdagok is át-átnéztek ar-

2003. április

19

rafelé –, és citálhassam magamban: „A szerkesztőség nem kocsma, hogy egész nap ott
üljünk.” Akkora már lélekben annyira „öreg szögedi” voltam, mint amivé ő végérvényesen visszavált félszázaddal hamarébb.
Sokan szorgalmazták, hogy hadd nézze már Tiszáját a költőszobor, hiszen világhíressé tette. Olyan verseket írt hozzá, melyekhez képest nagy kedvencei (Verlaine
vagy Baudelaire is) csak hallgathatnák, hogy mit suttognak a habok. A szobor azonban
egyre csüggedtebben várt, mikorra – megadván Neki a kellő tiszteletet – abba a városba kaptam eltávozási parancsot, ahol biztos ítéletű, egyetemi körének meghatározó
egyéniségű fiatal, agilis költője volt egykor Juhász Gyula. Róla szóló első opusom a Bádogkirály című kötetemben jelent meg, de úgy, hogy még mintha félig végigjártam
volna útját az őrületekig, a körömiszonyig, hogy nem is Dózsa-fej, de ön-koponya van
elásva a híres őskertben, mely már csak alsóvárosi pusztaság volt sokáig a Bálint Sándor – feledhetetlen egyetemi professzorom – által is a mindenkori Dómok fölé emelt
Templom körött.
Az utolsó tercina így íródott le: „A veronált itt egek illatozzák / s Tápéról részeg
Krisztus néz ide: / porzik a por a Tisza hömpölyög”. Ám azzal kezdődött: „Háttal a víznek, nyugodt bronzmagányban. / Mindennek háttal, ami nem dalol...”. Lehet, hogy ez is
hatott, mert egyszer arra mentem vissza (haza?, mert oda is mindig, ahol már nem laktam!), hogy végre átlátott a Tiszán az újszegedi fűzfákig Juhász Gyula szobra. Megfordították. De még nem láthatta, amikor ott szemben akasztotta föl magát Pusztaszeri
Zoltán, egzisztencializmussal foglalkozó rokonom-barátom, Suki Béla legkedvesebb tanítványa, kit aztán másként és mások is követtek a Nirvánába. Mikor Szenczi Molnárversemben a valódi zsoltár szerint hegedűket himbál a túlnani fűzfás, tán így érthetőbb
is ez a kép, mert mögötte ott S. B. híres ötvenhatos hegedűje. Talán ezért, hogy jóval
később, Ilia Mihályhoz intézett Juhász Gyula-versemben – de már a nyolcvanas években – Még Tápéról nézvést címmel egy tizenhárom versszakos költeményben azt idéztem föl, akinek lélekben átéltem örökös öngyilkosságait, azokat a vidéki sirámait, melyeken a fővárosba tódult, a perifériákat már meg sem értő, újabb irodalmár ismerőseim is ugyanúgy csak sajnálkoztak, ahogy ma a financiális Magyarország teszi ezt. Szerencsémre, nem nagyon figyeltek oda, így leírhattam: „Elsír egy kocsmát: váradit /
amelynek szétfröccsent fala / s egybeterelni színeit / mint szétrongyolt térkép Adyt – /
Krisztussá nem juhászodik / Juhász Gyula…”. Balszerencsémre viszont a hozzáértők sem
igen figyeltek mindarra, amit nem idézhetek hosszan, de végre régi önmagammal,
a szegedivel, szembenézve fogalmaztam újjá magamban a képet avagy képzetet. Az
utolsó előtti szakasz valamiféle üzenet volt – és utalás – a múltakra, melyek akkor még
nem múltak el, csak arról a jövőről sem vettek tudomást, mely benne van az ilyes jelenekben, ahol „Mindég a túlsó parton áll / hol nem szégyen a gyűrt ruha / s bozóttá örvénylő szakáll / sem az a köd a veronál / melyben végül hazatalál / Juhász Gyula”.
Negyvenegynehány éves voltam akkoriban, metafizikai látleletet készítettem
– a Tiszatáj számára – a már említett filozófiatörténész, S. B. korai elmúlásáról is egy
ugyanolyan kiskocsmában torozva – szemben a Csillaggal, melyben kivégzésére is várakozhatott, pedig ugyanolyan eszmékben hitt csak, mint a hajdan bíróságilag is meghurcolt nagy poéta –, s nem Nietzschét, ám Kierkegaardot idézve: „A szabadság tartalma intellektuálisan az igazság, és az igazság szabaddá teszi az embert. De éppen ezért
az igazság a szabadság műve, a szabadság állandóan az igazságot szüli.” Akkor úgy
véltem: „Nyolcvankettő lesz mindörökké.” A Juhász Gyula-vers végét mégis – éppen
költőnk állandó igazság-reményében és nagy hitében bízva – így fogalmaztam:

20

tiszatáj
Létünk három rozsdás szögén
csügg Tápé bádogkrisztusa
pléhtestén villan nem szemén
mi szín volt valaha: a fény –
ilyen szegény ilyen remény
Juhász Gyula

Így. Mert legcsüggedtebb verseiből is remény sugárzott. Nem valamiféle egoista pátosz, hanem az általa nagybetűvel írt: Emberé.
És valóban lőn kilencszázkilencvenkettő.
Kétezer kettő is.

3. Szonettsorsok
Egy költő kortársam, fiatalabb éveiben volt szegedi főszerkesztőm (volt költő)
parancsára leírta rólam: „Másodlagos élmény – másodlagos költészet.” Voltaképpen
Weöres Sándoron kellett ütnie nagyobbat, akit magam is mesteremnek vallottam; azzal a hittel, hogy a más létébe való beleérzés, az egész költészet folyamában való létfürdőzés, nem más, mint bevallása annak a folytonosságnak, hogy nem csupán elsődlegesnek vélt, kis élmény-életünket verssé fogalmazó irodalmárok lehetünk. Szepesi Attilával együtt már ezt tettük pályánk kezdetén, Szegeden, s később tehetséges, fiatalabb
társunk, Baka István lírája is ebben érte el csúcspontját – de nem árt emlékeztetni Petri
Csathó Ferencre sem, akitől szintúgy nem állt volt távol az ilyesfajta szellemidézés,
mely igen veszélyes ugyan, de nagyon is hasznos oly időkben, mikor az igazság is csak
álruhát vehet föl maszkjaihoz.
Nem új dolog ez. Csak nem szabad visszaélni a színészi tehetséggel, mint ahogy azzal az isteni adottsággal sem, hogy bele is skizofrénulhat, aztán belehalhat az ember
a másik énjébe.
Juhász Gyula korán megkísértette Istent ezzel: látható egy szakáll előtti fotóján, lehunyt szemmel Beethoven gipszmaszkjával is ifjúkorában. Évtizedek múltán kései korának egyik legnagyobb, ha nem legzseniálisabb verse már van Gogh nevében íródott
le 1933-ban, az Önarckép – ez az oly, reá addig nem jellemző költemény, melynek régi
alapgondolata az, hogy „Mindig is nagy gyermek maradtam én…”. Ennél többet mond
végkifejlete: „A legcsodálatosabb fényeket akartam megfesteni, és elborult / Egész világom. /
No de én hiszem, hogy valahol egyszer majd az leszek ,/ aki akartam lenni. / Egyelőre elszenvedem az életet. / Csak azt / sajnálom, amit megfesthettem volna: / a képeket. Egy
egész végtelent.” Két egészen kivételes – mert őrültnek ható – meglátás van ebben: az,
ahogy a színekre utal (saját impresszionizmusára), majd az, ahogy vissza, egy másik
nagy költőre, hajdani barátjára, aki 1911-ben írta a Bolyai-verset („A semmiből alkottam új világot, / mint pókhálóból sző kötélt a rab.”) – majd: „Új végtelent nyitottam én
eszemnek.”
El lehet tűnődni ezen, az eddig még talán nem is evidensnek tetsző utaláson, de
sokkal jobban azon, hogy – amint tükörbe néz az ember – mennyire hasonlít fotóján
a költő a festői önarcképre korabeli összehasonlításként; ráadásul a kiszolgáltatott, mert
betegebb testvér szempontjából is. Mindez azok után válik még meghatóbbá, ha hozzá
vesszük, ahogy az apokrif mögé búvó Juhász Gyula a rokonlelkű fiatal, József Attila

2003. április

21

pályáját igazítja Szegeden valamikor, mikor már maga is inkább gyámolításra, támogatásra szorulna. Élete végén viszont – négy évvel halála előtt – végső kiszolgáltatottságában maga vágyik eladdig nem ismert versformában a fivéri megértésre. Az alcím is erre
utal így: „Vincent van Gogh levele testvéréhez. Elveszett.”
Talán éppen ez az apokrif adta meg a bátorságot, hogy leírjam a Tiszatáj fölkérésére az én Juhász Gyula-képem módosulásait; nem tagadva, hogy inkább tragikus sorsa
volt rám hatással, mintsem nagyszerű költészete, mely azonban mindig is bennem élt,
és él. Most, hogy hét évvel túléltem az ő földi korát, olyan korszakban, amikor nem
divatos arra a híres szocialista meggyőződésre és hűségre hivatkozni, mely sajátja volt,
ez utóbbiért jobban szeretem, mint szegedi egyetemistaként valaha. Éppenséggel olyan
költői és publicisztikusi mondandóiért, melyek a gazdagodó és a szegényedő embereket egyre jobban szétválasztó társadalomban egyaránt aktuálisak lehetnek. Ráadásul
magam is tanárból lettem hírlapíró, voltam végvári ismeretlenségre kárhoztatott költő,
őrült- és öngyilkosjelölt.
Számtalanszor mormoltam magamban – volt, hogy hátrakulcsolt kezekkel egy bekerített kórházkertben (hányban is – vagy: hányban is?) harmincnégyes címnélkülijét:
„Egy hangszer voltam az Isten kezében, / ki játszott rajtam néhány dallamot, / ábrándjait
a boldog szenvedésnek, / azután összetört és elhagyott ./ Most az enyészet kezében vagyok, /
de fölöttem égnek a csillagok.” Afféle imádság volt mindez, de meghallgattatott, mert
túléltem boldog szenvedéseket is, azt is, amikor az enyészet kezében éreztem magam
már – de Isten nem hagyott el, lehet azért, mert még célja volt velem.
Így született meg bennem az a kettős szonett, mely egyszerre idézi Juhász Gyulát
és József Attilát, szerelmeikkel együtt, mert már az öröklétben. Megértéséhez ennek
a műnek tudni kell, amiről mindig is volt bizonyságunk, de így még nem. Sokat idézik
a Juhász Gyula halálára írt költeményt úgy, hogy nem akceptálják: az csak Attila öngyilkossága után évnyire jelent meg a Szép Szó 1938-as, novemberi számában, a kevésbé ismert, hasonló témájú, csonkán maradt szonettel együtt. Azt még kevesebben ismerik,
a költő sem volt tisztában azzal, hogy hajdani pártfogója, mestere 1937 áprilisában
nem is 5-én, hanem 6-án halt meg, a születésnapja utáni éjszakán ugyanis csak több Veronált vett be. József Attila levelezéséből az is kiderül, hogy eredetileg tanulmányt
akart volna inkább írni, s így is nagy erőfeszítésébe került, hogy legalább az egyik kéziratot befejezze. Bizonyos pedagógiai megfontolásból a töredékesebb variációt nem tanítják általában, mert így kezdődik (ellentétben a közismerttel): „Te öngyilkos, micsoda
példát / adtál nekünk, kik szeretünk! / Megnehezíted szerepünk. / Hát más nem éppen anynyit élt át…”Majd: „Mást nem roskaszt-e annyi vélt vád…”
A harmadik sor azonban előzőleg így volt: „Mi rád most deszkát veretünk…” Ehhez
csatlakozik aztán a két utolsó tercina (csak az egyik változatot idézem): „Kinek a szeme
omló könnyű, / elmenni annak ilyen könnyű? / Mért bántsz? Én nem bántottalak!” Aztán: „Versed csengése mért pereg? / úgy tettél, mint a kisgyerek, / ki becsöngetett s elszaladt…”
Az eredeti harmadik sor adta a címét az én parafrázisomnak: Deszkahangok. A két
alcímet pedig a József Attila-i sírversek egy-egy vezérszava: „Mosdatnak most. Anyád sirat.” Az első szonett utolsó előtti sorából tehát az első ige; s ugyanígy aztán a másodikból egy idézetvariációból a tárgy: „Megnehezíted szerepünk.”
A könnyebb következtetések kedvéért kurziváltam az eredetiekből átvett kifejezéseket is, hogy „Fáj a hír.” – vagy „Mit mondjak most?” Sorolhatnám. Ám legalább enynyire lényeges, amiért a már halott Juhász Gyula nevében írom a síriratokat (lásd

22

tiszatáj

„S társadtól jön egy sírirat” – az eredetiben) – hogy milyen átélt és bekövetkezendő tragédiák árnya vetült a 30-as évek végére, majd a következő évtizedekre. Az országtérkép
szétszakadása, a tehervonatok tolatása ugyanúgy utalás a versekre is, mint a híres József Attila-i kártyaversben a Kelet meg a Nyugat, vagy a Juhász Gyula édesapjára utaló
távírászi szó, de nem kevésbé a majdani tömegsírok emlegetése, vagy egybeolvasztása
a két költő közös, hajdani szocialista képeinek. Tehát: „Hol a munkásság majd a sötét
gyárra / szegzi az Ember vörös csillagát.”(A kritikai kiadás szerint eredetileg „öntött”
csillag szerepelt, csak a munkáskórusok hatására alakult ki a későbbi szöveg.) Illetve:
A Munkásotthon homlokára című Juhász Gyula-mű eszményének mai fonákságára való
vonatkoztatás: „Ki itt belépsz, hozd el magaddal / Piros zászlónak a reményt.”
Hasonló ehhez a reménytelen szerelmek fölemlegetése, különösen Sárvári Annáé,
aki (mily véletlen?) 1938-ban követte föld alá a két költőt, míg Flórának megadatott
a jövő, melyben századvégig élte túl a megjövendölt világomlásokat, hit- és nemzetromlásokat Illyés Gyula népével, hazájával együtt asszonyként, anyaként is.
Sok-sok nem fölsorolható vers mellett ezért is volt nehéz valamiként mindazokat
fölidézni, melyek kegyetlenebbek is lehetnek tanulságul e félszázadnyi kor különbözőképp meggyötört költőire. Ezért a mindkét poétát oly lélekmélységnyien jellemző kisgyerek-hasonlat, kíméletlenül azonban a csecsemőé, különösen József Attilánál: „Nézz
a furfangos csecsemőre: / bömböl, hogy szánassa magát, / de míg mosolyog az emlőre, / növeszti körmét és fogát.”
A halottaknak, mint tudjuk, körmük és szakálluk nő tovább a föld alatt. Illetve,
pontosabban és költőibben, ahogy a Meghalt Juhász Gyula költője írja atyai barátját siratva: „Még nő szép szakállad s hajad.”

*
Meglehet, születésének 120. évfordulóján azt érdemelte volna Szeged legnagyobb
poétája, hogy 22 évesen írt – már akkor is kérdőjeles – rajongó ifjúságát idézzem: „Örvényekbe dobva álmodom a szépet, / szeretlek, imádlak, te gyönyörű élet?” – de azzal se
mondtam volna többet arról, akit oly korán megkísértett az önhalál. Mindig a szobrát
látom magam előtt. Hozzá szól versem utolsó sora:
„Bocsáss meg nékem. Nem bántottalak.”
Hallgat róla.
Magyar titok?

2003. április

23

PÉTER LÁSZLÓ

Gulácsy Lajosnak
VERSMAGYARÁZAT
1907: mára feledésbe merült, de jelentős esztendő a magyar művelődéstörténetben.
Csáth Géza, akkor a Budapesti Napló zenekritikusa, május 17-én így sorolta föl az év
addigi jelentős kulturális eseményeit: „Láttunk Meunier-szobrokat, Beardsley-rajzokat,
Gauguin-képeket, Wedekind-darabokat, Hauptmann, D’Annunzio, Wilde, Ibsen, Maeterlinck fokozott erővel vonultak föl a színpadokra. Hallottunk Debussy-muzsikát,
D’Indy-szimfóniát, Puccini operái jobban hódítottak, mint valaha. Szóval mindaz
megtörtént, amitől Magyarországot – mint valami kis beteg gyereket a szabad levegőtől – gondosan őrizték.”
Csáth Géza nem említi, de fontos: Gulácsy Lajos (1882–1932) is ebben az évben lépett először gyűjteményes anyagával, mintegy száz képével, a közönség elé. Az Adyirodalomba Csinszkával kötött házassága révén bekerült festőművésszel, Márffy
Ödönnel (1878–1959) együtt mutatkozott be márciusban a pesti Kígyó téri Uránia műkereskedés termeiben, a mai Ferenciek terén.

A Gauguin-kiállításon
1907. május 11.
Május 11: délelőtt megnyílt Paul Gauguin (1848–1903) kiállítása a budapesti Erzsébet téri Nemzeti Szalonban. Itt találkozott először Juhász Gyula, a költő, és Gulácsy
Lajos, a festő.
Lajos, emlékszel, amikor először
Kerített össze minket alkalom,
A boldogságos, békés délelőttön
Gauguinnek száz lázálma a falon?
25 A sárga fényben a kövér banánok,
S a sárga tájon barna emberek,
Az elveszett Éden, mely fájva fájón
Bennünk zokog, ujjong, ragyog, remeg.
S a furcsa bálvány, szent fából faragva,
30 Mosolya sír, és bánata mosoly,
Önarcképem! – mondottad, és a zajban
Kacajod bongott, mint ha szél dobol!
(Gulácsy Lajosnak, 1922)

Juhász Gyula 1906 őszétől gyakorló tanári évét a máramarosszigeti piarista gimnáziumban töltötte. Száműzetéseinek első állomása volt ez a szülővárosától, édesanyjától
oly messze eső kisváros:

24

tiszatáj
Magyar Kelet bazárja volt e város,
Fajok tanyája, ódon és kies,
Közel az éghez s a magyar határhoz,
S a vándorló költőhöz is szives.
Kegyes atyáknál öreg iskolában
Magyart, latint oktattam itten én,
Párizs felé szállt akkor ifju vágyam,
Fiatalságom ódon Szigetén.
(Máramarossziget, 1920)

Első öngyilkossági kísérlete is ehhez a városhoz fűződött. 1907. február 9-én titkon
otthagyta Szigetet, Pestre utazott. „Consummatum est” – hagyta ott egy papírlapra
írva szobájában. „Elvégeztetett” – a bibliai idézet egyértelműen halálra készülését mutatta. Október elsején, amikor következő állomáshelyéről, Léváról ugyanígy tűnt el,
szintén ezt az üzenetet hagyta hátra. Csak néhány ekkor született verse (Nagy temető,
Anyóka, Költők, Vita somnium breve) tájékoztat mély letörtségéről, depressziójáról, és
emlékező sorok későbbi költeményeiből (Emlékek útján, 1919; Nefelejcs, 1920) arról,
hogy ehhez lélekölő magányán, életkörülményeinek sivárságán kívül valami szerelmi
csalódás is hozzájárult. Nem maradt semmi adat arról, mi történt vele ezekben a napokban. Pár nap múlva visszatért Szigetre. A Világosság című lap február 16-án annyit
írt, hogy Juhász Gyula Pesten járt „idegbaját gyógyíttatni”.
Május 10-e táján ismét Pestre utazott, most már igazgatói engedéllyel, hogy letegye
tanári, akkor – s még az én időmben, 1948-ban is – úgynevezett pedagógiai vizsgáját.
A helyi lap, a Máramarosmegye 19-i száma meg is írta: „Juhász Gyula, lapunk munkatársa május 17-én Pesten letette tanári szakvizsgáját.” Juhász Babitsnak – Szegedre! – június 15-én írta: „Én – egyébként – letettem sikerrel a pedagógiát, diplomám van, csak
pénzem nincs kifizetni.” Pesti tartózkodásának érdekes nyoma maradt Kiss József
hetilapjában, A Hét június 9-i számának szerkesztői üzenetei között. Ekkor közölte
a lap Juhásznak Sirató (később El Cytherébe…, végül Szép csöndesen) című versét. Ezt is
a képzőművészet ihlette: Antoine Watteau (1684–1721) Indulás Cytherébe című híres
festménye. Kiss József így üzent Máramarosszigetre J. névre: „Tudtunkkal Ön huzamos ideig a fővárosban tartózkodott. Kerestük, firtattuk, telefonoztunk jobbra-balra.
De hasztalan. Ön ismét eltűnt, mint a kámfor. Bár kétségkívül a poéta életrajza a verseiben van legpregnánsabbul megírva, mégis érdekelnének a közelebbi adatok is. Ha a
lustasága megengedi, írjon nehány sort magáról.”
Hazatérve Szigetre, Juhász Gyula a Máramarosmegye május 24-i számában Gauguin címmel kis karcolatban számolt be élményéről. A külső körülményeket így örökítette meg: „Pokoli hőség, rákvörös ábrázatok, izzadó pocakok, villogó női vállak és
fogak. A vásznakon kezd olvadni a kármin. A hölgyek arcán már régebben.”
Saját véleményét nem rögzítette, hanem ellesett vagy kitalált beszélgetéseket örökített meg egyrészt „a műértő” és az átlagnéző, bizonyos Kovald úr, másrészt „a festő” és
ugyanezen Kovald úr között. Ez utóbbi nem tudta, mit is gondoljon Gauguin festészetéről, s képmutatóan ingadozott a szélsőséges nézetek között. Miután kipuhatolta
„a műértő” álláspontját, vele együtt csepülte a képeket. „A műértő” szerint a tárlat „háromemeletes hülyeség”; „az embert a guta kerülgeti”. Kovald úr erre tódítja: „És ez

2003. április

25

a művészet. Ez a bemázolt ég, ez a kipingált nő, ez a kutyafejű tatár.” Ám amikor
„a festő” dicsérte a képeket, ő ezt is túllicitálta. A festő szerint: „Hát, őszintén szólva,
mind elbújhatunk a föld alá. Ez a Gauguin
egy csoda…” „Semmik vagyunk hozzá képest, pici kis mázolók.” Most Kovald úr:
„Csodálatos, csodálatos! Sőt kolosszális!”
„Óriási. Originális. Csupa csuda.”
Bizonyára a Gauguin-kiállítás jellemző
epizódját ragadta meg a költő: se non è
vero, è ben trovato. Ha nem igaz is, de jól
volt kitalálva. Gauguin afféle vízválasztó
lett: a modern művészetszemlélet próbaköve.
A kiállítás Juhász Gyulát versre is ihlette: Primitiva címmel, Egy Gauguin-kép
alá alcímmel először a Budapesti Napló július 13-i számában jelent meg, és a költő
fölvette szeptember 27-én megjelent első
verseskötetébe (Juhász Gyula versei, 1907).
Költészetének ekkor keletkezett több darabján szintén érződik mind a Gauguinélmény, mind Gulácsy festészetének hatása (Turris eburnea, 1908; A nagy üvegház, 1909).
Gulácsy Lajos barátja, Juhász Gyula egyetemi társa és 1918-ban a Késő szüret című
verseskötetének kiadója, Farkas László (1882–1970) szintén ott volt Gauguin e nevezetes kiállításán. „Mind a ketten akkor láttunk először eredeti Gauguin-képeket, és elbűvölve csodáltuk a rőt, szilvakék és mély barna színeket, az árnyéktalan, buja erdőket, a gyümölcsszedő vadak álmos mozdulatait…”
Farkas László hitelesítette a Gulácsy Lajosnak című vers idézett 31. sorát. „Gauguin
képein gyakran előfordul egy torz fej. Állítólag az ő önarcképe. Mások szerint a tahiti
vadak réme, ijesztő kísértete. Ehhez hasonlított Gulácsy. Ő maga is mondta: ez az én
arcképem.” Farkas László így írta le Gulácsy külsejét: „A barna, elferdült arca, a rendkívüli nagy, csodálatosan összegörbült orra, a túl ildomos, szinte alázatos, hajlongó
modora, az ijedt feleletei, az életre nem termett embert mutatták.”
Juhász Gyula – számos önarcképverse bizonyítja – tudatában volt, hogy nem férfiszépség.
Fejemen a formák hiába vívtak,
Rút lett az arcom, nyúlt a koponyám…
(Önarckép, 1911)

Gulácsyval való rokonszenvének egyik összetevője lehetett, hogy ebben is sorstársának tartotta. A másik, amelyben szintén hasonló volt a helyzetük: a különleges viszony édesanyjukhoz. Juhász 1902-ben, Gulácsy 1905-ben veszítette el édesapját, s ettől
kezdve édesanyjukkal kettesben éltek, s némiképpen túlzó ragaszkodással képtelenek
voltak kiszakadni vonzásukból. Nyilván ezért is maradtak agglegények. Ezt a párhuzamot már szintén Farkas László figyelte meg.

26

tiszatáj

Juhász akár saját édesanyjáról is írhatta volna, amit Gulácsyéról írt:
„Az édesanyját is bálványozta, a törékeny kis öregasszonyt, aki könnyes szemekkel
és síró szavakkal ajnározta elveszett fiát, és ha nagy nehezen elengedte, a látogatás után
órákig földúlva járt-kelt a folyosókon, az elzárt ajtót rázta, és az orvosnak panaszosan
siránkozott, mint egy nagy beteg gyerek:
– Az édes mamácskámat akarom látni, nagyon szerettem volna még neki valamit
mondani.
Szegény fájdalmas anya, elpusztult ebben a reménytelen jóságban és szeretetben.”
A különbség csak annyi, hogy özvegy Juhász Illésné (1862–1953) túlélte fiát.
A Gulácsyval való találkozásáról idézett versén kívül prózában is megemlékezett.
A Magyarság 1925. február 1-jei számában tárcát írt róla A szépség betege címmel. Így
kezdte: „Angyali lélek egy szatír testében: ez volt az első gondolatom, amikor fiatalságomban legelőször találkoztam Gulácsy Lajossal. Olyan fájdalmasan mosolygott, mint
aki bocsánatot kér az emberektől, hogy közéjük tévedt, és olyan rejtelmesen, mint aki
a titkot hordozza magában.”
Ebben az írásában idézte föl élményét Gulácsynak egyik képéről, amely Don Quijotét ábrázolta. „Csöndes téboly meredt rám erről a képzeleti arcról, és én sokáig nem
tudtam elmenni tőle. Vonzott és megdöbbentett. Akkor jegyeztem meg ezt a nevet:
Gulácsy. És eljegyeztem lelkemet az ő művészetével.”

A Wedekind-bemutatón
1907. május 11.
Ugyanannak a május 11-i napnak másik nagy élményéről, estjéről, Frank Wedekind (1864–1918) Tavasz ébredése (Frühlings Erwachen, 1891) című drámájának vígszínházi bemutatójáról többször is írt, szólt Juhász Gyula. E drámájában a német drámaíró
és költő a nemi nyomorúságban sínylődő ifjúság tragédiáját dobta a közönség elé, azokét, akiket a társadalom képmutató erkölcse a halálba kergetett. Ma már csodálkozhatunk, miért vált botránykővé a dráma mondanivalója és különösen néhány jelenete, de
a 20. század elején – ahogy Gauguin piktúrája a képzőművészetben –, úgy lett vízválasztó Wedekind színműve a – nem csak a hazai – színjátszás történetében.
Juhász Gyula 1919 áprilisában a szegedi városi színház direktóriumának lett tagja,
primus inter pares, első az egyenlők közt: Baróti József (1886–1940) rendező és Ocskay
Kornél (1885–1963) operaénekes társaságában. Ekkor cikksorozatot írt a Délmagyarországban Színházi emlékek címmel. A háromrészes sorozat utolsó darabja április 27-én
jelent meg Reinhardt a Vígben címmel. A május 11-i Wedekind-bemutatóban játszott
Max Reinhardt (1873–1943), a nagy színész és rendező, a berlini Deutsches Theater
igazgatója. Erre emlékezett a költő: „lelkemben újra föléledt az én legforróbb színházi
emlékem, egy májusi este vihara a Vígszínházban, az első Reinhardt-előadás, amit láttam, és ami felejthetetlen.” „1907 májusában Reinhardt gondolt merészet és nagyot, és
mivel a porosz cenzúra nem engedte meg Frank Wedekind Frühlingserwachenjának
előadását a berlini színpadon, tehát lejött Budapestre, egyenesen a Vígszínházba, és itt
mutatta be, minden más színpadot és várost megelőzve, tavaszi vendégjátéka során
a Tavasz ébredését. A karzatról néztem végig ezt az emlékezetes premiert, mellettem
Kosztolányi és Csáth Géza álltak, közelemben mint lelkes kezdők és fiatalok Törzs
Jenő és társai. Ez volt az az esemény, az az élmény, az a színpadi szenzáció, amelyik

2003. április

27

fölülmúlta várakozásomat; amelyik meghaladta reményeimet. Reinhardt jött, játszott
és győzött.”
Megörökítette a darab lényegi mondandóját és különleges hangulatát:
„Plein air 1 a színpadon. Napsütés, meleg, derűs és fanyar tavaszi napsütés, akár egy
Manet-képen, akár egy Szinyei-Mersén, akár egy Rysselberghén. Ahogy a függöny fölment, a közönség értő része (a páholyokban inkább butonok2 és betétek3 ültek, mint
értők) lelkesen és önfeledten tapsolni kezdett. A díszletet is meg kellett tapsolni. Mert
a díszlet is élt, virult, játszott, győzött. Micsoda fiatalság pezsgett és áradt ebben az előadásban! Camilla Eibenschütz kisasszony Wendlája! Nem is volt szép, csak elragadó,
a macskaszerű soványságával, éretlen bájával, megrázó szívhangjaival, amikor a szénapadláson, a koromsötét színen, borzongató meleg, tikkadt hangján jajongta: Küsse
nicht!4 Utána a függöny lassan, mintegy elbámulva lement, a nézőtér hirtelen kigyulladt, az arcok is kigyulladtak, pisszegés, zaj, tumultus, majd taps, a páholyok prűd tulajdonosai hátat fordítanak, mi a karzaton kitartóan és keményen tapsolunk, sípolás,
a rendőrök néhány embert kivezetnek. »Nagy botrány a Vígszínházban a Wedekind-bemutatón.«” Hát igen, nagy botrány volt, a bugrisok megbotránkozása a szókimondó,
a becsületes, a komoly, a véresen igaz művészeten.
A tanári konferencia zseniális paródiáján kénytelen-kelletlen derültek és mulattak
a legprűdebb lelkek is. Homéri kacajok estek. Azután elborult a színpadi plein air az
utolsó fölvonásban, a temetőben, az esőben, megjelent maga a szerző is mint színész,
az álarcos ember alakjában. (Hogy Wedekindben, akit bámulok és szeretek, mint színészben szintén csalódtam, nem tagadom, de nem fontos.)
A darab végén, néhányan irodalmi mordályégetők, ahogy Kosztolányi elnevezett
bennünket, ott maradtunk, és parázs tüntetést, hódoló tiszteletadást rendeztünk a tiltott költőnek, a kifütyültnek, a diadalmasnak.
A függöny fölment, a sírok fejfái között előbotorkált Wedekind, nyakában egy
nagy vörös szalagos koszorúval, kezében esernyővel, és ajkán a félreértett zsenik szomorú mosolyával. Mondani akart valamit, de azután egyet intett, talán eszébe jutott,
hogy nem tud magyarul (az apja ugyan innen indult, erről a földről, úgy látszik, mindenki magyar egy kicsit, aki valaki), és nem akart udvariatlannak látszani. Az egyik fejfában megbotlott, a koszorú félrecsúszott, a mosoly eltűnt, a színház elsötétült…”
Jellemző, hogy akár a Gauguin-tárlat, a Wedekind-bemutató is megosztotta a nézőket, akik jórészt itt sem tudták, mint vélekedjenek a látottakról. Juhász most is ellesett
hazafelé a villamoson egy párbeszédet. Az egyik utas mondta a másiknak: majd Porzsolt megírja, hogy jó volt-e vagy nem volt jó. „Ebben megnyugodtak.” Porzsolt Kálmán (1860–1940), a Népszínház igazgatója, tekintélyes színikritikus is volt.
Frissen is beszámolt a költő színházi élményéről, még a Gauguin-kiállításról írt
cikke előtt egy nappal, a Máramarosmegye május 23-i számában. Ezúttal Ignotus No 2
álnéven Névtelen levél Frank Wedekindnek címmel méltatta a szerző bátorságát, amiért
drámájában a nemi ébredést ábrázolni merte. Álnév alá nyilván azért kellett bújnia,
mert a müncheni íróval azonosuló nézetei aligha tetszettek volna a kegyes atyáknak,
akiknek gimnáziumában tanított.
1
2
3
4

Nyílt levegő (francia): a szabad természet fényeinek ábrázolása.
Bouton (francia): gyémántköves fülbevaló. Itt átvitt értelemben: ilyet viselő gazdag nő.
Betétkönyvet birtokló gazdag ember.
Ne csókolj! (Németül.)

28

tiszatáj

Közvetlenül az őszirózsás forradalom előtti napokban, amikor már érezni lehetett
a demokratikus forradalom előszelét, 1918. október 27-én Októberi ifjúság című vezércikkében így idézte emlékét: „Én is voltam fiatal diák – fiatalnak ma is fiatal vagyok –
én is szenvedtem, én is voltam szomorú, de egy olyan világban, amelyben ifjú életünk
legfontosabb és legérdeklőbb dolgai közé tartozott egy forradalmi Wedekind-premier
Pesten, egy lázongó Ady-vers, egy mélységes Tolsztoj-regény és egy szőke színésznő
hajának bódító illata.”
1933-ban ötvenedik születésnapján Magyar László a Kálvária utcai idegklinika 23.
sz. szobájában készített vele interjút. „Gulácsyt szerettem a legjobban – emlékezik róla
Juhász Gyula. – Sohasem felejtem el azt a színházi estét, amit együtt töltöttünk. Nevezetes este volt.” „Ott szorongtunk, lelkesedtünk a karzaton, Gulácsyval, Kosztolányival, Babitscsal, és tüntettünk azok ellen, akik a rosszul értelmezett erkölcs nevében
tüntettek a darab és az irodalom ellen, és a rendőrök akkor azokat a tüntetőket vezették ki a színházból, amely akkor még templom volt. Különösen a magyar színház. Menedéket adott a német Wedekindnek, akit császári tilalom száműzött a német színpadról. Ő maga is játszott a budapesti előadásokon. Felejthetetlen este volt. Akkor forrt
össze a szívem Gulácsy szívével.”

Paolo és Francesca
1907. október
Föltételezem, hogy Juhász Gyula Paolo és Francesca című egyfölvonásos drámai költeményét, „tragikus idilljét” Gulácsynak 1903-ban festett, azonos című akvarellja ihlette. Csak 1908. április 19-én, a nagyváradi Szabadság húsvéti mellékletében jelent
meg, de Juhász ekkor azt írta, hogy már 1907-ben megszületett, sőt a szegedi színház
igazgatója, a neves Makó Lajos (1854–1908) el is fogadta előadásra Fodor Ellával és
Almássy Endrével a címszerepekben. A Dante Isteni színjátéka (1320) első részének,
a Pokolnak V. énekében fölvillantott történet,
Babits szavaival „a Divina Commedia egyik
legszebb és legnépszerűbb epizódja” sok művészt ihletett alkotásra. Kovács Sándor Iván
már Zrínyi Miklós Szigeti veszedelem (1646)
című eposzának Cumilla és Delimán epizódjában kimutatta Dante e történetének hatását.
D’Annunzio e tárgyú színművét 1901-ben Duse
Eleonórával a főszerepben mutatták be. A budapesti Operaházban 1912-ben Ábrányi Emil
szövegével, ifj. Ábrányi Emil zenéjével három
fölvonásos operaként került színre. Csajkovszkij és Rahmanyinov zenekari művet alkotott e
címmel. Tóth Árpád (Non più leggevano,5 1913)
szonettja után legutóbb Orbán Ottó írt költeményt e motívum alapján (Paolo és Francesca
a kárhozottak között, Holmi, 1993).

5

Nem olvastak többé… (olaszul)

2003. április

29

Váradon
1908–1909
Juhász Gyula 1908. február 13-án érkezett Nagyváradra, hogy elfoglalja helyettes
tanári állását a premontreiek gimnáziumában. Bekapcsolódott a pezsgő helyi szellemi
életbe, a hírlapok, a színház, a képzőművészet világába. Április 5-én szerepelt először
nyilvánosan. Menieur, Gauguin, Maris című verseit olvasta föl a Magyar Művészet néven társult festőknek a megyeházán rendezett kiállításán, a megnyitó matinéján. Az
esemény jelentőségét növelte, hogy hosszabb párizsi időzés után ekkor tért vissza először Ady Váradra. Juhász Gyulát ez ihlette A Tábor hegyén című költeményének megírására. A váradi napilap, a Szabadság, amelynek ekkor a költő külső munkatársa volt,
5-i számában közölte a versét. A tárlatról pedig két beharangozó cikket is megjelentetett: Egy gyönge kürtszó címmel április 3-án Adytól, A nagyváradi tárlat címmel 4-én Juhásztól. A lap április 7-i tudósítása idézte Juhász Gyulának a verseit bevezető szavait:
„Szíves engedelmükkel pár versemet olvasom föl, amelyekkel dokumentálni szeretném
azt a benső rokonságot, amely egyrészt a modern líra és a modern képzőművészet,
másfelől a művészet és az emberi szolidaritás megváltó gondolata között van…” Gulácsyról, aki Olaszországból hazaküldött képével mutatkozott be a váradiaknak, de nem
volt jelen, ennyit írt: „Gulácsy az égi, botticellesque6 hangulatok érzékeny lelkű, finom
kezű álmodója. Mesehangulatot mesestílusban mutat kiállított képe.” Közvetlenül
folytatásaként ezeket írta: „Márffy Ödön a nagy művészi eltökélések embere. Erősen
egyéni módon tudja átérezni a nagy francia modernek érzéseit, és az ecsetnek csodálatosan biztos és merész kezű forgatója. Egy kis, de nagyon értékes kollekcióval szerepel, a tájképe, interieurje, portréja és csendélete egyaránt bravúrosan finom művészmunka.”
Ez az elismerés és a kettejük közt ekkor folyt beszélgetés késztette Márffy Ödönt,
hogy 1909. január 23-i levelében arra kérje Juhászt: segítse önálló kiállításhoz A Holnap égisze alatt. Juhász és A Holnap több tagja készséges volt: április 11-én, húsvétvasárnap, megnyílt a tárlat, s Juhász erről is beszámolt. A holnaposok ezután több festőnek, köztük váradiaknak – Tibor Ernőnek, Balogh Istvánnak, Honti Nándornak –
kiállítását rendezték meg.
Június 13-án nyílt meg Váradon a Fekete Sas termeiben a Magyar Impresszionisták
és Naturalisták Köre (MIÉNK) kiállítása. Ezen már jelen volt Gulácsy is. Az előző évben alakult művészegyesületnek csak tiszteletbeli tagjaként vett részt a kiállításon.
1907 augusztusa óta Olaszországban, Comóban, Chioggiában, Velencében és Veronában élt; ekkor tért haza. Egy termet teljesen az ő mintegy nyolcvan képe töltött meg,
zömükben olyanok, amelyeket a számára legnagyobb élményt jelentő Veronában alkotott. A Nagyváradi Napló beharangozásként közölte Gulácsynak A virágünnep vége
című tárcáját. A Nagyvárad ugyancsak előzetes hírverése: „Most nem egy jelentéktelen
művásárról, hanem nagy jelentőségű művészi eseményről van szó. A modern festők
legtehetségesebb és legharcosabb csapatja látogat el hozzánk, s ez alkalomból maga
Rippl-Rónai József, a legnagyobb magyar impresszionista is ellátogat Nagyváradra.
A kiállításon Gulácsy Lajos, a magyar preraffaelita, a bájos, stilizált mesék és álmok
festője külön kollekcióval szerepel.”

6

Sandro Botticellire (1445–1510) emlékeztető.

30

tiszatáj

A festő két csoportra osztotta képeit. Az elsőnek Tizenkettedik századi álmok címet
adta. (Ősszel budapesti kiállításán ezt a címet Veronai álmokra változtatta.) A Biedermeier mulatságok című második csoportot további négy részre bontotta: 1. Na’ Conxypan meseváros furcsaságai. 2. Intimus zenedarabok. 3. Újabb impressziók. 4. Visszaemlékezések. A kiállításon 23 képe kelt el.
Az egyébként Budapesten lakó édesanyja valamilyen családi kapcsolat révén időnként tartósabban a Váradhoz közeli Székelyhídon (ma Săcueni) tartózkodott, így ekkoriban Gulácsy is gyakran időzött Váradon, ahol rokonai is éltek. A Nagyvárad szerint ezúttal június 8-án érkezett a városba, „kinek nem látni mását”. Köszöntésére Juhász Gyula a Nagyvárad június 10-i számában Gulácsy Lajosnak szól ajánlással újra közölte Az áloévirág (1906) című versét. Ezt a kiállítás megnyitásának napján, 13-án szintén közölte a fővárosi Független Magyarország, amely ez időben a holnaposok legfőbb
támogatója, orgánuma volt.
A tárlatnyitó matiné botránnyal kezdődött. Tisza István Bihar megyei helytartója,
Miskolczy Ferenc főispán vállalta a megnyitást. Dutka Ákos (1881–1972) így idézte föl
a történteket: „Eljött a kiállítást megnyitni, eljött a vármegye, ott volt a város egész értelmisége. Gulácsy az izgalomtól sápadtan várta, hogy a főispán megáll a képei előtt.
A főispán pedig csak a képeket látta – s ezek a falak táncoltak előtte. Kigyúlt arcán és szemében a felháborodás villáma. Nézte az azóta kultúrhistóriává és a Szépművészeti Múzeum büszkeségévé vált műremekeket, és aztán sarkon fordult, és otthagyta az egész
gyülekezetet. Gulácsy Lajos, szegény, megsemmisülten ült le egy sarokba, és kopott
pergamenlapra rajzolgatni kezdte a Firenzei párbajt. Két középkori lovag viaskodott
a kartonon, jelképeként az imént lezajlott bihari párbajnak.”
„Bölöni György – folytatta beszámolóját Dutka Ákos – egy kis formás megnyitó
beszédet rögtönzött, és iparkodott felmelegíteni a hirtelen befagyott hangulatot.”
Utána Dutka Ákosné négy holnapos költő: Ady Endre, Dutka Ákos, Emőd Tamás és
Juhász Gyula verseit mondta el; Dutka Ákos A Holnap és a MIÉNK, a líra és a piktúra párhuzamos modern törekvéseit ecsetelte; Juhász pedig Gulácsyról beszélt.
A Nagyvárad 15-i tudósítása szerint „eredeti, új szempontokból fejtegette azokat az elemeket, amelyekből Gulácsy modern és egyéni művészete kialakult. A stilizálás jelentőségéről, korunk történeti stílusérzékéről, Gulácsy preraffaelita és rokokó témáiról igen
érdekes gondolatokat művészi formában adott elő.”
Ady június 10-én érkezett haza Párizsból. A kiállítás megnyitásán még nem volt jelen. Dutka szerint: „Később Ady is ellátogatott Váradra, s június 20-án részt vett a kiállításon rendezett matinén, ahol négy verset olvasott fel. A felolvasott versek közül az
utolsót előző estén itt írta Váradon, Váradnak szánt vallomásnak, s ez a vers Ady
egyik legragyogóbb drágaköve.” A forrásokból három versének címét ismerjük: Első
szeretőm ölében, Az Anti-Krisztus útja, Sem utódja, sem boldog őse… Ez utóbbi, akkor
még Szeretném, ha szeretnének címmel, a Nagyváradi Napló 22-i számában jelent meg
először. Végleges szöveggel a Nyugatban július 1-jén:
Szeretném, hogyha szeretnének,
S lennék valakié,
Lennék valakié.
A szemtanú Dutka Ákos számára felejthetetlen emlék lett, amint Ady halálsápadtan mondani kezdte, és könnyesen, kántálva, a prédikátorok szavával elsóhajtotta ezt
a vallomást. „Soha meghatottságnak ilyen jelenetét nem láttam. Gulácsy Lajos hosszú

2003. április

31

szerzetesalakja, mint a kivert testvér árnya,
sírva borult a nyakába, és alázatosan megcsókolta.” Csodálom, hogy Gulácsy oly különös
figurája, sajátos művészete nem tükröződik
Ady életművében.
Ezt a második matinét Juhász Gyula nyitotta meg. A Nagyvárad 22-i tudósítása Irodalmi ünnep a MIÉNK tárlatán címmel jelent
meg. Juhász előadásáról ennyit írt: „Azt fejtegette, hogy az első vidéki város Nagyvárad,
ahol megértő emberek tudatában él, mily szép
és nagy jelentősége van annak, hogy a modern
művészi törekvések oly nagy alakjait, mint
Ady Endre, Rippl-Rónai József, Gulácsy Lajos
együtt ünnepelheti a megértők pár száz főnyi
tábora.”
Gulácsy Lajos Kopott freskók címmel olvasta föl 13. századi idilljét.
A kiállítást rendező Bölöni György (1882–
1959), Ady párizsi barátja, így emlékezett:
„A kiállításon szereplő festők között Kernstok Károly, Rippl-Rónai, Berény, Márffy mellett nagy gyűjteménnyel szerepelt Gulácsy Lajos. Gulácsyval nagyon összebarátkozott Juhász, és az álomlátó, feminin lelkű
festő, aki alig élte a földi élet realitásait, mert annyira lekötötte Nakonxipánnak nevezett képzelt világa, amiről folyton mesélt, amit állandóan rajzolt, festegetett, s aminek
világát maga teremtette fantáziás alakokkal benépesítette, a törékeny, nőies, szelíd, az
egyéniségét lírájában felolvasztó Juhászban találta meg a maga mását, rokonát, aminthogy Juhász is Gulácsyban a magáét. Heteken át együtt volt elválaszthatatlanul a két
barát. Juhász méltányolta Gulácsy álomvízióit, finom művészetét, de még inkább az
igazán ritka bájjal megáldott embert. Tetszett neki ez a művészi játék, és nem volt aztán Gulácsynak megértőbb, ragaszkodóbb és hódolóbb értékelője, mint ő. A nagyváradi nyári éjszakákban két árnyként imbolygó romantikus rótta a Hársfa sor alatt az
utat, vagy valósággal andalgott a Bunyita-ligetben, egymás szellemétől megigézve: kora
legigézetesebb piktor-lírikusa, Gulácsy Lajos és az akkor már költészetében a csillagok
felé szálló Juhász Gyula.”
Az alább idézendő versrészletet Bölöni 1958-ban papírra vetett emlékezésében
e szavakkal vezette be: „Bizonyára e szép hetek áhítatos pillanataira gondolva írta Juhász Gyula két évtized múlva a Lipótmezőre került, magát vesztett festőnek:”
Lajos, emlékszel, Váradon, tavasszal
A kis csapszékben, hol Watteau lakott,
35 Lerajzoltál, vén márkit, vaskalappal,
S tegnapnak láttad már a holnapot.
Bár kis kezdőbetűvel írta a holnap szót, kétségtelen utalás ez A Holnap körére: kettős értelme van itt ennek. Egyrészt azt sejteti vele a költő, hogy a konzervatív hazai
költészetben – Ady szavával – „irodalmi háborgást”, sőt némely körökben botrányt

32

tiszatáj

keltő holnapos líra – élén Adyval, Babitscsal – mint a modern művészet úttörője hamarosan éppúgy tegnappá, múlttá lesz, mint minden művészi forradalom; másrészt azt
jövendölte, hogy Gulácsy, a mesék és álmok festője, megelőzte korát; hozzá képest
akár a többi modern is már – tegnap.
A festő és a költő váradi szép napjainak tanúja volt Juhász újságírótársa, Branyiczky Dezső (1889–1957), a későbbi orosházi lapszerkesztő, aki kevéssel halála előtt
engem is megkeresett. 1956-ban így emlékezett:
„Együtt jártuk a nagyváradi kiskocsmákat, Juhász Gyula kedvelt helyeit. Estéről estére sorra vettük a Kispipa, Kékmacska, Újvilág s a váradvelencei csapszékeket, meg
a Körös-parton levő kis vendéglőket. Kiszabadulva a kávéházak levegőjéből, a szürke
kispolgárok, pihenő munkások mellett a képzelet óriási birodalmába szállt lelkünk.
Gauguint idéztük, Verlaine-t, Rimbaud-t, Villont…” „A világhírű nagy művészekkel,
írókkal való képzeletbeli társalgás mindennapos volt, olykor-olykor egészen komolyan vitázva velük.” Így kell tehát értenünk a 34. sorban említett csapszéket, „hol
Watteau lakott”…
Gulácsy, mint Branyiczky mesélte, állandóan fekete ruhában, magasra gombolt
mellényben járt, mindig simára borotválva: „egészen papi külsejű ember volt”. Így találták ki Juhász Gyulával, hogy környezetük megtréfálására főtisztelendő úrnak szólítják; sőt az egyik vendéglősnek az érdeklődésére meg is toldották: ő a makói püspök!
Ettől kezdve kitüntető szívélyességgel fogadták őket mindenütt, ahova eljutott „a makói püspök” híre…
Dutka is írt a festő és a költő éjszakai kalandjáról. A megnyitó estjét együtt töltötték Dutkáéknál a holnaposok meg az impresszionisták. Ady kivételével, mert ő már
elutazott Kolozsvárra. A vacsora és az itóka után Gulácsy és Juhász otthagyta a társaságot. Bölöni mosolyogva nyugtatta a többieket: „A lányoknál majd megtaláljuk őket.
Lassan valamennyien felálltak, és elindultak Gulácsyt meg Juhász Gyulát keresni
a váradi éjszakában.”
Már idézett prózai emlékezésében (A szépség betege, 1925) Juhász szintén főként ennek a kiállításnak élményét hangsúlyozta.
„A színes és hangos vidéki nagyvárosban, ahol A Holnap született, kollektív kiállítást rendezett régi és új műveiből, és ekkor kerültünk közelebb egymáshoz. Bevezető
előadást tartottam róla az ünnepélyes megnyitáson, amelyre ő a dán királyfi7 kosztümjében és karddal az oldalán akart megjelenni, és mint a korai reneszánsz és kései barokk köztünk járó szellemét üdvözöltem. Ő mosolygott, kedveskedett, és egy hosszú
elbeszélést olvasott föl Nakonxipánról, amelyet a közönség nagy része ámulva és bámulva hallgatott.” „Velencei ünnepélyt is rendezett egy este a tárlat örömére, és »szép
kisleányokról« is gondoskodott. A nőkkel, akik nem tartoztak Vesta szüzei közé,
olyan lovagiasan és gálánsan bánt, mint egy keresztes vitéz vagy egy trubadúr. Mikor
a kávéházban üldögélt, írók, művészek, kereskedők és bankárok között, állandóan udvariasan mosolygott, de nemigen figyelt a beszélgetésekre. Mindig valahol másutt járt
a lelke, a képzelete, a vágya, és azért azt hitték, hogy nagyot hall, pedig csak nagyon
messzire volt attól a világtól, amely körülötte zsongott és zsibongott.
Sokat emlegette Grandet Eugéniát, mint akit jól ismert, és akibe reménytelenül szerelmes is volt. Mert ő mindig reménytelenül volt szerelmes. Grandet Eugénia arcképét
is megfestette…” Erre utal a költő a versben is:
7

Hamlet.

2003. április

33
A Köröst néztük, és láttuk Velencét,
A kávéházban Goethe ült velünk,
Esengtük Grandet Eugénia szerelmét,
40 A csillagot kerestük, mely letünt.

Magyarázatlan, miért ragaszkodott Juhász Gyula Balzac híres regényhősének (Eugénie Grandet, 1833) latinos, magyaros változatához, noha ez öt (e-u-gé-ni-a) vagy netán
négynek fölfogott (eu-gé-ni-a) szótagával túllép a vers váltakozóan 10 és 11 szótagú sorain: 12~13 szótagossá lesz. Az eredeti francia alak kiejtésével (özsëni) viszont szabályosan illeszkedik a többihez. A kritikai kiadás óta a népszerű Juhász-összesekben
ezért is mertem emendálni, helyesbíteni.

Közjáték
1911–1914
Gulácsy még 1909-ben ismét Olaszországba utazott, Veronában töltött hosszabb
időt, de megfordult Velencében, Chioggiában, Comóban, Padovában, Bresciában, Nerviben, Genovában is. Juhász Gyula helyettes tanári állása, mivel a premontreiek szerzetestanárral tölthették be, 1911 tavaszán megszűnt.
Még Váradon volt május 18-án, amikor Gulácsy harmadik váradi tárlata megnyílt.
Ezúttal Erdei Viktor (1879–1945) és Erdeiné Karinthy Ada Noémi társaságában állította ki képeit. Karinthy Adáról nem vett tudomást a magyar művészettörténet. Csak
Szabó Ákos András Magyar festők és grafikusok életrajzi lexikona (Nyíregyháza, 2002)
tud róla, de ez is – csupán Tersánszky Józsi Jenőnek A félbolond (1994) című műve
nyomán – annyit mond róla, hogy az 1900-as évek elején a nagybányai művésztelepen
dolgozott.
A megnyitó most is matiné keretében zajlott, Dutka Ákos mondta a bevezetőt. Érdekes, hogy Juhász Gyula szerepléséről nem tudunk. Írt ugyan a tárlatról, de nem a képekről, hanem „a nagyváradi tárlatok matinéinak pszichológiájáról”. Ezt is Joó
György álnéven, bő héttel később, a Nagyváradi Napló május 28-i számában A matiné
és a sorsharag címmel. Váradon – írta – emberemlékezet óta divat a képzőművészeti kiállítások műpártoló látogatóit matinéval csalogatni. Cikkében Gulácsy nevét sem írta
le, mindössze így utalt kiállításukra: „először jöttek a képek, sokszor, a legtöbbször
igen szép, igen modern, igen érdemes képek (a mostaniak is ilyenek), azután jöttek
a festők, azután jöttek a matinék.” „A matinékon a költők fölolvastak, a színészek előadtak, a színésznők énekeltek, a zongorista zongorázott, a festő eladott, és a közönség
műélvezett. Lassankint azonban különös fejlődés indult meg ezen a téren. A költők elfogytak, a színésznők próbáltak, a műsorok állandó folytonossági hiányban és rövidzárlatban merültek ki, a dolog kezdett olyan sablonos lenni, olyan fáradt, olyan kusza,
akár a Vasgyáros8 ötvenegyedik vasárnap délutáni előadása a kunszállási arénában hónap végén, kánikulában és bérletszünetben, zónaelőadásban.”
A továbbiakban azt fejtegette, hogy mostanára már „a költők és egyéb bohémek
belefáradtak a sok matinéba”. „A legutóbbi tárlati matiné azonban e tekintetben új
korszakot kezdett meg. Költők és színészek nélkül zajlott le igen zajosan. Szép és igen
8

Georges Ohnet (1848–1918) francia író legismertebb, fölszínes, hatásvadász színdarabja. Ady
is, Juhász is sokszor ostorozta kritikáiban.

34

tiszatáj

talentumos úriasszonyok, leányok pótolták a költőket és színészeket.” De – fejezte be
leplezetlen iróniával írását – a legközelebbi matinén majd a társaság asszonyai és leányai szerepelnek, s – a kölcsönösség elve alapján – a költők, színészek, művészek alkotják a közönséget. „Mert hiába minden, beszélhetnek akármit, egy bizonyos, egy tény,
egy szent és igaz, Nagyváradon matiné nélkül nem volt, és nem lesz tárlat, amíg a világ
világ lesz, és amíg egy új kalap szebben beszél, mint a legerotikusabb Erdei-rajz.”
A Nagyváradi Naplónak ugyanebben a számában jelent meg Gulácsynak Na’Conxypanból című elbeszélése, saját szavaival „édeskés históriája”. Ebben foglalta össze írásban is elképzelését a maga kitalálta mesevárosról. S ettől kezdve szaporodtak meg
na’conxypani képei.
1911 őszén Juhász Gyula újabb száműzetésbe, Szakolcára került. 1912 nyarán azonban, amikor Gulácsy szintén Erdei Viktorral Szegeden állított ki, Juhász itthon volt
szülővárosában, de rejtélyes módon találkozásuknak nincs nyoma az életművében. Pedig Gulácsy ekkor mintegy három hétig Szegeden időzött; Erdeivel az Oskola utcában
bérelt szobát. A Tisza-parton, Újszegeden rajzolgattak, sétáltak a Palánk Víz (1879)
előtti hangulatos, régi utcáin, nyilván Juhász Gyulának Ipar u. 13. sz. szülőháza előtt
is. Az ekkor Móra Ferenc főszerkesztőségében megjelenő Szegedi Napló június 21-i
számában Fehér Árpád (1884–1944) – Heltai Jenő későbbi sógora – Szeged két új rajongója címmel emlegette őket. A szegedi tárlatnak azonban nem volt sikere. Gulácsy már
előbb Szegedre jött, mint Erdei, mert a kiállításuk előtt, június 23-án festőtársának levelében így panaszkodott: „De ez a Szeged egy valóságos földi Na’Conxypan. Van itt
minden: kultúrpalota, színház, múzeum és a jó ég tudja, mi a szösz, de a hét sátán sem
tudná megmondani a célját. Hja! – Szeged a legtipikusabb magyar város (Gullasch mit
papricca of Szeged).” Fehér Árpád cikkét elismerően emlegette: „mondhatom, a legjobb ajánló a közönség előtt”. Ám hozzátette: „De amikor Szeged alszik!”
Fehér Árpád 29-i ismertetésében névtelenül Gulácsy festészetéről – mintegy ötven
kiállított képe alapján – azt írta: „abból az álmodott világból való, ahol a nők sápadtak,
szelídek, a városok misztikusak, az utcák csöndesek, ahol mindent az ő színes, különös
költészete teremtett”.
Nyilván Juhász Gyula utólagos ismereteiből fakadt, hogy amikor 1924-ben önéletrajzi érdekű kisregényét, az Orbán lelkét írta Makón, neve említése nélkül ugyan, de
beszúrta Gulácsy alakját. A Kis-Kárpátok tövében meghúzódó kisvárosban mindig fúj
a szél, s télen sűrű hóesés függönyzi el a nagyvilágtól. Nem véletlen, hogy a költő
szakolcai verseiben is annyiszor emlegette a havazást:
S míg künn a köd száll, és végsőt havaz,
Szívemben Anna fénye fölragyog,
S vígan kinyit a tavalyi tavasz.
(Télutó, 1912)

Ma hull a hó, és álom hull a hóban,
Befüggönyözve a világ valóban,
S a függönyön túl zene szűri hangját.
Egy operában ma Puccinit adják.

2003. április

35
Nagy operában, bordó- és aranyban…
És hull a hó, és hull, hull szakadatlan.
(A végeken, 1912)

A vigasztalan bezártság a két barátot. a költő alteregóját, Orbán Gergelyt és Szimákot, azaz Juhász Gyula tanártársát, Szmodits Zoltánt tétlen esti unalomra kárhoztatta.
„Eszkimók vagyunk most, pajtás” – mondta „fájdalmasan fölnevetve” Szimák. Erre Orbán: „Egy festő barátom, nagyon furcsa és nagyon kedves ember, Veronában és Padovában él ilyenkor, és talán éppen most gondol rám, ha ugyan nincs neki jobb dolga.”
S hogy ez nem lehetett hiú önáltatás, bizonyítja a későbbi levélke, amelyet Budapestről Budapestre küldött Keleti Artúr (1889–1969) költő, műfordító, Gulácsynak
1912-től legjobb barátja és olaszországi útitársa. Juhász 1914. március 6-án otthagyva
Makót, ahol Szakolcáról hazakerülve, az előző év őszétől tanított, a pesti Nemzeti
Szállóban mellbe lőtte magát. A Rókus Kórházban mentették meg az életét. Ide küldte
virágcsokrát Keleti Artúr és Gulácsy Lajos. Keleti Artúr ezt írta:
A drága és kedves Juhász Gyulának küldjük az ő virágait avval az áhítozással, hogy ebben a szegény kis életben megmaradjon nekünk, akik szeretjük
Keleti Arthur
Gulácsy kézírásával pedig: és a régi hű barát.

A Moravcsik-klinikán
1917
Gulácsyt 1914-ben Velencében érte a világháború kitörése. Ingatag idegállapotát ez
végképp fölzaklatta: üldözési kényszerképzet tört ki rajta. Kórházba, szanatóriumba
vitték, majd 1915 januárjában édesanyja érte ment, s májusban hazahozta. Javult, alkotott, kiállított, de 1917. március 28-án ismét kitört rajta a kór, és bekerült a budapesti
egyetem ideg- és elmeklinikájára.
A legutóbbi időkig szokás volt a klinikákat a tartósan élükön álló igazgatójukról
nevezni. Moravcsik Ernő Emil (1858–1924) már 1883-tól tanársegéd volt a pesti egyetem elmekórtani klinikáján, s 1886-ban szerzett magántanári képesítése után másutt
különféle posztokat töltött be, de 1901-től haláláig vezette a klinikát, hol pályáját
kezdte. Neve joggal forrott össze az intézménnyel.
Gulácsy, betegségének javulásával, május 14-én elhagyhatta a klinikát, de szeptember 25-én visszakerült. Csak 1918. július 27-én távozott ismét haza.
Juhász Gyula is megrokkant a háborús tanárkodás terheiben. A frontra vitt tanártársak helyett vállalt többletmunka kimerítette. 1917. január 8-án idegrohamot kapott.
Fél évi betegszabadságot kért, és házi orvosának, Regdon Károlynak (1864–1937) tanácsára március 10-én édesanyjának kíséretében Pestre ment: a Moravcsik-klinikára. Május 21-én őt is hazaengedték, de már június 4-én vissza kellett vinni. Csak november
17-én térhetett gyógyultan haza.
Itt találkozott ismét és utoljára Gulácsy Lajossal. A dátumokból egyértelmű, hogy
először március 28-a (Gulácsy jövetele) és május 14-e (Gulácsy távozása), másodszor
szeptember 25-e (Gulácsy ismételt bejövetele) és november 17-e (Juhász távozása) között tartózkodtak egyidejűleg mindketten a Moravcsik-klinikán. Tehát ezekre a hónapokra vonatkozik Juhász emlékezése.

36

tiszatáj

„Mikor évek múltán a pesti klinikán újra találkoztam vele: nem akart megismerni.
Egy új világot teremtett magának, meséből, költészetből, múltból és képzeletből,
amelyben Botticelli és Watteau találkoztak; a padovai kertek illata elvegyült a velencei
lagúnák leheletével; amelyben kolostori barátok és párizsi bohémek együtt társalogtak,
és a klinika homályos üvegablakos folyosója a Sóhajok hídja lett; és a kertben a Mediciek ünnepélye folyt aranyos napsütésben.” Egyik hideg téli reggel kinézett a csupasz
udvarra, és fölkiáltott:
„– Milyen gyönyörű ez a Velence, micsoda ünnep! Ma boldogok vagyunk, ugye?
– Igen, ma boldogok vagyunk – sóhajtottam csöndesen, és magamban hozzátettem
még:
– Beato Lodovico!”
„Gulácsy Lajosból Luigi Gulaxy lett, én hol fehér barát voltam, hol francia márki
a Lajosok korából, akire gyakran haragudott, mert »a szép kislányokat« nem akarja észrevenni. Volt valami az ő egész imaginárius világából Shakespeare reneszánsz hangulatából: tele anakronizmussal és a kellem és nyerseség egészen sajátos vegyületével.”
Juhász sok apró, jellemző epizódot fölidézett Gulácsy kórtörténetéből: anekdotának tartanánk őket, ha nem tudnánk, hogy milyen tragédia húzódott meg mögöttük.
„Kolostornak érezte a klinikát, ahová elvonult elmélázni és alkotni a megőrült világ és
emberek elől” – folytatta Juhász. – Mert dolgozott itt is titokban a közös nagy hálóteremben, az ágya mellett, amikor a többiek a folyosón üldögéltek, járkáltak, kártyáztak, olvastak vagy sakkoztak. Néha észrevétlenül beosontam hozzá, lábujjhegyen megálltam az ajtóban, és elnéztem, amint valami régi olasz áriát dúdolva festett, néha térdepelve, mint nagy elődje, Beato Angelico.” A görög mitológia isteneit és a keresztény
középkor szentjeit ábrázoló kartonokra latinul írta a festő: Louis Gulaxy pinxit.
Ha Moravcsik professzor megkérdezte tőle, hogy mi van a Louvre termeiben, pontosan válaszolt, rendre fölsorolta, milyen képek vannak egymás mellett. Juhásznak is
kedvelt festőjét, Giovanni Segantinit (1858–1899) szerette legjobban. Juhász üres lapokból bekötött könyvét, amelybe orvosainak ösztönzésére verseket kellett volna írnia,
Gulácsy megtöltötte vázlatokkal. Többek között megörökítette Bol Bol néni cukrászdáját, amely szerinte lent a kertben volt, „don Quixote szélmalma mellett”.
Versében így idézte a költő az együtt töltött klinikai hónapokat:
45 Lajos, hiszen mi voltunk már azóta
Ott is, tudod, nem mondom, fáj a szó…
Ahol ketyeg a lélek, mint az óra,
De nem mutat időt, irtóztató.
Pontosan utalt a tényekre: ő 1917. november 17-én hagyta el a klinikát, Gulácsy pedig ott maradt. 1918. július 27-én kiengedték, de 1919. július 26-án harmadszor is bevitték. 1924. április 23-án pedig átszállították a lipótmezei elmegyógyintézetbe. Fokozódó
tompultságban élte le hátralevő életét 1932. február 24-én bekövetkezett haláláig.

A vers születése
1922
Gulácsy 1882. október 12-én született. Közeledvén negyvenedik születésnapja, Keleti Artúr kezdeményezte gyűjteményes kiállítását az Ernst Múzeumban. Ernst Lajos

2003. április

37

(1972–1937) művészeti író 1912-ben alapította ma is működő képzőművészeti múzeumát a Nagymező u. 8. sz. házában.
Lehel Ferenc (1885–1975) festő, műkritikus és művészeti író ugyanekkor jelentette
meg Gulácsy Lajos dekadens festő címmel monográfiáját. Augusztus 20-án maga vitte
a tiszteletpéldányt Gulácsynak a Lipótmezőre. A kórtörténet szerint Gulácsynak „arca
örömet mutatott a könyv láttára, végiglapozgatta, a reprodukciókat megnézegette,
mindegyikre tett egy-egy megjegyzést, amely megjegyzések nagy részének – legalább
előttünk – nem volt összefüggése azzal a képpel, amelyiket éppen nézett”.
Ugyanaznap, tehát 1922. augusztus 20-án jelent meg Juhász Gyula verse a Magyarság című napilapban. Nem tudjuk, Juhászt mi késztette megírására. Talán hírét vehette, hogy készül Gulácsy gyűjteményes kiállítása negyvenedik születésnapja alkalmából; lehet, hogy Keleti Artúr emlékeztette, netán kérte is. A vers ugyanis pár nap
múlva megjelent a kiállítás katalógusának (Gulácsy Lajos gyűjteményes kiállítása) mindjárt a címlapot követő második lapján. Ez volt Az Ernst-múzeum kiállításai című füzetsorozat 54. száma. A vers utána megjelent Juhász Gyula válogatott versgyűjteményében, a Hárfában (1929); onnan közölte a Szegedi Szemle 1929. május 27-i száma. Végül
megjelent Gulácsy Lajos halála alkalmából a Délmagyarország 1932. február 25-i számában is.
Most idézem a vers elejét:
Lajos, elér-e hozzád még a hangom,
Mely úgy remeg, mint nyárfák estelen,
Ha rajtuk ring az alkonyi harangszó,
S rájuk ragyog a csillagszerelem.
15 Elér-e hozzád a hangom, a szivedhez,
E nagy, bíbor virághoz, mely beteg,

38

tiszatáj
És az agyadhoz, mely – ó, drága serleg! –
Gyász és nyomor borával telve meg.
Elér-e hozzád hangom, a naiv, bús
16 Juhászkolomp a végtelen teren,
És fölver-e egy percre álmaidbul,
Melyekben nincs már többé értelem?
Ó, értelem! Hogy tudja ezt a többi,
A kalmár, a börzés, a kalóz, betyár,
17 Csak okosan, csak adni, venni, ölni,
Törvényesen, míg az idő lejár.
Csak enni, nőszni és álmodni néha,
De óvakodva, mert itt élni kell,
Potom a szépség, és művésze léha,
Csak egy a mentség, egy csak: a siker!

Háromszor is megkérdezte, nyilván tudva a nemleges választ: eljut-e verse, köszöntése, emlékezése festő barátjának tudatáig? Amikor – még augusztus 20-án – megemlítették Gulácsynak, hogy Juhász Gyula verset írt hozzá, nem reagált rá. Nem jutott el
tudatáig.
A költő hangjának remegését a nyárfaleveleknek az alkonyi széltől megrezdülő zizegéséhez hasonlítja. A nyárfának mint zenei hasonlatnak motívuma többször fölbukkan költészetében.
S mint tavaszi szélben dúdolgat a nyárfa
(Nevenapján, 1905)

Már dalolnak az út mentén a nyárfák
(Haza…, 1906)

Mint nyárfák hárfázása nyári éjen,
Olyan magányos és olyan talányos
Elzengő ifjuságom, vert reményem.
(Születésnapom, 1909)

Vándor, megállj: itt költő énekelt,
S diadalt zúgtak itt a méla nyárfák!
(Máramarossziget, 1914)

Köszönöm néked, Ismeretlen,
Hogy engedtél itt énekelnem,
------------------Hogy hallgattam szél orgonáját,
Mikor megzendülnek a nyárfák
(Köszönöm…, 1925)

2003. április

39

Különös szó a csillagszerelem. Benkő László kérdőjellel ugyan, de úgy határozta
meg, mint a csillagokból sugárzó, kellemes érzést keltő fény. Itt ennek nem sok értelme volna. Juhász Gyulának mintegy évvel azelőtt írott Jól van így (1921) című versében is előfordul ez a szó:
Békét kötöttem sorssal és világgal,
Letettem én a fegyvert csöndesen,
Beszélgetek madárral és virággal,
Szerelmem is már csillagszerelem.
Itteni jelentését meg így értelmezte Benkő László, szintén megkérdőjelezve: „Olyan
(elképzelt) szerelem, amelynek tárgya elérhetetlen messzeségű.” Azt hiszem, ez a jelentés a helyes, s nem csak itt, hanem a Gulácsy Lajosnak írt versben is. Hiszen ismerjük:
mindketten az elérhetetlen szerelem álmodozói voltak.
A költő saját vezetéknevét metaforaként használta már Juhásznóta (1919) című versében. Itt a naiv, bús juhászkolomp költészetének lett jellemző, szerénykedő jelképe.
Az álmaibul a rím (bús) kedvéért alkalmazott népnyelvi alak. A rím és az ütem olykor hasonlókra késztette a költőt. Különösen a mássalhangzók meghosszabbítása (eresze ~ eressze; bölcseség ~ bölcsesség; álmosan~álmossan; pirosan~pirossan stb.) szolgálja
előnyösen a költői szabadságot. Babits is gyakran élt e lehetőséggel: csak az Esti kérdésben kétszer is (óvatossan, egyenessen).
Az első versszak az értelem szóval végződik. A második, mintegy apropóként, ezzel
kezdődik: Ó, értelem! S az egész strófa Gulácsynak (és saját magának, tehát Juhász
Gyulának) művészi idealizmusát, durvábban fogalmazva élhetetlenségét állítja szembe
a környezetnek, a társadalomnak a pénzért, anyagiakért, élvezetekért, sikerekért folyó
kíméletlen harcával. Három év múlva, többször idézett prózai emlékezésében (A szépség betege) ugyanezt e szavakkal fogalmazta meg:
„Gulácsy igazi tragédiája, amely elől a téboly lárvája mögé menekült: egy tiszta művész egy tisztára művészietlen korba született bele, és megpróbálta azt a maga számára
elviselhetővé tenni, sőt a maga képére és hasonlatosságára szépíteni. Túlságosan gyönge
és gyöngéd volt ehhez, és túlságosan erőszakos és kíméletlen a kor, hogy ez sikerülhessen. Így menekült lassan, de biztosan egy másik dimenzióba innen, a halál életéből az
élet halálába: az őrületbe. De mint Oféliáé,9 az ő tébolya is szép volt. Dalolva merült el
az örvénybe, és virágokat hintett a habok közé.”
S hogy Juhász itt szintén a maga sorsáról is vallott, bizonyítja azonos címmel írott
verse:
Már fáj nekem a szépség. Belefáradt
Borús lelkem a ragyogó világba.
Idegesít a harsány tüzű tájak,
Szerelmi lázak kába muzsikája.
(A szépség betege, 1929)

Magyar Lászlónak is azt vallotta 1936-ban: „Menekülés az én betegségem ebből
a mai világból.” Három évvel előbb már bővebben megmagyarázta: „Nincs nekem
már semmi keresnivalóm ebben az idegenné lett világban – legyintett, és végigsimított
9

Shakespeare Hamlet című drámájának nőalakja.

40

tiszatáj

homlokán. – Hiszen ebből a világból kiveszett a hit, nem szent már a leírt, a kimondott szó, az átérzett gondolat. Ma az opportunitás, a megalkuvás uralkodik. Már senki
sem hisz abban az igazságban, amelynek hirdetésére vállalkozik. Úgy érzem, hogy
amikor én írtam, a véremmel írtam, szentnek tartottam a szót és a gondolatot.”
Természetesen Juhász Gyula magyarázata egyoldalú: mindkettejük betegségének
genetikus alapja volt. Kétségtelen azonban, hogy túlérzékeny művészi idegrendszerüket a kor és az egyéni élet bántásai, kudarcai könnyebben megtépázták. Genus irritabile vatum – Horatius szerint a költő – általában a művész – különlegesen érzékeny
emberfajta.
Érdekes a művésszel szembeállítottak fölsorolása: kalmár, börzés, kalóz, betyár.
A fosztogatók sajátos fajtái. Ahogyan a kalóz is átvitt értelemben jelenti a tőkés társadalom valamilyen fajta kizsákmányolóját, éppúgy az ölni sem szükségképpen szó szerint
értendő. Elég, ha a lélekölő marakodásra, az értékesebb ember letiprására utal vele
a költő. A nőszni a mai nőzni régi alakváltozata, némi jelentésárnyalati eltéréssel. Az értelmező szótár mindkét jelentését ide vonhatjuk: 1. Nők után jár, udvarol. 2. Közösül,
párosodik. A nemi szabadosság mai viszonyai között az erre utalás még időszerűbb,
mint amikor Juhász Gyula versét írta.
A harmadik versszakot (13–32. sort) bevezetőül, a negyediket (33–40. sort) a váradi
kiállítás ismertetésekor már idéztem. Tárgyi magyarázatukat éppen a kortársi emlékezésekkel, hírlapi tudósításokkal, Juhász Gyula prózai írásával meg is adtam. Szómagyarázatra csak a 40. sor kényszerít: A csillagot kerestük, mely letünt. Benkő László a költői
életműben 299 csillagot talált, s még 24 továbbképzett vagy vele összetett szót. S a csillagnak hat jelentését fogalmazta meg. A második látszik itt érvényesülni: valaminek
a csillaga, valamely érzés, állapot, folyamat kiemelkedő mozzanata, jelképe. Ebben
a versben a már említett csillagszerelemmel rokon: gondolhatunk akár a vágyott eszményi nőre, az Eugénie Grandet alakjában elképzeltre, akár a művészi tökélyre, amelyre
a sohasem megelégedő költő, festő törekszik.
S a következő versszak itt is az előző strófa utolsó sorának jellemző szavával, gondolatával folytatódik:
A csillagot kerestük… merre is vagy,
Hisz még nem hullottál az éjbe le,
Még ég fölötted estenden a villany,
Még mérik, lázad nő vagy süllyed-e?
45 Lajos, hiszen mi voltunk már azóta
Ott is, tudod, nem mondom, fáj a szó…
Ahol ketyeg a lélek, mint óra,
De nem mutat időt, irtóztató.
Az utolsó négy sort idéztem már, amikor az 1917. évi együttes klinikai kezelésük
történetét idéztem föl. Költői fogás: „nem mondja ki”, fáj a szó, hogy elmegyógyintézetben voltak együtt. Juhásznak gyakori kifejezésével: az élő halottak házában (Döblingben, 1917; Az élő halottak háza, 1919; Az elborult magyar, 1929; Élő halottak, 1929; prózában is: Patológika, 1917). Most megdöbbentő metaforával fejezi ki az elmebeteg állapotát: ketyeg a lélek, mint az óra, de nem mutat időt. Sajátos mechanizmus szerint működik az agy, de nem ép, nem termékeny, nem szolgálja a teljes emberi életet. Ez valóban irtóztató, különösen az olyan nagy művészek sorsában, mint amilyen Gulácsy –

2003. április

41

s amilyen Juhász Gyula, aki egy évtized múlva ugyanerre a sorsra jutott. Ó, mely dicső
ész bomla össze itten!
Nem tudni, miért maradt ki a Hárfa című válogatott verseskötetből a korábbi valamennyi közlésben a mostani 48. sor után szereplő versszak:
Ez a pokol, de nem a Dante Pokla,
Mert erről ő se mert álmodni, nem,
Itt tűz nem ég, s az ördögök kínokba
Nem űznek…fehér ágyra szeliden
Lefektetik az árva kárhozottat,
És csöndbe várják, hogy mi lesz vele.
A tisztaságtól mindenek ragyognak:
Hűs, szép pokol: hogy jöttünk ide be?
Bár a Hárfában előfordult olyan súlyos hiba, hogy a Velázquez halála című versben
összekavarták a sorokat, így teljesen zagyvává, értelmetlené tették, és csak a kritikai kiadásban tudtuk helyreállítani, mégis azt hiszem, itt nem nyomdai hiba történt, hanem
a költő maga mellőzte ezt a strófát. A klinikai élet mindennapjainak ezt a túlzottan aprólékos rajzát utóbb fölöslegesnek ítélhette. Egy fontos utalással azonban szegényebbek lettünk: most is (mint előbb az értelem meg a csillag gondolattársításához hasonlóan) az előző versszak egyik szavához, itt a pokolhoz kapcsolódik a következő strófa
kulcsszava: a hűs, szép pokollal szembeállított józan, gaz pokol. Ez a költői ellentét tehát
elsikkadt. Tanulság is, hogy a kiérlelt versben minden szónak szerepe van, és a vers bizonyos sérelme nélkül a kész versből már kockázatos egy szót is kihagyni. Kivált egy
egész versszakot.
Te ott maradtál, hallom, jobb neked már,
50 Mint ez a másik, józan, gaz pokol,
Hol gond, ital, nő, robot és a seft vár,
S a legszebb vágy legrútabban lakol.
Te ott maradtál: téren és időn túl
Sétálsz a kertben, csillag s híd alatt,
55 Nem hallasz már ugatni szűkölő bút,
S nem látod a halált, amint arat,
A mosolyt, melyet festett Lionardo,
Nem látod a nőn, – csöndesen halad
Agyadban, mint a Léthe, mint az Arno,
60 Az örök semmi a vak nap alatt.
Ez a strófa az első felében (az 50–53. sorokban) más szavakkal megismétli a 14–20.
sorban fölsorakoztatott vádakat a kor, a társadalom ellen. Ott a közösség fosztogatóit,
kizsákmányolóit sorakoztatta föl, itt a viszonyokat jellemző tárgyszavakat. Nem azonos a principium divisionis, nem egyforma a szerepük a fölsorolt fogalmaknak. A gond
és a robot a népet, a szegénységet sújtja; az ital, a nő és a seft az életélvezők, a kalmár,
börzés, a kalóz, betyár mozgatórúgói, céljai. Itt is előfordul a csillag, ám ezúttal konkrét
jelentésben: a klinikakert topográfiájához tartozik, akár a híd. A mélabú a szűkölő kutya alakjában válik metaforává: ugat, de az élő halott festő számára már ez is hallhatat-

42

tiszatáj

lan. De amint nem hall, már nem is lát: sem rosszat, mint a halál, sem szépet, mint
Mona Lisa mosolya. Leonardo da Vinci (1452–1519) nevét Juhász régebben szokásos
alakjában használta, akár Shakespeare-t Shakspere-ként, mint Arany János is.
Juhász a festő agyában előre haladó romlás hasonlatait, stílusosan, szintén a Gulácsy számára oly kedves olasz világból merítette. A Léthe (helyesen Léthé volna) a görög mitológia alvilági folyója: a feledés vize; aki iszik belőle, elfelejti földi életét. Az
Arno valóságos, ma is létező folyó, amelyet Gulácsy is látott. Miért vak a nap jelzője?
Gulácsy számára, aki már nem hall, nem lát a környező világból semmit, a nap sem teremt világosságot. Ő már csak az örök semmit éli meg.
Az utolsó versszak mintegy összefoglalja Gulácsy szomorú jelenét és kikerülhetetlen végzetét:
Nincsen remény, s te nem tudod. Szeliden
És finoman – hisz művész vagy, Lajos –
Babrálsz a párnán ujjaiddal. Az Isten
Legyen irgalmas. Ó, csodálatos
65 Szent, tiszta művész, Giotto jó utóda,
Alázatos, hű, tőled nem kiván
Már e plánéta semmit, és a holdba
Nakonxipán vár már, Nakonxipán!
Az együtt töltött hónapokból maradhatott meg a költőben a kép, amint a magatudatlan festő kényszerű tétlenségét, egykoron művészi alkotásra olyannyira tevékeny
kezét most másra nem tudja használni, mint arra, hogy finoman babrál párnájának
csücskével.
Miért nevezi Juhász Gulácsyt Giotto di Bondone (1267 körül – 1337) jó utódának?
A firenzei festő, szobrász és építész a trecento iskolateremtő nagy művésze, az egyházművészet klasszikus alkotója. Juhász Gyula Gulácsynak második váradi tárlatára emlékezve jegyezte föl a jellemző epizódot: „A tárlata képei közt volt egy Spozalizio [Esküvő], amelyet ő Giottónak tulajdonított, pedig maga festette. Ezelőtt a tenyérnyi festmény előtt gyertyát égetett, rózsafüzérrel övezve, és tömjént is gyújtott, sőt időnként
ujjával dörzsölte, hogy »még szebb patinája legyen!«”
Ezt a verset olvasta 1922-ben a Gulácsy jubileumi kiállításán jelenlevő közönség, de
sohasem olvasta el a címzett. A kiállításon történtekről Keleti Artúrtól maradt beszámoló:
„Szeptember 5-én volt a kiállítás megnyitása, szombati napon, s a kiállításra meghívtuk Moravcsik professzort is, avval, hogy hozza el magával Gulácsy Lajost is, hadd
lássa a kiállítását, a képeit. A megnyitás napjának délelőttjén Moravcsik professzor
meg is jelent Gulácsyval három ápoló kíséretében. Hangtalanul érkeztek, jöttek fel
a lépcsőkön, s vonultak végig a termeken, ahol pár látogató, festő, újságíró gyűlt össze,
s a harmadik nagyobb teremben, ahol Ernst, Lázár10 és Gulácsy barátai már várták érkezésüket, megállottak. Moravcsik professzor és kísérői között ott állt Gulácsy is.
Kalapját reszkető vékony ujjai közt forgatva hajlong, félszeg udvariassággal mosolyog,
de nem néz senkire sem, a földre néz. Valami megilletődöttségféle mégis mintha lát10

Lázár Béla (1869–1950) nagyváradi születésű művészettörténész, ekkor az Ernst Múzeum
igazgatója.

2003. április

43

ható lenne az arcán. Hallgat. A többiek is hallgatnak csendes kíváncsi várakozásban.
Majd közelebb lépünk hozzá, hozzájuk. Köszöntjük őt, »szép a kiállítása«, »nagyon
szépek a képei« – mondjuk neki. »Gratulálunk.« Ő hallgatja elégedetten, bólogat, de
nem néz föl a földről – a képekre sem néz. Mindenki csak őt lesi, figyeli. S ő tekintetével messze elkalandozik valahova, ami messze van innen, messzire van innen. Ha nem
is szól, csak áll mosolyogva, lehajtott fejjel, de bizonyára tudja, hogy hol van – a klinikán nyilván elő is készítették erre a látogatásra. Majd felnéz – érdeklődve körülnéz
maga körül –, mire valaki odalép hozzá, s egy képe elé vezeti. »Ismeri ezt a képet?«–
kérdezi tőle, s megmondja neki a katalógusból a kép címét. Ő egészen közel hajol
a képhez, s válaszol is rögtön – ujjaival tapogatva kép keretét –, furcsa jellegzetes mosolyával mondja – lehetne a címe más is –, mond valamit, kijavítva a címet. De rögtön elfáradva sóhajt, s elhallgat. Aztán kezeit hátul összekulcsolva áll, majd fel-alá kezd járni
a teremben a képei közt, egyszerre észre is vesz valamit, s megindul az egyik kép felé.
Nevetve mondja: »Törött üveg« – megtapogatja az üveget ujjaival, majd hátralép, de
megint csak visszamegy a képhez. Majd még egy törött üveget talál, s vizsgálná az üvegeket egy darabig, el is indulna, de közben megfeledkezik róla, hogy mit akart, majd
ismét rátér – »Rossz üveg, rontja a félszíneket« – mondja. – »Törött üveg nem használ
a félszíneknek.« A félszíneknek mestere volt ő. De nem tud egy helyben állni, nyugtalanul járkálni kezd most már a képei közt – ki-be jár az ajtókon a termekben, a kísérői
követik, mi is. Ideges tekintetével most végigsiklik a falakon, a képeken. Mintha örülne
a képeinek, a kiállításának – úgy tűnik egy pillanatra. Majd elkomorul, megáll, s maga
elé néz. »Ismeri ezt a nőt?« – kérdezik tőle egy érdekes, szép női fejet ábrázoló képe
előtt. Bólogat, hajlong, rejtélyesen furcsán mosolyogva mondja: »Emlékszünk, emlékszünk, még látogatást teszünk nála.« De kezd elfáradni, nehezére esett a válaszolás, sóhajt, s a levegőbe néz. Visszakísérjük a harmadik terembe, ahol Kertész K. Róbert államtitkár már vár ránk. Közben a látogatók is megszaporodtak. Megint csak őt figyeli
mindenki. A Szinyei Társaság tagjainak egy kis csoportja a terem szögletében áll – öszszebújva suttognak. Gulácsyt odavezetik az államtitkár elé, aki dicséri munkáit, aztán
arra kéri, hogy a noteszába írja be a nevét, s nyugtázza, amit hozott neki, valami ezer
korona lehetett. Gulácsy hibátlan szép írással írja be nevét a noteszba. – Pénz – mondja.
– Volt pénz – s mosolyogva hajlong. Most a kezébe adják a katalógust, mutatják neki
Juhász Gyula hozzá írott szép versét – a vers nem érdekli, valamit keres a katalógusban,
valamit, valami egyebet, ami nincsen benne. Aztán elindul, s egy darabig még járkál a teremben, meg-megáll, mosolyog. Egy pillanatra megint a képekre esik a tekintete. Közel is megy egyik képéhez. »Színek« – mondja. – »Színek, nem illusztrációk.« Ezt
a vádat nem felejtette el. Most megint nagy csend van a teremben, legfeljebb itt-ott
suttog valaki. Még várnának valamit. Őt figyelik. Én Moravcsik professzor úrral
beszéltem pár szót – megint csak Gulácsy különös furcsa szokásait emlegette. Nem
érdekes. Nem bolygattam tovább. De lassan múlik az idő. Moravcsik professzor úr az
óráját nézi – készülődik. Gulácsy észreveszi, szinte megtorpan. Ráfigyelnek. Szólnak
hozzá – talán maradni szeretne még –, a földre néz megint. Kérdik, kérdezik, nem
akarna-e még egy kicsit maradni, még egyszer végigmenni a kiállításán, a képeit megnézni. »Nem« – mondja elfogódottan, szokásos udvariasságával. »Köszönjük, kötve
vagyunk – s kalapját forgatva ujjai közt –, a Méltóságos Úr vendégei vagyunk.« S
aztán mosolyogva: »Nagy örömet szereztek nekünk« – mondja elmenőben. »Nagy
örömet – köszönjük, köszönjük.« – S Gulácsy két ápolóját engedelmesen követve
elindul lefelé a lépcsőkön.”

44

tiszatáj

Gulácsy utóélete
1941. november 9-én avatták föl tisztelői Gulácsy sírját a Kerepesi (Fiumei) úti
temetőben. Erre Juhász Gyula versének két sorát vésték:
Ó, csodálatos,
Szent, tiszta művész, Giotto jó utóda
Az ünnepségen Juhász Gyula versét Gellért Lajos (1885–1963) színművész mondta el.
Szigeti Lajos Sándor földerítette Gulácsynak a Juhász Gyula verséből költői útjára
induló Nakonxipán-motívum sorsát. Weöres Sándor (1913–1989) lelt rá először: Medusa (1944) című kötetében közli húsz négysoros versből álló ciklusát Dalok NaConxy
Pan-ból címmel. (Úgy látszik, sem a kortársak, sem az utódok nem tudták változatlanul követni Gulácsy eredeti írásmódját.) Kormos István (1932–1977) Szegény Yorik
(1970) című kötetének záró verseként jelent meg a Nakonxipánban hull a hó. Ő is Juhász Gyula versében olvasott először Nakonxipánról. 1977-ben a televízióban számolt
be versének keletkezéséről. „Gulácsy-képet akkor nem láttam még, sőt akkor sem,
amikor Weöres Sándornak Dalok NaConxy Pan-ból című gyönyörű versét olvastam.
Aztán úgy adódott, hogy az ostrom alatt a mellettünk levő ház kigyulladt. Egész nap
égett a ház. Mi a pincében csak arra vigyáztunk, hogy ne terjedjen át a tűz a mi házunkra.
A két háznak a pincéjét nagy vasajtó kötötte
össze. Mi vizet locsoltunk egész nap a vasajtóra, s a tűz nem jött át. De évekkel később
Keleti Artúrtól, Gulácsy Lajos barátjától megtudtam, hogy abban a házban (egy orvos lakásában) negyven Gulácsy-kép égett meg a falon.
Olyan képek, amikről reprodukció sincs, fénykép sincs. Gulácsy saját álomvilágában élt,
Nakonxipánban, és én úgy éreztem, hogy ott
a falon Nakonxipánból sok minden megégett.
Ezért a saját életembe loptam át nem csak
a Gulácsy-kép címét, egész Nakonxipánját is.”
Nagy Gáspár (*1949) a Kormos Istvánnak
ajánlott A tél elé című versében vette át stafétabotként mesterétől Nakonxipán motívumát.
Közvetlenül Juhász Gyulától pedig az élete delén elhunyt szegedi Petri Csathó Ferenc (1945–
1997) a Gazdátlan hajók (1979) című antológia
nyitóversében:
Itt maradni.
Leülni Juhász Gyula asztalához.
Sóhajok hídja alatt
ugyanabban a harangszóban;
leveleket írni Nakonxipánba
ugyanazon a kórházi ágyon;
itt maradni;

2003. április

45
őrizni Dózsa fejét,
Annával,
aki nincsen többé.
(Itt maradni)

Legújabban, szintén Juhász Gyula közvetítésével, Polner Zoltán (*1933) Időtlen igeidők (2001) című versében:
Zöld ködökben úszik
Nakonxypán.

*
„Megdőlt az abszolút árverési rekord a Kieselbach Galéria múlt pénteki festményaukcióján: Gulácsy Lajos Nakonxipánban hull a hó című remekművét 80 millió forintért ütötték le – ami azt jelenti, hogy a jutalékokat figyelembe véve valaki csaknem 100
milliót fizet ki a 20. század magyar festészetének egyik alapművéért.” (Kis Tibor: Százmillió-közeli Gulácsy-rekord. Népszabadság, 2002. december 9.) „A piacvezető cég árverésének fő szenzációja, hogy pár nap után megdőlt a friss festményárrekord – az új
csúcstartó ugyancsak egy Gulácsy-kép. A Régi instrumentumon játszó hölgy 28 millió
forintról indulva, 95 milliónál fejezte be a licitversenyt Virág Juditéknál, vagyis az új
tulajdonos a jutalékokkal együtt több mint 110 millió forintot fizet ki az 1910 környékén született műért. Az idei év legnagyobb szenzációját kétségkívül az jelentette, hogy
egyidejűleg két Gulácsy-főmű is felbukkant a magyar műtárgypiacon. A mesternek
amúgy is kevés jelentős alkotása van magánkézben, ráadásul az utóbbi nyolc-tíz évben
jobbára csak gyanús vagy kifejezetten hamis Gulácsy-festmények szerepeltek árveréseken. Ezek után érthető, hogy a Kieselbachnál aukcionált Nakonxipánban hull a hó és
a mostani Hölgy egyaránt hatalmas érdeklődést váltott ki a vastag pénztárcájú rendszeres
műtárgyvásárlók körében. Gyűjtői berkekben egyébként úgy tudják, hogy a rekorder
Hölgy most egy ismert magyar nagyvállalkozó tulajdonába került.” (Kis Tibor: Verhetetlenek a Gulácsy-képek. Népszabadság, 2002. december 16.)
Szabadi Judit szerint a Na’Conxypanban hull a hó 1913-ban keletkezett, és 1983-ban
Oltványi Noémi tulajdona volt. A Régi instrumentumon játszó hölgy képét Gulácsy
1908-ban festette. 1983-ban „lappangott”. Most horribilis áron előkerült. Ezt Gulácsy
sem álmodta volna meg.

IRODALOM
Apró Ferenc: Írások Juhász Gyuláról. Szeged, 1993. 5–10. /Szegedi arcélek. 2./ – Benkő László:
Juhász Gyula költői nyelvének szótára. Bp., 1972. – Berényi Péter: Tapsvihar a zenélő hölgynek.
Műértő, 2003. január. – Czeizel Endre: Juhász Gyula kórtörténete a családfaelemzés alapján.
Kortárs, 2002. 5. sz. 83–101. – Csáth Géza: Ismeretlen házban. 2. k. Kritikák, tanulmányok, cikkek. Szerk. Dér Zoltán. Újvidék, 1977. – F. Diósszilágyi Ibolya: Költő a Holnap városában.
Nagyvárad, 1994. – Dutka Ákos: A Holnap városa. Bp., 1955. – Grezsa Ferenc: Juhász Gyula
Máramarosszigeten. Irodalomtörténeti Közlemények, 1975. 349–371. – Ilia Mihály: Szegediek
a holnaposok között. = Acta Historiæ Litterarum Hungaricarum. 24. k. Szeged, 1987. 43–46. –
Indig Ottó: Juhász Gyula Nagyváradon. Bukarest, 1978. – Juhász Gyula összes művei. Szerk. Pé-

46

tiszatáj

ter László. Bp., 1963–1975. 1–9. k. – Juhász Gyula. Szerk. Paku Imre. Bp., 1962. – Kovács Sándor Iván: Venus triumfusa. Modern vers Zrínyi-motívumból és a Szigeti veszedelem Cumilla–
Delimán-epizódja. Kortárs, 1977. 1609–1620. – Lehel Ferenc: Gulácsy Lajos dekadens festő. Bp.,
1922. – Sarlóska Ernő: Juhász Gyula Máramarosszigeten. Vigilia, 1978. 534–539. – Szabadi Judit:
Gulácsy Lajos. Bp., 1983. – Szelesi Zoltán: Szeged képzőművészete. Szeged, 1975. /A Móra Ferenc Múzeum évkönyve. 1972/73. 2. k./ – Szigeti Lajos Sándor: Turris eburnea. Juhász Gyula és
Gulácsy Lajos öröksége. = Acta Hungariæ Litterarum Hungaricarum. 28. k. Szeged, 1992. 83–
94. – Szij Béla: Gulácsy Lajos. Bp., 1979.

2003. április

47

KOVÁCS SÁNDOR IVÁN

„Hajad aranya koporsóba hull”
PÉTER LÁSZLÓ JUHÁSZ GYULA-KÖNYVE
Péter László, a Szegedi Tudományegyetemnek csak formálisan nyugalmazott professzora azt nyilatkozta legfrissebb művéről, az Argumentumnál megjelent Juhász
Gyula című „válogatott írásai”-ról, hogy élete egyik fő célját, „Juhász Gyula életművének monografikus feldolgozását” ugyan „nem tudta megvalósítani”, ám amit „fél század alatt, 1953-tól máig írt a költőről”, reméli, az „még válogatva is monográfiát pótol”.
Szerintem nem pótol monográfiát, és ez nem baj. A monográfiafolyam csak „vigyázzba ülve” olvasható. Összefüggései feszített figyelemre késztetnek, az olvasót nem
igen engedik lazítani, elrévedezni egy neki tetsző locus fölött; az utolsó sorig hátunkban érezzük a mindent tudó szerző szúrós pillantását. Vonaton például nem lehet olvasni monográfiát, még azt a súlyos, sűrű remeklést sem igen, amit Horváth János írt
Petőfi Sándorról. De Illyés esszé-Petőfijét a restiben vagy az étkezőkocsiban is elővehetem; ízlelhető minden mondatkortya, felüdít mindegyik szócseppje. Péter László
szemléletesen, szabatosan, könnyű ömléssel ír, nem tudja – mert nem is akarja – elfojtani személyességét. Pedig legfőbb eszköze sokszor csak az alaposan körüljárt, jól kifaggatott adat, a dokumentált tényszerűség, de olvasmányosan előadva, leleményesen
kikövetkeztetve, ha nem mutatkozik azonnal. Poirot felügyelő is nehezen nyomozta
volna ki, milyen verseket szavaltak el pl. Juhász Gyula nevezetes szegedi szerzői estjén
1923-ban. Hogy ez a két vers A tápai Krisztus és a Testamentum lehetett, Péter László
Költők Tápén című tanulmányának ismeretében mérget vehetünk rá. Ez az esszébe
hajló dolgozat tetszetős kis alfejezeteivel összeroppanna egy monográfia bástyafalában.
A Juhász Gyula-könyv ötvenöt esszéje, cikke, tárcája, adatközlése változatos sereglésében van a helyén. Péter László jól megragadja, emlékezetesen teszi hitelessé a nyomott
kedélyű, kishitű, depresszív Juhász Gyula életrajzi életének alighanem legfényesebb, legboldogabb öröklét-pillanatát: a Babitscsal, Kosztolányival, József Attilával, Szabó
Lőrinccel dekorált tisztelgők fényképezkedését és Tápéjárását. A költőistenségek a szegedi Parnasszuson, a Közművelődési Palota oszlopsora előtt, szinte majdani irodalomtörténeti rangsorukat anticipálva, lépcsős emelkedéssel-süllyedéssel sorjáznak. Fent Szabó Lőrinc, Kosztolányi, Juhász, Babits, József Attila, szorosan egymás mellett. Soha, sehol nem örökítették meg őket így együtt,
az ugyanott feszítő múzsákkal és az apróbb szentekkel
együtt, akik között a talányos tekintetű szegedi klassziArgumentum Kiadó
Budapest, 2002
599 oldal, 2500 Ft

48

tiszatáj

kus, Móra Ferenc a legtekintélyesebb. Arany Jánosnak volt egy ilyen eszményítő XIX.
századi acélmetszete: a leghatalmasabb olasz költők reprezentálták rajta a Parnasszust,
Raffaello vatikáni stanzáinak mintájára: Dante, Petrarca, Ariosto, Tasso. A tétova Petrarca, Laura sóvárgó énekese lehetne közülük a mi Juhász Gyulánk. Helyettesítsük be
a többi nagy olaszt is: mintha ők meg a nyüzsgő Firenze csendes „Tápéjá”-ba, Fiesoléba igyekeztek volna maestro Raffaello csoportképének elkészülte után, oly boldogan
gyalogol a világközepe-Tápéra a magyar költőszentháromság: Dante Mihály, Petrarca
Gyula és Tasso Dezső. Aki pedig krónikás esszéjében exponálja a Tápé-járást: Raffaello
László. Az útközben készült fotók íróhősei mind felszabadultak, örömtelik. Juhász
széles mosollyal áll derűt sugárzó édesanyja mellett; a Tisza-parton is csupa megelégedettség, csak a hozzá képest fiatalosabb Babits, és a világfi Kosztolányi között húzza
össze magát kissé, de a ladikos képen már engedi, hogy Babitsné Tanner Ilonka keményen belekaroljon. A tápai Újvilág bormérésben Juhász élete legférfiasabb arcmását
fordítja felénk: mint buzogányt markolja a kétharmadrészt már kiivott, hosszú borospoharat, zrínyis barna bogyószeme élénken csillog.
Kiemelésre méltó Péter László mindössze ötven sornyi Örökkön, Anna! címmel ellátott írása is. A talán legismertebb Juhász-verset magyarázza újszerűen. Az Anna örök
kézirata úgy végződik: „Mert benne élsz te minden félrecsúszott / Nyakkendőmben és
elvétett szavamban, […] És egész elhibázott életemben / Élsz és uralkodol örökkön,
Anna.” A vers az Anna végszóval jelent meg a Pesti Naplóban is, a Hárfa című Juhászkötet azonban (1929) az Annát felcseréli az Ámennel: „Élsz és uralkodol örökkön,
Ámen.” Így rögzült meg, ezzel az áhítatos-szakrális Ámen-befejezéssel. Péter László
azonban bátran felveszi a filológusok keresztjét (crux philologorum), felmegy vele a filoszok Golgotájára, és kész elszenvedni azok ellenkező ítéletét, akik az Ámenhez hűek.
1993-ban és 2002-ben, amikor hatodszorra és hetedszerre jelentette meg Juhász Gyula
Összes verseit, Péter László vissza is állította „a kézirat és az első közlés Anna szavát”.
Azért merte megcselekedni, mert a Hárfa-kötet szedése és korrektúrája hanyagságra
vall, mert szenvedélyes szőke Anna-mániás, és mert Péter professzornak textológiai
divináció minden szép Juhász-szó. Nem láthattam még az említett két új kiadást. Az
Ámen és az Anna cseréjébe azonban csak akkor nyugodhatnék bele, ha a szöveggondozó egyenlő értékűekként konstituálná azokat, és Juhász utókorára, azoknak az olvasóknak a befogadóképességére is rábízná a választást, akik továbbra is ki mernek tartani az Ámen mellett, vagy hasonlóképpen preferálják az Annát. A szöveg nemcsak
egyféle formájában létező, változatai is önállósodhatnak, akár egymás mellett, mindkettő érvényességével; ennek nem szabad gátat vetnünk. (Lásd a nagy Illyés-óda, A Reformáció genfi emlékműve előtt változatait: „baltás Bocskay”, „szablyás Bocskay”. Illyés
1975-ben cserélte szablyásra a baltást, s mivel a „baltásnak” már hosszabb előélete volt,
a szövegközléseknek ezt a kettősséget jelölniük kell.)
Juhász Gyula a Hárfa-kötet idején súlyos beteg volt, ám 1929. március 18-án, a Hárfa
megjelenése előtt kilenc nappal a Siesta szanatóriumban – mint Péter László kronológiájából tudjuk – „mégis fogadja” Kellér Andor újságírót. Vajon nem bízhatta-e rá Kellér szerkesztőre nagy bajában az Ámen javítást? Ez persze phantasia philologica, de efféle mégsem lehetetlen. Kérdés, Annához vagy Istenhez állott-e akkor közelebb a szerencsétlen Juhász? Van-e nyoma, hogy későbbi tiszta pillanataiban netán kezet akart
volna emelni a „nyomdahiba” Ámen-re? Ám van-e értelme kérdezgetni? Az Anna és az
Ámen is tökéletes, jóllehet kétféle értelmű szótelitalálat. Hadd áruljanak egy gyékényen,

2003. április

49

és ezt a kívánatos kettősséget jelölje mindig a legjobb Juhász-filológus, Péter László
lábjegyzete.
A termékeny költőnek számító Juhász Gyula verseiből vagy százat biztosan kanonizált az olvasói és kutatói használat. Juhász halála után harminc évvel, 1958-ban én
százharminchét verset találok abban a kis Juhász-kötetben, amelyet ifjúkoromban magam is egy Annától kaptam, és amelynek a kiváló költő, Kormos István volt a szerkesztője. Mivel Péter László friss Juhász-könyve az ún. nagyversek számát több darabbal gazdagítja, erről is szólnom kell. Ilyen „újrafelfedezett” vers például a Glória (a Milyen volt… és az Anna örök párdarabja) 1993-ból:
A hangod selyme egyszer elfakul,
Hajad aranya koporsóba hull.
Gyönyörű tested, e meleg szobor,
Hűvös rögök ölébe szétomol.
Jöhet idő, hogy élsz még és szeretsz,
S az én szívemben tél és este lesz.
Magányos este, fázós és beteg,
Már nem akarlak és nem értelek.
Mi voltál? Játék. Eltörtél, szegény.
A harc is elmúlt, és már nincs remény.
És mégis, mégis. Rímek, ritmusok
Szent tengerén elsüllyedt májusok
Gyönyöre zeng, és kínja ring tova,
A dalom él, és vége nincs soha!
Ez valóban Juhász magas szintje, hangja, dallama, a „kétsoros, párrímes, többnyire
jambikus szakasz”, a „Juhász-strófa” csendes diadalmenete. Péter László a „meleg szobor”, „az eszményített gyönyörű nő test” férfias képzetét emeli ki belőle. Nekem egy
Szegeden, Félegyházán, Kecskeméten oly ismerős összetétel tűnik fel: „Hajad aranya
koporsóba hull.” Aranykoporsó – ez lesz a címe a talán legismertebb és legjobb Móraregénynek, húsz évvel később. A két nagy szegedi mester mindig udvarias viszonyban
volt egymással, miközben árgus szemmel figyelték, mit csinál a másik. Móra lenézte
a hiteltelen Attila-mondák hármas koporsós naivitását (ezt megint Péter Lászlótól tudjuk), de egészséges művész-irigység foghatta el ezért a tüneményes „Hajad aranya koporsóba hull” sorért. Mórának csak össze kellett illesztenie a két szót: Aranykoporsó.
A Glória Kormos válogatásában nem szerepel.
Kitűnő verstechnikai teljesítménye Juhásznak a Mórát köszöntő Terzinák is (1918).
Akárcsak Babits a Dante-fordításban, Juhász sem veti meg az éles, tiszta rímeket: felén
– meg én; átall – által; egyszer elmék – naplementét; mi végett – mi élet?; menedékül –
álma szétdűl! Talán a Babits-Dante rímparafrázisának is mondhatnánk a Terzinákat.
Mint jó kútra, jártak rá arra Szeged költői is. (Juhász mellett például Radnóti Miklós;

50

tiszatáj

lásd Lorca-epigrammáját: „Harcát a nép most nélküled víjja, / hej, Federico Garcia?”
Ez Babits Dantéjában így van: „s jobbkézről lassan elmarad Sevilla, […] / Ó, társak, bár
veszélyek ezre víjja”.) A Terzinák sincsen meg Kormos Istvánnál.
Felveszi azonban Kormos A vén cigányt és az Emberi hitvallást, amelyek szintén Péter László újrafelfedezései. Ilyen találat még a Váci szeptember 1899 című szonett (1934),
a Véres ősz (1914), továbbá a Venit summa dies… (1934). A Váci szeptember záróstrófái
különösen elragadóak; némi babitsos zamatuk van:
Szüretre érnek a szőlőhegyek,
Halálpillék a feszületre szállnak,
Az égi nyájak nyirkos gyapja kondor.
A kispap lelke messze őgyeleg,
Várják pásztortüzes tiszai tájak,
És ő egy halk Verlaine-versre gondol.
(A francia költő neve két szótaggal ejtendő, ekképp itt nem tizenegy szótagos a zárósor, mint az előző szonett-szakasz végén. Juhász poetica licentiából teszi ezt.)
Jelentékeny Juhász-versként vette fel anyagába Péter László azt az „antik mértékű,
ódai fájdalmú költeményt” is, a Magyar… című verset (1921), amely 1993 előtt hiányzott az Összes versei kötetekből. Juhász Gyula Trianon után egész sorozatot írt az elszakított magyar városokról, mintegy folytatva-prolongálva az ún. városleíró vers hazai hagyományát (lásd már Janus Pannoniusnál: Búcsú Váradtól). Péter László joggal
városversnek nevezi a Magyar…-t, mert említi „drága királyi Pozsonyt, / Büszke kuruc
Kassát, kincses erdélyi Kolozsvárt, / Váradot és Aradot”, valamint „Sírok szent sírja,
Segesvárt”. Bravúros disztichonok, a tehetetlenség fájdalmai, tüzes szenvedélyek; az
„egyedül vagyunk régi panasza”; de hát „Bármily jogos a magyarságnak, mint a kereszténység védőpajzsának hangoztatása, a horvátok, románok, szerbek, szlovénok önálló
állami létre való igénye éppoly jogos”. Ez jól meggondolt Péter László-állítás. Ezzel
azonban nem lett jobb az erősen retorizált vers, amelyről én nem hiszem, hogy ezt a jó
alkalmi költeményt Juhász nagy teljesítményei között tartotta volna számon. Annál
inkább maradandó a Remeteség (1934) finom építménye „az emlékezés lágy, lebegő képei”-ből (Péter László), ez „az utolsó, csodálatos hegedűhang” (Rónay György).
Juhász Gyula nagy költő volt, a Magyar Klasszikusok emlékcsarnoka összeomolna,
ha lerontanák benne a Juhász-márványoszlopot. De kell-e ezt a nagyságot bizonyítani,
méregetni? Ady, Babits, Kosztolányi mellett inkább talán Tóth Árpád formátuma, és
némiképp a hangja is az övé. Egy valamiben mégis különbözik tőlük. Babits, Kosztolányi, Tóth jelentékeny műfordítói életművel is bírnak. Juhász nem fordított, mint
ahogy Ady sem. Ők ketten „mellék-műfajként” az újságírást művelték.) Nagy felfedezettje, József Attila is hová emelkedett! És Szabó Lőrinccel még el sem számoltunk.
(Lám, már én is javában méricskélek.) Szeretett költőjét Péter László nem egyszer
mondja legnagyobbnak. Juhász egyik politikai pörében „Burger Béla védőügyvéd kijelentette: Magyarország legnagyobb lírai költője áll a bíróság előtt.” „Ez az adott időpontban valóban így volt” – tette hozzá a monográfus, mert „József Attila 1929-i országos visszhangja előtt, a legnagyobb költőtárs, Babits meghasonulása és megtorpanása idején, a 20-as években valóban Juhász Gyula a magyar költészet legnagyobbja”.
Szeretnivalóan szép, „a legnagyobb” életrajzi idejét átmeneti időpontra időzítő rabu-

2003. április

51

lisztika. Ettől a nagy Juhász Gyula nem lesz még nagyobb, Péter László sem kisebb.
De minek is lennének: éppen elegendő nyomatékkal bírnak ahhoz, hogy ne lehessen
őket megingatni.
Péter László irodalomtörténészi és írói „truvájainak” se szeri, se száma. Hadd kapjak ki könyvéből egyet-kettőt. Kitűnőek az Ady–Juhász, Léda–Anna és a Móra–Juhász
párhuzamok. Adyt még „másodlagosságban” is tetten éri. „Anna örök, mert Annát én
szeretem!” – vallja áhítattal Juhász (Coronatio, megjelent: 1912. február 18-án a Hétben); „Általam vagy, mert meg én láttalak” – jelenti ki gőggel Ady (Elbocsátó szép üzenet, megjelent: 1912. május 16-án a Nyugatban). Ki gondolná, hogy a két szelíd szegedi
szivarozónak: Móra Ferencnek és Juhász Gyulának „sajátos feszültség” jellemezte egymással való kapcsolatát? Mórának konzervatív versízlése (és politikai ízlése) volt, Juhász Adytól József Attiláig, Kassákig ismerte fel a nagy tehetségeket. Móra tekintélyes,
gazdag polgár, a Közművelődési Palotában székelő Múzeum és a Somogyi-könyvtár elképesztő munkabírású igazgatója, született polihisztor: régész, újságíró, szerkesztő, rajongott tárcaíró, sikeres regényíró- és sikeres férfi. Juhász félrecsúszott nyakkendőjű
idegbeteg, pénzei kifolynak kezéből, de amikor jubilálják, mégis a legnagyobbak, Babits és Kosztolányi fogják közre, mert istenáldotta tehetség. A pozícióján mélázó Mórának hozzá képest a harmadik sor jut „saját palotája” előtt, amikor az a bizonyos Parnasszus-fotó készül. A direktor úrnak esze ágában sincs Tápéra kutyagolni a borszagú
Nyugatos kompániával. (Ez persze csak fikció. Valószínűleg nem is hívták.) De érvényesebben, több színnel, hitellel szól Móra és Juhász viszonyáról maga Péter László.
Juhász Mórával szemben „diplomája és költői híre-neve ellenére is megmaradt az iparos nagyapák életformájában, kicsit mindig az Ipar utca avítt bútorzatú, ódon házacskájának szintjén éldegélt, máról holnapra élő újságírók, facér tollforgatók, bohém színészek s őt mesterüknek valló, magukat zseninek hívő ifjú titánok társaságában, a Kass
meg a Tisza törzsasztalánál vagy a Kékgolyó és más kiskocsmák pecsétes abroszai körül. A mindig világfi Móra, a női szíveket elbűvölő elegáns causeur bizonyára egy kicsit
elnézően mosolyogta meg a maga szűkebb körén kívül esetlenné váló, a gyakorlati
élethez, magakelletéshez nem értő, szegényes, kopottas, torzonborz szakállú szegedi
»albatroszt«, az állástalan tanárt, a lapok péterfilléreiből éldegélő, különc agglegényt.
Amikor meg Juhász is üldözötté vált, 1919 után, bár együtt szerepeltek a Dugonics
Társaság matinéin, a munkásmozgalomban tevékenykedő Juhász nem volt olyan barát, akivel túlságosan érdemes lett volna dicsekedni. Talán éppen ez volt az egyik ok,
ami miatt Móra nem vette szívesen Juhász Gyula vágyának, annak, hogy a Somogyikönyvtárba kerülhessen, valóra váltását.”
A Juhász Gyula-könyv 600 lapján az irodalomtörténeti tanulmányok, esszék, cikkek, közlemények dominálnak. Van azonban a gyűjteménynek egy olyan sajátsága,
amit én jobb híján a témák táj- és térbeli kontextusának nevezek. Értem ezen mind
a Juhász-életrajz, mind az életmű összefüggéseit a tájakkal, vidékekkel, falvakkal, városokkal, különösen a kisvárosi színterekkel. A viszonyítást nem az ún. központi tájszemlélet igazgatja (e szerint a Dunántúl tudvalévően a Budán és Pesten túl, a fővárostól nyugatra elterülő vidékeket jelenti, jóllehet az ún. „Dunántúl” az ott lakóknak
„Dunán-inneni” térség, hiszen a XVI–XVIII. században a Dunán-túliak mindig „Dunán-inneni”-nek mondták magukat). Péter László „Pest-Budája” Szeged: ehhez képest
inneni vagy túli valaki, ebben a Bálint Sándor definiálta, napfényben fürdő „Szegedi
Nagytájban” helyezkednek el Szeged körül a „kisvárosállamok”: Makó, Hódmezővásárhely, Csongrád, Szentes, a maguk és Szeged ősfalvaival, Tápéval, Dorozsmával,

52

tiszatáj

Szatymazzal, Röszkével, Szőreggel, Szegvárral, Felgyővel együtt, hogy a Trianon után
elszakított délibb-keletibb sávról ne is szóljunk. Ezeket a kistájcentrumokat Péter
László bámulatosan ismeri: Makóról és Juhász Makói verseiről írta legszebb kettős
kisvárosrajzát. A Makón felejthetetlen tíztételes városszimfónia. Juhász Gyulát meríti
meg a város értelmiségi és kertész-paraszt forgatagában, könyvtáraiban, színházában, a
szalonoktól a kocsmákig; Juhászt, aki felengedve félénkségéből nagyon megszerette ezt
az épp neki való városkát magasan művelt, művészmecenáló polgáraival. A nyelvtudományokból doktorált Péter László, az egykori makói múzeumigazgató, a lehúzott spaletta mögül is meghallja az igazi makói talicska nyikorgását. A bicikli előtt a „makai ládás talicska” volt a könnyű, kényelmes szállítóeszköz, még gyermekkocsinak is használták. Juhász versbe vette a makói talicskát, Péter László pedig szülőhelyének ugyanezen eszközét: a „jánoshalmi saraglyás talicskát”, a „tragacsot” is felmagasztalja. A költő
és biográfusa látóköréből nem maradhat ki a kisvárosi „Arany batár”, a halottas
kocsi sem:
És hirtelen egy utcafordulónál
Szemünkbe tűnik a fekete csótár,
Arany pompával és üveg tetővel
A Szent Mihály lovas szekere jő fel.
„Szügyét veri cafrang, combját veri csótár” – énekelte Arany János. Juhász talán az
utolsó versbeli konzerválója a ’nyereg alatti díszes lótartó’-t jelentő csótár szónak. Mai
bölcsészhallgatók már hírét sem hallották. Péter László gyanútlan: nem is gondol rá,
hogy magyaráznia kellene.
Hódmezővásárhelyről szintén remekbe szabott Péter-portré készült (Vásárhelyen).
A „nagy alföldi parasztváros” kedvelt élettere és célpontja a művészkompániáknak. Juhász Gyula egyenesen „a magyar Fiesolénak” keresztelte el; festőit úgy ismerte, mint
a tenyerét. A „Sárhely” fölé feszülő felhőket is piktúravásznaknak látta: „Ninini, milyen
Tornyai-felhők tornyosulnak amott, valóságos barna bikái az égnek. Hát amott azok
a szelíd és bánatos Endre Béla-tanyaházak! És az a Rudnay-kútgém a darvakkal!” Juhász,
lám, újságot is úgy ír, mintha verset írna. (Hogy rátéved már a cikkíró kéz a daktiluszokra: „Barna bikái az égnek…”!) És ír is időmértékes verset Endre Bélának sírjára:
Tiszta szelíd lelkét csöndben ringatta az alkony,
Egy volt ő s a mező, benne a róna dalolt.
Mások a parlagról büszkén magasodtak az égnek,
Ő a magyar föld méla porába hajolt.
Péter László mindezt tömören fogja egybe, és nem törli le a színeket; egészében
idézi Juhász tárca-remeklését Hódmezővásárhelyről, a magyar Fiesoléról. Ez az olasz
városka tudvalévően Firenze legbájosabb dombos északi része: reneszánsz palotákkal,
Medici-villákkal, Fra Angelico, Mino da Fiesole, Bicci di Lorenzo képeivel; ciprusligetében mesélték hatszáz éve Boccaccio Decameronjának történeteit. Vásárhely Fiesolerangja a legmagasabb kisvárossarzsi; Endre Béláit, Tornyaijait Juhász a reneszánsz piktúra mestereihez méri. Vásárhelynek szintúgy megvannak a maga kis „Fiesoléi”: a festői fürdőhely-Mártély vagy Csomorkány, a város keleti határrésze (Németh László Vásárhely-szimbóluma).

2003. április

53

Csongrád, a legzöldlombosabb magyar város sem maradhat el Juhász Gyula és Péter László palettájától. A Tisza itt olyan városközelben folyik, mint Szeged mellett, és
még a vonat is bemegy a városba egy utcán, ahogy a Canale Grande mossa Velencében
a pályaudvart. Csongrádot és Juhászt irodalomtörténetileg megint Péter László vonatkoztatta egymásra, és most is érvényesen. Félegyházán című, mindössze kétlapnyi kis
cikke a kiskunfélegyházi pályaudvaron exponálja a költőt, aki Csongrádra igyekszik,
de órákat kellett várnia a csatlakozásra. Sétál egyet, és máris kész egy verse: Félegyházán, 1918 nyarán. Csongrádot csak a délutáni vonattal érte el, itt is körülnéz, majd
elhúzódik a Tisza kanyarulatába. A keresésére indult katonák (akiket Juhász barátja,
az esti irodalmi műsort rendező Tabéry Géza menesztett nyomába) „ott találták a Tiszaparton, amint kis ceruzájával firkálgatott. Talán épp e sorokat írta”:
Pipacsot éget a kövér határra
A lángoló magyar nyár tűzvarázsa.
A Tisza szinte forr, mint néma katlan,
Mit izzó part ölelget lankadatlan.
Selyem felhői sápadt türkisz égnek,
Bolyongó vágyak mély tüzében égnek.
S a végtelen mezőkön szőke fényben
Kazlak hevülnek tikkatag kövéren.
Fülledt a csönd, mintha üres a kaptár,
Keleti lustán szunnyad a magyar nyár.
Mi lesz, ha egyszer szikrát vet a szalma,
És föllángol e táj, e néma, lomha?
Ha megutálva száz here pimaszt már,
Vihart aratva zendül a magyar nyár?
Amikor a magyar impresszionizmusnak ez az Arany János és Szinnyei Merse tökélyét idéző, izzó színekkel telített teljesítménye készült, már háború volt a nagyvilágban. Puskaporszagot fújt a nyári meleg szél, forradalmak rózsái készültek kicsattanni
ősszel. Juhász ette a hűsítő magyar dinnyét a magyar nyárban a „legmagyarabb” folyó
partján, és jóslata kíméletlenül beteljesült. Nemsokára a határokon túlra vetett tájakat,
városokat sirathatta.
Juhász 1918-tól már Szegeden maradt: itt kellett élnie és meghalnia. Szeged Juhász
Gyulájáról Péter László legalább száz dolgozatot írt, és megbecsüléssel említi elődeit,
mint pl. Baróti Dezsőt, egykori kedves szegedi professzorunkat, akinek az első Juhászmonográfiát köszönhetjük (1933). Méltányolja „kivételes érzékét, ízlését, esztétikai és
gondolati éleslátását, számos értelmező találatát, trouvaille-át”. Elismeri Szalatnai Rezső teljesítményét is, „aki a költőről az egyik legszebb könyvet írta; a szakolcai évekről, Juhász Gyula hatszáz napja címmel (1962). Szalatnai is Szakolcán tanult, de már
nem kerülhetett Juhász tanár úr keze alá; a „maga személyes emlékeit a tudós buzgal-

54

tiszatáj

mával és pontosságával, hiteles adatokkal szembesítette”. Ez a minősítés Péter László
saját módszerének jellemzése is. Egészítsük ki állandó adatellenőrző ébrenlétével, amit
kiterjeszt az „elfogult szeretet” eseteire is. Szakolca előtt Máramarossziget, Léva és
Nagyvárad voltak Juhász Gyula tanári megpróbáltatásának állomásai. Péter László
ezeknek a helyszíneknek is figyelmet szentel. Íme pl. Szakolcán című írásának író írta
incipitje: „1911. augusztus 21-én egy paposan fekete ruhájú, félszeg fiatalember szállt le
a Pozsonyból érkező vonatról a szakolcai állomáson. Egyik kezében vesszőből font
táska, a másikban esernyő. Azért jött, hogy elfoglalja helyettes tanári állását a királyi
katolikus főgimnáziumban”. A komoly tudós csengő alliterációkat is megenged magának: „a szomorú Szakolcával szemben a víg Várad emléke is ekkor sarkallja a költőt
emlékező versre”. (A „víg Váradhoz” lásd Juhász szavait: „víg vidéken”.)
Péter László bárhová elmenne Juhász Gyuláért, de igazán a Szegedi Nagytáj kisvárosaiban szeret forgolódni. Ott minden ismerős, otthonos, meghitt, csendes. Szőregről, Újszeged szomszédságából sem költözött be Szegedre, megvárta míg Szőreget csatolták Szegedhez. Jól elvan a maga Szerb utcai Tusculánumában, nyírt gyepén egy
jánoshalmi dísztalicskával, több ezer könyvével, céduláival, a teli dossziékkal, számítógépével. Péter László szeret jánoshalmi, szegedi, szőregi ember lenni. Pestet nem preferálja. Olyan mint Tömörkény, aki nagy nehezen felment ugyan Pestre egyik darabja
színházi bemutatójára, de amikor a függöny előtt ünnepelték volna, híre-hamva nem
volt: csendben rég odébbállt. Kiment a Nyugatiba, vett egy üveg bort a restiben, behúzódott egy sötét kupéba, s mire eliszogatta borát, meg szundított egyet, már lassított
is a vonat Dorozsma meg Szeged között.
Legsikerültebb kisváros-portréját Erdei Ferenc szociográfiájával a keze ügyében Péter László az 1920-as, 30-as években fénykorát élő Makóról írta. Most azt idézem belőle, amit ide tartogattam: „A városba érkező idegen újonnan kövezett, bódító illatú
hársfákkal végigültetett úton jut el a város központjáig, a jellegzetes háromszögletű főtérig. Este a főtéren egyszerre négy kávéház teraszán szól, fényes lampionok fénye
alatt a cigányzene, s a térre vezető utcákból még másik három kávéház fénye világít.
A főtéri Otthon kávéházban, mely a hagymások kedvelt gyülekező helye, zeneszó mellett hagymakertészek isszák a feketét, vagy jól sikerült piaci nap után a – pezsgőt. Nem
parasztok ezek már a szó hagyományos magyar kelet-európai értelmében, tiltakoznak
is az elnevezés ellen: kertészek, egy sajátos agrárkapitalizmus kispolgárai, egy haladó,
kerties mezőgazdasági kultúra dolgozói és vállalkozói. Az export, a világpiac kitárta
előttük Európát: a világgazdaság rezdüléseit mindennapi sorsukon érzik; újságolvasók,
politizálók, világjárók. Értelmesek, apáikról rájuk szálló sajátos népi termelői tudásukat, különleges eljárásaikat és nemesítő törekvéseiket tudatosan tökéletesítik, fejlesztik. Jómódjukból, s időnkénti krachjaikból egyaránt lüktetés, mozgalmasság, forrongás, elevenség árad a városra, a társadalmi szellemi és politikai életre. Még évtizedekkel
később is ez adja a város sajátos arculatát: kitűnően jellemzi a pályára innen induló József Attila egyik levelében, amikor Maros menti Konstantinápolynak nevezi…”
Látnoki szavak. Milyen közel volt akkor Makó „Jeruzsálemhez”; a bazár-metropolis Konstantinápolyhoz! És milyen messze estünk onnan a XX. század közepe táján.
A Makó-metafora hangsúlyai 2003-ban eurokomfortos vágyainkkal adekvátak, s rászabhatók akármely magyarországi település aspirációira. Az irodalomtörténet, a filológia,
az irodalmi városrajz nem szakszociográfia és nem szociológia, mégis segíthet lehetőségeink történeti összefüggéseinek tisztázásában, a már egyszer megtörténtek tudati
erővé tételében.

2003. április

55

LACKFI JÁNOS

Valami a szabadságról
Oravecz Imrének

Mivel a szabadon garázdálkodó
grizzlymedvék megdézsmálják az almatermést,
kitúrják a szemetes konténerek tartalmát,
félholtra tapsikolják az útjukba kerülő
környékbelieket, tudatos programot
kellett kidolgozni érdekükben
Ma már a kóbor példányokat
befogják, altatják, százféle megalázó
vizsgálatot végeznek el rajtuk, akárcsak
a kórházba kerülő embereken,
fogsorukat, körmeiket vizslatják,
ivarszerveikben turkálnak, majd repülőn
szállítják őket a vadvédelmi területre
Nyakukba ultrahangot kibocsátó
nyakörvet raknak, így aztán az állatvédők
minden különútról, kiruccanásról tudnak,
jól feltérképezhetik szokásaikat
Legnehezebb volt az együttélés szükségességéről
meggyőzni a környéken lakókat,
kiknek egy része fakitermeléssel
foglalkozik, és érthetően retteg,
hogy míg a motoros fűrész és a hallásvédő
eltompítja fülüket, hátulról egyszercsak egy mancs
nehezedik vállukra vagy teketória nélkül
letépi fejüket, mert erre is van példa,
igaz, arányaiban elenyésző
Mostanra azért – nem kis büszkeség –
sikerült érzékennyé tenni a lakosságot,
bármi rendellenességet észlelnek, azonnal
jelentik a megfelelő telefonszámon, és nem
ásót-kapát, baltát ragadva rendezik önhatalmúlag

56

tiszatáj
nézeteltéréseiket a négylábúakkal
Ha a grizzlyk a nekik kijelölt vadon választóvonalát
átlépik, rögtön ártalmatlan, de fájdalmas
gumilövedékekkel vagy nagyot pukkanó
riasztórakétákkal kergetik őket vissza a szakemberek,
meg kell tanulniuk, hol a határ

2003. április

57

PODMANICZKY SZILÁRD

Sansz-script líra
Mi bánt
kérdezed az ablaknál
s zavarodban
lefejted a szigetelést
*
Ám legyen
harcra harc
végre legalább
magad ellen lehetsz
*
Úgy öregszel meg
hogy örök ifjúnak
hiszed magad
s majd halálod is
egy kisgyereké lesz
*
Végül tökéletesen meglopnak
elveszik az álmaidat
életed és műveidet
elvesztél
*
Mit akar
kérdezed végre a telefonba
nem mer válaszolni
mert mindent
*
Látod a művészetet
mert benne élsz

58

tiszatáj
vágyad annyi
hogy még egyszer benne élj
ha már nem tudod a nevét
*
Lassan-lassan meghalsz
s elveszti súlyát
mi másnak drámai tét
hát nem is értik
min nevetsz
*
Kihűlt a fal
kezeddel tapintod
de tudod
belül eszeveszett a nyár
*
Nem maradsz magadra
veled van az istened
ki lényeddel áldott
s most különb
mindenik isteneknél
*
Gyávaság és türelem
nincs mitől félned
amit a vámon veszítesz
csak a révész tulajdonságai
*
Nyomban kisüt a nap
szemedben robbanás
előtti lőporszag
szádban kovaföld
*

2003. április

59
Megállsz
kinyújtod a kezed
de mert téged senki nem küldött
csak az egyiket
*
Megállsz
kinyújtod a kezed
de mert senkit nem vársz
csak az egyiket
*
A növények kedvelnek
s bátran zöldellnek melletted
alig bírod megállni
hogy ne fotoszintetizálj
*
Egyszer csak ott van
egy piros vezeték
mint egyetlen nyoma annak
hogy valaha léteztél
*
Hosszú még az út
és egyre nehezebb
ösvények vezetnek
a semmi felé

60

tiszatáj

ACZÉL GÉZA

gyepszemle
vézna kamaszként reggeltől estig száguldoztunk egy lekopott pályán
valahol az embermagasságú gazzal felvert sínek mögött a periférián
koponyánk órákon belül tüzelt a fáradságtól végtagjaink mozgása szétesett
a poros izzadságtól lábujjaink már délre cementesen összeragadtak
és lassan ide-oda vibráltak a feslett tornacipők a szegénység gyásza alatt
márkás gatyák nélkül feliratos dresszek nélkül elég egyenesen rúgtuk
az apáinktól még gojzer-varrottasnak becézett négyszögletű labdát
s ha ihatnékunk támadt a döglött macskákkal teli gémeskútból
a repedt vödörből jókat húztunk mostani ásványvíz-kultusz gyanánt
a győzelmekre törő enyhe kalandokban öröm volt nem finnyásnak lenni
taknyos orrok retkes sarkak leszakadt zsebek nem zavarták a kamasz-áriát
ha pedig egy-egy szeplős lányra az alig citálható partvonal felé kibámultunk
vegykamrákban is kimutathatatlanul nőtt bennünk a sejtelmes doppinghatás
így kezdtük s a lírai futamnak aligha létezik ma már bölcs esztétikája
tanulsága végképp legfeljebb az a különös nomád biológiai káosz
mire fanyarul ráoszt deresedő fejjel a reggeli séta s ha nem is vagy esztéta
katedrálissá rakod össze képzeted gótikájában lépésenként az infernót
hisz belül már valami szilárdság elengedett s a látvány zsigereket kavar
amint fogyó lábad az utra lép kibillentve egyensúlyodat néhány hányadék
orrodban facsar redves zugokból a húgy szaga minden összekent tűzfal kiált
hogy menj haza csukd magadra a billegő ajtót panel házi koporsófedeled
a kormos eső mindjárt megered s aktivizálódni kezd a tonnányi kutyaszar
szóval e látvány naponta felkavar s most se mersz rálépni a túlterhelt gyepre
alig érintesz szemmel egy barna üledéket s már jönne is följebb a gyomor
de ma szép napod van leletedre a bérházak résein kibújó szellő rásodor
megpördül az s fölmutatja a jóságos időt egy bronzba mártott gesztenyelevél
helyükre állnak a rossz arányok az ember leül egy törött padra s még remél

2003. április

61

HATÁR GYÕZÕ

Komédiásnõ
(Jancsó Saroltának)

odafent olyan szép voltál, mint innen lentről még soha. Ahogy felvonszoltál a deszkákra, Komédiásnő; ahogy napraforgó mosollyal lelket öntöttél belém, gyámoltalanba; ahogy mutattad, mit kell csinálnom:
– így, így, így kell, így ni. Bábmozdulattal. Tudod, mi az a bábmozdulat?
Ez a bábmozdulat. Líglógó lábbal, mintha rongy volnál –
– líglógó lábbal? így? így?
– nem úgy, jaj dehogy is. Lógázzad, engedd el! Mintha rongy volnál!
– csípőből? térdből? vállból? honnan lógázzam…?
– mindenhonnan!
– hiszen azt csinálom!
– jaj, dehogyis azt, kis bugyuta. Még egyszer! Most! Most!…
Én meg – sehogyse tudtam.
– sebaj – mondtad megenyhülten – menjünk át a Nagy Színpadra, ott majd
akarva-akaratlan is tudni fogod. Mert az az Igazi –
– mi az a Nagy Színpad és mitől igazi?
– egyet se félj: azon, attól olyan bátorságra kapsz, amely egyszeribe az
inadba száll. Nagyon nagy és attól igazi, hogy ez az Élő Marionett
– adj haladékot. Gondolkozási időt!
– hogyisne
– Komédiásnő!
– már rajta is vagy
Még ki se mondtad, máris éreztem, hogy rámeresztik a köteleket, a lógasztókötelek horgaikkal felkampóztak, egy a vállamnál, egy hátul a derekamnál; nagyot rántottak rajtam, felhuppantottak és én máris ott úsztam a színpadtérben.
Lígtem-lógtam, kapálództam, a lábam többé nem érte a földet, hasztalan kerestem lábujjheggyel: ahol eddig volt és mindig lenni szokott, a föld nem volt ott
himbálództam-hadakoztam, a köteleim meg rántottak-húztak fel-le, té-stova
akkor már, alálógó fejjel, mindenestül olyan voltam, mint a rongybábu, a dróton rángatott marionett, az élő-eleven. Te meg, Komédiásnő, te csúfság, te meg!
Kárörvendve kidüllesztett hassal ahogy elnéztél, kedved lelted szégyenem spektákulumában és gyengéd szeretettel nekivigyorodtál:
– látod? – kuncogtál – látod? Ez az Élő Marionett –
– micsoda-kicsoda?
– te. Az élő-eleven, aki vagy. A Marionett –

62

tiszatáj

Belesikoltottam a szavadba. Alákiáltottam:
– nem! ne!
– ugye? ugye? még majd szereted is meg akarod is: majd! majd!
– nem fogom! soha! Komédiásnő –
– ugye? ugye? most majd megtanulod –
– engedj el! engedjetek!
– most majd megtanulod, mi az, színházat játszani, élő marionettnek lenni,
most majd megtanulod!
– irgalom!
– felőlem akár a herkópáternek is. Esedezhetsz irgalomért, babám. Mert
úgy kell neked, mert most megfogtalak: az enyém vagy – senkié…!
– az enyém! „én-a-tied-te-az-enyém”: hahaha! uhohahá-hahá-hahá! milyen
érzés, ha valaki pojáca?!
– ne tedd ezt velem! ne tegyétek ezt… –
– no, sebaj… Ne félj, huncutkám (megengedj, ezért a kis rádijesztésért),
mindjárt leeresztünk, csak még elébb, emlékeztetőül, cseppecskét alácsiklandunk a talpadnak… –
Az alácsiklandás áramütésszerűen ért, a talpamba kaptam, de a hónom alatt
volt a kisülése –
– csak cseppecskét, csacsikám: most se? még most se mondod, hogy az
enyém vagy…?
– jaj! jaj! a tiéd vagyok, csak hagyjátok abba… Elég legyen! Megharagszom!
– lehet, hogy neked igen, de nekem nem. Még! Még! Cirógassátok meg a talpacskáját, aki mindene van –
– visítok!
Potyogtak a könnyeim, sírtam-nevettem (orvosnyelven rekeszizom-kimarjulás és ebbe más is belehalt már) –
– micsodás csalavári pofákat vágsz, te Sírónevető…haha! Hát ezért írtad azt
a könyvet, hogy SÍRÓNEVETŐ?! Ugye-ugye: jó-is-volna? Nem tudtad, mi fán
terem az a móres, de most színpadodra akadtál: itt most majd móresre tanítalak, de úgy, hogy holtod napjáig –
– Komédiásnő!
– haló porodban is! megemlegeted!
– ne bántsál! ne bántsatok! soha többé, még statisztálni se!
– a saját bőrödön! nesze neked nemulass! most hát tudod, milyen nehéz
a nemzet napszámosának lenni! Élő Marionettnek ezen a nagyon-nagy színpadon!
Hogy milyen sanyarú!
– szánom-bánom!
– minthiába: benne vagy a bűnben. Fertelmeskedtél. Megírtál bennünket:
most majd megkeserülöd, ha köréd sereglünk –
– Komédiásnő, ha istent ismersz!

2003. április

63

– Méket a sok közül, te pogány?… Sorköteles vagy –
– De alkalmatlan!
– A szekerünkre kívánkoztál: magad akartad. Sátram-állítónak? Kikiáltónak?
Kellékesnek? Hátramozdítónak? Facér súgónak: annak se…?
– bocsássatok el! civil akarok lenni! Nem akarok színházat játszani, nem vagyok élő marionett! Se játszani, se játszatni! Soha többé!…
Már nem tudtam magamról, hogy mit művelek; arról se, hogy eleresztettem székletemet-vizeletemet. A kötelek kioldódtak és én hasravágódva ott feküdtem tulajdon piszkomban a világot jelentő deszkákon, az Élő Marionettek
nagy-nagy Igazi Színpadának a kellős közepén
a spottok ütegei a mennyezetről, a sarok-jupiterlámpák fénypászmái a magasból körülröhögtek, a profi-boholcok, profi-pojácák pedig kört fogtak bugyori bőrzsákom körül, gratuláltak szép sikeremhez és nagy ívű, kecses sugárban megöntöztek, mint a kutyafalka a lámpaoszlopot - - (álom: 1995 12 24)

Boldogság bumerángja
– BOLDOG VAGY?
– Boldog.
– LÉTÁLLAPOTOD?
– A boldogság.
– OKA?
– Mindent elértem, elvégeztem, megalkottam, amit akartam. Többé-kevésbé. Hellyel-közzel. Jobbára. Amennyire emberileg. A körülményekhez
képest.
– BOLDOG HALANDÓ, ISTENEK PÁRJA!
– Igen ám, csak van egy bökkenője.
– A BOLDOGSÁGNAK?
– Aminek bökkenője ne lenne, boldogság, olyan nincs.
– S A TIÉDNEK?
– Hogy mire véghezvittem, amit akartam: az én termésem betakarítása húsz
évvel elkésve érkezett.
– ELKÉSVE? MIHEZ KÉPEST?
– Várandóságaimhoz; életidőmhöz képest.
– HALÁLODON VAGY?
– Halálközelben.
– MI JELÉT VETTED?

64

tiszatáj

– Megláttam magam a temetkezési vállalkozó kirakatüvegében. Arcomhoz
koporsót válogattam. Arcszínemhez urnát. Belelapoztam a gyászzene-választékba.
– HÁT MÉG?
– Minden bolond lyukból az ő szele fúj. A kripták fuvallata.
– TÜNETE?
– Ha már a lábnak jártányi ereje sincs, a kézbe beleáll a legyintőgörcs s mindenre csak legyint: ha mindent véghezvittem, nem öreg-mindegy-e már…?
– ÍGY HÁT BOLDOGTALAN VAGY?
– Az vagyok.
– LÉTÁLLAPOTOD?
– A boldogtalanság.

Pondróféreg trenódiája
késével már odavárja lesben
a kettévágó kaján mozdulat
kettészeli – s ő édes-kettesben
él tovább bár vesztén nem mulat
csepp élet kövérjével betelve
gyűrt vánkosára ejti göb fejét
de négy de nyolc felé szétszeletelve
sár matracán nem leli nyughelyét
százfele vágva tudja – rájár a
rúd: megimádkozik s ágyán felül
majd göb fejét eldöglő párnájára
ráejtve vár – mélán elszenderül

2003. április

65

Matuzsálem
megcélozza a 49-et
hogy 2049-ig éljen
bájgúnárként mint ki azzal henceg
matuzsálemi korban kevélyen:
HÜBRISZ lett vón’ 2050-ig:
ezer unokám agyonverni gyűl
ha nem a késüket a fogukat fenik
s ölőm a milliókkal elvegyül
de így – még vértben s acélosan
tollas buzogányom rájuk zúduland
s ha merre homokom fejükre fosom
serkend milliónyi sírunokahant

Ahol a part szakad
bendője bödön lába pipaszár
ha járdall vélek: botlogol kaszál
krampusznak kisöreg szatírnak vén:
szállong a szakadó part peremén

A halandóság hatványain
évről-évre életunt:
mintha volnánk úgy vagyunk
már tűnőbe' életünk:
mintha lennénk úgy leszünk
eltanácsol ég s a föld
mintha lökne messze küld
léttelen ki lenni lett
mint a jöttment : jön – s mehet

66

tiszatáj

SZATHMÁRI ISTVÁN

Mondta a férfi
Legszívesebben kihánynám magam ebből a világból, mondta a férfi, éjszakánként fekszem a pamlagon és várom, várom, hogy kiüssön rajtam a téboly,
kitörjön, rám törjön nagyon, mint valami kegyetlen, kéjes ősgonosz, és akkor
izzadok és vizes vagyok és fordulok a fal felé, ahol elaggott, kimúlt állatok tetemei préselődnek egymásra, mert üreges a fal, igen, üreges, így a férfi a másiknak és a nőnek is, aki ott ül vele szemben a piciny szobában és a szemüvegét
tologatja fölfelé az orrán kitartóan, elszántan, és nem történik semmi, folytatja
a férfi, azaz úszom már az ágyban, és mindenféle kép, foszlány, álom ugrándozik a szemem előtt, de a téboly, a téboly még várat magára, csak az állattetemek szaglanak csendben, lehet ott patkány, egér, sőt denevér is, vagy hatalmas
cserebogár, még ép páncélzattal, igen, és eljön a reggel, látom a függönyön át,
és vonyít valami ronda állat azon az őrült téren az ablakom alatt, és karcos
férfihangot, -hangokat is hallok, és a nap már árnyékot csinált a falra, a tárgyaimon a por már látszik, és a konyhából érkező alig szellő finoman meglebegteti
az árvalányhajat, és ha kelek, facsarom a lepedőt, egészen megszokott dolog ez,
igen, nyomkodom, dörzsölgetem, akárha az elmúlt éjszakát semmisíteném
meg, akarnám kitörölni végleg, de hiábavaló a szándék, a tett, mert jön a következő és így tovább, mondja a férfi a piciny szobában a másiknak és a nőnek,
aki csak tologatja fölfelé szarukeretes szemüvegét, ami jól áll neki nagyon,
a szeplőkhöz, az apró pontocskákhoz az orrán, és még azon is túl, és néha a hajába túr azokkal a szép, hosszú, vékony, finom ujjaival, a sziporkázó, a napban
megmerülő vörös körmeivel, amelyek, amelyek máshova is eljutnak, bizony,
cserkésznek, becserkésznek helyeket, ahol a téboly, a beszélő férfi tébolya
mást jelent nagyon. És villan a szem az üveg mögött, és a férfi, aki a lepedő
mángorlásánál tart, meginog egy pillanatra, a szava elakad, majd újból a beszéd
öröme, kényszere, és már a délelőttök vajszínéről regél, ahol pókok fonják hálóikat, szépen, nagy, nagy türelemmel. És akkor főzi a kávékat sorban, meg
teát is iszik, és nyúl a pohár után is, igen, ha úgy hozza a kedve, ouzót löttyinget magába, és hisz és ígéreteket tesz, de az éjszaka zajai, szagai, párás levegője
nem engedi őt el teljesen, mondja. Az előtte ülő nő meg csak játszadozik tovább és néha felnevet, rövid szoknyája szép combokat sejtet, finom fehér bőrt,
selymeset, igen, és a beszélő elakad újból egy darab időre, és úgy érzi, fejét oda
kell buktatni a fénybe, az ablakon betóduló napba, és teszi is mindjárt, akárha
napfürdőt venne, bérelne kicsit, mosdatná mosdatlan lelkét, prályázná, igen,
de ott is a várakozás, a vergődés csápja, az elhullott, beszorult állatok édeskés

2003. április

67

illata, és már húzza is vissza, de azért mosolyog hozzá, épp azért is, igen, és
mondja tovább a szemüveges nőnek, meg az ott ülő férfinak, aki eddig csak
hallgatott mélyen, rezzenéstelen arccal, beszűkült szemmel, de most mintha
feléledt volna, mintha rajta is átfutott volna valami, hirtelen felemeli a kezét,
de leejti gyorsan.
És ülnek ők a piciny szobában, a férfi, a másik és a nő, és körülöttük
mintha semmi sem lenne, és akkor hozzák egy napon a fát, így tovább a férfi,
déli, kreolbőrű férfiak zörgetik a kaput, borostás arcuk elszántságra vall, szúrós tekintetük nem ismer vágyakat, és már dobják le a krémszínű, barna pötytyökkel megszórt, meghintett rönköket, úgy, hogy szinte beleszédül az utca,
beleremegnek a környező házak. És akkor jön a város bolondja meg a felesége,
szépen, időre, pontosan, pöfékelő, zakatoló, zúgó-morgó gépen, négykerekes
fűrészgépen érkeznek, hatalmas díszkanyarral fordulnak be a sarkon, piros sáluk csak úgy úszik, lebeg a szélben, zöld sportszemüveg mindkettőjükön, vastag gumipánttal, és már fűrészelik is óriás zajjal, nyikorgással a tönköket, vastag faágakat, és helyezik el türelemmel, értelemmel a fedett kapu alatt. És pálinkát kapnak meg keserű likőrt és ülnek is már vissza a berregő gépre, hogy
tiszteletkörökkel bejárják a várost, amelyben születtek és éltek ők nagyon,
nagy kedvvel, igen, és én irigyeltem őket, fájt látnom azt a bárgyú mosolyt az
arcon, és tudni azt, hogy délután moziba mennek és böfögve, szellentve élvezik a filmet, ami nem más, mint maga az élet, igen, és én maradok a hars szagú,
felfűrészelt fával a kapu alatt, és dobom már én is magamba a likőrt, és mintha
mocorgást hallanék a szobám fala felől, és arra gondolok, én Istenem, egy
újabb állat, élet szorult be oda éppen, és még hiszi, reméli, kiszabadulhat. És
fogom a kalapácsot mindenre elszántan, farkasszemet nézve mindennel, ami
előttem és körülöttem van, forgok, de azért megyek, haladok, és hiszem,
őszintén, ütni fogok, verni, nekimenni térnek, időnek, de már tudom, így
a férfi a másiknak meg a nőnek a piciny, de napfényes szobában, tudom, nincs
erőm, nincsen, és ekkor ráfekszem a rakás, a frissen felvágott, szétfűrészelt fára
és behunyom a szemem.
Az este hűvöse felkelt, felébreszt engem, szedem magam össze szégyellve
kicsit.
A nő kacarászgat szépen, úgy jól nevelten persze, lábait mozgatja játékosan,
és a másik, a másik férfi a szobában szólal, megszólal először, igen, karcos, reszelős hangon mondja, te Sándor, te Sándor, olyan jó veled.
És Sándor, a beszélő, mesélő férfi rájuk néz hosszasan és érzi, talán rendben
is van ez így, bizony.
Majd északra utaztam, folytatja a mesélő férfi, hagyván magam mögött
a lucskos lepedőt, mindenféle szaggal az orromban és lidércekkel bennem teli
vonatra szálltam, mert néha úgy elkap valami vágy, hogy ne feküdjek én, illetve másképp, másképpen, igen. És nyögött velem a vonat fel a zöld magasla-

68

tiszatáj

tokra, hol egyszerre esett az eső és sütött a nap, hol megzavart állatok, emberek néztek ránk értetlenül és hatalmas erdők sóhajtoztak a szélben, és patakok,
folyócskák sercegtek szorgalmasan. Vidéki állomások apró, fehér kövekkel teleszórt kerthelyiségeiben pirosarcú férfiak ücsörögtek nagyméretű korsóval
a kezükben, és ha nagyon odafigyeltünk, vízesés hangja rebbent felénk. Óriás
felhők ereszkedtek le a fákra és a kicsiny, festetlen házakra, el-eltünedezett
a világ a vonat ablakából nézve, akárha köd vagy gőz alagútjaiban járnánk. A helyi vicinális csak lassított azon a helyen, hova igyekeztem, előbb a csomagomat
dobtam le, majd magam is ugrottam a köves útra, hol állatok ürüléke volt meg
sok, földarabolt nejlon. Birkák émelygős szagát éreztem, de ha akartam, és miért ne akartam volna, ott volt a zöld, a kék és a nedves, már-már elázott föld
szaga is, ott volt mindenben, igen, és kigombolt inggel indultam még följebb,
kacskaringós erdei ösvényeken, hogy megkeressem a házat, hol szobát, ágyat
adnak ki jó emberek. És ott volt a ház, és még egypár odébb, egy barna vízcsík
szelte át az udvart, és asztalok meg székek az évszázados fa alatt. Három-négy
elaggott baromfi kárált a drótkerítés mellett, a kutyát még nem láttam akkor.
Rövid hajú, kötényes nő jött ki a házból, és amint a közelembe ért, láttam
hajszálerekkel átfuttatott arcát, szemében a tompa, mindenbe beletörődő fényt
és hogy a vastag száj mögött oly kevés a fog. Kedvesen szólt hozzám azon a keverék nyelven, amit erre beszélnek az emberek, és fölvezetett a nyikorgó lépcsőn a szobába, amit kiadott nekem. A cserépkályha mellett katonás rendben
állt a feldarabolt fa, ahogy itt szokás, télen is meg nyáron, kicsiny terasz is járt
a szobához, ki lehetett ülni, szemben, úgy száz méterre talán, a falu filigrán temetője volt.
Le-föl sétáltam a szobában, tapogattam az ágyat, próbáltam a rugót, de feküdni, aludni nem akartam én. Ricsajt hallottam lentről, utána meg trombitaszót. Majd újból csikorgott a lépcső és ott volt az ajtóban a hajszáleres asszony,
akárha valami finom hálóval borították volna le az arcát, hogy el ne szökjön,
illanjon talán, háta mögött egy ősz férfi nyögött, de inkább csak szokásból
tette, kezében a hangszer, amibe, mint később láttam, bele-belefújt ciklikusan,
és ami nélkül sehová sem ment. És jött a gyönyörű szép, kékszemű, rózsaszín
állat, akit Amadeusnak hívtak, és mint mesélték, a falu elkényeztetett kutyája
volt. És belakták a szobámat gyorsan, kacaj és nevetés, borókapálinka az asztalon, dőlt a szék, recsegett az ágy, a levegőben gombaszag terjengett, ruhájuk
jellegzetes szaga, ebből élnek, mondták, nagy sötét erdők mélyén rejtekhelyeket tudnak, hol büszke, öntelt vargányák és kövér, puffadt pöfetegek tanyáznak kiérdemelten. Zúgtak a közeli fák és mintha már sötétedett volna. A fogatlan asszony jócskán ivott és az arcát beszövő vékony erek mintha foszforeszkáltak volna a már tényleg teret nyert homályban. A szemét nem láttam, de
biztos voltam benne, őt már meglepetés nem nagyon érheti. A férfi, aki emígy
még fiatal volt, a hangszerével játszott, madarak röppentek fel a fákról és

2003. április

69

a szomszéd ház betonudvarára kiporoszkált a disznó az ólból, akárha a sajátos
hangokat és az est érkezését szerette volna hallani, bárgyúan bökdöste orrával
a kerítésként szolgáló vasrudat, majd eldőlt kényelmesen. Amadeus egykedvűen lihegett a fakupac mellett. Már-már minden olyan idillikus volt.
A teraszon álltam, szívtam be, szinte erőszakosan a kaparó, hars levegőt. És
ittam én is az italból, és nem gondoltam, nem akartam gondolni semmire.
Majd később mondták, nem messze innen, ott van a szem, a türkiz tenger
szeme. Menjünk fürödjünk egyet. A hold már sütött, amikor kaptattunk fel
a dombra, nagy, fekete éjjeli madarak repültek el a fejünk fölött lustán. A csillagok vékony ágakon himbálóztak, szinte beleszédült az ember, ha sokáig bámulta őket. A fű nedves volt és lassan átázott a cipőm.
A parton az asszony vette le először magáról a ruhát. Utána a férfi következett. Én csak később, mintha csak várnék valamire.
És csillámlott, fénylett, sziporkázott a tó a hold adta, nyújtotta már-már
nappali fényben, körülötte a fenyves komoran, sötéten állott. És finom volt
a víz, olyan könnyű, szinte lebegett a lelkem, igen, így Sándor a piciny szobában, a férfi és a szemüveges nő előtt, aki közelebb húzta hozzá a székét, mert
mint mondta, hogy jobban, tartalmasabban hallgathassa őt, és kacarászgatott
úgy keveset, és a szemüveg csak villogott, és amikor Sándor, a mesélő férfi,
a selyemhálós nő hűvös, síkos érintéséről beszélt, finoman megfogta a kezét. És
ekkor Sándor elnémult rövid időre, és csend lett, nagyon is az, a nap pedig sütött kitartóan, ömlött be a fény az ablakon, és a férfi, a másik, hirtelen szólt reszelős hangon, Sándor, kérlek, kérlek, ne hagyj el, itt bennünket, és Sándor
mondta tovább, de mintha a szeme párás lett volna, és úsztunk és forogtunk
össze-vissza, folytatta, és az ősz hajú, aki egyébként még fiatal ember, mindezt
csak egy kézzel tette, mert a másikban a trombitája volt, amibe bele-belefújt
ciklikusan, és zengett a környék a szinte vakító holdfényben, és biztos vagyok
benne, az erdő lakói dermedten figyeltek, és utána kifeküdtünk a fűre, kacagva, vidáman, és hülyéskedtünk kicsit, nyúlkáltunk, tapogattunk, lökdösődtünk, és akkor már tudtam, a fogatlan nő túl közel került hozzám és nem távozik. Erős, izmos combjaival rám fonódott és az arcán újból kigyúltak azok a finom, vékony erek. És örvényleni kezdett minden a szemem előtt és utána sokáig nem tudtam magamról én.
A nap sütött, amikor magamhoz tértem, a ruhám rajtam volt és még valami
csíkos pléd is, a fenyves ott hajladozott előttem, és lihegést hallottam a hátam
mögött. Amadeus nézett rám, és rózsaszín bundája újból elkápráztatott.
És Sándor visszafogta a szemüveges nő kezét a kicsiny szobában, és kissé fátyolos hangon folytatta tovább, a szobában, ahová felmentem később, egy
nagy tányér gomba várt, mellette cetli, mi szeretünk téged, és a terasz ajtaja
nyitva volt, láttam a temetőt és az elkóborolt birkákat kissé odébb, a disznó
lent röfögött, csak néha döfködte a rozsdás, elaggott vasrudat.

70

tiszatáj

Testes madarak szálltak a tó irányába, és arra gondoltam, bár maradna minden örökre így.
De utaznom kellett, vissza, hol a fedett kapuban állt a lefűrészelt fa, és a falban, a falamban ott lapultak egymásra préselődve az állattetemek. És mentem
vonattal vissza, már láttam a város tornyát meg a kereszteket, és tudtam, este
már az ágyamban fekszem és várom, várom, hogy elérkezzen, megjöjjön, igen,
a téboly, vágott bele a szemüveges nő a férfi, a mesélő férfi szavába a kicsiny
szobában, és a szeme már izzott, a téboly, igen, ismételte Sándor és még jobban
megszorította a nő kezét.

2003. április

71

SIMAI MIHÁLY

Találkozás az Angyallal
(Dr. Bodosi Mihály idegsebész professzornak,
dísztávirat helyett)

…s mikor szárnyként suhant már
az ugróléc fölött,
egy Angyal arra szállt:
„Szép a magasság, fiam, de annál is
százszorta szebb naponta megölni a halált!…”
Fénylett a hang,
zengett a fény,
suhant az Angyal…
Érezte még:
csillag-szikét
csúsztat kezébe:
„Légy hát Sebész,
sebezd a Végzetet!”
… s mint eleven seb, izzott, lüktetett,
fájt, jajgatott ezrek helyett
a Kés - s mint egy virág, úgy nyílt ki tenyerében
a gyötrelmes-győzelmes KÜLDETÉS.
- - - s aztán már látomás-magasból nézte,
hogy tölt be időt és teret,
planéták, fénylő csillagrendszerek
s titok-húrok, ideg-végtelenek,
éj-burjánzatok, elvérző erek
között hogy vibrál, hogy rezeg
a tettre-bátor, életért
életbe-vágó Szeretet.

72

tiszatáj

gyógyulásáért gyönyörût
építek templomot fiam
gyógyulásáért gyönyörűt
alapjába: bazalt reményt
s imát mely sziklává kövült
falaiba: hites csodát
versek hamvait énekek
széllel szálló virágporát
és angyalszárnyú hegedűt
melyből fény árad
végtelen
gyógyulásáért templomot
építek neked gyönyörűt
beleköltözhetsz Istenem

valaki mindent elszeret
Mióta már, hogy létezem…?
S meddig még…?!
Mindegy!… Élvezem!
Kezem, kezem, kezem, kezem
minden szép percre ráteszem.
S kezem, kezem, kezem, kezem
minden ujjában érezem,
minden nap fájva érezem,
hogy kevesebb a kevesem.
S mikor az okát keresem,
rádöbbenek:
valaki mindent elszeret!
Valaki mindent elszeret
tőlem, nézzétek, emberek!

2003. április

73
Viola időt, kék teret,
forró tavat, havas hegyet,
rózsát, regényt, esőt, napot,
hárs-zümmögést, mézillatot,
fény-játékot és felleget.
Valaki mindent elszeret.
Csöndet, koncertet, lomb-zenét,
erdők, vizek tündérszemét,
meleg sugárzást, nyáridőm
zöldjét, aranyát, vörösét.
Reményt, szerelmet, terveket,
szőlőket, boldog kerteket.
Valaki mindent elszeret, mit
nekem nyújtott egyik kezével…
A másikkal most érte nyúl.
Valaki mindent elszeret :
a szirmokat, az ágakat,
a tavasz-lázas hársakat,
a szivemhez nőtt társakat,
a hozzám-kezesült csodák
mély-magassági mámorát,
valaki mindent elszeret,
mind a nap-lelkű éveket,
a telitorkú éneket,
az augusztusi fényeket,
zúzmarainges februárt,
jázminok boldog májusát,
a lelkem rázó lázakat,
a zöld gombot, mely leszakadt,
a köznapot s az ünnepet
– valaki mindent elszeret!
Valaki mindent elszeret:
a lehetőt, a tehetőt,
az erdő-mélyi levegőt,
a létöröm-szitakötőt.

74

tiszatáj
Galambokat és sólymokat,
cinkét, csicsörkét, gyurgyalag
csapongó röptét, büszke sast
óvári vén sziklák alatt.
A gyerekkori ízeket,
medgyesi dinnye-dombokat,
muzsikás nyelv-emlékeket.
Valaki mindent elszeret.
Gyulát, a körösparti hárs
édes szerelemillatát,
a kastélykerti koronák
közt átsuhanó ragyogást.
A buszokat, a trolikat,
a hosszú vonat-utakat,
az álmok állomásait,
víg órák áldomásait.
Szeged száz régi szögletét,
a Dóm imádság-ihletét,
füvészkert fészekmelegét,
boszorkánysziget zöld hevét…
Én mondanám: NE MÉG! NE MÉG!!
– S valaki mindent elszeret.
Íme, lássátok, emberek:
valaki mindent elszeret,
amit a szívem megszeret.
Valaki mindent elszólít,
amit a szavam megszólít.
Igényt mindenre tarthatok,
berzenghetek, lázonghatok,
de semmit meg nem tarthatok!
A legmélyebb, legtengerebb
tengerszem látta szememet.
Vállukra a legszebb hegyek
emeltek a világ felett.
Elbűvölt édes bűvölet,

2003. április

75
mint féktelen, tüzes palást
lobogtak alkonyat-tüzek.
Voltam élet-királya, ám
a végén mégis ő nevet.
Valaki, valaki, valaki
most tőlem mindent elszeret.
Valaki mindent elszeret,
csak a lázongó ihletet
engedi még – a verseket,
hogy elmondhassam: emberek!
vigyázzatok, már nincs idő,
valaki mindent elszeret,
ami szerethető.

tiszatáj

VESZEIK A ATTILA

Hölderlin naplójából
(RÉSZLET)

Ameddig nyitott ablakomból ellátni: pezsdülés. Teli a táj pitypanggal (még
a kert is, Lőtte ellenére, ki dühödt elszánással irtja ezt a rikítósárga gyomot).
A szél az éledő föld illatával terhes, pedig a tető utolsó hószigetei még csak
most csordulnak végig az esőcsatornákon.
„Kikelet, itt vagy? Ilyen korán? Újra vidíthat fény, sürü árny?"
Igen, a te verssoraid tévednek ajkaimra, te jutsz eszembe, jelentéktelen külsejű kis ember, akivel Schiller papánál hozott össze balvégzetem. Némán néztem, mint matatsz a könyvespolc poros kincsei között. N e m ismertelek fel,
amiként ettől fogva te sem ismerted fel írásaimban, avítt irományaid bubájától
megittasultan, az újat, a tavaszi rög jó szagát.
Nevemet sem idézted jól többé, Szent Gazember. Mondják, ha társaságban
szádra tévedt, eltorzult: Hölderle, Hölterle, Hölderlein...
Tíz éve halott vagy. A halál megöli a gyűlöletet: de halott halottnak meg
nem bocsáthat.
És én immáron húsz éve halott vagyok: jogom van a gyűlölethez.
Átkozott nevedet halálom napja óta ki nem ejtettem, s így lesz ez most már
a föltámadásig: RÉMKIRÁLY.

Döng a falépcső
Hólé csorran a dombok lábairól,
zajlik a jég a Neckar páncélja
ezernyi darabban, s túl, odaát
a Sötétlő Erdőn, enged a Rajna
vizén is a fagy, keskeny szigetek
zöldellnek a vékonyodó hóban,
sárgállik az első pitypang,
lándzsás útifű tör az égnek,
április apró Napjai szikráznak
a tócsák bőrző tükreiben,

2003. április

—

^^

kacagás száll, Lőtte bolondozik
ismét, hólabdákkal zörgeti
ablakomat, lila kendője alól
borzas haja szétbomlik a szélben,
tornyából Hölderlin is iszkol már
lefelé, döng a falépcső.
Ma is verőfényes tavaszi reggelre ébredtem, jókedvűen átballagtam hát
Conzhoz (csinos kis kertje van a Hirschauer kapu előtt). Odafelé (megint csak
nem álltam meg) összeszedtem egy csokorra való rezedát, iszalagot, lila kakukkfüvet (rossz szokásom, nem tudok menekülni tőle). Szerencsétlenségemre
későn láttam meg az öreg irodalmár-rozmárt. A kapuban pipázott, és felhúzott
szemöldökkel, résnyire szűkült szemekkel bámult a csokorra, az arcomba,
majd újra a kazalra. Azonmód miszlikbe téptem és elhajítottam az egészet (az
elet rögtön a szokott kerékvágásba zöttyent), azért, a tisztesség kedvéért még
megkérdezte, miért tettem. „Oeminenciája ezt nem tudhatja meg soha!" - vakkantottam az arcába, mire végre teljesen megnyugodott és beinvitált egy pohár
rajnaira (tudja, hogy ennek nem tudok ellenállni). Miközben a napszőke nedűt
kortyolgattuk, végig azon imádkoztam: ne hozza szóba az irodalmat. „Mi a véleménye Könyvtáros Úrnak Klopstock ódáiról?" - törte meg végül a csendet.
»Excellenciás uram, ön nem tudhatja az én véleményemet!" - horkantam rá,
végleg beléfojtva az összes még kitörni készülő ostobaságot, és a nyitott ablakhoz léptem. Gyönyörű ilyenkor a táj. Zöldellő lankák, szőlőtáblák mindenfelé. (Közben íróasztalára sandítottam. Aiszkhüloszt fordított. AISZKHÜLOSZT! Talán készakarva hagyta ott a vázlatot. Mindegy, úgy tettem, mintha
nem vettem volna észre. Mit is tudhat ez az elefántfóka a görögökről. A görögökről, akik már nincsenek is. Mert akit elhagynak az Istenei az nincs többé,
az halott. Annak feje felől kialszik a Nap, annak sorsa örökös sötétség, éjszakában botorkálás.)

Semmi vagyok
Semmi vagyok. Holdbéli
idők csendjéből szőtt
árnyék. Hajladozó, hajnali
fák lombjában lakozó

tiszatáj

semmi vagyok. Súlyát
vesztett kő, sose hulló.
Rohanó víz medrében
lakozó szürke kavics.
Sápadt fűszálban rejtekező
semmi vagyok. Csenddé
vált szóban lakozó,
törvény hálóján remegő.
Semmi vagyok. Szétporladt
vízcsepp, földbe szivárgó.
Vissza se térő, el sose múló
évszakban lakozó.
Néha még látom éjfekete ruhában vitatkozó alakjukat (kötelező volt a fekete uniformis) az internátus folyosóin, zordon, begyepesedett teológiaprofesszoraink megvető pillantásaitól övezve. Micsoda kaszárnyaszellem: kötelező
hajnali ima; eltávozás a városba csak engedéllyel; dohányozni, kocsmába járni,
táncolni tilos. Gyűlölködések, lázadások, feljelentések a konzisztóriumhoz.
Azért ezzel a két gazfickóval mindig megtaláltuk az utat a lányokhoz, a finom
kis kocsmákhoz meg a karcos borokhoz (de nemegyszer a zárkafenyítéshez vezető ösvényt is). Mi hárman, micsoda triász! Két őrült filozófus és a mégőrültebb költő. A jóképű Friedrich, Hegel állandó céltáblája: „íme, a Kialudt Szellem, a Létté Merevedett Értelem." Wilhelm azonban csak somolygott a Világszellem csipkelődésein. Bolondul mániákus volt. Egyszer még azzal is meggyanúsították, hogy lefordította a Marseillaise-t. Maga Kari Eugen herceg lobogtatta magából kikelve a megszeppent kis fickó fitos orra előtt az elkobzott fecnit: „Franciaországban írtak egy alávaló dalt, a marseille-i bandák éneklik, ráismer!?" Mire ő: „Fenség, sokat vétkezünk mindannyian." Megúszta. És éjszaka egy Tübingen melletti réten titokban elültettük a Szabadság Fáját. Es
a Haramiákat olvastuk, és ittuk a francia határhoz legközelebb eső Württembergből szállingózó híreket a forradalomról. Kit érdekelt akkor az O- és Újtestamentum!

2003. április

—

^^

Rajnai dal
Be sokszor is szeretném
a várost róni újra,
akár a szép időkben.
Korcsmákat bújni ismét,
vedelni férfimódra,
a Rajna-táplált tőkék
levét kupámba zárni,
s a vastag szőke Bertát
újfent szalmára hányni,
s köpülni, míg a hajnal
aranyba nem füröszti,
s megint verselni bátran,
és hinni Istenekben,
hazában és barátban,
de nem lehet, tillárom,
veszélyes lé a lőré,
hamar világra hozná:
a hígagyú Hölderlin úr
talán mégsem bolond.
Titokban újra és újra átsilabizálom az Antigonét. Még most is nyugtalanít.
Mára másként látom, másként fordítanám. Szophoklész éjszakája: Antigoné.
Szegény, szánalmas Kreon. Csapdába szorult állatként kereng hitének börtönében. Miként is törhetné fel adott szavai pecsétjét. Thébára Hét Kapun át törd
Polüneikész teste maradjon temetetlen, prédául Nap hevének, dögevoknek. Ellene a gyenge nő. A szánandó testvér, szerelmes, törvénytisztelő, elátkozott
Labdakida-sarj. O, számító, ravasz Antigoné. Zeusz árnyékával takarózó, Haimon-menyasszony. Menyét-asszony. Istenek szavát közvetíteni nem átalló.
Hogyan ne roppannál össze vénség, te, királyi szavad megtartani igyekvő, nevetségessé tett, porig alázott öregember, ki erőtlenül karolod át szíjáról csüngő
fiad: az ostoba Haimont. Csak te tudod, a tébolyba menekült: isteneid fogadatlan prókátora ölte meg ót is. Oidipusz törzsének elátkozott sarja: Rókalelkű
Antigoné. Ki szán téged, őrületbe kergetett, ószüló tölgy, ki szánakozna rajtad? Ki láthatott a csaló rezzenetlen álarca mögé? Ki ismerhette igazi arcát,
a valódi arcot, a kendőzetlent? A nói lélek-maszkban rejtekezót. Iszméné. A tar-

^

^

80

tiszatá[

tás, a mérték. A felülemelkedő. Felülemelkedő pillanthat csupán a győzelmet
magavesztőn is áhítozó rettenetes arcba. Jézus arcába. O, éjszakám. Hölderlin
éjszakája. Hölderlin éjszakája: Jézus, Szegény, szánalmas Hölderlin. Csapdába
szorult állatként kerengsz hitednek börtönében. Miként is törhetnéd fel adott
szavaid pecsétjét. Sok van, mi rettentő, de az embernél rettenetesebb nincs.

Alvadt rögök
Holdköveknek suttogása
horkoló tetők felett.
Harpokratész némasága
Krisztus könnyein remeg.
Holdsütött harangtoronyra
sosem volt idő szitál,
üvegfényű szembogárban
halálfejes lepke száll.
Kéklő kert. Hullámzó éjben
süllyedő dereglye: hold.
Sápadt angyal áll a téren,
megfeszített szél jajong.
Hajnalmadár szárnya libben
alvó kőhidak mögött,
vérfoltos ruháján, Istennek, alvadt csillagrögök.
Aggódva figyelem magam: mostanában egyre többször osonok le Zimmer
borospincéjébe, hogy megdézsmáljam a hordókat (minden alkalommal másikat: ne kelljen leírnom, miért), ugyanis rákaptam a vörösborára (én, ki eleddig
jószerével csak a sert istenítettem). A kockázat pedig igen nagy. Rettenetes es
megszégyenítő lenne, ha rajtakapnának (szinte hallani vélem Zimmert: hülye,
de azért még akad annyi sütnivalója, hogy meglopjon), éppen ezért a legnagyobb körültekintéssel járok el. Alapvető, hogy megvárjam, kialudjanak
alant a fények (e művelet közben persze magamnak is sötétben kell kuksolnom, hiszen, míg gyertyát égetek, Lőtte bármikor felzörgethet, nincs-e baj ve-

2003. április

— 1 1

lem). Néha éjfélig, éjfél utánig is várakoznom kell, a kiszáradás egyre fokozódó
rémétől fenyegettetvén. Szerencsém a szerencsétlenségben, hogy rossz alvó vagyok, ez ilyenkor isteni áldás. Miután a ház teljes sötétségbe borult, még várakozok egy kicsit, majd egyre fokozódó szívdobogással lopakodok ki szobámból (miután megszabadultam cipóimtól, melyek az amúgy is nyikorgó lépcsőn
való lejutásom kockázatát mérhetetlenül megnövelnék). Meztéláb osonok lefelé, reszkető kezekkel tapogatva ki a koromsötét fordulókat, egészen a pincegadorig, hogy mindeme izgalmak jutalmaként egy flaska gyümölcsillatú, száraz, vörös kékfrankossal iszkolhassak vissza (mely művelet közben egyre gyakrabban nem hagy nyugodni a gondolat: mindvégig tudják, mit csinálok. Mindegy). Fönt azután, hol is minden aggodalmam azonnal semmivé foszlik, jóleső
nyögdécseléssel dőlök végig kanapémon (nemrégiben kaptam) hogy kiélvezhessem az első korty bestiális gyönyörét. Imádom ezt a pillanatot.
Ez a pillanat az emlékeké... a fájdalmasan szép emlékezésé...

Sírnak a rózsák
Halkan csobban ezüst ón, hullámán az időnek,
hanga világol a hold kéklő súlya alól,
sárba bukó szárán márvány erezet. Sose múló
törvény, éteri tájról földre sugárzó:
széthull mind, ami él. Széthulló képe Fiúnak
megtöretett testtel lázhideg éjbe zuhan.
Halkan zárul az év, hűvös árnyak nőnek a ködből,
régi legendák szállnak dületeg falakon:
hollóhajba ragyog haldokló éke az égnek, csillaga.
Kőből szőtt, könnyű mozdulatú
szobrok porlanak oszlopként őrt állva a szélben,
s míg odakünn álmukban sírnak a rózsák:
csend van már idebenn, örökös csend...

82

tiszatáj

SILAY FERENC

Papírsárkányra tetovált
Miért szólítasz engem Bertalan Áron
e lószagú időbe,
mikor a mandulafa virága
csak túlvilági arcod öltözteti.
Papírsárkányra tetovált
Csillaghitem és Napreményem,
mint háborús fényképeden
szemed és kalapod széle kirágva
biztat a Gyáva Idő.
Csak bujdokoljál szentem csak bujdokoljál.
Miért szólítasz engem Bertalan Áron,
Doberdó óta több csontvirágzás
ütötte át az anyai földet
mely Isten szájának is kőkemény.
A békét hozó idők vizének locsolásától
a szikes talaj még szikesebbé
a köves talaj még mostohábbá vált.
Isonzó folyó véres vize fölé
a ködbe fehér hattyú szállt.
Csak bujdokoljál szentem csak bujdokoljál.
Miért szólítasz engem Bertalan Áron,
húsz évig nem engedtek haza faludba,
Húsz évig elorozott harangod fényébe
nem emelhetted ujjaid árnyékát
keresztként anyád sírja fölé,
oltalmat nyújtva korhadó virágnak.
Harangod hangjára árulók és elárultak
törik kenyerüket és isszák
a becsapottak kedvével
sózott borát az örökölt világnak.
Csak bujdokoljál szentem csak bujdokoljál.

2003. április

83
Miért szólítasz engem Bertalan Áron,
mint a festő aki fényei vásznán
átsétál egyik Térből a másik Időbe,
bolyong a Donkanyarban, fogoly Szibériában,
hazafele a Hajnal ösvényén jön
maga elé tartva lelke fényét,
szuronyos puskájára akasztott papír bakancsát
csücsüljön csak rá e nagy múltú európai Hold,
fénye szabadság és igazság,
a világ szívén Petőfi a kozmikus Folt.
Csak bujdokoljál szentem csak bujdokoljál.

Hun amulett
Viselte
védte
minden ősünk

Viselte
térden
Isten: érzi

Tövisben
térden
mi is öltünk

Tövisben
védte
szíved kérdi

Emelte
ejtve
Isten: kérdi

Emelte
Remény
minden ősünk

Rabocska
Remény
szíved érzi?

Tövisben
térden
mi is öltünk!

84

tiszatáj

LÁSZLÓFFY CSABA

Bal-esetek
„Meg tudnak nekem bocsátani?”
Még hogy ilyet! Ez a mértékről soha meg nem feledkező asszony, a polgári
illendőség és kimértség mintaképe kérdezi ezt – és pont tőlük?!…
Megfoghatatlan szempár kísérte zavarukat. Mert, meg kell adni, ezúttal ők,
a lump „világfiak”, vagy legalábbis kissé könnyelműeknek titulált kisvárosi
muzsikusok – hajdani világjárók – szegték le fejüket. Bár, ha jobban szemügyre
vették volna, a nő pupillája szokatlanul kitágult. De áthatolhatatlan árnyékként fogta körül most is egész lényét a tisztelet. Mely kijárt neki kétségtelenül,
minden alkalommal, valahányszor találkoztak, vagy meghívást kaptak a Budorék hajlékába. A ház asszonya most egyedül fogadta őket.
Viaszsárga bőr, beesett arc; ajkát összeszorította. Inkább csak hallomásból
értesültek arról, hogy annyi hónap múltán sem tudott belenyugodni a jóvátehetetlenbe. Abba, hogy nem láthatja többé gyermekét. Férje, a közelállók
szerint, előbb megpróbálta vigasztalni, de a vádaskodó kifakadásoktól bénultan
lassan mindent ráhagyott, ült mereven lesütött szemmel és lehanyatló karral
a rozoga karosszékében, mint akit letaglóztak. A leányka halála után a nő napokon át emésztette magát. Képtelen volt magába fojtani az önkínzó kérdést,
hogy egyetlen gyermekük vajon melyiküktől örökölte a fehérvérűséget. S mert
a kínos jelenetek és szemrehányások sehogy sem akartak véget érni, a látogatók megritkultak, a családi hajlék magányos lakká vált. „Egyedül őrá akarok
gondolni” – jelentette ki az asszony; de a halott képe megölte az eleven képet.
Egyszerre buzgó kereszténynek képzelte magát, kétségbeesetten akart hinni
– ő, aki azelőtt ritkán járt templomba –, ámde a vallás ködös, a túlvilágot emlegető válasza, bevett kánonjai csak fokozták kétségbeesését.
Kiszáradt szemmel nézett vendégeire ma is, mint holmi idegenekre. Azok
pedig érezték, tudták, hogy legszívesebben belefojtaná a szót vigasztalóiba.
„A férfiak könnyebben beletörődnek mindenbe. Csupa hazugság veszi körül őket. Kezdettől fogva beérik azzal a tévhittel – és persze elégedettek is a tudásukkal –, hogy ismernek minket…”
S ő, aki örökké életerős volt és érzéketlen, most az esetlenül álló férfiak karjába kapaszkodva, köhögni kezdett. Fojtottan és kitartóan, mint akire asztmás
roham tör rá.
Egyikük, a kövér és vörös himlőhelyes, közben ezt gondolta: „A kiegyensúlyozott ember aligha szokott gyötrődni; nem mint az olyan, aki a pillanat-

2003. április

85

nak él. (Hol van a férje? – rajta elég sokszor vett erőt a lelkizés, valaki el is nevezte volt „Mimzá”-nak.) Az azonban már végletes esetnek számít, ha valaki
a pillanatból meríti rémképeit az eksztázishoz, vagy a gyakorító igével pontosítható, kiszámított hisztériás jeleneteihez…”
A másik, a lobogó sörényű, de szőrtelen, lányos képű alak, ezalatt folyton
szimatolt, mintha gázszagot érzett volna a házban, így morfondírozott magában: „Én eddig olyannak ismertem, akit jobban kielégít a gondos testápolás, az
örökös – a férj előtt leckéztetésképpen hányszor ízléstelennek nevezett – fetrengés az ágyban… Lám, a szenvedély nélküli életnek is megvan az ára! Ha Bachot játszottak a szalonjában, nem valamilyen vallásos áhítat vagy a nagyság
iránt érzett sznobéria mozgatta meg a belsejét, legfeljebb a megtanulható zenei
klisék vonzották. A túlzásoktól mindig őrizkedett. Beethoven szimfóniáit idegesítőeknek találta, túlságosan felkeverték; a zeneművek önkényes tolmácsolásai egyenesen irtózattal töltötték el. Nem akart harcolni a férjéért sem. Jóllehet
számos pletyka jutott a fülébe arról, hogy a férfi távoli városokban, idegen
környezetben állítólag kiviselte, kitombolta magát. Midőn az a fosos szájú
Dóra, a bizalmas barátnő szerepében tetszelegve, azzal állított be ide, hogy:
»Karcsit – gondoltam, hogy nem jött haza még – kétes társaságban látták az éjjeli expresszen«, az asszony védekezésképpen magyarázkodni kezdett, hogy az
ő lelkében nem viharzott soha végzetes szenvedély, és valósággal sajnálkozva
beszélt az ösztön csapdáinak kiszolgáltatott férjéről… Ez a szerencsétlen perszóna cipelheti a maga magányos keresztjét.”
Most mindketten értetlenül bámultak a szemük előtt le-föl szaladgáló,
könnyező nőre.
– Én azért nem akartam bosszút állni semmiért. Különösen rajta nem!… –
sírás helyett száraz csuklás fojtotta torkára a hangot. – Én akartam meghalni. –
Az újabb csuklás kiváltotta fintor után. – Gondoltam, a férjem majd elboldogul nélkülem; különben sem vagyok jó semmire… Nagyobb őrültséget is elkövethettem volna; ha, mondjuk, a Marosba ölöm magam. Lehet, hogy többet
ártottam volna vele… Nagyon ritka, amikor két ember megérti és meg is becsüli egymást. Nem a szerelem illúziójára gondolok, hanem arra, hogy az
együtt töltött szürke napok, a középszerű élet sem kezdi ki hűségüket, s főként idegrendszerüket. Ahogy öregszünk, sivárabbnak tűnik minden. A legyőzött veszélyek, kísértések emlékeit mi őrzi ilyenkor? Legfeljebb egy megtalált
levélköteg…”
Nem várták meg a monológ végét, magára hagyták a befüggönyözött szobában.
Leleplezi magát! – néztek össze a lépcsőházban… A legtöbb nő őrültségekre
predesztinált; képes tönkretenni saját magát is, nem csupán a hozzá tartozó
személyek életét. Másfelől: milyen az ember? Akkor is kész szenvedést okozni,
amikor megtalálta azt, akit szeret.

86

tiszatáj

– De ez a hülye fehérnép! Téged nem bőszített fel?… Amíg a gyermekük
élt, felületes érzelmeket táplált iránta, alig ért rá becézni, simogatni.
– Talán azt nem tudja most megbocsátani magának.
– Azt, hogy nem működött az anyai érzékenysége? Nagyobb izgalom töltötte el a tantestületi ülés előtt, hogy beszámolójával vajon milyen benyomást
fog kelteni, mint annak hallatán, hogy a gyermek lefordult a szánkóról, és
beesett a sárba…
– Én inkább arra volnék kíváncsi, hogy életében valaha is, amikor még szűz
volt és majd felrobbant a melle, szóval, mikor tűz emésztette…
– Ezt?! – hangzott a gúnyos replika.
– Na, azért éppen nem pléhből tákolták össze. Ha ránézel, az alakja ma is
kívánatos…
– Ezek szerint, ahogy figyellek, még nem veszett el minden.
– Ne marhulj. Én csak azt akarom érzékeltetni, hogy habár nem csupán kimért, de egyenesen gőgös teremtésnek képzeltem – te talán nem így voltál
vele? –, ma bebizonyosodott, hogy mennyire esendő, meg bűnbánó is. Mintha
csak a letűnt napok elfojtott tüzének lobbanásai kezdték volna ki viaszarcát.
Nem csupán akkor, amikor kifakadt előttünk – remélem, nincs szándékodban
kétségbe vonni őszinteségét, midőn azt mondta: most, hogy mindent elvesztettem, most értettem meg igazán, mit jelent nőnek lenni –, de azután is, mikor, talán szégyenkezve pillanatnyi gyengeségén, az ablakhoz lépett és ismét rezzenetlen arccal bámulta a tűzfalat, rajta a hófoltokat, s közben a belsejét tűz
emésztette. Akkor ötlött eszembe, hogy vajon gondolt-e arra, s ha igen mikor,
hogy mihelyt a világra jött, az ő testét is az ösztönök prédájának vetette oda
a természet?
– Elhiheted nekem: soha. Nem telt ki tőle több, legfeljebb annyi, hogy restelkedve bevallotta magának – és semmiképpen nem az állótükör előtt meztelenül –, hogy: vannak dolgok, melyek erősebbek nálunk.
– Rá se ránts az ilyen fehérnépre. Minden nőben ott dorombol, ott sunyít
egy macska. Karcsi ráadásul vasmacskával kelt egybe. Ahányszor csak meghívást kaptunk estére, sietett becsiccsenteni. Tréfásan hölgyemnek titulálta előttük a feleségét, s a vacsora alatt egyvégtében reszketett a gyomra.
– Nekem mondod? Az ilyen házasság rosszabb egy balesetnél.
– Hiába, Karcsiban egy költő veszett el.
A himlőhelyes elröhögte magát: – A költészet azoknak való, akiknek nincs
komolyabb elfoglaltságuk. – S két gombszeme beleolvadt az éjszakába.
Az üres házban maradt nő ajkát harapdálva, száraz szemmel meredt maga elé.
Még mindig forrt valami benne. Nem a két ügyefogyott férfira, hanem önmagára haragudott. Kevés hiányzott, hogy kiszedjék belőle a titkot. Megpróbálta kitalálni, hogy mit gondolnak most róla. Az ő szemükkel nézegette ma-

2003. április

87

gát a tükörben. Érzéketlen arc, a szemhéj áthatolhatatlan árnyéka; nem lehet
tudni, mit takar. Nem könnyű megfejteni, hogy lényének visszafogottsága gyávaságot takar-e, vagy csak passzivitást.
Úgy néztek rá, mint az áldozatra, majd lopva, riadtan egymásra. Miközben
a valódi áldozat…
„Ostobák!” Kedve lett volna felkiáltani, ha kacagni nem is.
Az asszonyban felszabadult (vagy inkább csak felgyűlt) energia holtbiztos
mindkettőjüket izgalomba hozta. Ideje lett volna félbeszakítani azt a különös
– ízléstelen? – játékot. De hogyha úgy siettek! Eszükbe sem jutott bűnjelekre vadászni; vagy a házfalakon kívül keresni az okát az ő szokatlan kifakadásának…
Egyáltalán megkérdezték-e, hogy a férje hol van?
Nem emlékezett rá. Arra sem, hogy mi váltotta ki (valamilyen apróság,
buta szóváltás) közte és férje között a viszályt… Talán mégsem ilyen egyszerű
a magyarázat. Annyi bizonyos, hogy a baleset pillanatáig maga sem tudta, mi
játszódik le benne.
Sajnálni kezdte a férfit. Sőt hirtelen úgy érezte, vagy hitte, hogy szeretni is
tudná. Nem volt kedve azon töprengeni, hogy hol is van a határ a hit és az önáltatás között. Megindult óvatosan a fehérre koptatott kőlépcsőkön a sötétlő
kert felé. Többször is körülnézett. Közben arra gondolt, hogy a már cseppet
sem fiatal férj elhasznált és ráadásul sérült teste kellemetlen szagot áraszt bizonyára.
2002. november 26.

TANULMÁNY
POMOGÁTS BÉLA

Lélekforma és identitás
REMÉNYIK SÁNDOR TERMÉSZETI LÍRÁJA
A mögöttünk lévő esztendő októberében a Radnai havasokban: Borbereken és
Óradnán töltöttem vagy másfél napot a Reményik Sándor emlékének szentelt ünnepségeken. A több mint kétezer méter magasra nyúló Ünőkő királyi pompájától uralt
magashegyi táj, hasonlóan más erdélyi tájakhoz: a Kolozsvárt körülölelő hegyvidékhez, a nagyenyedi dombokhoz, a Hargita hosszan elnyúló vonulatához vagy éppen Kalotaszeghez, az erdélyi magyar költészet megszentelt tájékai közé tartozik. Reményik
Sándor töltött Borbereken néhány irodalmi tekintetben is termékeny hónapot, nem
sokkal a trianoni tragédia után. Az ott született költeményeket gyűjtötte egybe a költő
1921-ben megjelent Vadvizek zúgása című verseskötete.
A kicsiny borbereki templomon, amely után az út egy kanyarulatában már feltűnik az Ünőkő felhőket ostromló magasa, ma egy szerény kőtábla emlékeztet arra,
hogy a költő rövid időre otthonra talált a Radnai havasok zúgó vadvizei között (amelyek, ahogy magam tapasztaltam, ugyanolyan harsogással zúdulnak alá a keskeny
völgyben, akár nyolc évtizede). A szép fekvésű Óradnán pedig a nemrég létrehozott
Reményik Sándor Kulturális Központ emlékeztet a költőre, és igyekszik közösséggé
szervezni az egykori szász bányavároska maradék magyarjait, minthogy Óradnán már
évtizedekkel korábban becsukta kapuját a magyar iskola, és a magyar római katolikus
templomban is részben román nyelven misézik a városka kilencvenkét esztendős plébánosa.
Borberek és Óradna, az Ünőkő magashegyi világa és az Izvor-patak szűk völgye
ajándékozta meg Reményik Sándort az erdélyi táj gazdag élményével: ott jutott tudatára annak, hogy a havasok világának sajátos lelkülete van, és ez a havasi lelkület az ő
erdélyi identitásának kialakításában fontos szerepet kapott. Az erdélyi természet, az erdélyi táj mindig is az ottani magyar költészet egyik forrásvidéke volt. Ebben az értelemben a „természet” és a „táj” fogalmát, ahogy erre annak idején Szerb Antal rámutatott, célszerű megkülönböztetni. „A táj – fejtegette irodalmunk és az erdélyi magyar
irodalom egyik legkiválóbb értelmezője Természet vagy táj című kis esszéjében – mindenekelőtt abban különbözik a természettől, hogy nincsen semmi dialektikus jellege,
nem áll szemben a társadalommal, nem kapcsolja ki magából az emberi mesterség jelenségeit sem. A tájba beletartozik az ember és az ember műve is. Fontos színe a város
a hegy lábánál, a távoli falvak, a várromok és kolostorok, amelyek megváltoztatják
a hegyek kontúrjait; sőt a közeli házak is. Mindezek etnikai vagy művészi milyensége
még a tisztán természeti jelenségeknél is erősebben befolyásolja a táj jellegét.”
A huszadik századi magyar költészetben igen nagy szerepet kapott a tájnak és a tájban élő kulturális hagyományoknak ez az ihlete. Maga Szerb Antal Babits Mihály esztergomi, Juhász Gyula szegedi, Illyés Gyula, Jankovich Ferenc és Takáts Gyula dunántúli, József Attila pesti külvárosi élményeire hivatkozik, és (mindehhez hozzátéve) természetesen hivatkozhatunk Áprily Lajos nagyenyedi és parajdi, Reményik Sándor

2003. április

89

borbereki, Brassó és Nagyszeben környéki, Tompa László székelyföldi, Bartalis János
kosályi (Szamos-menti), Dsida Jenő Kolozsvár környéki, Szabédi László mezőségi,
Horváth Imre bihari, Horváth István magyarózdi vagy éppen az Erdélyből ugyan fiatalon elszármazott, mégis mindig szülőföldjének szellemi vonzásában és hűségében élő
Jékely Zoltán kolozsvári és kalotaszegi költészetére.
A tájban, ahogyan ezt már Szerb Antal is megállapította, mindig ott vannak a történelem emlékei és emlékművei. A magyar tájaknak mindig van egy, mondjuk talán így
(Sőtér István egy találó kifejezésével) „második természte”, második természeti képe is,
amelyet már az ember alkotott, és amely a történelem súlyos vagy biztató emlékét jeleníti meg: a várromok, a templomok, a kastélyok, a kolostorok vagy éppen a régi parasztporták, pásztorszállások, fűrészmalmok és polgárházak, a falusi és városi történelem emlékei. A magyar tájak magukon viselik a magyar történelem bélyegét és ébren
tartják a nemzeti közösség történelmi emlékezetét. Erdélyben is, ahol ennek a közös
emlékezetnek igen nagy szerepet kellett vállalnia az ott élő magyarság nemzeti identitásának fenntartásában. Végül, a táj és így az erdélyi táj költői ábrázolása mindig bemutatja a tájban élő emberek köznapi életét, a népéletet. Az erdélyi magyar líra természeti ihletésének mindig része a természetben élő emberek, nemcsak a magyarok, hanem például a románok egyszerű embersége is, az az elemi humánum, amelytől idegenek a városokban és a közéletben tapasztalt nemzeti elfogultságok és indulatok. Minderre, látni fogjuk, Áprily Lajos és Reményik Sándor költészete is példákat kínál nekünk.
Kuncz Aladár, aki a húszas években, közvetlenül az uralomváltozás után igen nagy
szerepet vállalt az erdélyi magyar irodalom és így az erdélyi magyarság önismeretének
és közösségi öntudatának ápolásában, megerősítésében, a budapesti Nyugatban 1928ban megjelentetett Az erdélyi gondolat Erdély magyar irodalmában című tanulmányában maga is az erdélyi tájnak, az erdélyi történelemnek és végül az erdélyi emberek életének ihlető hatásával magyarázta a transzilvánista irodalom létrejöttét és karakterét.
A következőket állapította meg: „Erdély (…) földrajzi lénye a természeti erők vad lobogásainak megfagyott plasztikája. Keleti és déli határain felette a Kárpátok eurázsiai
alakulatai állnak őrt. (…) Erről a páratlanul érdekes természeti színjátékról megigéző
erővel beszél Erdélyben minden: hegyalakulatok, szikláknak meglepő változatosságú
építményei, a nemes ércekkel telített erek, a csodálatos természeti környezetbe rejtett
tavak, nagy só- és mészkőhegyek, áldott hatású ásványvizek, petróleum- és földgázforrások, barlangokban és kőzetekben tömegesen található állatmaradványok, az ásatásoknál kivételes épségben és nagy számban felbukkanó ősember-műveltségi relikviák.”
Az erdélyi magyar költészet egyik gazdag és jellegzetes forrásvidéke éppen az erdélyi természet, az erdélyi táj, a magas hegyek világa ugyanúgy, mint a szelídebb
dombvidék, a hegyek között megbúvó falvak és történelmi városok. Ez a természeti
ihlet, amely egyszersmind az erdélyi magyar költő otthonosságának és patriotizmusának is forrása, rendre fellelhető akár az első „transzilvánista” nemzedékhez tartozó Reményik Sándor, Áprily Lajos, Tompa László, Bartalis János, akár a második nemzedéket képviselő Dsida Jenő, Szemlér Ferenc, Kiss Jenő és Szabédi László verseiben. Reményik Sándor természetszemlélete mindazonáltal eltér költőtársainak szemléletétől,
mégpedig abban, hogy nála az erdélyi tájnak elsősorban nem történelmi és kulturális
színvilága, hanem – mindezeken túl – egyféle transzcendentális üzenete van.
Tavaszy Sándor, aki a két világháború közötti erdélyi magyar szellemi élet filozófiai (és teológiai) tekintetben talán leginkább tájékozott képviselője volt, a berlini és

90

tiszatáj

a jénai egyetemen tanult, és magyar nyelven az elsők között (könyvformában) ismertette Oswald Spengler bölcsészeti nézeteit, a Pásztortűz című folyóirat 1940-es évfolyamában Reményik Sándor természetszemlélete című tanulmányában igen tanulságosan vetette össze Áprily Lajos és Reményik Sándor természeti költeményeit. „Reményiknek
a természetszemlélete – fejtette ki – merőben más, mint az Áprilyé, éppen azért, mert
más a költői-lelki alkata. Míg Áprily benne él a természetben, annyira, hogy egy-test
vele, mint a titka, addig Reményikre nézve gazdag szimbolika s egyben boldog menedékhely. Míg Áprily a természettel való együttélésben nyer alkotó ihletet s így írja verseit, tehát a természettől való misztikus közösségből indul ki, addig Reményik önlelke
és a nagy-lét rettenetes meredélyeinek szélén vívja szörnyű küzdelmeit s erről a fórum
tremendum-ról menekül el időnként és alkalomszerűleg a természet világába, hogy ott
testi-lelki üdülést találjon. Míg Áprily kifejezetten vizuális költő, aki a természet tér-és
időbeli méreteiben mozog, annyira, hogy verseiből a konkrét tér és idő kiszámítható,
addig Reményik filozófáló költő, aki az ég és a föld között, mindig vertikális irányban
él s mint valami szellemi titán, hol az ég ellen küzd a föld nevében, hol a föld ellen az
ég nevében.”
Miként a legtöbb erdélyi költőnek, Reményik Sándornak is számos természeti ihletésű verse van, mindazonáltal költészetében az erdélyi táj ihlete három különleges alkalommal kapott nagyobb szerepet: 1921-es borbereki tartózkodása idején, ennek költői termését a Vadvizek zúgása című kötet takarította be, 1933 nyarán, midőn a Brassó
környéki hegyekben pihent, ekkor született Szemeimet a hegyekre emelem című költői
ciklusa, végül 1938 szeptemberében, ekkor a költő a Nagyszeben melletti Hohen Rinnén töltött néhány napot, ebből az időből való egyik fontos költői alkotása: a Visszavert fény. Valójában minden egyes magashegyi tartózkodás a pihenés, az erőgyűjtés és
kissé a visszavonulás, a menedék-keresés alkalma volt: az 1921-es a trianoni lelki megrázkódtatások, a másik kettő pedig hosszadalmas betegeskedések után.
A Radnai havasokban írott versek rendre lírai képekben mutatják be a magashegyi
természetet. A költő önfeledt örömmel adja át magát a havasok, a fenyők, a vadvizek
ősi világának. Ahogy Bevezető énekében olvassuk: „Most elsüllyed a nagyvilág. / Csak
e völgy van, s e vadvizek. / Tőlük tanulok énekelni, / Rájok nézek, bennük hiszek. /
Hadd zúgjanak a vadvizek”. Reményik Sándor elmerül a táj varázslatos szépségeikben,
s egy kötetre menő versben ad számot élményeiről: A holt fenyő és A fenyők álma a magasra nőtt fenyvesek méltóságteljes nyugalmát, a Szentivánéj a havason és Az Ünőkő
a fenséges hegycsúcsokat, a Hangverseny, az „Ördögszoros” és az Izvor az Óradna felé
siető vadvizet idézi elénk, és természetesen megjelennek előttünk az ember alkotta
„második természet” képei is: A kis templom a nagy dómban, a Havasi feszület, Az utolsó
ház című versekre gondolok.
A havasok világának Reményik Sándor verseiben nem pusztán ünnepi és ünnepélyes, hanem valójában transzcendens: szinte valóságfeletti jellege van. Az Ama keskeny
út című versben olvassuk a következő sorokat: „Az ösvény egyre keskenyebb / És
egyre zengőbb a szívem. / Úgy zeng, mint egy kristályharang. / Pedig nem rázza senki
sem. / Még feljebb gyér fű és moha, – / Majd puszta gránit, vagy bazalt, / Szélkürtök
héjja-riadója, / Vagy síri csend, – minden belehalt. / Jövök, nem tudom már mióta. /
Egy ismeretlen túlvilág már / Fagyasztó áramot lehel. / Megyek, – ki tudja meddig
még. / Ez tán a mennybemenetel.”
A szélben suhogó fenyvesek olykor szorongást keltenek, az ember nélküli vad természet nemcsak megnyugtat, az emberi lény esendőségére, kicsinységére is utal. „Néha

2003. április

91

félek – hangzik a Néha félek című költeményben – Úgy nyugtalanít ez a suttogás, /
Ezek a halk neszek, / Ez az imbolygás, ez az összejátszás / A hátam megett. / E halk
hullása nem tudom minek. / Itt nem hull levél, / Tán az Idő pereg.” A költő nem egyszer elámul a monumentális méretek előtt, megsejtve azt az ősi erőt, amely a természetben rejtezik. „A sziklák – írja A szemérmes sziklák című versében – itten oly szemérmesek, / Úgy rejtik a bennük lakó erőt, / A lappangó hatalmat”. Ahogy mindinkább beljebb hatol a magashegyek világába, úgy érzi, magával a Teremtő hatalmával
találkozik: „Dicsértessék” című versének tanúsága szerint Isten papjaként köszön vissza
a hegyi ösvényen őt üdvözlő kisgyereknek, „Idill” a magasságban című költeményében
pedig arról beszél, hogy a nyári vihar után roskadozó óriás fenyők milyen alázattal állnak a Teremtő előtt. Igen, a havasok világa, amely távol esik az ember világától, Reményik meggyőződése szerint közel van az Istenhez, és a sötét szurdokokból az ormokra
hágó magányos költő magával a teremtő erővel találkozik.
Reményik Sándor a maga erdélyi „űzött magyarságában” (hogy Ady kifejezésével
éljek, minthogy az Ember az embertelenségben költőjének szellemisége nem volt távol
attól a szellemiségtől, amelyet a kolozsvári költő kifejezett!), szóval Reményik menedékre és vigasztalásra talált a Radnai Havasok csúcsai és völgyei között. Kísérő levél
borbereki verseimhez című későbbi költeményében, amelyet számos versében megörökített barátnéjához, Szőcsné Szilágyi Piroska festőnőhöz intézett (ő tervezte a Vadvizek zúgása címlapját), arról az ünnepi érzésről tesz vallomást, amelyet a havasok világától kapott: „Mi felfedeztünk egy darab világot: / Új Kolumbuszok, új Amerikát: /
És az a világ minket ünnepel. / Hallod, hogy harsonáz az éji szél? / Ma felénk hozsannáz a rengeteg, / És felénk remeg minden tű-levél. / rajtunk keresztül beszél Borberek,
/ beszél fennszóval, beszél a világnak! / Mint a szülő az apró gyermeket: / Mi szólni
tanítjuk a Mammuth-fákat!”
Ezt követve, jóllehet a közbülső időben is születtek Reményik Sándor költői műhelyében a természethez kötődő versek (Őszi erdőn hamvadó parázs, Halotti beszéd a
hulló levelekhez, A nagy piktor, Amíg egy falevél lehull, stb.) közel másfél évtizednek kellett eltelnie, hogy a költő ismét az erdélyi tájban találja meg azt az engesztelő otthonosságot, amelyre a közéleti nyugtalanságok, a kínzó betegségek következtében olyannyira szüksége volt. 1933 augusztusában a Brassó-környéki hegyekben töltött némi
időt, és a Nagykőhavas hegyormának közelében írta Szemeimet a hegyekre emelem
című költői ciklusának tizenkét darabját. A versciklus címe a 121. zsoltárra utal: „Szemeimet a hegyekre emelem. Onnan jön segítségem.” Ezt a zsoltárszöveget idézi a ciklus első, Még egyszer című darabja is. Valóban, Reményik Sándor költői sorozata, hasonlóan a korábbi borbereki versekhez, ezúttal is azt az ünnepi, mi több, szakrális
élményt örökíti meg, amelyet a magashegyek világában mintegy az örökkévalósággal találkozva élhetett át. A Négy nap című négysoros erről így beszél: „Négy ragyogó, verőfényes, igaz nap. /Négy naptárból kiszakított aranylap. / Négy örökkévalóságba iktatott, / Kibeszélhetetlen, boldog, mély titkok.”
A havasok sziklavilága az örökkévalóság, a transzcendens létezés költői metaforája
lesz. A Jó komoly barátok című versben a következők olvashatók: „Ezek a szürke, hallgatag kőszálak / Papok, s nem prédikálnak, / Próféták, de senkit nem feddenek, / Se
vétkes királyt, se vak népeket. / Csak állnak s várnak / Mindenkit, aki fáradt.” A Kőevangélium című versben az isteni kinyilatkoztatás mitikus szövegeivel veti egybe
a sziklák törésvonalait, rajzolatait: „Alul / szeszélyes rajz cifrázza a követ. / Runák, rovások, hieroglifek: / Kő-evangélium / A föld történetéből / Egy ősi, titokzatos fejezet.

92

tiszatáj

/ Felírva találjátok ezeket / A Nagykőhavason. / Írták az áradó és apadó / S lassan
visszavonuló tengerek / Anno egyben, / Ama első napon. / Az Embernek előtte. /
Mikor csak Isten volt és a hegyek.”
Reményiket mindenekelőtt a havasok monumentalitása, mondhatnám így is:
„istenközelisége” nyűgözi le. Találkoztam a szabadsággal című versében, a ciklus tizenegyedik darabjában a brassói Fellegvár magasságából tekinti át a tájat, és a történelmi
rom méreteit veti össze azokkal a jóval hatalmasabb méretekkel, amelyeket a láthatáron magasodó havasok: a Bucsecs, a Csukás, a Királykő és a Nagykőhavas (megannyi
kétezer méter feletti vagy ahhoz közelítő csúcs!) mutatnak: „mily nagy erősség ez itt,
nézve lentről, / S mily vakondtúrás fentről, a hegyekről (…) E fellegvár alattuk mily
avas.” A költő ebben a havasi magasban találkozik a nagybetűs Szabadsággal: „Ment
nagy léptekkel: világ száműzötte, / Fenyőszag tömjénezett körülötte (…) Ment az embertől egyre távolodva, / Ment csúcsról-csúcsra, csillagtávolokba, / Kissé túldrága volt
méltatlanoknak: /Vitte ajándékul – az angyaloknak.”
A magashegyek világa a valóság feletti léttel érintkezik, a havasoknak mitikus jelentősége van, Reményik Sándor mindazonáltal megörökíti a köznapi élet emberközeli jeleneteit is. Az Együgyű mennyország című (ötödik) vers egy román pásztorgyerek alakját rajzolja meg, akivel a költő egy hegyi ösvényen találkozott: „Pásztorgyerek. A szava
idegen. / A szeme mosolyog. / Nincs benne gyűlölet, sem félelem. / Tetszik nekem.”
Ez a kis életkép szinte ugyanazt a helyzetet örökíti meg, mint Áprily Lajos emlékezetes költeménye, az „erdélyi gondolat” egyik „alapverseként” ismert Tetőn. Áprily verse
a költő zaklatott, nyugtalan közérzetéről tesz vallomást, ezt a nyugtalanságot a trianoni végzést követő hónapokban kellett átélnie, midőn ő maga is úgy érezte (akárcsak
közel kétmillió erdélyi magyar), hogy „Minden összeomlott”. Áprily Lajos a friss történelmi tapasztalat iszonyú terhe elől ment, szinte menekült fel a hegyek közé, ott sikerült békítő élményeket szereznie: „Ott lenn: zsibogott még a völgy a láztól. / Itt
fenn: fehér sajttal kínált a pásztor. / És békességes szót ejtett a szája, / és békességgel
várt az esztenája”. Az Áprily versében megidézett pásztor ugyanúgy román volt, miként Reményik pásztorgyereke, aki maga is az egyszerű emberek minden gyűlölettől
távoli érzésvilágát jeleníti meg: „Tudja, hogy őt is Isten teremtette. / S nem tudja, hogy
az urak mit forralnak / Párizsban, Bukaresten, Budapesten (…) az együgyűek mennyországa nyílik / Szívében kéken, mint az encián”. Igen, Áprily is, Reményik is a politikától távol élő egyszerű pásztoremberrel találkozva élhette át azt a békítő érzést,
amelyre a zajló közéletben szerzett gonosz tapasztalatok nyomán szüksége volt.
Akárcsak a Tetőn transzilvánista vallomását megfogalmazó költője Reményik Sándor számára is a hegyek világa adott menedéket a társadalomban tapasztalt konfliktusokkal szemben. Ezt a menedéket találta meg végül a Szebeni havasokban, a Hohe
Rinne vidékén 1939 szeptemberében. Az ott és ekkor írott öt költemény, amely az
1940-es Magasfeszültség című kötetben került az olvasók elé, arról az engesztelő érzésről
ad számot, amely a költőt az erdélyi tájban, a magashegyi környezetben fogta el.
A Visszanyert fény című költemény a súlyos betegség után megtalált gyógyító békéről
beszélt: „Sötét a fenyves, sötét a világ. / Mögöttem messze, milyen messze már / Fülledt,
gyötrelmes kórházi szobák – / Végnélküli orvosi rendelők – / Tátongnak, mint vak,
süket folyosók. / Ó – és itt – most – sziklák, fenyők, erdők, / Gyanta, tömjén, olajok,
illatok / És balzsamok. / Nem is ezen a világon vagyok.”
Reményik Sándor, miként korábban életének két nehéz szakaszán, most is a végtelennel és az örökléttel való találkozás ünnepi élményét élte át. Ez az ünnepi élmény

2003. április

93

nem csak a vigasztalódást hozta el számára, hanem a létezés transzcendens távlatainak
újólagos megérzését is. Csak ítéletnapján című költeményében a hatalmas fenyőszálak
mint „misztikus, mohos óriások” jelennek meg, és egyszerre figyelmeztetnek az isteni
kegyelemre és a végső ítéletre: „Fenn a magasban roppant zöld karok / Amerre elmegyek – csak áldanak. / Minden rohan, vétkes és ostoba, / Szent, szent a Mozdulatlanság Ura. / Misztikus, mohos óriások. / Főpapi erdő. Hogyha egyszer ez / megindul
és rohamra orgonál: / Egész biztos: Ítéletnapja lesz.”
Végül is Reményik Sándor az erdélyi természetben, a havasok zord világában az istenközelség vallási élményével találkozott, és ez az élmény adott szakrális vigasztalást a
társadalmi és személyes lét gyötrelmes drámáiban. Egyszersmind megerősítette az erdélyi költő identitástudatát, és kifejezte azt a mentalitást, kinyilvánította azt a lélekformát, amely a transzcendens tapasztalat: a biztos istenhit távlatában, ennek bizonyosságától vezetve mutatta fel egy kisebbségi sorsba taszított emberi közösség költőjének
önmagáról kialakított képét és hivatástudatát. Az erdélyi táj költői reflexiója ilyen módon nemcsak a természeti élmény kifejezésére szolgált, hanem a személyes költői világkép és hitvallás megalapozására is.

94

tiszatáj

LENGYEL ANDRÁS

„… s én megkerültem érte a világot”
AZ ABSZOLÚTUM PROBLÉMÁJA JÓZSEF ATTILÁNÁL
1.
Immár majdnem egy évtizede, hogy 1994-ben a Petőfi Irodalmi Múzeum konferenciáján elhangzott Tamás Attila gondolatébresztő, kitűnő előadása: Az „Úr”-tól az „Űr”-ig.
Az előadás, amely utóbb „A Dunánál” című, Tasi József szerkesztette kötetben szélesebb körben is hozzáférhetővé vált, remek érzékkel veszi észre, hogy a fiatal József
Attila nevezetes szonettkoszorújának egyik helye föltűnő hasonlóságot mutat a kései
József Attila bizonyos megnyilatkozásaival. A Kozmosz éneke tizenkettedik szonettjének első sorai, mint ismeretes, ezek: „Ha bolygók és világok mind kihűlnek, / minden
atóm az Ősbe visszahull, / minden lélek az Úrba szabadul” (JAÖV 1:199). A „»Költőnk és Korá«-nak soraiban viszont” – másfél évtized múlva – „már egyezések és eltérések megdöbbentő változatává lényegül át a korábbi kép:
űr a lelkem. Az anyához,
a nagy Űrhöz szállna, fönn”
(Tamás 1995. 77)

A probléma exponálásakor Tamás Attila úgy vélte, a változás legdöntőbb eleme az,
hogy az „istenség helyét” – „a mű bensőbb: képi illetve gondolati tényezőiben” – „az
üresség, a hiány, a semmi foglalta el” (Tamás 1995. 77). Majd, miután számba vette
mindazokat a mozzanatokat, amelyek a költő Isten-képe szempontjából fontosnak látszanak, zárásként, véleményét pontosabban is megfogalmazva, így summázott: „Úgy
gondolom, azt ki kell mondani: az Úr alakja nem áll már soha az érett József Attila
kozmosz-képének középpontjában. Az is tény azonban, hogy így sem csak az »üres
űr”-t kapja egzisztenciális teréül a benne megjelenített ember” (Tamás 1995. 82.).
E probléma, melynek a költő „világlátását” nyomozva Tamás Attila képi, motivikus
elemzését adta, egy másik oldalról, a gondolkodástörténet eszközeivel is értelmezhető.
Költőnk ugyanis nemcsak verseket írt, de értekező prózát is, s gondolkodói teljesítménye – az értekezések és a versek benső, lényegi összetartozása révén – a költői életmű
megértéséhez is hozzájárul. Esetünkben például megvilágítható Tamás Attila záró
következtetésének némileg enigmatikusra sikeredett állítása, hogy tudniillik a versekben „[n]emcsak az »üres űr«-t kapja egzisztenciális teréül a benne megjelenített ember”,
hanem valami mást is. Ennek a más szempontú elemzésnek, persze ára van; a képi,
motivikus logika mögött egy absztraktabb fogalmi érvelésre kell figyelnünk, s ez bizony más jellegű megközelítés, mint a szokásos, poétikai szempontokat érvényesítő
irodalomtörténészi megközelítés.
Ha a Tamás Attila exponálta kérdéskört az értekező szövegek gondolkodástörténeti elemzésének szintjére helyezzük át, első lépésként megkerülhetetlen a két nyelv
– a költészet és az értekező szöveg – érintkezési pontját meghatározni. Ezt szerencsénkre

2003. április

95

lehetővé teszi egy, a filozófiatörténetből régóta és jól ismert azonosítás: az Úr (vagyis
Isten) és a metafizikai kategóriaként kezelt abszolútum egymásnak megfeleltetése. Ez
által ugyanis az Isten és az abszolútum a metafizikában ugyanazon dolog más-más
neve, más „nyelven” belüli elnevezése. Azaz, ha az értekező szövegek abszolútum-értelmezésének változásait rekonstruálni tudjuk, egyebek közt a versek Isten-képének
gondolati mögöttese is megvilágosodik, s így a versértelmező spekuláció szilárd, vagy
legalábbis szilárdabb alapokat nyer.
A helyzetet komplikálja, hogy az értekező szövegek önmagukban is számos, egyelőre megoldatlan problémát vetnek föl. Az első, s alighanem a legfontosabb ilyen
probléma, hogy az értekező szövegek nem egyenletesen oszlanak el az életműben. Az
első, kb. 1928-ig tartó pályaszakasz pl. lényegében egy prefilozófiai periódusának tekinthető. A költő filozófiai érdeklődése ekkor is tetten érhető, a szegedi egyetemen
1924/25-ben Bartók Györgytől már hallgatott filozófiát, olvasott filozófusokat (pl.
Bergson, Nietzsche), versei, s leginkább éppen a már említett szonettkoszorú bizonyítják, „gondolkodott” is (vö. Szabolcsi 1977) – mindez azonban nem rendszeres studium
még nála, s nem is jelentkezik filozófiai szövegek koncipálásában. Erről a periódusról
tehát meglehetősen óvatosan illik nyilatkozni. Ugyancsak probléma, hogy amikor
– valószínűleg Pauler Ákos egyetemi előadásaitól inspirálva – 1928-ban elkezdődött
rendszeres filozófiai (ön)művelődése, egy meglehetősen sűrű, szinte folyamatos belső
önkorrekcióval, eredményei továbbgondolásával megterhelt, nehezen áttekinthető alapozó periódussal kell számolnunk. A nehézség itt kettős gyökerű; egyrészt a rendelkezésünkre álló szövegek nagyrésze fragmentum, eleve befejezetlen vagy utólag megcsonkult töredék, s ez éppen a koncepció egész-jellegét fedi el, illetve darabolja föl és
csonkítja meg. Másrészt, ráadásként, e töredékek egymáshoz viszonyítva bizonyos
benső elmozdulást is mutatnak. Nem evidens tehát, hogy az egyes fragmentumokban
megfogalmazott tézisek közül mi tartozik össze, mi alkotja ugyanazon koncepció másmás elemét, s mi az, ami már nem az adott tézis logikai környezete, kiegészítése, hanem módosítása, továbbgondolása, esetleg – egy más szinten – tagadása. További problémát jelent, hogy az 1928 és 30 közötti nagy, alapozó periódust követően az életműben újabb, politikailag is artikulálódó váltások következnek, s ezek a váltások sejtetik,
hogy itt a filozófiai koncepció radikális átalakulása is bekövetkezett. József Attila marxista, majd freudomarxista fordulatát természetesen nem lehet tagadni, s tény, hogy
1928 és 30 közötti metafizikáját már csak nyelvezete is élesen megkülönbözteti későbbi marxista, majd freudomarxista kísérleteitől. S ez részben a tematizált problémák
átrendeződésével is járt; egyes problémák eltűnnek, más problémák megjelennek,
tematizálódnak. Magam azonban, ezt elismerve és figyelembe véve is úgy gondolom,
hogy nem a megszakítottságokra, hanem az ezeken keresztül is érvényesülő folyamatosságra, a koncepció szerves bontakozására érdemes figyelmet fordítani. A tulajdonképpeni feladat ugyanis, amely az abszolútum-probléma vizsgálatakor is megkerülhetetlen, az, hogy fölismerjük József Attila filozófiai gondolkodásának logikáját, azt a logikát, alapirányultságot, amely a bekövetkező módosulások, sőt váltások ellenére is
egységet teremt az értekező szövegekben.
Megítélésem szerint, s ezt hadd mondjam mindjárt ki, ennek az egységnek a fölismerésére az abszolútum-probléma áttekintése nyújt ideális lehetőséget. Ha valahol,
itt megfigyelhető mind a váltás, mind a – váltások ellenére is érvényesülő – folytonosság. S a gondolkodó átalakulásának valóságos irányát egy ilyen rekonstrukció úgy cövekelheti ki, hogy az így fölsejlő irányultság mintegy útjelzőként szolgálhat a további,
teljesebb körű, mélyebb és finomabb elemzés számára.

96

tiszatáj
2.

Rekonstrukciónk kiindulópontja, elemezhető filozófiai szövegek híján, nem lehet
más, mint amiből Tamás Attila is kiindult, a szonettkoszorú tizenkettedik szonettjének már idézett sorai: „Ha bolygók és világok mind kihűlnek, / minden atóm az Ősbe
visszahull, / minden lélek az Úrba szabadul”. E szöveg önmagában is elegendő két, az
elinduláshoz kiindulópontot adó következtetésre. Az egyik, s legfontosabb kétségkívül
az, hogy a fiatal költő itt, amikor az Urat emlegeti, tételez valamiféle abszolútumot.
A másik következtetés már bizonytalanabb, hiszen ez az abszolútum mintha kettős szerkezetű lenne: az anyag (az „atóm”) az Ősbe hullik vissza, a lélek pedig az Úrba szabadul. Hogy az Úr a metafizikák abszolútumának feleltethető meg, úgy hiszem, nem
kétséges. De hogy ez az Ős, amibe az atóm visszahull, pontosan hogy viszonyul az abszolútumhoz, magából a versből eldönthetetlen. Lehet az abszolútum egyik – anyagi –
alakja, de lehet a személyes istenként fölfogott abszolútum anyagi kiegészítője, párja is.
A százszázalékos pontosságú értelmezés megkísérlése itt aligha lenne több, mint terméketlen, sehová nem vezető spekuláció. A vers mögött még nincs végiggondolt, koherens metafizika, ez még egy prefilozófiai stádium verse. Ami mindenképpen bizonyos,
a versben tételeződik valamiféle abszolútum, s a materiális és a spirituális megkülönböztetődik. Részleteiben is végiggondolt, fogalmilag megkoncipiált elmélet azonban,
ismételjük meg, itt még nem mutatható ki, s ilyen nem is igen föltételezhető.
Az érdemi elemzésre az Ihlet és nemzet főcím alatt közölt, évekkel későbbi szövegek adnak csak lehetőséget. Ezeknek az 1928–29-ben írott szövegeknek az egyik logikailag (s nyilván kronológiailag is) korai darabja A dolog az alak és a nemlét ellentétében
való egység című. E szöveg hatodik pontja – egy markáns koncepció keretében – az abszolútum terminust is használja. Mivel meglehetősen komplikált okfejtésről van szó,
egészében idézem ezt a passzust: „Lét nincsen, csak dolgok vannak, mert a lét a dolgok
alakja. De ha lét nincsen, úgy alak sincsen: úgy a lét mint az alak csupán szemléleti tények és csak mint ilyenek kétségbevonhatatlanok. A lét csupán tulajdonság: a meg nem
semmisülő és meg nem változó, hiánytalan és be nem teljesülő nemlét tulajdonsága.
A nemlét ősállag, az állagok állaga: dolog nincsen és nem lehet nemlét nélkül, nemlét
nincsen, de lehet, dolog nélkül: világunkban nincsen abszolútum, de megvan az abszolútum lehetősége” (JATC 1/1:42). Ennek a szigorú logikával levezetett fenomenológiai redukciónak az egyik kulcsszava alighanem a nemlét. Ez a nemlét azonban a mindennapi
szóhasználattal ellentétben, mint Tverdota György (JATC 1/2:95) kutatásaiból már
tudható, nem azonos a semmivel. Tartalmát inkább Pauler Ákos – József Attila által is
alaposan tanulmányozott – Bevezetés-ének Scotus Eriugenára vonatkozó megjegyzésében kereshetjük. Eszerint ugyanis a nemlétezőt „az különbözteti meg az abszolút semmitől, hogy jelenti azt, ami a./ ismeretünket túlhaladja, b./ ami csak lehetőségileg létezik” (idézi Tverdota, JATC 1/2:95). Ez az analógia azonban, bármily megvilágosító is,
önmagában még kevés, s a szöveg szoros olvasásával tovább finomítható. József Attila
fenomenológiai redukciója ugyanis egyebek közt azt is kimondja, hogy „[a] lét […]
a nemlét tulajdonsága”, azaz a lét a nemlét függvénye, járuléka. Akár az is megkockáztatható tehát, hogy eszerint, e fölfogásban, maga a nemlét az abszolútum. Egy ilyen értelmezést erősít az is, hogy a szöveg szerint „[a] nemlét ősállag, az állagok állaga: dolog
nincsen és nem lehet nemlét nélkül, nemlét nincsen, de lehet, dolog nélkül”. Ennek az
értelmezésnek viszont, legalábbis első olvasásra, a folytatás – a szövegrész lezárása – ellene szól: „világunkban nincsen abszolútum” – mondja a szöveg, csak „az abszolútum

2003. április

97

lehetősége”. Ám itt meg kell kérdeznünk, miért nincs abszolútum, miért csak az abszolútum lehetősége van meg? A válasz a többi, kapcsolódó fragmentum ismeretében
viszonylag nagy biztonsággal megadható. A nemlét közvetlenül nem szemlélhető, így
evidenciaként nem, csak lehetőségként, logikailag tételezhető lehetőségként kezelhető.
Ez persze már a klasszikus abszolútum-fölfogástól való jelentős eltávolodás, de nem az
abszolútum megtagadása vagy érvénytelenítése. Ez a megoldás, ha jól meggondoljuk,
voltaképpen a husserli „zárójelbe” tétel József Attila-i változata, konkretizációja.
Hogy József Attilánál mennyire csak lehetőségi szerep jut az abszolútum terminusnak, azt jól mutatja az elemzett szöveg más, későbbi szövegekben való – módosított –
megismétlése: A vonatkozó mondat eleje megmarad, de az abszolútumot megnevező
tagmondat elmarad (vö. JATC 1/1: 46). S hogy az abszolútumnak csak ilyen – lebegő,
bizonytalan, nemevidens – szerep jut, s csak mint logikai lehetőség fogható meg, azt
más oldalról megmagyarázza az a tény, hogy az Ihlet és nemzet szövegeiben evidenciaként egy másik terminus jelenik meg: az önlét, amely – mint máshol szóltam róla –
a jaspersi és heideggeri önmaga-lét József Attila-i magyarítása.
József Attila szerint ugyanis, a két nagy német filozófus álláspontjával egyezően,
csak önlétem az, ami evidens: „önlétét senki komoly gondolkodó nem vonja kétségbe
s ha teszi, csak látszólag teszi, abból a hiú ravaszkodásból, hogy ezt majd ítéleti érvénynyel bizonyítsa” (JATC 1/1: 60). Ezzel, azt gondolhatnánk, az abszolútum fölöslegessé
vált, hiszen az önlét és az egzisztencia, e két szorosan összetartozó terminus, bevezettetvén, fölöslegessé teszi az abszolútum tételezését. De nem így van; József Attila gondolatmenetében, bár evidenciaként csakis önlétem jöhet szóba, a (rejtőzködő) abszolútum tételezésére is szükség van. A fenomenológiai redukció ugyanis József Attilánál
sajátos kettősséget eredményez: „Az, hogy legyek, […] éppolyan föltétlenül szükséges
ahhoz, hogy gondolkozhassam, mint a tétel érvényességéhez az, hogy önmagának és
egyéb tételeknek ne mondjon ellent” (JATC 1/1: 61). Márpedig „az érvényes tétel
– mondja föl József Attila a Paulertől is tanultakat – fönnáll függetlenül attól, hogy elgondoljuk-e vagy sem. Azaz, nincsen keletkezése, sem történetileg, sem logikailag.”
S mivel „[n]incsen logikai elsőbbsége egyik igaz tételnek sem a másik fölött, vagy ha van,
úgy mindegyiknek van: az igazságoknak nincsen hierarchiája, mindegyik föltételezi az
összes többit: csupán az összes igazságok egyetemes rendszere föltétlen. Amikor pedig helyesen gondolkodunk, nem teszünk egyebet, minthogy egyes igaz tételeket, mint mozzanatokat, kiemelünk az egyetemes föltétlenből, azaz, amikor gondolkodunk, magát
az abszolútumot elemezzük” (JATC 1/1: 61). Mindez arra vall, hogy József Attilánál
az „abszolútum lehetőségé”-ből a következtetések láncolatán keresztül tőlünk függetlenül fönnálló érvényesség, vagyis az „összes igazságok egyetemes rendszere” lett. Ennek
a – levezetett s nem előre tételezett – abszolútum-fölfogásnak további lényeges következményei vannak. 1. „Igazságokat megérteni tehát annyi, mint magát az abszolútumot elemezni”, 2. „akár akarom, akár nem, mindig föltételezem az abszolútumot, azaz
mindig az abszolút értelmében cselekszem” (JATC 1/1: 62–63).
Az abszolútum tehát, mivel nem evidencia, azaz közvetlenül nem átlátható, nem
fölfogható, van, de csakis rejtetten, mintegy elrejtőzve, értelmező közvetítésre szorulva. Az abszolútumnak ezt a fölfogását pedig három további – reduktív jellegű – következtetés teszi izgalmassá. 1. „Az abszolútumot – mondja ki tézisként költő – […]
ismerjük valahogyan” (vö. pl. JATC 1/1: 61, 68). Ennek az ismeretnek az alapja az evidenciának, azaz önlétemnek a megtapasztalása. 2. Az abszolútumnak a logikai elemzése azonban nem eredményez teljes megértést: „mivel csak elemezzük [ti. az abszolú-

98

tiszatáj

tumot], soha nem értjük meg teljesen, legalábbis akkor, ha megértésére a gondolaton
kívül más eszközünk nincsen” (JATC 1/1: 61–62). 3. „De akármennyire is értjük,
akarva nem akarva is csak a föltétlen értelmében birunk cselekedni. Cselekedeteink és
gondolataink helyes vagy helytelen voltának mértéke tehát nem a föltétlen (aminthogy
az abszolútum mérték nem is lehet), hanem a föltétlen megértése, ami megintcsak önlétemet állítja előtérbe” (JATC 1/1: 68). Ezzel az abszolútumról az abszolútum megértésére helyeződik át a hangsúly, s így, mivel – mint látjuk – e megértéshez az elemzés, a gondolat nem elégséges, megalapozódik egy szemléleten és gondolkodáson túli
harmadik szellemiség, az ihlet funkciója. Hogy az ihlet, mint a műalkotást teremtő
szellemiség miként írható le e koncepcióban, külön tanulmány tárgya lehet; itt s most
ennek taglalása szétfeszítené gondolatmenetünket. Ami itt hangsúlyozandó, az csupán
annyi: 1. az abszolútumot igazában csak az ihlet éri el (s az így keletkező műalkotás
utólagos elemzése teszi megérthetővé), 2. az 1928–29-ben írott fragmentumokban
ugyan jelen van az abszolútum problémája (a szakaszt lezáró Babits-pamfletben aforisztikus tömörséggel mondódik ki: „A valóságot elemezvén Istenhez jutunk” [JATC 1/1:
232]), de legalább ennyire fontos, hogy – összhangban a kortárs német filozófia új fejleményeivel – József Attilánál az önmagát a „többi létező közül” kiemelő ember kerül
előtérbe, mivel „szemlélete számára önmaga belső, alapadó valóság” (JATC 1/1: 79).
Némi egyszerűsítéssel összegezve mindezt, azt mondhatjuk tehát: az abszolútum jelen van e gondolatmenetekben, számol vele, de az igazán érdekes és – mesteréhez, Pauler Ákos filozófiájához mérve – új az önlét és az egzisztencia terminus bevezetése, sőt
középpontba állítása.

3.
József Attila (teoretikusan is artikulálódó) marxista fordulata, amelynek reprezentatív megjelenése az Irodalom és szocializmus (JAÖM 3: 78–100), szempontunkból látszólag az eddigiek tagadásaként, az abszolútum megtagadásaként értelmezhető. Már
Tverdota György fölfigyelt arra, hogy az előző szakaszt lezáró Babits-pamflet tézise itt
mintegy visszájára fordul. Babitscsal vitatkozva 1930 januárjában ezt írta: „valóságbölcseletet (metafizikát)” csinálva „[a] valóságot elemezvén Istenhez jutunk, a műnél az ihlethez, az észen kívül az egyetlenhez, ami az álattal szemben emberré tesz” (JATC
1/1:232). Az Irodalom és szocializmusban pedig, alig egy évvel később, 1931 januárjában
ezt írja: „a létező világ végső mozzanata, amelyből minden megérthető, nem az isten,
amellyel semmi sem érthető meg, hanem a matériának meg a formának az egymásban
valósága, a potenciának meg az aktusnak az egymásban léte, vagyis a létező tevékenykedőnek a saját tevékenységével való dialektikus azonossága – végső fokon a világegész” (JAÖM 3: 90). E tézis – a korábbiakhoz mérve: ellentézis – funkcionális súlyát
jelzi, hogy az előadás egy másik helye szinte szó szerint megismétli (vö. JAÖM 3: 91).
Isten – azaz az abszolútum – ilyen diametrálisan ellentétes megítélése pedig kétségtelenné teszi, hogy itt valódi fordulat történt. De ha a szöveget figyelmesen olvassuk, az
is nyilvánvalóvá válik, hogy itt a folytonosság, a korábbiak kreatív továbbgondolása
legalább annyira észlelhető, mint a szakítás. A folytonosságra vall, hogy itt a marxista
József Attila végső soron, hangsúlyozottan, egy klasszikus, nagy metafizikára, Arisztotelész nevezetes művére épít, pontosabban annak bizonyos – a filozófiai tradíció áthagyományozta – eredményeiből indul ki. (Erre a fölhasznált fogalomkészlet egy része, s Arisztotelész gyakori explicit emlegetése egyaránt utal.) Ennél is fontosabb azon-

2003. április

99

ban, hogy a „végső mozzanat” itteni meghatározása („a létező tevékenykedőnek a saját
tevékenységével való dialektikus azonossága – végső fokon a világegész”) kétségkívül
az ember „önmaga belső, alapadó valóság”-ként való fölfogásából származik, s itt valójában az önlét és az egzisztencia terminusok tartalma lényegül át „végső mozzanattá”.
Azaz, valójában egy fogalomrendszer s egy értelmező logika belső hangsúlyainak átrendeződéséről (s nem pusztán fogalomcseréről) van szó. Az Irodalom és szocializmus
világegész-fogalmában benne van a korábbi „föltétlen” lényege is.
Az igazi változás, úgy vélem, valójában egy másik síkon, a „létező tevékenykedő”nek, azaz az embernek, önmagá-nak egy komplikáltabb szerkezetű meghatározásában
érhető tetten. József Attila ember-képe, természetesen megintcsak túlzottan nagy falat
volna; itt s most semmiképpen nem tárgyalható. Egy elemét azonban mindenképpen
meg kell említeni, mert ez a későbbiek szempontjából fontos lesz. Az ember ugyanis
a marxista József Attila fölfogásában – Marx nyomán – a „társadalmi viszonyok összességeként” határozódik meg. Az 1934-ben írott nagy cikk, A szocializmus bölcselete egyebek közt egy, szempontunkból különösen tanulságos gondolatmenetet rögzít: „Hegel
szerint a világfolyamat a szellemnek, a világszellemnek önkifejlése. Ez a világszellem a
tiszta logika dialektikus útján működik. / Feuerbach szerint szó sincsen világszellemről, sőt a mi világunk is csak emberi világ. Az ember maga az, aki működik a történelemben. Mindennek az ember a mértéke. / Itt kapcsolódik a gondolatsorba Marx
a maga eredetiségével. – Helyes – mondja Feuerbachnak. – De mi az ember lényege? –
kérdi és válaszol: A társadalmi viszonyok összessége” (JAÖM 3: 150). A „létező tevékenykedő” tehát kap egy nagyon határozott társadalmi determinációt, lényege valami
külső, őt teljességgel meghatározó viszonyrendszerként mondódik ki. Ezzel az immateriális szellemiség visszavonhatatlanul materializálódik, egyben összetettebbé és –
paradox módon – egysíkúbbá (társdalmibbá) válik. A marxista magyarázat így, bármily átfogó és összetett magánál Marxnál is, József Attilánál is, konkrét esetben valamit mindig figyelmen kívül hagy, ami pedig fontos lenne.
József Attila gondolkodói pályájában e ponton lép be egy újabb félfordulat: a marxizmus pszichoanalitikus elmélettel való kombinálásának igénye, freudomarxista orientációjának kialakulása. Ez, talán említeni sem kellene, megint meglehetősen nagy és
sokrétű témakör; nem egy előadás, de egy egész konferencia témája lehetne. A költő
freudomarxizmusáról, általánosságban, ezért hadd utaljak csak Erős Ferenc (1992) úttörő tanulmányára, Horváth Iván (1997) fontos szövegközlésére s a magam egyik
újabb keletű, az életrajzi és a gondolkodástörténeti megközelítést kombináló tanulmányára (Lengyel 2001). Ami mindebből gondolatmenetünk számára speciálisan is fontos, az két nézőpont egyidejű, itteni érvényesülését, két összefüggés hangsúlyozását
igényli. Az egyik látszólag magától értetődő: a freudomarxizmus két gondolkodói beállítódás egybevonása, egyesítése – az, amire elnevezése is utal. A lényeg azonban, úgy
vélem, minden látszat ellenére nem egy pozíció megkettőzéseként írható le, hanem
– ellenkezőleg – egy pozíció fölbontásaként, hasításként. E konstrukcióban ugyanis bár
kimutatható két, egymással összefüggésbe hozott párhuzamos struktúra (a gazdasági
alap, felépítmény, állam, illetve a tudattalan, tudat, überich három-három szintje), valójában a társadalomnak a biológiaira való visszavezetése történik meg. Ezt a Marx szimbolizmusa című, valamikor 1935/36-ban keletkezett följegyzésnek a cím fölé írott
– utólagos – tézise félreérthetetlenül kimondja: „A társadalom alapja biológiai” (vö. ezzel: Lengyel 2001. 90). S e beállítódás, bár az embert változatlanul a társadalmi viszonyok összességeként fogja föl, s számol a termelési eszközök emberi viszonyokat

100

tiszatáj

„meghatározó” szerepével, a tudat fölépülésének dinamikáját a libidó-ökonomiára („kéj
keresés – kín kerülés”) vezeti vissza. Egy újabb, ezúttal már pszichoanalitikus redukciót hajt végre. Azaz, az emberi lényeg, bár nem szakítódik ki szociológiai összefüggéseiből, végső soron a pszichoanalitikusan redukált egyénre szűkül le, pontosabban vezetődik vissza. Ha tetszik: az önlétre, csak ez az önlét immár nemcsak új néven szerepel, de sokkal bonyolultabb s bonyolultságában is finomabb szerkezetű „alapadó valóság”, mint a korábbi, még meglehetősen elvont és differenciálatlan szerkezetű önlét
terminus volt. A másik érvényesítendő nézőpont mindezek után nem lehet más, mint
annak mérlegelése: ez a freudomarxizmus vajon föl tudta-e építeni a maga elméletét
a libidó-ökonómiától, mondjuk, az államig? Másképpen kérdezve: megszületett-e József
Attila libido-ökonómiai alapozású marxista ontológiája? – amire, nem kétséges, volt
benne igény és szándék.
Ha a kései József Attila értekező szövegeit nézzük, a válasz kétségkívül nemleges;
ilyen ontológia – minden ebbe az irányba mutató kezdemény ellenére – nem született
meg. (Talán a Hegel, Marx, Freud lehetett volna ilyen mű, ha nem marad befejezetlenül.) Ám ha az értekező szövegek mellett az életmű egyéb szövegeit, tehát a verseket
és a sajátos szövegtípust jelentő Szabad-ötletek jegyzékét is figyelembe vesszük, a helyzet
némileg más. Az utolsó évek teljes szövegkorpuszában számos izgalmas, gondolkodástörténetileg is értelmezhető kezdemény fedezhető föl, s e szövegvilágban az „első fájdalmára eszmélő ember”-től a kozmoszig sok minden megjelenik – az ív már-már teljes. Ennek taglalása most, sajnos, megintcsak nem lehet feladat, az értelmezői önkorlátozás itt elkerülhetetlen. De néhány dolog, szinte tézisszerű szűkszavúsággal itt is
figyelembe veendő s megemlíthető. Mindenekelőtt az, hogy e kései szövegek belső harcban állnak egymással, szinte feleselnek egymásnak. Úgy vélem, igaza van Janzer Frigyesnek, aki egyik tanulmányában (Janzer 1995) két vonulatot mutat ki a kései versekben; az egyik – a freudomarxizmus nyelvére „fordítva” le Janzer osztályozását – a társadalmi viszonyok, a másik a libido-ökonómia dominanciájáról árulkodik. S bár az
egységük megteremtésére való szerzői törekvés kétségtelen (ennek a törekvésnek az
egyik legtisztább jelzése, versdokumentuma a nevezetes óda, A Dunánál), valami teoretikusan elképzelhető szintézis lényegében már nem születik meg. Vagy ide, vagy oda
billen a mérleg nyelve, vagy egyik, vagy másik serpenyőbe kerül nagyobb súlyú mondandó. S e szövegvilágban, éppen e kettősség miatt, rések nyílnak, olyan rések, amelyeket nem annyira az előzetes szerzői tudatosság, pláne nem teoretikus ambíció tölt ki,
mint többnyire az alkalom vagy a pillanatnyi késztetés.
Úgy gondolom, az Isten-képzet újbóli megjelenése, az Istent alkotok gesztusa is valamiképpen ilyen, strukturális rést kitöltő képzeleti aktus eredménye. Az abszolútumnak ez a fölújítása azonban nem tekinthető alkotói önkénynek, pláne nem valamiféle
költészeti „üzemzavarnak”. Azzal, hogy a pszichoanalitikus megközelítést József Attila beépítette gondolkodásába, s tudattalanja megfigyelésére, tudatossá tételére törekedett, oly mértékben összpontosított önmagára, hogy ennek visszájaként, szinte szükségszerűen megjelent az abszolútum-képzés lelki igénye is. Az egyén története ugyanis,
amely a versnek is szükségképpen alapja, szerinte a vágy története. Ahogy egyik, Babitscsal kapcsolatos töredékében elméletileg is megfogalmazta: „A gyönyörűséghez ragaszkodó egyén emlékezik kínnal szerzett tapasztalataira, mert fél. Nem magát félti,
hanem a gyönyört. A félelem pedig induktív, egyetlen esetből is általánosít, attól tart,
hogy ami egyszer már megesett, újból megtörténik. A félelemnek minden oka megvan
erre a következtetésre, mert elválaszthatatlan társa, a gyönyör, azt akarja, hogy amit

2003. április

101

egyszer már megragadott, azt ismét keze ügyébe kaparinthassa. A gyönyörnek azonban, mely mélyen testi, nem elég az emlékezet, sem a félelemnek belefoglalt intő szava.
Azt mondja: Nézd, nemcsak te félsz, az is fél. Adjátok össze félelmeteket, hátha legyőzi a közössé tett félelem a rettenthetetlent. […] Így jön létre az egyéni emlékezésen
túl a történelem.” A költő azonban József Attila szerint, bár érti ezt a folyamatot, költőként nem osztozik benne. „Lírikus az – mondja –, aki a közös félelem könnyebbsége
kedvéért nem hajlandó – alattomosan sem – lemondani az egyéni gyönyörről. […] a lírában minden fájdalom az én legelső eszméleteként jelentkezik.” A lírikus tehát e fölfogásban nem akar közös „könnyebbségeket”, s így nem is kerülheti el a kínokat. Az
énnek ez az eszmélete ugyanis, mivel még tiszta, az „egyéni gyönyör” teljességére törekvést föl nem adó, elfojtás előtti – „gyerekes”. Mindez a lírikust, mint embert súlyosan megterheli.
Ilyen körülmények között pedig a „társadalmi viszonyok” racionális elemzése olykor-olykor kihagy; a társadalmi viszonyok és a libidó-ökonómia elméletileg összetartozó pólusai elszakadnak egymástól.

4.
Minderre érdemes egy példát közelebbről is szemügyre venni.
Az utolsó periódus versei közt van egy befejezetlenül maradt, de a Szép Szó szerkesztősége által közlésre előkészített vers, amelyet az utolsó pillanatban a költő „lerendelt”, azaz megakadályozta megjelenését (vö. JAÖV 2:414). E vers első két sora, amely
a fönnmaradt autográf kéziraton nem a költő, hanem a szerkesztőtárs, Ignotus Pál kezétől származik, így hangzik: „Az isten itt állt a hátam mögött / s én megkerültem érte
a világot”. Ezt két üres sor követi, majd maga a vers, a költő kezeírásával. Az utolsó
két sor ez: „mert énvelem a hűség van jelen / az üres űrben tántorgó világon” (JAÖV
2: 414). Mindez számos kérdést fölvet. Azt, hogy az első két sor Ignotus Pál alkotása
volna, ki lehet zárni; e két sor képi logikája a költőre vall, ilyet Ignotus Pál nem tudott
volna írni. Reálisabb probléma, hogy vajon a barát nem önkényesen szerkesztette-e rá
erre a kéziratlapra a – vélhetjük – más kéziratlapon talált két sort? Ennek fölvetése,
meg kell mondani, már egyáltalán nem zárható ki, hiszen elvileg mindössze két eset lehetséges. 1. Az első két sort a költő telefonon diktálta le szerkesztőtársának, aki azután
ezt átvezette a nála lévő kéziratra – a költő intenciója szerint, a vers elejére. Ám, ha
nem így történt, akkor – s ez a 2. lehetőség – Ignotus Pál csakis egy másik kéziratról,
saját komponáló kedve szerint másolhatta a töredék fölé a két sort. S e második lehetőség valószínűségét növeli, hogy egy ilyen megoldás magyarázatot adna a „lerendelésre”;
azaz a beavatkozás, a baráti komponálás nem volt a költő ínyére. Ám, bár van rá adat,
hogy a költő nehezményezte a költeményeibe való szerkesztői-közreadói beavatkozásokat, bizonyosak nem lehetünk benne, hogy itt csakugyan külső önkény alakította ki
a vers ma ismert fölépítését. Az azonban, akárhogy történt, megítélésem szerint bizonyos, hogy az első két sor és a vers többi része között némi feszültség van. (Ennyiben
a „lerendelés” indokolt volt.) Az első két sor ugyanis nem pusztán tételezi isten létét,
de a hozzá való visszatérést is kimondja, s ez a létező isten állításának nagyon erős deklarálása. Mondhatnánk, erős tézis. Márpedig József Attila, tudjuk, ez időben más versében csak azt jelenti ki, hogy „Istent alkotok (szívem szenved)” – azaz a személyes szorongattatás ellensúlyozására, lelki kényszerűségből, ám erről nyíltan beszélve, ellensúlyt teremt. Itt viszont más a helyzet, itt tényként jelenti ki Isten létezését. S a feszült-

102

tiszatáj

ség, amely két különböző vers Isten-képe között legitim fejlemény, József Attila esztétikai elvei szerint is vállalható – itt magában a versen belül is megjelenik. A továbbiakban itt megjelenített isten a beszélő számára is teljességgel passzív, érzékelhetetlen
(„Álló Istenem / lenézett rám és nem emelt föl engem”; „Úgy segített, hogy nem segíthetett”, „Úgy van velem, hogy itt hagyott magamra”). Amit a beszélő valóban érzékel,
az csak önmaga – és „az üres űrben tántorgó világ”.
Az Istenhez való ilyen viszony tehát asszimetrikus és önellentmondó. Ez a kései Isten, akár hajdan az abszolútum, „csak” lehetőségi; nem szemlélhető, hanem csak logikailag tételezhető.
A korai versek Isten-képe és a kései versek sajátos Isten-tételezése, mindebből következően, egyféle kerülő út megtételének, a kezdetekhez való visszatérésnek is látszódhat. De ez az ismét személyes Istenként fölfogott abszolútum a kései versekben
már minőségileg más, mint a korai viszony volt: az abszolútum tételezésének lelki igényét immár a kiüresedettség érzésének rögzülése kíséri. Saját szellemi útjának gondolkodástörténeti mérlegét így alighanem maga a költő összegezte a legvilágosabban, amikor Kőhalmi Béla – olvasmányairól tudakozódó – körkérdésére válaszolva 1937-ben
így írt: „Nem volt olyan könyv, olyan írás, olyan nyelvi alakban hozzám kerülő gondolat, amely ne hatott volna rám. Ezek a hatások egymást nagyobbára megrontották,
erőtlenné tették, megsemmisítették, valóságos személyemet lekicsinyítették, szellememet megnövesztették. De ma is ott tartok, ahol csecsemőkoromban, amikor gügyögni
kezdtem, utánozván a fölém hajló arcok felől hozzám érkező zörejeket.” Választanunk
kell: „Vagy ártunk egymásnak, vagy értjük egymást – ahol az értelem megszűnik, ott
kezdődik az ártalom s ahol az ártalom hatástalan, ott fog önmaga fölépítésébe az értelem” (internetes kritikai kiadás, 143. sz. szöveg).
A választás mozzanata azonban mindig erkölcsi.

IRODALOM
Erős Ferenc 1992: „Freudomarxista” volt-e József Attila? In: „Miért fáj ma is”. Az ismeretlen József
Attila. Szerk. Horvát Iván és Tverdota György. Bp. 259–293.
Horváth Iván 1997: Reich, Marx, Freud. In: „mint sok fát gyümölccsel…” Tanulmányok Kovács Sándor Iván tiszteletére. Bp. 120–128.
Janzer Frigyes 1995: A „két vonulat”, a Flóra-versek és az Óda. In: „A Dunánál” Tanulmányok József Attiláról. Szerk. Tasi József. Bp. 35–55.
JAÖM 3: József Attila összes művei 3. köt. Szerk. Szabolcsi Miklós. Bp. 1958.
JAÖV: József Attila összes versei 1–2. köt. Kritikai kiadás. Közzéteszi Stoll Béla. Bp. 1984.
JATC 1/1: József Attila: Tanulmányok és cikkek 1923–1930. Szövegek. Közread. Horváth Iván et
al. Bp. 1995.
JATC 1/2:József Attila: Tanulmányok és cikkek 1923–1930. Magyarázatok. Írta Tverdota György.
Bp. 1995.
Lengyel András 2001: Az „első fájdalomra eszmélő ember”. József Attila freudomarxizmusának kérdéséhez. = Forrás, 10. sz. 86–94.
Szabolcsi Miklós 1977: Érik a fény. József Attila élete és pályája 1923–1927. Bp. (Irodalomtörténeti
könyvtár 32.)
Tamás Attila 1995: Az „Úr”-tól az „Űr”-ig. Átalakulások József Attila világlátásában. In: „A Dunánál”. Tanulmányok József Attiláról. Szerk. Tasi József. Bp. 1995. 77–83.

KRITIKA

Otthoni létünk emlékei
BODOR ÁDÁM: A BÖRTÖN SZAGA. VÁLASZOK BALLA ZSÓFIA KÉRDÉSEIRE
Vannak történetek, amelyek szinte felkínálják magukat az irodalom számára: egy
17 éves erdélyi magyar fiú letartóztatása és börtönbe kerülése kétségtelenül ilyen történet, „regénybe illő”. Olyan esemény, amely íróvá tehet valakit, akár úgy, hogy regényeinek legfőbb (vagy akár kizárólagos) témájává válik, akár úgy, hogy az életút drasztikus és visszafordíthatatlan megszakításával szinte az irodalom területére „lökdösi”,
alkotni kényszeríti „főhősét”: „Ez a fordulat, mármint az, hogy letartóztattak, fantasztikusan felpörgetett, elmélkedésre késztetett, arra, hogy átértékeljem egész addigi életemet, esélyeimet, mivelhogy az »élet« másként viselkedett velem szemben, amint az elvárható volt. Nos, ezzel egy időben, mintegy kompenzálásaként a valóságosan megélt
eseményeknek, kezdett kialakulni bennem egy virtuális világ képe, a létezőnek egy
képzeletbeli mása, képzelt magatartásformákkal, és én egyszerre csak kezdtem magam
benne otthon érezni.” (39–40.) Nem pusztán az itt a fontos, hogy feldolgozásra, megértésre késztet a jóvátehetetlen törés: legalább ennyire lényegesnek tűnik az is, hogy
a kamasz Bodor Ádám a gyökeres fordulat következtében hirtelen egy akár fiktívnek is
nevezhető „másik világban” találta magát. Már a letartóztatás oka, a kolozsvári Református Kollégium diákjai által megalapított IKESZ, vagyis az Illegális Kommunistaellenes Szervezet is önálló szabályokkal rendelkező, szinte regényekből előlépő, zárt világ
volt. A röpcédulaszórásra aztán igen valós, mai horizontunkból nézve mégis csaknem
irreális választ adott a hatóság, amikor letartóztatta és bebörtönözte a buzdításra vélhetőleg alig-alig alkalmas irományokat „terjesztő” fiúkat. S megkezdődtek Bodor számára
a börtönévek, egy valódi, sokszor halálos veszélyekkel fenyegető, mégis akár az irodalombéli fiktív világokhoz hasonlítható, saját szabályok által működtetett világban, amely
szinte térként érzékelhetővé tette az időt, hiszen „öntörvényű” volt és „időtlen” (95.).
Ez a világ ráadásul még tovább élezte azt a léthelyzetet, amelyet Bodor ebben
a kötetben írói világa, poétikája kiindulópontjaként nevez meg: a határon, a „lét peremén” létezés állapotát. „Határvidékként” aposztrofálja Bodor A börtön szagában felnövekedése színterét, Erdélyt, tágabb értelemben pedig egész Kelet-Európát. Miközben pedig
önmaga íróvá válását azzal hozza összefüggésbe, hogy egyszercsak a „társadalmi lét peremén” találta magát, műveinek
legfontosabb tényezőjeként, centrumaként egyértelműen
a bennük felépülő fiktív világot nevezi meg: „szerencsésebb,
ha a cselekmény fordulatait és az egész belső hangulatot a kitalált környezet természete alakítja és szabja meg.” (19.)
S nem feledkezhetünk meg arról sem, hogy ez a határhelyzet
szinte egy másik választóvonal „helyett” érte el Bodort:
a börtön lépett a végül az esti munkáslíceumban a szabadulás
Magvetõ Kiadó
Budapest, 2001
223 oldal, 1790 Ft

104

tiszatáj

után letett, tét nélkülivé vált érettségi helyére, betöltve a hagyományosabb esetekben
az érettségiben megtestesülő „átmeneti rítus” szerepét. Ilyen módon kerülnek tehát
egymással szoros kapcsolatba Bodor átélt élményei és írói világának (a Bodor-recepció
állításaival összhangban megfogalmazott) jellegzetességei. Ez az egységbe rendezés
azonban érzékelhetően nem alkalmi megszólalások, nem beszélgetésben elhangzó kósza
ötletek eredménye – márcsak ezért is szembe kell néznünk azzal a meg nem kerülhető
kérdéssel, milyen tisztázatlanságok, megoldatlanságok eredeztethetők a könyv szerzője
és műfaja körüli bizonytalanságból.
A kötet címlapja a betűméretekkel, a szövegelrendezéssel nyilvánvalóan azt sugallja, hogy Bodor Ádám kötetét tartjuk a kezünkben, amelyben inspirálóként/segítőként közreműködött kérdéseivel Balla Zsófia is. A kérdezőről a kötet maga sem árul el
többet, pontosabban csak a kérdésekből és Bodor egyes reakcióiból tudhatunk meg
róla egyet s mást. A könyv végén Bodorról találunk életrajzi vázlatot, műveiből és
a róla szóló szakirodalomból az író monográfusa, Pozsvai Györgyi által összeállított,
igen alapos bibliográfiát, a Balla Zsófiát nem ismerő olvasó viszont csak a szövegbe rejtett információkból tudhatja meg azt, hogy a kérdéseket alkotótárs, ráadásul szintén erdélyi, sőt kolozsvári költő tette föl. Pedig a kérdéssort és a könyvet magát nem kis
mértékben formálta az a „közös tudás”, amely összekapcsolja Bodor Ádámot és Balla
Zsófiát. Ennek része például az a környezethez, a térséghez, a változás látvánnyá alakulásához kötődő tapasztalat, amely csaknem megismétlődik a két beszélgetőtárs szövegében: „az árnyas, gyepes kertből, a sziklakertből az eltelt évtizedek alatt egy rideg,
koszos, olajfoltos udvar lett, benne egy rozzant bádoggarázzsal. Mintha az előadás során, két jelenet között, kicserélték volna a díszleteket.” (208.) – mondja Bodor; „Sokszor éreztem Kolozsváron, a Széchenyi téri lakásunk ablakán kinézve, hogy az ott leélt
negyvenhárom év alatt kicserélték körülöttem a várost, a cseréppel fedett háztetők helyébe beton került, a tornyokat eltakarták a rideg, romszerű panelházak.” (211.) – állapítja meg nem sokkal később Balla Zsófia.
Az egymást ismerő alkotótársak beszélgetésének jelentőségét a kötet végén olvasható bibliográfia is megemeli: Pozsvai Györgyi, meglepő módon, ugyanabba a kategóriába sorolta a Bodorral készült interjúkat, és az általa írt, egyetlen Bodor-monográfiát.
Ezt a jelen kötetnek az „interjúk, alkotótársi reflexiók, alapmonográfia” kategória segítségével is kiosztott rangot ugyanakkor a kötet szerkesztője (a kötet inzertjében Parti
Nagy Lajos nevét olvashatjuk felelős szerkesztőként) által is nyitvahagyott kérdések teszik kétségessé. Hiszen aki tapasztalta már, pontosan lejegyezve milyen fésületlen, esetleges akár két író vagy irodalmár beszélgetése is, annak nyilvánvaló lehet, hogy az „egy
korábbi rádióinterjú változata” önmeghatározással megjelentetett kötet komoly alakításon ment keresztül, mire elhangzott beszélgetésből könyvtárggyá vált. Ugyanakkor
sem a szerző (szerzők), sem a szerkesztő nem vágta el teljesen a szöveget az interjúhoz
kapcsoló szálakat: az például egyértelműen hibának minősíthető, hogy Bodor szövegében benne maradt egy „múltkor már esett szó róla” fordulat, hiszen a kötet teljesen
homályban hagyja a beszélgetés körülményeit, nem utalnak rá sehol, hogy több részletben felvett interjúról van szó, sőt, a partnerek csak a könyvvé formált beszélgetés
„elejét” és „végét” emlegetik. Az szintén zavaró következetlenségnek nevezhető, hogy
Bodor szövege érzékelhetően erőteljesebb alakításon esett át, mint Balla Zsófiáé. Hasonlóan zavarbaejtő az is, hogy a szöveg megőrizte azt a rádióinterjúban még menthető „spontaneitást”, amely mintegy véletlenszerűen vezet el a kötetben már központivá tett börtönélményekig. Az írott változat azt is szembeszökővé teszi, hogy a kérdező lendülete néhol érzékelhetően megbicsaklik, és ilyenkor csak Bodor Ádám alapo-

2003. április

105

san megmunkált válaszainak köszönhető, hogy a beszélgetés ívét nem törik meg végleg
a kissé semmitmondó és önismétlő „Eddig nem sok szó esett a családodról… Kik voltak a felmenőid?”, vagy „Van-e olyan író, aki hatott rád?” típusú kérdések.
Azért is fontos azonban, hogy, minden megoldatlansága ellenére, megszületett ez
a kötet, mert a vallomás műfaji problematikájának és aktualitásának újragondolását is
elősegítheti. Hiszen A börtön szaga azt sugallja, Bodor számára nem kínálkozott más
műfaj mindannak elmondására, amiről itt olvashatunk. A kötet középpontjába helyezett börtönélmény és az általa meghatározott későbbi erdélyi évek szöveggé formálását
éppen a mindezidáig tartó hallgatás teszi különlegessé, az a beszéddé alakult csönd,
amely a Bodor-művek megszólaltatásában is segíthet. A könyv azonban nemcsak Bodor írásmódjának megértése felé terelhet: hozzájárulhat többek között az erdélyi magyar irodalomhoz kapcsolódó klisék lebontásához is. Hiszen Bodor hangsúlyosan
szembehelyezkedik az idilli Erdély-képpel, bár ennek magáévá tételére predesztinálná
a „otthoni lét” elvesztése diktálta visszavágyódás: Erdélyhez új fogalomként a soknemzetiségű világ, az impozáns és letargikus térség kategóriáit kapcsolja hozzá. Így az Erdélytől semmiképpen sem elválasztható életművet a térség maga köti Kafkához, akit
Bodor, kettejük prózájának rokoníthatóságát a világ „elkafkaisodásában” látva, nem
vállal hatást gyakorló elődként, vagy García Marquezhez, akit „hatásként” szintén elutasít: „Ha tehát mutatkozik csekély hasonlóság dél-amerikai szerzők, valamint az én
műveim hangulata között, annak az oka Kelet-Európa történelmi, politikai és etnográfiai viszonyaiban keresendő.” (192.)
A tér, térség a maga sokértelműségében a kötet egészét átszövi, s eközben ráirányítja
figyelmünket egy föl nem tett kérdésre is: arra a problémára, hogy a térszerűség nemcsak hangulati tényezőként áll A börtön szagában is talán leggyakrabban emlegetett
Sinistra körzet mögött, de szövegszervező erőként is, hiszen a már az „egy regény fejezetei” műfaj-meghatározással is az átmenetiséget kiemelő könyv egyik legfőbb egységteremtő tényezője a térszerűen kibomló motivikus háló. A döntően az időrendi és okokozati egymásutániságra épülő nagyregénnyel szemben így szinte térként érzékelhetővé válik az idő a regény és a novellaciklus határán egyensúlyozó Sinistra körzetben.
S ennek az idő múlását térélménnyé változtató, Bodor egész életművét meghatározó
szemléletnek a szimbólumává válik a kötet hátuljára szerencsés kézzel kiemelt felismerés: „Nemrég került kezembe a szabaduló-cédulám, és döbbenten vettem észre személyi adataim között, hogy testmagasságom a letartóztatáskor százhatvannyolc centiméter volt. Azért döbbenetes ez számomra is, mert szabadulásomkor százhetvenkilenc
centiméter magas voltam, ugyanannyi vagyok ma is. Én a börtönben még tizenegy
centit nőttem.” Az „időtlen térben”, a börtönben lezajlott érzékelhetetlen változást tehát csak egy kép és egy „szöveg” tette láthatóvá, szinte azt sugallva, hogy az átélt élmény megértéséhez csak a szöveg segítségével juthatunk közelebb. A kötet elején és
végén látható, 1954-ben, illetve 2001-ben készült portréfotók együttese azonban azt is
megmutatja, hogy Bodor élményeinek elmondása lehet ugyan heroikus vagy érzelgősen tragikus helyett ironikus és nagyon finoman humoros, az idő és a „határhelyzetben” leélt élet mégis szinte a térséghez hasonlóan barázdálttá tette Bodor Ádám arcát.
Aki talán éppen azzal fegyverzi le leginkább olvasóját, hogy a kevesek által megélt élmények és a megszerzett tudás birtokában sem akar bölcselkedni vagy tanítani, hiszen
„a művész számára fontosabb, amit egy dologról érez, mint az, amit tud” (194.)

Szilágyi Zsófia

106

tiszatáj

„Borges kakasa”
AVAGY SZÖVEGKÖZISÉG, SZÖVEGEK KÖZÖTTISÉG
BOGDÁN LÁSZLÓ KÖLTÉSZETÉBEN
Bogdán László kötetének (Argentin szárnyasok) fülszövegében maga a szerző segíti
az olvasót a szövegek megközelítésében, illetve az interpretációs maximák kialakításában. A kötet célja a szövegek közöttiség, szövegköziség megteremtése, annak a csak
virtuálisan létező dimenziónak a megragadása, amelyet a szerző „szövegek közötti térnek” nevez, ahol olvasó, szerző meg még ki tudja, ki mindenki van „együtt” egy közös
jamboreeban, irodalmi együttlétben. Bogdán kötetében szerző-olvasó irodalmilag koegzisztenciális térben oldódhat fel, ahol a feloldódás savát(-borsát) a szerzői intencióból
fakadó, feltételezhetően igen markáns irodalmi tudás közvetítése (vagy pedagógiai
szándékkal talán: közvetíteni akarása?) jelenti. A szövegek folyamatosan újraírják a korábbi szerzők (remek)műveit, állandó jelleggel beleütközhetünk azokba a szövegpanelekbe, amelyeket már valahonnan – korábbi olvasmányélményeinkből, szöveggyűjteményekből – ismerünk, mert ezen idézetek kulturális hagyománya mára már meghatározóvá lett. Funkcionálisan talán ez – az intertextualitás – lehet az az aktus, amely az
olvasói közösségformálás eszközét jelentheti, ha elfogadjuk, hogy az együttes élmény
alapját a hagyományok rétegzettsége, nyitottsága jelenti. Szinte már-már hiányérzetünk támad, ha az olvasás során nem bukkanunk egy újabb elrejtett idézetre, stílusimitációra.
A szövegek közötti tér átjárásának mesterséges megteremtése akár veszélyes is lehet, hiszen ezáltal az imitáció fenyegetettségével is számolhat a szerző. A kompiláció
ténye természetesen – jogi értelemben – nem érinti Bogdánt, inkább a műveltsége, tájékozottsága az, ami előtérbe kerül a gyakori irodalmi reflexiók révén. Az ebben rejlő lehetséges probléma akkor artikulálódhat, ha Bogdán az „új szöveg(ek)ben” nem tud kibújni a választott szerzőelődök nyomása, súlya alól, és a (talán) filológiai és irodalmi
tisztelet ebben a határozottan posztmodern, hagyományokat újraélesztő elgondolásban nem tud egyedivé és életszerűvé válni irodalmilag
anélkül, hogy ne hordozná a mesterkélt alázatot. Menynyiben tudja Bogdán megvalósítani „önálló” költészeti
látásmódját, rendszerét? Mennyiben válhat költészete
konstruktívvá, teremtővé (egyáltalán szuverénné), amely
a hagyományokkal való telítődöttség mellett esetleg
újítani is tudna már?
A kötet – mint ahogy majd látni fogjuk – szorosan
kötődik a dél-amerikai szerző – Borges – irodalmához.
Borges novellájában (Pierre Ménard, a Don Quijote szerzője) a Don Quijote újraírása – ugyanaz a gesztus, ami
Bogdánnál az Argentin szárnyasokban – teljes természeMentor Kiadó
Marosvásárhely, 2001
191 oldal

2003. április

107

tességgel történik, mindenféle mesterkéltség nélkül. Pierre Ménard alaptételét filológiailag értelmezve teljesen csődöt mondanánk. Pierre Ménard tette nem filológiai bravúr, nem memóriájának rendkívüli képessége: ő egy új, egy másik Don Quijote-t akart
írni, amely teljesen más, mint az eredeti, sőt, nem is „eredeti”, mert a kifejezés már
folytonosságot feltételez, és a szöveg éppenhogy nem erről szól. Bogdán költészetében,
Borges iménti darabjához hasonlóan, szintén gyakori a szerzőelődök megidézése.
De vajon ezek a sokszor alkalmi verspróbálkozások létrehoznak-e egy új, kellő koherenciával rendelkező önálló és független szöveget? Bogdán irodalmi elődöket idéző
attitűdje sokszor a szerény és tiszteletteljes odafordulást képviseli, ahol többször hangsúlyozza is, hogy csak „elfuserált” próbálkozással tud élni (Elfuserált testamentum,
Felejtsd el ezt a versemet). Hát így könnyű: ha sikerül az allúzió, akkor begyűjtheti
a jogos elismerést, ha nem, akkor hivatkozhat arra, hogy „de hisz’ én megmondtam,
hogy ez csak egy elfuserált utánzat!…”
Bogdán költészetében a „grammatikaiság” központi funkcióval rendelkezik, illetve
csak rendelkezne, mert a megtervezett és elvárásnak elgondolt koncepció mátrixába
helyenként hiba csúszott. Talán a nyelvi retorizáltság, a textualitás lenne Bogdán ars
poeticájának a lényege. Bogdán kötetében meghatározó helyzetben van a szövegcentrikusság, a szövegvilág tényének hangsúlyozása. Ez a gesztus valóban tényszerű formációt kap, hiszen megkerülhetetlen, az értelmezést rövidrezáró önreflexiókkal él a szerző
az egyes versekben, ahol már-már allegorikusan figyelmeztet az elgondolt szövegbeli
létezésre, a szöveg- és világlabirintusra, az írás szükségszerűségére. (Ld.: a kötet végén
lévő verseket!)
A textualitás öntörvényű, önérvényesítő kontextusának a megteremtésében tagadhatatlanul némi sikereket ér el Bogdán „szöveglabirintusa”, költészete, amelyre metaforaként inkább a „klasszikus szövegtérkép” jelzős kapcsolatot illeszthetnénk, hiszen
Bogdán költészetét átfogóan a klasszikus szövegek permanens megidézése, jelenléte,
(újra)írása (evokációk, allúziók), valamint a borgesi hagyományok kelet-közép-európai
kontextusban történő újraolvasása jellemzi. Ez a „klasszikus szövegtérkép” már kanonizált szerzők szövegeit idézi (ettől klasszikus) úgy, hogy azokat eredeti grammatikai és
szövegtani státuszuktól függetlenül, de felismerhető formában, posztmodern horizontba helyezi. Egyik talán legsikerültebb grammatikai és szövegtani posztprodukciója
Bogdánnak a Csáth Géza hajnalai című opusa, -kitépett naplólapok- alcímmel. A „cenzúrázott” napló-műfaj alkalmazásával, már a cím által is, magas olvasói elvárások teremtődnek meg, amelyek a meglehetősen intim hálószobatitkok feltárásával nem maradnak kielégítetlenül sem a szövegben, sem az olvasóban. A műfaji és irodalomtörténeti
performance, amely valóságnak tünteti fel a csáthi fikciót, nyelviségében ügyesen érzékelteti egymással paralel módon a csáthi morfinista képzelődéseket és a beteljesült szerelmi élmények viadalát a valósághatárok teljes elhomályosításával, végül a halál(élmény) elbeszélésével.
Vizsgáljuk meg a kötet írás-olvasás dialektikáját vagy esetleg párhuzamát, amelyben
a szoros szövegköziség érvényesül! Minden elolvasott/megírt szöveg kapcsolatot teremt a régebbi szövegekkel, folyamatosan benne vagyunk a szövegekben, állandósult
és állandósított műértelmezéssor vesz körbe bennünket. Ehhez kapcsolódóan milyen
felépített koncepció – ha van egyáltalán ilyen – érvényesül a kötetben?

108

tiszatáj

A kötet indító verse a szövegek időperspektíváját hivatott talán megteremteni. Időszámításunk előtt címmel a múlt, a történelem terhe idéződhet meg, amelyhez képest
csak viszonylagosan értelmezhető az azt követő időszak, mert kezdet és végpontjai definiálatlanok. Ehhez kapcsolódó naivitásunk a szöveget olvasva megmaradhat egy
ideig, de nem tudunk elhaladni olyan társadalmi relevanciájú kiszólások mellett, amelyek már a szöveg egyértelmű társadalomtörténeti korrajzát nyújtják. Egyik oldalon
a magyarságtudathoz kapcsolódó képek jelentik a súlypontot, így az Ady-idézet: „És
mégis győztes, mégis új és magyar…” (9. old.), valamint pontosítva a súlyarányokat az erdélyi kontextus képei tolulnak elő, így a Ceausescu házaspár megidézése az „akadémikus elvtársnő”-képével, aki hajdanában „az utcasarkon tökmagot árult”, (25. old.) férje
pedig ex-suszterinasként tevékenykedett. A szöveg időszámítás előtti időszaka tehát az
1989-es politikai-történelmi fordulatot megelőző időszakhoz köthető, ha olvasatunkban a referencialitás dominál, ehhez az időszakhoz kapcsolódóan beszél a szöveg szubjektuma önéletrajzi ihletettséggel eddigi életéről. Az újfajta időszámításnak a kezdete
talán az említett fordulathoz köthető, de a kötet tematikájában elsősorban nem a politikai-társadalmi olvasat lehetősége lesz a domináns, hanem az időszámítás kezdete inkább irodalmi oldalról válik közelíthetővé egy metanarratív struktúrát feltételezve,
amelybe természetesen beleszövődnek transsylvaniai couleur locale elemek is, de csak
motívumok szintjén. A társadalomtörténeti látószög helyett a metanarratíva lehetősége az irodalom markáns megidézésében jelentkezik. A beszélő szubjektum állításában közli, hogy míg a besúgók figyelik „Borgest olvasom” (8. old.), ezzel mintegy a „bábeli könyvtárat” (9. old.) is feltételezi. Innen kezdődően Bogdán kötetét úgy is lehet és
talán kell is olvasnunk, mint amelyik szinte folyamatosan párhuzamos olvasatokat
produkál úgy, hogy a régebbieket „ráolvassa” saját szövegeire, vagy együtt olvassa
a klasszikus szerzőelődök (Borges, Baudelaire, Rimbaud stb.) szövegeit saját szövegeivel
ez utóbbiak írásakor, ezzel a paratextuális és intertextuális játék lehetőségeit aknázva
ki. Ettől talán elsekélyesedhet Bogdán költészete, vagy éppen ez adja különlegességét,
de mindenképpen sajátosságát, hogy miután bemutatja az erdélyi helyzetet, és azzal
párhuzamosan utal Borgesre, nem távolodik el sem Borgestől, sem Erdélytől, hanem
úgy közelíti a bábeli könyvtár szöveg- és nyelvi sokszínűségét, hogy szövegei megtartják az erdélyi kontextust. Szövegei a nyelvi, irodalmi világ és a társadalom között a romantikus népvezéri kapcsolatot keresik: „De költők vagyunk, amíg még lehet”, így „inkább írj!…” (13. old.) – hangzik a kicsit közhelyes felszólítás a posztmodern olvasmányélmények árnyékában. Ettől a ponttól kezdődően a szöveg írását akár lángoszlopi magatartásnak, a prófétai küldetéstudatú szubjektum önvallomásának is tekinthetnénk, ha
ettől nem idegenítenének el az intertextusként választott szövegek azon sajátosságai,
hogy bennük a költő mint népvezér szerep egyáltalán nem jellemző. Tény, hogy a terhelt történelmi múltból a menekülés egyik lehetősége lehet az írás, a nyelviség vallása,
vállalása: „Anyanyelved! Véd, oltalmaz, ápol. / Menj! Eltévedt szó ne várjon hiába.”
(28. old.) Viszont a balladaszerű nyitóvers utolsó gondolataira, hogy tiltakozzunk és alkossunk egységet anyanyelvünkkel, rácáfolni látszik maga a vers is, de a kötet további
darabjai is. Ugyanis rímszerkezetében inkább kezdetlegesen gyerekes a ragrímek, az
ismétlődő toldalékok sorvégi használata, amely nyelvileg meglehetősen unalmas, és
éppen nem a nyelvi, irodalmi virtuozitás ismérve. Persze, ha kritikai látásmódunkban
a jóakaró naivitás álarca mögé rejtőznénk, akkor mondhatnánk, hogy de igen, ebben
a súlyosan terhelt társadalmi-etnikai helyzetben nem lehet tiszta rímet csak ilyen
fantáziahiányosan teremteni.

2003. április

109

A nyitóversben vállalt költői feladat a kötet további részében általában megmarad,
de a határon túli lét- és élethelyzet tematizálása nem jut központi szerephez, hanem
csak a motívumok szintjén lelhető fel a szövegekben. Ha Bogdánnak a fülszövegben
megjelölt szándékát (szövegek közöttiség) akarjuk az olvasásban a kötet egészére nézve
vezérelvnek tekinteni, akkor – barthesi értelemben – a műveknek éppen szöveglétük
miatt meg kell szabadulniuk a szükség(telen)ül rárakódott tisztelettől, és az anyanyelv
már nem a nemzeti integritás és identitás egyetlen hordozójaként aposztrofálható metaelem, hanem multimodális, multilokális eszköz lesz „csak”, ami talán éppen „több”.
Bogdán következő két ciklusa (Futóhomok, Karnevál) – a kötet címének baromfiudvaros képét kissé profanizált hasonlatként továbbvíve – inkább a „kotlás”, a helykeresés fázisát jelentheti, amikor csak a felkészülés, a gondolat „kiköltése”, vagy éppen
– a kakas oldaláról nézve – a későbbi gondolatok fogantatásának előkészítése zajlik. Az
Argentin szárnyasok ezen darabjaiban főleg alkalmi versek szerepelnek, valamilyen elődöt (Arany János, E. A. Poe, Babits Mihály, József Attila, Füst Milán, Faludy György,
Brecht, Bodor Ádám, E. T. A. Hoffmann) megidéző szövegek alkotják a két fejezet
többségét.
A kötet további részében – valamennyire még mindig a baromfiudvarnál maradva –
már „szárnyalóbb” költészeti „remekek” születtek Bogdán tollából. Az „Én” farsangja
a korábbiakhoz képest már egészen újfajta költői látásmódot tükröz. Ebben a ciklusban jelentős fordulat zajlik le, amelyet akár metafizikai fordulatként is értelmezhetünk, hiszen a szövegekben, a szövegek által az „én”, a szubjektum szublimálása történik meg, a beszélő figura belehelyeződik a szövegekbe, az eddig meglévő elhatárolódás
feloldódik, a szövegek közötti tér metafizikailag is redukálódik, versbe helyeződik
a szubjektum. Az előző ciklust, a Karnevált Az „Én” farsangjából közelítve ez utóbbi
előkészítéseként értelmezhetjük. Magában a címadó versben is – Karnevál – jelentkezik az a metafizikai aktus, amely a későbbiekben válik tényszerűvé. „Körmondataim
kötelén / megsemmisítve feltételt és pelyhet / összetörve a múltat és a kelyhet” (54. old.)
szól az idézet a feltételes mód c. alversben annak feltételeként, hogy majdan a szavakon
és mondatokon keresztül, múlt eltörlésével farsangolhat az „én”, de ennek kötetbeli,
szövegbeli realizációja várat magára; még mindég nem a damaszkuszi út című versben is
csak a virtuális(an létező) „meg nem írt fejezet”-ben (55. old.) történik majd meg az
egyesülés, hiszen a fejezet még nem készült el, linearitásában majd csak a soron következő lesz. Az „Én” farsangjában a pessoa fest című szövegben a művész karakterének
megjelenítése és szubjektumának verssé történő transzformációja történik. A képzőművészeti disszemináció nem koncepciótlan, hanem általa éppen a szövegbeli egzisztencia konstituálódása mehet végbe.: „de ki vagyok én? a semmi közelít / és elragad az árnyék „senki!” „semmi!” / hallom most is az ördög nevetését / sorsom nevemben hordom
„pessoa” / „személy” „valaki” „egyén” „ember” „bárki” / hátam mögött grimaszkodik a démon / hiába ölt álarcot „senki!” „senki!” // pessoa fest és énekre esik szét / arca eltűnik átírja a fénybe / helyén csupán egy bús angol szonett / árválkodik tűnnek az alakmások /
szétfoszlanak beköltöznek a versbe” (97. old.) (a félkövér kiemelések tőlem H. M.).
A fent vázolt elméleti konstrukció talán ígéretesnek hathat, de a megvalósítás néhol
elmarad a kívánalmaktól. A logocentrikus gondolkodásmód romantikus allűrje éppen
a premodern, romantikus eszközzel, az allegóriával „csapja agyon” a pozitív ötletet.
Az írás szükségszerűségének folytonos ismétlése, didaktikus említései megszüntetik azt
az olvasói rácsodálkozást, amely a befogadói élményben előállt volna akkor is, ha nem
tudja meg az olvasó, hogy az adott szövegnek éppen az írás a célja, az íráson keresztüli

110

tiszatáj

önidentifikálás, a szubjektum önirányú megteremtése. Az Elégia Balassi Bálintért című
versben az a szerepcserés, vagy szerephelyettesítő kapcsolat bontakozik ki, amelyben
az alvó költőelődnek (!) mintegy apagyilkos manőverrel történő helyettesítése történik
meg, ahol a pillanatnyilag beszélő és történetesen éber szubjektum, no meg szintén
költő, lép Balassi helyére: „Aludj Balassi! A jövő rád talál. / Megőriz a vers. Ritmus, rím,
szavak. / Urad az álom. Soha nem hagy el. / Borotvagyors szerep: megmaradni!… / Bármi
is történt. Élni, írni kell!” (103. old.) Megintcsak az írás, a szkriptománia romantikába
hajló szükséglete fogalmazódik meg újra és újra A régi dal visszhangja című ciklusban.
Joyce a tengerparton című nyitóversében a címalak írásának fontossága jelentkezik:
„Megírhatná, ha ceruzája lenne. / a sistergő, vad ír gyűlöletet. / … / Hullámra hullám.
Vissza kell térni, / folytatni kell az elhagyott regényt. / Nincs más megoldás. Írni vagy
félni!” (109. old.)
Bogdán verseiben mintha tudatosan tenné meg azt a lépést, hogy bezárja önmagát
a nyelv börtönébe: „Magad zárod nyelvek börtönébe, / de jól érzed magad Bábel sírján.”
(112. old.) – mondja Joyce-nak, de jelképesen akár önmagának, mert a szövegekben feloldódó lírai szubjektum önjellemzésének is tekinthetjük a gondolatot. A nyelviségből
való kiszakadás lehetetlensége látszik Bogdán szövegeinek azon gesztusában, hogy nem
tudnak elszakadni a dolgozat elején már említett, illetve a kötet első szövegeiben megformált metanarratív elgondolás kényszere alól. Nem gyengül a intertextualitás permanenciája, a soron következő szövegek is az együttolvasás igényét követelik, ahol az Argentin szárnyasok egyes darabjai megidéznek egy-egy korábbi, klasszikusnak számító
szerzőt. Így például egészen érdekes a Kafka és gólem című vers, amelyben A per karakteres elemei köszönnek vissza, így például a Törvény kapuja. Hasonlóan izgalmasan
összetett irodalmi referenciákkal dolgozik az „Egy évad a pokolban” című (104. old.)
vers, ahol a Rimbaud-rájátszás keveredik Baudelaire albatroszával, megjelenik Vörösmarty is: „Lesz még egyszer ünnep a világon”, valamint József Attila Dunánál című költeménye is megidéződik: „Fecseg a felszín.” Gyaníthatóan nem véletlen ez a szerzői kollázs, hiszen a vers két pólus ellentétére épít. A francia modern szerzők idealizált költői
szabadságának „fehér, vad albatrosza” áll szemben a Vencel téri, moszkvai, pesti jellegzetességekkel, ahol a kelet-közép-európai nemzeti feszültségekre való reakció körvonalazódik.
Bogdán utolsó előtti versciklusának címe Az ügynök délutánja. A ciklust megelőző
versekben (A régi dal visszhangja) részben már megelőlegeződnek azok a motívumok,
amelyek kiteljesednek a következő egységben. Így a szövegek labirintushálózata meglehetős egyértelműséggel játszik rá a borgesi alapokra. Az egymásba és egymásból
nyíló labirintusok kapui, a kiismerhetetlenül összetett szobák komplexitása és végtelensége a szövegek hasonló egymásbakapaszkodását, véget nem érését jelképez(het)ik.
Áprily Lajos kakasa még magyar szárnyas, de a következő fejezet kakasa már argentin,
és Borges tulajdonába kerül a Buenos Airesi nagypiacon. Ő az, aki talán az ügynöki
funkciókat látja el Borges hóna alatt, majd (látszólag) teljes autonómiával rendelkezve
jó ügynökhöz és megfontolt diplomatához méltóan kiválogatja a PAX betűket az
ABC elemei közül. A Buenos Airesi piacról „a világmindenség összes kakasa” közül
Borges tudományos kísérletéhez csak egyetlenegy példányt visz magával, ezzel a bábeli
könyvtár vagy éppen az egyetlenegy elégséges, de végtelen sok lapból álló könyv tételét igazolva. A valóság(?) „szűk” keretein belül elképzelhetetlen az az absztrakció, hogy
a végtelen egyetlenegy pontba (könyvbe, könyvtárba) lenne koncentrálható, csakúgy

2003. április

111

a piac kakasai is az univerzum ekvivalenciáját mutatják, ahol a véges elemek multiplikálódása a végtelen horizontját érintik.
A magyar, dél-amerikai szárnyas-sorozatot még az angolszász fekete madár, Poe
hollója „színesíti”, amelynek megjelenítése Bogdán kötetének visszatérő eleme.
A kötet egészére jellemző a szövegek közötti interakció kialakítására való posztmodern törekvés. Akár linkszerűen, akár tematikus elemekkel operálva, utalásokkal teremtődhet(ne) meg a kapcsolat az egyes képek, szövegpanelek között, ahol az egymásutániság, a szövegek hierarchikus viszonya megszűnik. A szövegköziség úgy általában
nem éppen a pontos, következetes filológiai szövegkezelésre épít, hiszen az adott ciklusokon belül inkább a tartalmi, motívumbeli egyezést mutató szövegek kerülnek egymás mellé, amelyek keletkezési kronológiájukhoz képest valószínűsíthetően újrastrukturáltak. Bogdán László elvárásként önmaga/szövegei elé helyezi ennek a szövegköziségnek a megvalósítását, kötetében mégis filológiai pontosságra törekszik: minden
verse keltezéssel – napra pontosan – van ellátva. Ez a – talán – precizitásra való törekvés érvényteleníti – egy kicsit – a szövegek textuális fluktuációját. Bogdán szövegei ezáltal kissé anakronisztikussá válnak, mert hatásuk így talán csak a lineáris olvasatban
tud manifesztálódni.
Bogdán költészetének erényei között említhetjük a következőket: összekapcsolja
a hagyományokat a pillanatnyi helyzettel, tudatosan építi a szerkezeti ívet a múlt irodalma és a jelen világa között. Mintha Bogdán személyével és költészetével az olvasó
a XXI. század elején (a kötet kiadásának dátuma 2001, a versek keltezései 1997–1999 közöttiek) a majd’ száz éves irodalomtörténeti hagyományt élné újra: egyrészt napjaink
eseményeit képviseli költészete, teszi ezt (poszt)modern eszközökkel, (poszt)modern
kort idézve; másrészt viszont irodalmában a hagyományok, a helyi színezetet jelentő
elemek is képviseltetve vannak, amik a kelet-közép-európaiság fontos motívumait hordozzák multikulturális (transzkontinentális) elemekkel színesítve. A borgesi szöveglabirintus inkább a kozmopolita aspektus hordozója lehet, amely idelopja magát Bogdán inkább nemzetközpontúsága mellé, ahol is a székely és magyar nemzeti sajátságok
kerülnek reflektorfénybe.

Huba Márk

112

tiszatáj

A Tiszatáj Alapítvány közhasznúsági jelentése
A Tiszatáj Alapítvány bevételei 2002-ben a következő forrásokból származtak:
Nemzeti Kulturális Alapprogram (folyóirat): 10.000.000, Nemzeti Kulturális Alapprogram (könyv): 4.100.000, Csongrád Megyei Önkormányzat: 1.600.000, Csongrád
Megye Önkormányzataiért Alapítvány: 400.000, József Attila Alapítvány: 100.000,
Szeged Város Közgyűlése: 1.000.000, Szegedért Alapítvány: 100.000, MTA Debreceni
Bizottsága: 100.000, Magyar Könyv Alapítvány: 1.700.000, Szekszárd Város Önkormányzata: 50.000, Tisza Volán: 20.000. A lapértékesítés bevétele 1.245.961, a könyvértékesítésé 1.011.138, az egy százalék fölajánlás 87.000 forint volt.
A Tiszatáj Alapítvány jogállását tekintve közalapítvány és közhasznú szervezet,
mely elsődleges feladatának tekinti az immár 57. évfolyamában járó, Magyar Örökségdíjjal kitüntetett Tiszatáj folyamatos és biztonságos megjelentetését. A folyóirat az
utóbbi években is megőrizte a magyar kultúrában régóta betöltött helyét, rangját
emelte, hogy a patinásnak mondható értékek őrzése mellett a fiatalabb nemzedékek
felé is nyitott.
Az alapítvány rendszeresen szervezett irodalmi esteket, író-olvasó találkozókat,
könyvbemutatókat. Ezek közül kiemelkedik 2002. áprilisában a Tiszatáj-díjasok estje
a szegedi várban. A Kuratórium évente két díjat ad ki a folyóirat kiemelkedő értéket teremtő szerzőinek. Az elmúlt évben Csiki László és Térey János munkásságát ismertük
el. A Somogyi-könyvtárral együttműködve és a Csongrád Megye Önkormányzataiért
Alapítvány támogatásával a megye valamennyi kistelepülésének iskolájába és könyvtárába eljuttattuk a Tiszatájt.
Az 1997-ben indított Tiszatáj Könyvek sorozatban eddig huszonnégy kötet jelent
meg. 2002-ben megjelent könyveink: Imre László: Műfajtörténet és/vagy komparatisztika; Szigeti Lajos Sándor: A virrasztó költő; Tandori Dezső: Az Oceánban; Szepesi
Attila: Tündérek és katonák; Őszi vendéglátás. Illyés Gyula művei a Tiszatájban; Fried
István: Írók, művek, irányok; Pintér Lajos: Virágnézetünk alapjai; Vadai István: Tükörben tükröződő tükör. 2002-ben készült, de 2003-ban jelent meg Petri Csathó Ferenc válogatott verseinek gyűjteménye Szepesi Attila válogatásában.
A Tiszatáj Alapítvány Kuratóriuma
Szeged, 2003. febr. 28.

A szegedi Somogyi-könyvtárban március 10-én mutattuk be a legújabb Tiszatáj-könyvet, Petri Csathó Ferenc Kődoboz c. válogatott verseskötetét. Az 1997ben elhunyt költőről Békési Imre, Ilia Mihály, Szepesi Attila és Szuromi Pál
beszélgetett. Közreműködött Dinnyés József, akinek Béke tanszék címmel
CD-je jelent meg nemrég. Verset mondott Marik István előadóművész.
Májusi számunk tartalmából:
BERTÓK LÁSZLÓ, KOVÁCS ANDRÁS FERENC, NAGY GÁSPÁR,
SZEPESI ATTILA versei
GRENDEL LAJOS regénye
TANDORI DEZSŐ esszéje
Diákmelléklet: Hajnóczy Péter novellájáról

A Szegeden mûködõ Baka István Alapítvány elõfizetõket gyûjt
egy angol nyelvû Baka-válogatás megjelentetéséhez, amely az észak-írországi
Abbey Press kiadó gondozásában, Kabdebó Tamás szerkesztésében látja meg
a napvilágot 2004. január 1-jéig. A fordítások nagy részét
a legtekintélyesebb angol fordítói díj, a Weidenfeld-díj tavalyi
kitüntetettje, Peter Zollman készítette. Egy-két verssel jelen lesznek
még John W. Wilkinson, Michael Longley és Bill Tinley is.
A kötet 55-60 oldalnyi terjedelemben 33 verset fog tartalmazni.
Az Alapítvány az elõfizetõktõl kötetenként 2000 forintot (vagy ennek
megfelelõ angol fontot) vár név és pontos cím megjelölésével
az Alapítvány székhelyére vagy számlaszámára:
Dr. Tényi Jánosné titkár, 6723 Szeged, Molnár u. 4.
OTP 11735005-20482547, Baka István Alapítvány
Határidõ: 2003. július 1.
Bõvebb felvilágosítás e-mailben és telefonon kérhetõ:
tenyi@mail.tiszanet.hu; baka@mail.tiszanet.hu;
06-30-857-2218; 06-20-592-6022.
A költõt és az Alapítvány munkáját bemutató honlap címe:
www.baka.szeged.hu

Ara: 250 Ft
Előfizetőknek: 200 Ft

örömöt ad,
önbizalmat

ad.

A Matáv hozzáad.
A kultúra felbecsülhetetlen érték.
A Matáv évek óta jelentős mértékű
támogatással bizonyítja, hogy a műalkotás
és az alkotó műveltség mindannyiunkat
gazdagabbá tesz.

• uii)

matáv

a

szavakon

túl

Sl 7 7 0 1 3 3 1 1 6 0 0 8

0 0304

