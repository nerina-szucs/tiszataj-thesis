4

tiszatáj
Miklóssi Szabó István
Petöcz András

Síik

prózája

t

A

Harag Anita drámája
Bánóczi Beáta
Boda Magdolna

E

Bordás Máté
Darányi Sándor
Ferencz Orsolya
Janáky Marianna
Tornai József

Várnagy Márta

Walther von dér Vogelweide
versei

Az emlékirat problémája
a XVIII. századi
francia irodalomban
(Rousseau, Casanova, Constant)

A Velencei Képzömíívézeti
Biennáléról
(Deák Csillag és Kölüs Lajos)

2017. július-augusztus

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,

az Emberi Erőforrások Minisztériuma, a PAGEO Alapítvány
és a Nemzeti Kulturális Alap támogatásával.

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6720 Roosevelt tér 10–11. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXXI. évfolyam, 7–8. szám / 2017. július–augusztus
MIKLÓSSI SZABÓ ISTVÁN

A teljesség nevében ...................................................................................

3

BODA MAGDOLNA

eloltott máglya; ha addig; FAQ; luxushajón; délibáb; fernandók ................................................................................................................... 26

DARÁNYI SÁNDOR

Anziksz 4; Ez persze Freud; Toy story .............................................. 30

BORDÁS MÁTÉ

Gázló a folyót; Békefolt ............................................................................ 33

BÁNÓCZI BEÁTA

Pamutszálak ................................................................................................. 34

PETŐCZ ANDRÁS

Ancika (részlet egy készülő anyaregényből) .................................. 35

HARAG ANITA

Azért még nő maradtál (Szobajelenetek) ........................................ 45

JANÁKY MARIANNA

a partra (verses elbeszélés, I. rész) .................................................... 51

BALÁZS F. ATTILA

villamossal jön a részeg hajnal ............................................................. 60

FERENCZ ORSOLYA

Páfrány, odaút; Léggyökerek, visszaút ............................................. 61

KÜRTI LÁSZLÓ

az ínyenc szonettje .................................................................................... 63

NAGY ZOPÁN

Fragmentumok, szöveg-roncsok (az én, én-ő/ő-én, nem-én
és én ciklusból) ........................................................................................... 64

TORNAI JÓZSEF

Túl a végén és kezdetén .......................................................................... 66

PAYER IMRE

Ezidőben vonjunk mérleget ................................................................... 67

DEMUS GÁBOR

így, utólag sincs benne semmi hősies ................................................ 69

VÁRNAGY MÁRTA

Látómező ....................................................................................................... 71

WALTHER VON DER VOGELWEIDE Az emberek közt olyan finoman; Azzal hogy jókedvem van
másnak nem ártok; Nem jó eszköz a pálca; Tiszta nők jeles
férfiak (Fordítás és jegyzetek: Márton László) .............................. 72
KOVÁCS ESZTER

A párbeszéd folytatódik (Rousseau, Jean-Jacques bírája.
Párbeszédek) ............................................................................................... 80

MARSÓ PAULA

Filozófiai alkímia (Bevezetés a Párbeszédekhez) ........................ 85

JEAN-JACQUES ROUSSEAU

Párbeszédek (Rousseau, Jean-Jacques bírája) Fordította:
Marsó Paula .................................................................................................. 90

KOVÁCS ILONA

Benjamin Constant bizalmas naplói ................................................... 94

BENJAMIN CONSTANT

A vörös füzet (Életem története 1767-től 1787-ig) Kovács
Ilona fordítása ............................................................................................. 96

KOVÁCS ILONA

Giacomo Casanova, kalandor és író .................................................... 110

IFJ. SIPKA SÁNDOR

Németh László: Égető Eszter. 1956–2016 (Néhány személyes szempont) ............................................................................................ 126

mérlegen
HAKLIK NORBERT

Csodátlanított próza-portéka, újraárazva (Darvasi László:
Taligás) ........................................................................................................... 134

SZABÓ GÁBOR

Regényes históriánk (Márton László: Hamis tanú) ..................... 137

LADÁNYI ISTVÁN

Családi album, disznókkal (Bencsik Orsolya: Több élet – kis
va(j)dmagyar) ............................................................................................. 143

KOVÁCS IMRE ATTILA

„Költőnek nincs kora” (Sík Sándor eszmekörei) ........................... 147

SZŰCS KATA ÁGNES

A felvilágosodás előzményei (A felvilágosodás előzményei
Erdélyben és Magyarországon [1650–1750]) ............................... 153

MOLNÁR DÁVID

A Miatyánktól az aranybányászatig: Köleséri Sámuelről és
Aurariájáról (Köleséri Sámuel, Erdély aranybányászata) ........ 156

V. GILBERT EDIT

Összeérő idő (Ljudmila Ulickaja: Jákob lajtorjája) ....................... 159

KRISTÓ SÁNDOR

Az új Dosztojevszkij-életrajz – magyarul (Ljudmila Szaraszkina: Dosztojevszkij) ........................................................................ 162

VASS ANNAMÁRIA

Turi Márton: Rejtekutak a pusztaságban ......................................... 166

NAGY JÓZSEF

„Elhallgatom, hogy rájöhess magadtól” (Az Isteni Színjáték
forrásai és hatása) ..................................................................................... 169

FEKETE J. JÓZSEF

Könyv a másságról: „Semmi nem ennyire fekete-fehér”
(Onagy Zoltán – Gulisio Tímea: Peremvilág) .................................. 173

57. Velencei Képzőművészeti Biennále
DEÁK CSILLAG

Faust sportcipőben ................................................................................... 175

KÖLÜS LAJOS

A művészetekbe kapaszkodik a világ ................................................ 178

70 éves a Tiszatáj
ILIA MIHÁLY

Szerkesztőségi emlékek .......................................................................... 182

ILLUSZTRÁCIÓK

Válogatás az 57. Velencei Képzőművészeti Biennále anyagából a
címlapon (Ernesto Neto: A Sacred Place) a 32., 44., 50., 63., 70.,
89., 95., 109., 125., 142., 165., 172., 181., 184. oldalon és a belső
borítón.

MIKLÓSSI SZABÓ ISTVÁN

A teljesség nevében
– Semmi sem múlik el teljesen – tanította mesterem –, minden megváltozik, átalakul, ám ily módon magán viseli az előzőek jegyeit, természetszerűen, hiszen minden
az előzőkből és az előzők előzőiből született. Így vagyunk mi magunk is felelősek
minden bűnünkért, tetteinkért, rossz gondolatainkért; ezek sohasem tűnnek el.
– Sorsunkat kikovácsolják, s meghatározzák, hogy mennyi örömet, avagy fájdalmat találunk életünkben – folytatta pillanatnyi szünet után. – Ám sohasem szenvedünk mások bűneiért; másokért nem vagyunk felelősek, miként mások sem felelősek érettünk. Szólni erről így lehet: egyek vagyunk, de nem egyformák, egyek vagyunk Istenben, a Teremtő Atyában, aki megteremtette ezt a világot, szabad akaratot adott az embernek, hogy saját életét megalkossa, és énjét megszenvedje.
– Nincs semminek sem célja, miként Istennek sem volt a világ megteremtésével.
Minden tökéletes, ezért nem lehetnek célok. Mert ha vannak célok, az azt jelenti,
hogy Isten tökéletlen. S ha Isten tökéletlen volna, akkor tökéletlen világot teremtett
volna. Persze kérdezhetitek: miként született meg a bűn, miként született meg a
fájdalom... Nos, Istennek része a fájdalom, Istennek része a nyomor – miként része
az öröm is.
– Isten az Ige által teremtette a világot – rosszat nem teremtett. Ám az Ige megváltozott, a maga örömére – így válhattak szabaddá az emberek, így jöhetett létre a
szabad akarat. Az Ige a saját örömére változott meg, oszlott Jóra és Rosszra. Ám
mindkét rész isteni, szent állapot – mert Isten teremtette az Igét. Miként mestereink
tanították, és tanítani fogják az idők végezetéig: a bűnbeeséssel az ember szabaddá
vált. A bűnbeesés volt a szabad akarat megszületésének aktusa – imigyen érezhette
meg legjobban az ember az isteni, vagyis a tökéletes mivoltot. Sokan helytelenül
magyarázzák a bűnbeesést: azt tanítják, hogy mikor ez megtörtént, Ádám elszakadt
az Istentől és a Rossz karmai közé került. Kérdezem én azoktól, akik tanításaikkal
bűnbe kényszeríttették az embert: miként létezhet a bűnös ember, vagyis a tökéletlen lény, ha Isten tökéletesnek teremtette az embert? A magunk által létrehozott és
felvállalt örömek, fájdalmak alkotják az emberi élet, az emberi mivolt értelmét; az
életnek nincs célja, csak értelme, Jó és Rossz édestestvérei egymásnak. Nem két
részre osztják a világot, novíciusaim, hanem Eggyé kovácsolják össze, szoros kapcsolataik egymással a világot Istenivé teszik. De erről ne többet. Éljétek meg a Jót és
a Rosszat, és ne kételkedjetek az Igében. Arra törekedjetek, hogy ne tegyetek különbséget Jó és Rossz között, hanem fogjátok fel azokat a tökéletesség formáiként.

„

4

tiszatáj

A kolostor kertjében felhangzó csodálatos szavak még szebbé, csendesebbé varázsolták az ezer színben pompázó virágokat, a hatalmas fákat, a nevetgélő bokrokat és a kéjesen elnyújtózó ágyásokat, melyek ott ültek és lélegeztek körülöttünk,
melyek közé elrejtőzött rendünk, hogy csakis Istennek szentelje létét, életét, és ne
annak a primitív, öldöklő világnak, mely oly nagy tévhitben tengette nyomorult életét; a kolostor öreg, hatalmas falai megvédtek bennünket mindenféle uralomra vágyó vérszomjas uralkodótól, kalandortól – hiszen oly sokan szerették volna rendünket leigázni és lerombolni a kolostort, a kolostort, melynek csarnokaiban ősi tudással bíró könyvek húzódtak meg, immáron örökre védve az idő vasfogaitól és a
nyomorult gondolatoktól; oly sokan szerették volna megszerezni értékes festményeinket, melyeket isteni lázban égve festettek szerzetestársaink, vászonra, fára róva a szenvedő Jézus vágyakozó arcát – utolsó pillanata az Istenhez visszavágyó és
visszatérő Fiúnak –, a jajgató Szűz emberi, ám isteni áhítatban fürdő vonásait. Oly
sokan szerették volna messzi országokba ragadni a szertartásokhoz felhasznált
büszke, öreg kelyheinket, melyeket még a római császárok formáztattak aranyból,
rakattak be szűzi, mély tüzű gyémántokkal, melyekből maguk a császárok is ittak,
mielőtt rendünknek ajándékozták volna. Számtalanszor ostromolták meg kolostorunkat az idők folyamán, számtalanszor megpróbálták a falakat lerombolni, számtalanszor próbálták felgyújtani – de miként öreg, bölcs szerzetestársaink mesélték,
erős védelem alatt álltak ezek a falak: a hozzájuk sújtott kövek porrá hullottak, idebent egyetlen tüzes nyíl sem tudott tüzet fakasztani. Soha egyetlen embernek nem
kellett fegyvert ragadnia kolostorunk védelmére! Végül már tudomásul sem vette
rendünk, ha valaki ostromolni kezdte a kolostort: bent néhány tompa puffanás hallatszott, az égen megjelent néhány füstfelhő, hogy szerte is foszoljon. Néha különös
jelentéseket tettek a falakon sétáló szerzetesek: az ellenséges had emberei egymásnak támadtak, egymást mészárolták le. Végül már senki sem merészkedett megtámadni a kolostort; talán megértették vagy elfogadták, hogy ezek a falak Isten védelme alatt állnak.
Étkünket bőségesen megteremte a hatalmas kert. Több kút is állt udvarunkon,
vizük kristálytiszta és csodás ízű, s jött fel ez a víz a szorgos kezek noszogatására
nagy örömmel. Juhaink, teheneink, bivalyaink, kecskéink annyi tejet és húst adtak,
hogy a rászorulóknak is bőségesen tudtunk juttatni, vagy cseréltünk darócra, búzára, szerszámokra; bár ezekre sem volt igazán szükségünk: kenyeret alig vagy egyáltalán nem fogyasztottunk, ruháinkat magunk is meg tudtuk szőni, varrni, kovácsaink pedig messze földön híres szerszámokat készítettek. Rendünkben sohasem
történtek visszaélések, mindenki maradéktalanul alávette magát felettese szavainak: hiszen mindenki tudta, hogy olyan emberek szájából hangzanak el az utasító
szavak, akik maradéktalanul tiszták, s így Isten Igéje szólal meg általuk. Még a legegyszerűbb utasításról is tudtuk: Isten akarja így; ha mi is akarjuk, akkor boldogok
leszünk, a végtelen nyugalom részesei.

2017. július–augusztus

5

„

Örömmel engedelmeskedtem mesterem szavainak, nagy szerencsém volt az,
hogy az ő gondos irányítása alá kerültem, hiszen egyike volt azon kevés embereknek, akinek tanácsaira főapátunk támaszkodott, hallgatott. Az igazsághoz tartozik
az is, hogy mikor az előző főapát eltávozott e világból, hogy végtelen nyugalomra
hajtsa fejét Isten kebelén, akkor mindenki mesteremet szerette volna a vezető helyén látni – csakhogy ő nem akarta; inkább maradt meg tanítványai körében, oktatgatta őket, szelíd, puha, gyöngéd szavaival, melyek bizony tudtak könyörtelenek és
szigorúak is lenni. Ám örömmel engedelmeskedtünk: tudtuk, minden szavával
megáldja elménket, felébreszti bennünk az Igét, közelebb visz Istenhez.
Immáron ötvenkét esztendeje is elmúlt annak, hogy kolostorunkat senki sem
támadta meg; ötvenkét esztendeje annak, hogy környékünkön a legteljesebb béke
honolt, nem volt betegség, éhínség, a közelben elhelyezkedő falvak, városkák csodálatosan fejlődtek; az emberek csinos házakat emeltek, családot alapítottak, szorgalmasan művelték földjeiket, szaporították állataik számát, s imádkoztak Istenhez,
miként imádkoztunk mi is nap mint nap a Mennyei Atyához. A békesség fuvallatai
ébresztettek minden hajnalon, s este, amikor búcsút vett a nap e világtól, helyet engedve a bársonyéj pihentető simogatásainak, oly tisztasággal és bizalommal és nyugalommal mentünk ágyainkba... hogy aztán napkelte előtt ismét misével köszöntsük
a napot, megelőzve ezzel még a rikoltozó kakast is, melynek hangjaira önkéntelenül
is nevetésre derültünk mindannyian. A hajnali mise után a pompás, egyszerű reggeli következett, melyet a kolostor nagycsarnokában fogyasztottunk el, miközben valamely testvérünk az áldott Szentírás egyik részletét olvasta fel, így is elősegítve azt,
hogy magunkhoz emeljük az étket, testünk részévé tegyük, s közben Isten Igéjével
is táplálkozzunk – eme kettősség nagyban járult hozzá ahhoz, hogy lelkünk templomát megőrizzük a maga teljes tisztaságában. A reggeli étkezés után a szokásos
munka következett – mely munka azért minden reggel másnak és másnak tűnt –, az
istállók kitakarítása és az állatok ellátása, a kerti munkák, a vízhordás, a gyengélkedők ápolása. Ezen gyengélkedők azon testvéreink voltak, akik azt hitték, hogy önsanyargatással közelebb jutnak Istenhez: ezért minden percüket imádkozásra fordították, testüket szeges övekkel, avagy éppenséggel korbáccsal kínozták – így bizony
nagyon legyengültek. Főapátunk csendesen megintette a szenvedélyes túlbuzgókat,
emlékeztette őket arra, hogy a sok ima, melyet elmorzsolnak szent szobraink alatt,
immáron nem is az Istenhez szólnak, hanem a semmihez, csupán önön rombolásukat szolgálja.
Áldott elme volt a mi főapátunk! – mindig is tudta, hogy ki meddig bírja az önsanyargatást, éppen ezért utat is engedett minden ilyen kívánságnak, hiszen tudta,
hogy az önsanyargatás bizonyos szinten közelebb visz az Igéhez, és segít elfeledtetni a szenvedélyeknek, a vágyaknak olykor bizony félelmetes hangjait.
A déli mise idején ismét összegyűltünk. Mise után következett az ebéd, ebéd
után pedig kétórányi pihenés. A pihenés ideje alatt öregebb szerzetestársaink néhány percre álomba merültek, mi fiatalok pedig elcsendesedtünk; legtöbb esetben

„

6

tiszatáj

elhagytuk a dormitóriumot, nehogy valamelyiküket is felébresszük; tudtuk – ők arra várakoznak, hogy visszatérjenek Istenhez, már megélték és megtanulták azt,
amit ember megélhet és megtanulhat ezen a világon. Kénytelen vagyok bevallani,
némileg irigyeltem is öreg társaimat, hiszen bölcsességük, tudásuk, tapasztalatuk
messze a mi tudásunk felett állt. Mesterem észrevette ezen érzésemet, s óvatosan,
szelíden megintett:
– Ne vágyakozz az ő tudásuk, tapasztalatuk után, Anzelm! A te időd még nem jött
el. Éld meg a saját korodat, ne vágyakozz még távoli dolgok után.
Tudtam, igaza van. Nem is ellenkeztem egyetlen szavával sem, inkább arra törekedtem, hogy hadd nyissák fel szavai bennem a megértés, a megnyugvás kapuit,
melyeken keresztül az Út Istenhez vezetett.
Délután pedig, a pihenés óráit követően, a fiatal szerzetesek, novíciusok mestereikkel a kertbe vonultak tanulás végett – feltéve, ha ezt az idő is megengedte, különben a kolostor főépületének a második emeletén található oktatótermet vettük
igénybe –, hogy gyarapítsák tudásukat Istenben. Az öregek pedig a templomokba
mentek, imádkoztak, az írástudók könyvekbe merültek, mások a vacsora elkészítése körül segédkeztek.
Megszámlálhatatlanul sok órát töltöttünk mestereink körében. A mi mesterünk
maga válogatta ki tanítványait – a főapát csupán neki engedélyezte ezt a jogot –,
úgyhogy mindazon fiatalok, akiket ő oktatott, kiemelkedtek a többiek közül, és nagyobb tiszteletnek örvendtek. S miután tanulmányaikat befejezték, szentelt megbízatásokat teljesítettek: ők tartották a kapcsolatot a Szent Pápával, a fejedelmekkel,
az uralkodókkal, királyokkal, közülük válogatták ki azokat, akik a hatalmas könyvtárban dolgoztak, kódexeket másoltak, könyveket díszítettek, papírt és pergament
készítettek, régi, szakadozott írásokat javítottak ki. A kolostor könyvtárába minden
írástudó beléphetett, olvashatott, tanulhatott, de a könyvtár bizonyos könyveihez
csak mesterem nyúlhatott a főapáton kívül: s még mesteremnek is tilos volt az olvasottakat továbbadni.
Napnyugta előtt mindenki templomba sietett, hogy részt vegyen a nap utolsó
miséjén. Itt köszöntük meg a Teremtő Atyának az elmúlt nap nyugalmát, bölcsességét. Aztán az esti étkezés következett, a nap nyugtával pedig mindannyian ágyba
mentünk, néhány könyvtáros testvérünk kivételével, akik a főapát külön engedélyével maradtak helyükön, hogy néhány sürgős megbízatásnak eleget tegyenek –
könyveket másoltak: sok tanulni vágyó uralkodó rendelt könyvet kolostorunktól.
Így borult rá az éjszaka a hatalmas, erős kolostorra, így gyúlt ki minden éjszaka a
békesség gyertyája, hogy aztán a hajnal, a derűt, erőt és nyugalmat sugárzó Nap a
templomban találjon mindannyiunkat. Az áhítat, mellyel imára emelték kezüket
testvéreim! azok a könnyes, boldog pillanatok! a zsoltárok nemes és lelket duzzasztó hangjai! Ilyenkor mindannyian mellettünk éreztük a Teremtő Atyát... Aztán kezdődött minden elölről: mise, reggeli, munka, déli mise, ebéd, pihenés, majd kinek
munka, kinek tanulás – s végül az esti mise, a vacsora és az éjszakai nyugvás. Csu-

2017. július–augusztus

7

„

pán a szokásos, hagyományos ünnepekkor változott meg némileg ez az isteni életmód: ilyen alkalmakkor a kolostor mintha pompázatosabbá változott volna, fenségesebben hirdette volna az Atya szavait, mintha áldottabbak lettek volna az itt lakók – mi mindannyian.
– Soha el ne feledjétek, hogy a bölcsesség alapállapota a nyugalom, az isteni
nyugalom – mondogatta mesterem. – Soha el ne feledjétek, hogy a kételyek, csupán
a kételyek tudják megbontani, vagyis tévútra vezetni szellemeteket. Igaz ugyan,
hogy a tévutakról egyszer mindenki visszatér, hiszen ezt így rendelte el az Isten, de
a sok fájdalom, a sok keserűség és bánat, mit a tévútra tévedt érez, nos, ez sokáig
képes megzavarni, feldúlni a lelket, annak nyugalmát. A tévútra tévedt lélek úgy érzi, az Ige nem tökéletes, úgy érzi, Isten tökéletlennek teremtette a világot. Márpedig
ez lehetetlen. Mindenhol Isten rendje uralkodik – menjetek, és találjátok meg a
bennetek lakozó rendet, menjetek, és tudjátok, hogy a Tökéletes tökéletlent nem teremthet. S mindig tudjátok, hogy valóság az, amit megéltek, hogy Isten tökéletes
rendje tárul fel minden kapu megnyitásakor – és ezért áldjátok a Teremtő Atyát, aki
a világra teremtett benneteket. Imigyen értek el majd – és érünk el mindannyian – a
Mennyeknek Országába, ahol a test és a lélek eltűnik, ahol csak tiszta szellemetek
kerül az Atya keblére, s marad ott az örökkévalóságig. Mert mindenkinek vannak
kételyei, minden idiótának; nézzétek meg a világot: oly sokáig keresték a nyugalmat, békét, a bölcsességet, hogy egymást öldökölik a kétségbeeséstől – maguk miatt
nem látják önmagukat, vagyis a Teremtő Atyát. Legyen ez tanulság mindannyitoknak, hogy aztán a Paradicsomban nyugodjatok az örökkévalóságig.
Lassan eltelt, elmúlt az idő, csaknem észrevétlenül. Mesterem egyre öregebb
lett, s az öregség egyre több bölcsességet vont elméjébe; arcán ugyan ott voltak az
idő mély árkai, de szeméből isteni, megszentelt fény tört elő; szentként tisztelték
immáron, s ahol nevét kiejtették, tisztelet költözött a lelkekbe. Végül kénytelen volt
abbahagyni a szívének oly kedves oktatást is, hiszen nem bírta öreg tagjait a tanítás
okozta fáradalmakkal szembeszegezni.
Abban a kegyben részesültem, hogy a főapát könyvtárossá nevezett ki; mikor az
esti misén bejelentette e kegyet, végtelen öröm töltötte el lelkemet. Könnyezve kerestem meg öreg mesteremet, aki jóindulatúan simogatta meg a kezem, mosolyogva
nézte örömkönnyeimet.
– A rejtett tudás birtokába is beléphetsz immáron, Anzelm. Képességeid kiválóak, erről magam is megbizonyosodtam. Sokszor az az érzésem, hogy a Teremtő Atya
téged különösen kegyel – töprengett el. Aztán felnézett és tovább folytatta. – Tiszteld a könyveket, mert magukban hordozzák az Atya Igéjét. És tudd, hogy most már
a saját utadra léptél. Keressél meg gyakran – hadd maradjak még a vezetőd, a támogatód, hadd maradjak még öreg mestered, aki tanácsaival, tapasztalataival tud segíteni az örök nyugalom és béke útján. Most töröld le könnyeidet és menj. Felelj meg
annak, hogy kiválasztottak...

„

8

tiszatáj

Megcsókoltam kezét, mire ő azt kérte, hogy tegyem azt a fejemre. Megáldott –
éreztem a különösen tiszta erőt belém áramolni. Végül szobámba küldött. Egész éjszaka imádkoztam, dicsértem a Teremtő Atya fenségét, igazságosságát, kértem, segítsen munkámban.
– Segíts, hogy segíthessek – zártam imámat, mikor láttam, hogy a hajnal bíborsugarai megcsillannak a cella ablakában. Templomba siettem. Öröm volt nékem
minden lépés Isten háza felé.
Eleinte könyvek másolásával foglalkoztam Artur testvér irányítása alatt: öröm
volt nézni, miként szalad karcsú ujjaival az ecset, a toll; oly könnyedén vázolta a díszítéseket a pergamenre, miként faragja a tudása teljében lévő mester az isteni, erezett márványt. Mindössze öt hét alatt sajátítottam el a másolás nemes mesterségét,
kiváltva ezáltal sok másolótársam, testvérem csodálkozását.
– Nagy kegyben tart téged a Teremtő – mondta mesterem, mikor eljutott hozzá
gyors fejlődésem híre –, ezért légy hálás neki.
Végül én végeztem a legnehezebb művek másolását; külön engedélyt kaptam a
főapáttól arra, hogy bármikor dolgozhassak. Hírem hamarosan túlnőtt a hatalmas
kolostor falain, ha valaki le akart másoltatni egy könyvet, a munkát csakis velem
szerette volna elvégeztetni. Később már kénytelen voltam csak olyan megrendeléseket teljesíteni, melyeket mesterem is támogatott.
Oly nagy örömmel másoltam a könyveket! Boldogsággal töltöttek el az ujjaim
alól előbukkanó iniciálék, képecskék, melyek arany, ezüst, bíbor színekben fürödtek. – Isten áldását adja minden egyes munkádra – mondogatták testvéreim, és én
ezt nagy alázattal vettem tudomásul; igyekeztem megfelelni munkámnak, s bár igen
elterjedt szokás volt rövidíteni vagy megtoldani a másolandó könyvek szövegét, ezt
sohasem tettem meg, mivel tudtam: én csatorna vagyok, rajtam keresztül folynak át
a gondolatok, az én lelkemen, testemen keresztül vetődik pergamenre, papírra az
Ige, a próféták, a szentek, az apostolok szent szavai. Valósággal elbűvöltek ezek az
örökkévaló szavak, rádöbbentem – hiszen mindeddig csak tudtam, de nem láttam a
maga pompájában –, hogy valóban az Ige által teremtődött a világ, és a teremtés aktusa óta mit sem változott: íme a bizonyíték! – Isten szellemének, nagyságának
megváltozhatatlan szavai. Nemhiába a latin nomen szó egyszerre főnév és névjelentő is, hiszen ez is a változatlanságot, a tökéletességet hirdeti. Mozdulatlanságában volt a nyelv bizonyíték arra, hogy Isten tökéletes – íme, a változatlan nyelv is az
ő tökéletességét hirdeti!
Mesterem tanácsára főkönyvtárossá nevezett ki a főapát, s így azokhoz a könyvekhez is hozzájuthattam, melyeket mások nem kaphattak meg. Mohó étvággyal vetettem rá magamat a tiltott tudásra, tanultam szakadatlanul, hogy még közelebb kerüljek a Teremtő Atyához. Mesteremmel gyakran beszélgettünk a tiltott könyvekben meghúzódó gondolatokról. Az ő bölcsessége és tapasztalata nélkül bizony
számtalan művet félreértettem volna, hiszen voltak ott olyan pogány írások is, melyek elolvasásához nagy türelemre és bölcsességre volt szükség. Ezen írások nem

2017. július–augusztus

9

„

úgy magyarázták, láttatták a világot, miként az valójában volt, hanem tévútra vezették a tapasztalatlan tanulmányozót. Többek közt azt állították, hogy Isten tökéletlen, azt állították, hogy a világban állandó harc dúl, s ezt a Szent Bibliából vett idézetekkel próbálták alátámasztani. Külön értelmet, létet adtak a Rossznak és a Jónak, s
azt állították, hogy nem Isten teremtette a Rosszat, hanem a Sátán, Isten egyik legszebb angyala alkotta meg és bocsátotta az emberekre, hogy tönkretegye a világot,
a tökéletességet.
– Ne vesd meg ezeket a könyveket és gondolatokat – oktatott mesterem. – Szerzőik igazán bölcs és nagy emberek voltak. Ám olyannyira keresték Istent, hogy tévútra tévedtek, s mivel ezt papírra is vetették, sok lelket is eltérítettek a forrástól –
hiszen az emberi érzések nagyon könnyen átragadnak. Ezért kell fokozottan vigyáznod érzéseidre, ezért kell fokozottan vigyáznod ezekre a gondolatokra; tanulmányozd azokat, hogy meglásd: mit kell tenned, és mit nem kell tenned, hogy mindezt elkerüld, és az Ige szerint élj. Fokozottan vigyázz ám Anzelm testvér! (és mekkora megtiszteltetés volt számomra, hogy ekkor nevezett életében először testvérének!), mert hajlamos vagy a kételkedésre!
Ezért többször is megintett; emlékeztetett arra az irigységre, melyet éreztem
öreg testvéreim iránt, sok-sok esztendővel azelőtt.
– Az által, hogy irigyelted öreg testvéreink tapasztalatait és bölcsességét, tulajdonképpen kételkedtél, mi több, arra vágytál, hogy megtérjél fiatalon a Teremtő
Atyához. Hiszen nem mondja-e az irigység, hogy te sohasem lehetsz ilyen bölcs és
ilyen tapasztalt? nem azt mondja-e az irigység, hogy Isten tökéletlennek teremtette
a világot, mivel te nem vagy annyira bölcs, annyira tapasztalt? ezért: nem mondja-e
azt az irigység, hogy hiábavaló minden? és nem jön-e az irigység után a harag, melyet csak a tehetetlen, bizonytalan és tanulatlan emberek éreznek? és nem képes-e
feldúlni a harag a világot? Így – nem tévút-e a harag? Ne feledd el soha, Anzelm testvér, hogy az Ige a maga örömére vált két részre, s ez által isteni szabadságot nyújtott az embereknek; ám Jó és Rossz között is el lehet tévedni; az a személy, aki nem
az Igében él, nem rossz úton jár, hanem nyomorult, kétségbeesett, és ezért boldogtalan.
Néhány esztendő leforgása alatt minden tiltott könyvet elolvastam. Ígéretemhez
hűen, egyetlen testvéremnek sem adtam át ezt a tudást, még csak szóba sem hoztam, csupán mesteremmel beszéltem ezekről. Ám nem sokáig – agg mesterem teljesen lebénult, még az is fájdalmat szerzett neki, ha tagjait megmozgatták; száját nem
tudta szóra nyitni. Megértettük, hogy napjait csak a várakozás tölti ki: meg akar
térni, vissza akar térni Teremtőjéhez, hogy ott végleg megnyugodjon. Az esti miséket immáron az ő üdvösségéért celebráltuk, maga a főapát tartotta a szertartásokat.
Végül bekövetkezett az elkerülhetetlen: sohasem fogom elfeledni a főapát arcát,
amikor megállt az oltár előtt, háttal a gyülekezetnek, letérdelt és könyörögni kezdett. Csaknem bénultan, csigalassúsággal álltunk fel mindannyian, egyszerre, lehorgasztott fővel kulcsoltuk imára kezünket, mondtuk egyszerre az imát. Egész éjsza-

„

10

tiszatáj

kás mise, könyörgés következett; oly sok könny, sóhaj szállt el akkor a templomban,
mint addig még soha. Mindannyian a hihetetlen fájdalom által meggörnyedve roskadoztunk a vesztesség terhe alatt. Úgy éreztem, mintha lelkemet darabokra tépték
volna, szellemem megvadult ménlóként vágtázott kietlen, végeláthatatlan pusztákon, sötét erdőkbe téved be, mérgezett forrásokból ivott, hogy aztán még vadabban,
őrültebben, magányosabban rohanjon körbe-körbe a kietlenségben. Elfehéredett
ujjakkal szorítottam az előttem lévő fekete pad támláját, hol reszkettem a hidegtől,
hol lángok nyársalták fel testemet, hogy legszívesebben köntösömet is letéptem
volna. Végül összeestem és gyomrom tartalmát a templom padlójára ürítettem.
Cellámban tértem magamhoz, homlokomat ecetes szivaccsal borogatták, ágyam
mellett két testvér imádkozott, kezeimet összekulcsolták, rózsafüzérrel összekötötték. A természet füveinek jó ismerője, Gergely testvér köszöntötte eszmélésemet,
elküldte egyik testvérünket, hogy értesítse a főapátot állapotom jobbra fordulásáról. Aztán egy agyagpoharat tartott számhoz.
– Ezt idd ki – biztatott. Kiittam, és köhögni kezdtem.
– Csak lassan, lassan – mondta. Szólni próbáltam, de ő megakadályozta. – Egész
nap itt feküdtél. Eleinte hánykolódtál, szádból hab jött fel, hánytál, s oly rosszul voltál, hogy azt hittem, el kell búcsúznunk tőled. Végül megtaláltam egy régi gyógyszernek az elkészítési módját, s a balzsam megnyugtatott. Állandó mise folyt érted –
és íme, Isten meghallgatta szavainkat, visszaadott minekünk. Áldd ezért Őt... Mestered is ezt mondaná...
A főapát jött. Arcát örömkönnyek borították, de ezek a könnyek sem tudták eltakarni az aggodalmak maradványait. Ágyamhoz lépett és megsimogatta arcomat.
– Pihenj, fiam – mondta, hangja kissé reszketett. – Hosszú útról érkeztél vissza,
Isten kegyelméből.
– Mi lesz most, jó uram?... – suttogtam, s alig ismertem saját, torz hangomra.
– Nem vagy egyedül, testvérem – ült le ágyam szélére. – Mindannyiunknak hiányzik – horgasztotta le fejét, hogy eltakarja bánatát. – Téged tanított a legtöbbet.
Kapaszkodj szavaiba – biztos, hogy ő is így akarná. A legkedvesebb tanítványa voltál
– állt fel –, ne engedd őt csalódni...
Láttam bánat felhőzte arcán, szemén, hogy maga sem tudja, mit mondjon.
– Most pihenj... – szólat meg, és kisietett a szobából. Gergely testvér becsukta
utána az ajtót, port vett elő egyik ládikójából, egy kis tálacskába öntötte, vizet adott
hozzá, majd golyócskává gyúrta össze a masszát.
– Ezt vedd be – nyújtotta egy pohár vízzel együtt –, segít elaludnod, összegyűjteni erődet.
Alig tudtam fejemet felemelni; lassan lenyeltem a gyógyszert, némi vizet ittam
rá. Gergely testvér eligazította takarómat, aztán elmorzsolt egy imát mellettem,
majd távozott a szobából a másik testvérrel együtt. Magamra maradtam. Éreztem,
hogy megrohannak a kétségbeesés ördögei – ám a gyógyír közbelépett, elmém lassan-lassan a kábulat tavába merült.

2017. július–augusztus

11

„

De a másnap az iszonyat napjának bizonyult. Mesterem holttestét előkészítették
a halotti szertartásokra, megmosták, felöltöztették – és én gyengeségem következtében ezen nem vehettem részt. Dermedten feküdtem, bár tagjaimat némileg tudtam mozgatni, járásról szó sem lehetett. Gondolataim végtelenül kínoztak, óriási
volt bűntudatom: íme, nem lehetek mellette akkor, amikor megtér Teremtőjéhez,
íme, olyannyira gyenge vagyok, hogy nem tudok felkelni és segédkezni teste megtisztításánál, íme, még az imádkozáshoz sem tudok letérdelni, hogy útját a Menynyeknek Országába megkönnyítsem; csak a könnyeim szakadtak folytonosan, enni
sem akartam (Gergely testvér alig tudott valami kevés erősítő főzetet belém diktálni, de gyomrom azt is azonnal kidobta magából), kezem reszketve markolta a szúrós takarót, a hideg gyakran kirázott; lelkem üres volt, testem a lélegzetet is alig
tudta magába fogadni. A főapát kétszer is megkeresett, biztatgatott, nyugtatgatott,
felszólított, hogy Isten kegyelmében keressem fájdalmaim enyhülését. Poros volt
ruhájának alsó része, ebből láttam, hogy maga is térdelve töltötte a napot.
Gergely testvér kétségbeesett tiltakozása ellenére mégis részt vettem a temetési
szertartáson, két testvérem támogatásával. Szürke ködben úszott előttem a világ,
csupán a fehér gyolcsba bugyolált testet láttam, melyről nem akartam elhinni, hogy
néhai mesterem teste, hiszen sokkal kisebbnek tűnt. Mikor felemelték a testet, hogy
sírba fektessék, kicsúszott a lepel alól a kéz: szürkésfekete faágat láttam, keselyűkarmakkal, hitvány, fekete erekkel, vörös foltokkal, és – Isten megbocsát nekem
ezért a kijelentésért – bűzös, oszladozó hulla szagát éreztem. Olybá tűnt, mintha az
eltemetendő már régen halott lenne. És a szürke ködből ritkán kibukkanó arcok is
oly különösek voltak... az az érzés marcangolt, hogy halottak vagyunk mindannyian,
élettelen testek temetik az ismeretlen tetemet, tétova, imbolygó mozdulataik homlokegyenest ellenkezők voltak az élők mozdulataival; nem, nem mertem elhinni,
hogy mindez csupán egy álom lenne, egy látomás, képzelgés, mit legyengült testem
csiholt kínok közt elmémbe. Mikor az első göröngy a tetemre zuhant, elájultam.
Hosszú hetek viaskodása következett: beteg voltam, olyannyira beteg! egyik
álomból a másikba zuhantam, láttam a szörnyű poklot, a leláncolt Sátánt, a tűzfolyamokat, melyekben emberek ordítottak, rimánkodtak, égtek szüntelenül; koromfekete éterben röpdöstem a Föld körül, s alig bírtam elviselni azt a nyilvánvaló, immár tagadhatatlan igazságot, hogy bolygónk kering a nap körül és nem fordítva. Aztán büszke, fegyveres szellemek vettek körül, sisakot, páncélt viseltek, lándzsájuk
végén kis tüzek égtek szelíden – és tudtam róluk, hogy ők védelmezik meg az emberi világot a gonosz szellemektől, démonoktól, bukott angyaloktól. Néha jajgatva,
jéghideg verítékben fürdő testtel ébredtem fel, rémülten észleltem, hogy vastag szíjakkal az ágyhoz kötöztek; láttam, hogy cellámban számtalan gyertya ont fényt,
több testvérem is imádkozik folytonosan, Gergely testvér pedig, a gond árkaival
homlokán, kever össze különböző porokat – és mindez fájdalmas volt ugyan, de
olyannyira feleslegesnek tűnt! Hiszen én dönthettem el: visszajövök ide, testvéreim
közé, vagy egyike leszek a túlvilág szellemeinek, a kóválygó démonoknak, akik min-

„

12

tiszatáj

denhol a harcot, a gyűlöletet szították és megakadályozták az értelmes tudás elterjedését, mert a szerencsétlenek csak vérrel tudtak táplálkozni, az isteni energiák
erőszakos felszabadításával; kénytelen voltam észrevenni (jaj! mennyit sírtam, zokogtam ezen azóta, hányszor korbácsoltam, kínoztam meg testemet!), hogy mi
mindannyian, rendünk, szerzetestársaim egy valószínűtlen, üres világban élünk,
olyan létben vagyunk, melyben ugyan ott van a Teremtő Atya Igéje, de megcsúfolt,
meggyalázott állapotban, üres, nagy, hangzatos szavak által: mert létezik az Ige, de
sohasem oszlott két részre, nem áll csak Jóból és Rosszból, hanem mindkettő és
mindenek felett van! olyannyira tökéletes, hogy tökéletlen, olyannyira tökéletlen,
hogy tehetetlen, és mégis – minden általa létezik, és ezért minden hozzá tartozik:
háború, béke, öröm, gyász, éh, láz, betegségek, a pokol, a kóválygó, bukott angyalok,
a gyönyör, az álom, a delírium, a keserűség, sőt – még az istengyalázás is! Rájöttem,
hogy az Ige mindegyikünkben létezik, de azt békével, nyugalommal soha el nem
tudjuk érni, mert a befele vezető út tele van kételyekkel, és minél erősebben kételkedik valaki, annál jobban közeledik az úthoz, annál jobban van úton, annál jobban
szereti az Igét, és érti az Igét – és az Ige az Úrhoz vezet, aki, ami mindenek felett,
még az Ige felett is áll, ezért meg nem érthető, meg nem érinthető és el nem mondható sohasem! Ez a világ a teremtés minden öröme és fájdalma: káosza és förtelmességei között kell felfedezzük a bennünket meghatározó részt, mely az Ige része.
Emberi mivoltunk a jó és a rossz felismeréseiből, ezek alakzatainak tudatosításából
áll, ez a legteljesebb gyönyör, ez az isteni Ige – boldog nyugtalanság, tudás, valóság
és álom egyszerre: létünk ötvözet, isteni ötvözet, és ezért – tökéletes!
És láttam a jövendőt, megértve ezáltal, hogy semmi sincs megírva: a világnak
van sorsa ugyan, de ezt meg lehet változtatni, magunk alakítjuk sorsunkat – vigyáznak ránk, ám ugyanakkor teljesen szabadok vagyunk; csak kérnünk kell és megadatik nekünk; láttam, hogy hányan és hányan kallódtak és kallódnak el az úton, teljesen értelmetlenül – és sajnáltam őket, mert bennük is ott rejtőzött és rejtőzik az Ige,
belsejükben, minden sötétség ellenére is, jobban vigyázzák az Istent bárminél ezen
a világon, jobban, mint a kolostorok mélyén fetrengő és Istent üvöltözéssel kereső
nyomorult papok, szerzetesek és apácák.
Ilyen kétségek és állapotok közt hevertem bénultan hetekig, míg úgy nem döntöttem, hogy visszatérek abba a testbe, melyet Gergely testvér porai némileg megerősítettek. Miért nem választottam inkább a halált ezek után? – magam sem tudom. Néha teljesen elválasztva léteztem testemtől, s bizony a test korlátoltsága, hidegsége egyáltalán nem vonzott; ám ugyanakkor lenyűgözött a földi világ természetes szépsége, lenyűgözött csodája, mely a teremtés által kapott lélegzetre, életre; és
igen, ekkor akartam a testet, de jaj volt a magamra ébredés porhüvelyemben! Néma
elkeseredéssel feküdtem ágyamon, közönyösen vettem magamhoz a különféle, gyógyító keverékeket, hagytam, hogy Gergely szerzetes minden este alaposan bekenje
minden porcikámat balzsamjaival. A főapát számtalanszor meglátogatott, és én elkövettem azt a tiszteletlenséget, hogy eleinte nem is szóltam hozzá, mi több, figye-

2017. július–augusztus

13

„

lembe sem vettem szavait. Tettem ezt azért, mert úgy gondoltam: ő a továbbvivője,
szellemi élősködője annak a tunyaságnak, álomvilágnak, melyben éltek és élnek
testvéreim évszázadok óta.
Aztán közönyöm lassan-lassan feloldódott. Néhány hét elteltével úgy döntöttem,
hogy részt veszek egy szentmisén is, annak ellenére, hogy fölöslegesnek éreztem
minden szót, mit kimondanak Isten nevében.
A nyugalom semmit sem jelentett számomra, a kolostor falai már nem megvédtek, hanem bezártak; de ugyan hová mehettem volna? hová? – hiszen a kinti világot
egyáltalán nem ismertem, mindössze homályos emlékeim voltak róla, egészen kicsi
voltam, amikor szüleim elhoztak ide, itt éltem, tanultam, kertet műveltem, könyveket olvastam, parancsoknak engedelmeskedtem, olyan parancsoknak, melyekről azt
hittem, hogy betartásukkal Isten keblére kerülök... Vége szakadt itt már minden
nyugalomnak, legalábbis számomra. Ám gyakran kaptam magam azon, hogy fájdalmas könnyek közt emlékszem vissza a tökéletesség és a boldogság gondolataira.
– Atyám – fohászkodtam ilyenkor a Teremtő Atyához –, miért választottál engem arra, amit még magam sem tudok? Hiszen oly könnyű volt azokat a gondolatokat követni, a régi parancsok szerint élni!... s most vagyok az Ige által: boldogtalanul, égődve, szánalmasan, nyomorultan, de valahol mégis némileg boldogan.
Nagy fájdalmat szerzett nekem, hogy szerzetestársaimat nem világosíthattam
fel, nem mondhattam el nekik átéléseimet, gondolataimat; hiszen hiába is tettem
volna ezt! – Ugyan, ugyan – mondták volna –, még nem heverted ki mestered elveszítését, halálát.
Hogy ő hiányzott-e? Hiányzott! Elemi erővel – hiányzott! Olyan voltam nélküle,
mint egy kiszáradt tó, mely víz, eső után vágyakozott; minden reggel úgy ébredtem,
hogy mindez csak álom volt, s mindjárt cellájába mehetek... de sehol sem leltem őt.
Nem leltem betegségem alatt, vízióimban, látomásaimban, nem leltem képét gondolataim közt, és nem leltem könyveim közt a könyvtárban. Mert felépülésem után
visszakerültem a könyvek közé, s bár az általam elvégzett munkákat most is csodálattal fogadták megrendelőim, szerzetestársaim, nem leltem örömömet a munkában; tudtam, minden könyvet a mulandóságnak készítettem el, a bennük rejlő gondolatok éppúgy tovatűnnek az idő mélységes, valótlan gyomrában, miként tovatűnt
mesterem mellőlem, miként tovatűnt, lefoszlott rólam a kolostorba, a csöndbe, a
nyugalomba és rendbe vetett hitem, hogy helyet adjon egy idegen, de izzó ürességnek. Szótlan, fáradt, gépies, konok idegenné változtam, idegenné, mint amilyen idegen volt számomra mesterem holtteste is és maga a főapát is a későbbiekben.
Hónapok teltek el. A főapát többször is cellájába hivatott, megpróbálta feloszlatni az életemet, hitemet szétziláló kételyeket. Nem tudom, mit tett, de szavai hallatára nyugalom és béke vett erőt lelkemen, nyugtalan szellememet lecsillapították a
békesség szavai. Végül abban a szerencsében részesültem, hogy novíciusokat oktassak.

„

14

tiszatáj

– Túl vagy a megpróbáltatásokon, Anzelm testvér – bízta rám a főapát a tanítást –,
itt az ideje tudásodat továbbadni.
Abban a kegyben részesített, hogy magam válogathattam ki növendékeimet. Annak ellenére, hogy megnyugodtam, lecsendesült szellemem, a kételyek nem tűntek
el – ezért inkább a könyvtár csendjére lett volna szükségem a megnyugváshoz.
Megpróbáltam elnyomni érzéseimet, s ez némileg sikerült is. Miként már mondtam,
a főapát bölcsessége megnyugtatott ugyan, de elmémben gyakran feltámadtak a kételyek, s szétzilálták gondolataimat: így gyakran homályba, magányba, nyomorult
érzésekbe ütköztem. De bíztam: egyszer vége lesz.
Pontosan tudom, hogy mikor tört rám az az álom, mely kételyeimet fergeteggé
változtatta, felégette testemet, akkori lelkemet magam által meggyűlöltette, és
tönkretette életem jó néhány esztendejét – ám mégis utat mutatott.
Az Úr 1073. évében, decembrius, vagyis a Bak jegyének havában történt, amikor
minden fagyos, szürke, élettelen és dermedt. Pontosan azon a napon, amikor öt esztendeje múlt annak, hogy mesterem idegen testét a földnek adtuk. A főapát egész
napos misét rendelt el az eltávozott emlékére, ezért a nagytemplom tömve volt
gyertyával, zengtek a zsoltárok, ima imát követett – én celebráltam a mise egy részét: könnyek közt, reszkető testtel, fagyott, hófehér arccal, állandó rosszulléttel
küszködve emlékeztem meg mesteremről, áldva ugyan szóban, ám magamban némileg szomorúan és lemondóan, tetteit, tanításait, erkölcsi és lelki tisztaságát.
Könnyeim ugyan igazi könnyek voltak: csupán öt esztendeje annak, hogy eltávozott
e világból szívem legkedvesebb embere, így halálának fordulója, temetésének emlékezete bizony felszaggatta lelkemben az emlékezés alig bezárt kapuit; a boldog
órák, évek, melyek alatt oly sok mindent tanultam tőle, melyek nyugalomban, békességben és tudásban teltek el, most oroszlánokká, kiéhezett farkasokká, szörnyetegekké változtak, és egyre marcangoltak. Halálosan kifáradtam celebrálásom végére, úgyhogy le kellett támogassanak az emelvényről. Az idő már éjfélen is túl járt, s
így – mihelyst fejem megérintette kemény vánkosomat és magamra húztam durva
takarómat, azonnal elaludtam.
Talán fél órányi időt járhattam álmaim közt, mikor neszre ébredtem. A nesz az
ágyam alól hallatszott. Felkeltem, betekintettem fekhelyem alá. Legnagyobb rémületemre jókora kígyót pillantottam meg. Az undorító csúszómászó rám szegezte villogó szemeit, nyelvét öltögette, hullámzó testét felém vonszolta. Erőt vettem rémületemen, kitapogattam az ajtó madzagját, felrántottam, kirohantam a cellából. Néhány percen belül visszatértem, kezemben villával, hogy elpusztítsam az állatot. De
hiába kutattam végig cellát, nem leltem sehol. Miután meggyőződtem arról, hogy
nincs a szobámban, alaposan becsuktam az ajtót, visszafeküdtem ágyamba. Imában
szóltam az Úrhoz, hogy vigyázzon rám, őrizze nyugvásomat, védjen meg a mérges
állat ölelésétől. Egy órányi hánykolódás után elaludtam.
Ahogy álomba zuhantam, egy végtelennek tetsző könyvtárban találtam magamat. Nem is volt ez könyvtár, inkább egy végtelen, könyvekkel kirakott tér: felettem

2017. július–augusztus

15

„

a kék ég nyújtózkodott, kacagó, illegő-billegő bárányfelhőkkel, talpam alatt vörösfekete márvánnyal kirakott padló húzódott, hátam mögött és előttem a végtelenbe
tartott ez a könyvsor: úgy az ég fele is. A könyveket díszes bronzoszlopokból készített állványokra rakta valami titáni kéz. Titáni kezek, mert ezek a könyvek hatalmasak voltak, emberi kéz aligha mozdíthatta volna őket. Feltűnt, hogy mindegyiket
ugyanolyan színű festékkel díszítették (többségében arany szín volt kötésükön, vörös-fekete vonalakkal, zöld szélekkel), ugyanakkor mindenik egyforma mérettel
bírt. Közelebb léptem a könyvsorhoz, megpróbáltam elolvasni a gerincekre írt címeket. Vajmi kevés címmel tudtam megbirkózni, mert a legtöbbet számomra ismeretlen betűkkel rótták fel. Azt pedig hiába is kíséreltem volna meg, hogy akár egyet
is kiemeljek a sorból. Érezvén ezt a tehetetlenséget, sétálni kezdtem az állvány
mentén. Furamód, lépéseim zaja visszhangzott, mintha egy hatalmas teremben járkáltam volna; meg is álltam egy pillanatra, hogy megbizonyosodjak, nem fülemnek
vagyok-e áldozata. Aztán tovább sétáltam, tovább hallgattam kongó lépteimet. Már
azon kezdtem töprengeni – mert eladdig ez eszembe sem jutott –, hogy mit is keresek e hatalmas, könyvtárnak alig nevezhető térben, mikor lépéseim visszhangja
mellé egy másik visszhang társult: idegen lépéseké.
Hátam mögül hallottam ezeket a hangokat, így visszafordultam – ám senkit sem
láttam. Némileg izgatottan, kissé megrettenve folytattam sétámat. Azon töprengtem, miként is tudnék bár egy könyvet kiemelni a végtelen sorból, mert az volt az
érzésem, hogy egyetlen kötet kinyitásával rá tudnék jönni ittlétem titkára. Váratlanul mesterem szavai jutottak eszembe: – Aki kételkedik, rossz úton jár. Többször is
elismételtem halkan e szavakat, s lám, hatásukra erőm egyre nőtt, elmém kitágult.
Biztatást éreztem: lépjek oda a könyvsorhoz, most már le tudok emelni bármilyen
kötetet. Engedelmeskedvén e belső hangnak a könyvekhez léptem, és megragadtam
egyet. Könnyedén kiemeltem. A földre helyeztem, letérdeltem melléje, felhajtottam
fedelét.
Mihelyst megemeltem a fedelet, láng csapott szembe velem. Jajkiáltást hallatva
hátraestem, a földön vonaglottam, szememet dörzsöltem, bár kénytelen vagyok elmondani, hogy semmi fájdalmat nem éreztem. Néhány pillanat múltán erőt vettem
magamon, felálltam. Megpróbáltam kioltani a tüzet talpammal, sikerült is. De harm... –
olvastam az épségben maradt címrészt a félig elolvadt, megmarcangolt borítón.
– A harmóniáról – hallottam mesterem hangját. A váratlan hangtól térdre estem.
Egy szerzetessarut láttam előttem, s ahogy emeltem tekintetem, megláttam a szerzetesi köntöst, a köntös ujjába dugott, összekulcsolt karokat. Végül mesterem komor arcát pillantottam meg. Néztem ezt az eltemetett arcot, hang nem jött a számra.
– A harmóniáról – mondta ismét mesterem. Hangja végtelenül komoly volt, érces, messze rezgő.
– Mest... – kezdtem volna, de ő gyorsan a szavamba vágott.
– Nézd, milyen nagyszerűek ezek a könyvek, milyen csodálatosan vannak egymás mellé illesztve, mennyire egyformák és mennyire érinthetetlenek – hadarta, az

„

16

tiszatáj

utolsó szavakat erősen megnyomva. – Ezek a Teljesség, a Rend és az Igazság könyvei. Érinthetetlenek. Még nem íródtak meg emberi kéz által, talán nem is fognak sohasem, ha csak a Teremtő Atya nem akarja másként. Ám úgy tűnik, hogy ezek a
könyvek nem is fognak átfolyni a gyatra, gyáva, értelmetlen ember lelkén és elméjén. Mindegyikük olvashatatlan a másik nélkül, egész, tökéletes egységet alkotnak.
Legalábbis azok számára, akik nem kételkednek... Te is csupán azért tudtad leemelni egyiküket, mert legyőzted a kételkedést, szavaim, erőm által. De kíváncsian nyitottad ki a könyvet, mohón akartál beleolvasni – ezért láng csapott veled szembe.
A könyv elégett. A te hibádból, hitetlen! – ordított rám. Fel-alá járkált körülöttem. –
Te tudatlan, Isten tökéletességében kételkedő őrült! Te meg merted érinteni az Igét!
Néhány pillanatra elhallgatott. Lángokat lövellő tekintetével szemembe döfött,
teljesen megdermesztette gondolataimat.
– Rossz úton jársz testvérem – enyhült meg váratlanul pillantása és hangja. Elmosolyodott; úgy nézett rám, mint pásztor a megkerült bárányra. S oly hirtelen, miként előtűnt, feloszlott a légben.
Feltápászkodtam. Bambán meredtem a könyv maradványaira, aztán lassan elindultam a könyvsor mentén. Olykor megtántorodtam. Képtelen voltam megérteni,
hogy ezek a könyvek képviselnek valamiféle tökéletes szubsztanciát, és nem értettem azt, hogy mi rosszat tettem. Valami azt súgta, hogy ne törődjek a történtekkel,
mert igazi értelmük nincsen. És az a valami arra is biztatott, hogy vegyek le egy
újabb könyvet a polcról. Eredménytelenül küszködtem a kísértés ellen, néhány pillanat múltán már azon találtam magamat, hogy újabb kötetet emelek le. De verito –
olvastam a könyv borítóján. Végigsimítottam a kötet mesteri vonásait. A könyv borítóján száj nyílt, beleharapott kezembe. Ömleni kezdett vérem.
– Az igazságról! – ordított fel előttem mesterem.
De én mindezt már nem bírtam tovább; eszméletemet veszítettem és elterültem
a márványpadlón. Mikor magamhoz tértem, lángokban állt az egész könyvtár. A kék
ég eltűnt, zárt teremben találtam magamat, ahol a falak szürkék, piszkosak, penészfoltosak voltak, a padló pedig sárral telített. Hatalmas hangzavar volt; döbbenten
észleltem, hogy az égő könyvek visítoznak. Mesterem előttem állt.
– Ments meg... – suttogtam, mire ő kezét nyújtotta nekem, felsegített a sáros padlóról. Magához ölelt. Zokogva karoltam át testét, megbékélést kerestem karjai között.
– Hamarosan minden elcsendesül – mondta szelíd hangon, és a lángok közé lökött.
A tűz köntösömbe kapott. Ordítva, jajgatva próbáltam menekülni a lángörvényből, de hatalmas erő tartott a tűz közepén. A lángok egyre mélyebbre marták vörös,
izzó fogaikat testembe; körmeim elpattogtak, ujjaim elszenesedtek, hasfalam végighasadt, beleimet elnyelte a mindent elemésztő tűz; hajam ellobbant, fogaim porrá
hullottak, nyelvem kiégett számból.

2017. július–augusztus

17

„

– Anzelm! Anzelm testvérem! – ébredtem fel valaki szólongatására. A gyerekarcú Robert szerzetes állt ágyam mellett.
– Mindjárt virrad – mondta mosolygós arccal, s örült akár egy gyerek, aki a reggel eljövetelével tüstént lerohanhat a hűs, csobogó patak partjára színes kavicsokat
gyűjtögetni. – Mennünk kell imádkozni.
És kiszaladt szobámból.
Jaj, Uram, csupán álom volt – csordultak ki könnyeim s roskadtak alá hideg arcomon. A cella friss levegője hamarosan magamhoz térített. Feltápászkodtam, tiszta, hideg vízben megmosakodtam. Uralkodj magadon, biztattam magamat, hiszen
csak álom volt. Természetes, hogy ilyet álmodtál, hiszen az emlékezés összekuszálta
elmédet.
Mind a mai napig nem tudom – álom volt-e ez, avagy igaz történés. Hogy álom
volt, azt bizonyítja testem, mely nem szenesedett el a tomboló, őrületes tűzvészben,
hogy valóság, arra gondolataim vetnek fényt. De bármiféle történésben is volt részem, az bizonyos, hogy fordulópontot jelentett az életemben. Akkor már tudtam,
mit takart el előlem a kolostor évtizedeken keresztül, mit takart el mesterem és mit
takart el maga a főapát, nem csupán előlem, hanem szerzetem tagjai elől is; rendem
egyszerű tagjait nem hibáztathatom ezért (el lehet-e ítélni más emberek vágyát a
tökéletesség iránt, még akkor is, ha az a lehető legrosszabb, legnevetségesebb avagy
legszomorúbb formában mutatkozik meg, teljesedik ki: hiszen az ő vágyuk is a teljesség volt, hibájuk csupán az, hogy az útnak egy állomását nevezték ki ezen teljességnek és ezt tanították mindenkinek), miként nem tudom hibáztatni őket most
sem: Gergely testvér inkább elrejtőzött gyógyító füvei közé, kotyvasztotta a különböző főzeteket (és íme, keze alatt volt a bizonyíték: ha tökéletes valaki, akkor nincsen szükség gyógyszerekre, ápolásra, mert nem lehet beteg), mintsem azzal a halk,
suttogó, ám kínozni nagyon tudó hangocskával törődött volna, mely oly sok éjszakáját és minden gondolatát megzavarta; a szerzeteskovács pedig izzó vasát csapkodva, kalapálva ütötte agyon gondolatait, s tette ezt egészen addig, amíg a fáradtság
ólmos leple el nem takarta elméjét és le nem terítette fekhelyére, hogy aztán másnap elölről kezdjen mindent; Robert tiszta gyerek volt, buzgón másolgatta a könyveket, s bár megmutatkozott tiszta lelke azokban a csodálatos iniciálékban, képecskékben, őt vezetni kellett, sohasem volt képes gondolatait egy irányba szabni – ezt
mások kellett megtegyék helyette, s így bizony könnyű volt elmondani, megtanítani
neki mindazt, ami félrevezette elméjét, gondolatait. Ám hogyan is merészeltek volna gondolni társaim a másságra!... hiszen a későbbiekben oly nagyon rettegett inkvizítorok tüstént kínpadra vonszolták volna őket, már csak a legkisebb gyanú esetén is (magam azért nem kerültem az Isten nevében ítélő gyalázatosak elé, mert
mesterem befolyása megvédett, még halála után is, ráadásul a későbbiekben már
nem voltam számukra elérhető), vádolva őket azzal, hogy Isten pompázatos világát
akarják lángba, gyűlöletbe borítani.

„

18

tiszatáj

Mi a jó és mi a rossz? – minden, ami az Igét, a Teremtő Urat nyugalmában megbolygatja rossz; minden, ami a célokat megsemmisíti, rossz, minden, ami haladni
akar, ami fel akarja eleveníteni az ősi tudást, rossz – tanították ezek az emberek!...
Holott mindenikünk ősi tudással lelkében születik erre a világra, legvilágosabban
ezt az isteni, ám mégis pogány Platón fogalmazta meg... Íme: nem más a rossz, mint
a jó elnyomása és a jó hiánya. Mert minden gondolat út egy másik gondolat felé,
ámbátor az előbbi gondolat nem feltételezi az utóbbi gondolat megszületését, csupán megteremti annak lehetőségét – hiszen Isten szabad akaratot adott mindanynyinknak. Akár álom és valóság határán is lebeghetünk: megtehetünk bármit, mert
emberek vagyunk.
És igen, ezért vádolom a kolostort! Az akarat elnyomásáért, egy olyan állandóság
megalapításáért, melynek soha semmi értelme nem volt és nem is lesz! Vádolom,
mert sok ezer embert állított meg azon törekvésében, hogy az Atyához elérjen – s
ráadásul tette mindezt az Atya nevében!
De akkoriban mindez még nem forrt ki bennem teljesen, akkoriban mindez még
égetett, kínozott, kitörni készült, megmutatkozni akart, akár fekete fellegek közül a
fényes telehold, hogy utat világítson.
A főtemplom fele támolyogtam, hogy részt vegyek a szentmisén; reméltem, sikerül majd látomásomat, álmomat elhallgattatnom, sikerül azt az izzó lángot kioltani
lelkemben, hogy elmerüljek az akkor még valamennyire békésnek tűnő kolostor
nyugalmas, védett csendjében. Néztem a sápadt arcokat a templomban, melyeket
rövidesen kipirosított vagy éppenséggel elhalványított az áhítat, a jámbor, hiszékeny, teljesen védetlen hit; hallgattam a fohászokat, láttam a könnyeket, melyek ott
csordogáltak az Isten előtt védetlen arcokon, s bárhogy is próbálkoztam, nem sikerült bekapcsolódnom e csoportos, tömeges áhítatba: inkább tűnt mindez idomtalan,
kóválygó hiénavihogásnak, gyámoltalan sivalkodásoknak, mint a Teremtőt köszöntő, dicsőítő szertartásnak.
Látomásom támadt: fekete köntösbe bújtatott csontvázak tartották kezükben a
rózsafüzéreket, kereszteket, ritmikusan csattogtattak fogaikkal. Többen rám néztek
– szemüregükben a végtelen semmit pillantottam meg. Lehunytam szemem, kivert
a hideg, csak úgy hasogatta tagjaimat, de már nem féltem. Éreztem: úton vagyok.
Lelkemben a hangok teljesen elcsendesedtek, minden fájdalmam szerteoszlott. Kinyitottam szemem.
Egyedül voltam a templomban. Az oltár körül fényes felleget pillantottam meg,
mely szelíden, a levegőben is érezhető szeretettel ölelte magába a fakereszten lévő
bronz Jézus testét, befedte a szépséges Szűz Mária szobrot. Térdre estem és mondani kezdtem a Megváltó szent imáját.
– Könnyed nékem nektár – hallottam. A hang puha, szelíd volt.
– Immáron felébredtél. Menj és tanítsd isteni tudásodat, ám csupán azoknak
mondd el, akik eljönnek érte. Most pedig állj fel, és menj.

2017. július–augusztus

19

„

Lépteim zaja dörgéssé változott a hatalmas, sötét templom csarnokában. Mikor
kiléptem az óriási, faragott faajtón, az döndülve csapódott be utánam. Nyomorúságos látvány terült szemem elé: szakadozott köntösökben beteg, köhögő, piszkos
emberek hordtak vizet horpadt vedrekben a kolostor keleti szárnya felé. Mikor
odapillantottam, láttam, hogy lángok csapnak ki az épületből – a könyvtár épületéből. Nagyon öreg, aszott, ráncos emberke állt a vizet cipelő szerzetesek között, kétségbeesett hangon ordítozott, siránkozott:
– Még több vizet! Még több vizet! Leég az egész kolostor! Jaj Istenem! – sikított
fel, mire a könyvtár épülete teljes egészében leroskadt.
– Íme az álom – gondoltam magamban. Ezeket a könyveket biztos, hogy többé
nem fogják megírni – de tanításaikat magammal viszem.
Az öreg emberkében a főapátra ismertem. Gondoltam, odamegyek hozzá, mikor
rám ismert és könyörögni kezdett:
– Anzelm testvér! Anzelm testvérem! Mit tettél velünk, testvérem!... Gyere, segíts
rajtunk! Leég az egész épület...
Nem, nem mentem oda. Nem lett volna semmi értelme. Hogy a könyvek mind elégtek, megsemmisültek, az teljességgel bizonyos volt, meg aztán amúgy is elzárva
tartották a legnemesebb műveket a világ elől. Tudtam, az egész épület aligha fog leégni, csak a keleti szárny pusztul el. Miként kiderült a későbbiekben, igazam is volt.
Itt mindent befejeztem. Többet nem tanulhatok, itt nincs aki adna nekem. Hazamegyek – gondoltam, s a kolostor kapuja felé indultam. Tárva találtam.
Huszonhét esztendeje nem voltam otthon. Itt az idő megtérni szülőfalumba.
*
Ha volt is némi kétely lelkemben hazatérésemmel kapcsolatosan, ez az úton teljesen
eltűnt.
S bár szüleim a találkozás első perceiben nem ismertek fel, később kitörő
örömmel fogadtak; vének voltak, nehezen bírták a munkát, keservesen meg kellett
küzdjenek minden betevő falatért. Ezért a kezdeti örömet rövidesen az aggodalom
váltotta fel, nem tudták, miként fognak eltartani; úgyhogy nevetve kellett minden
aggályukat elcsitítsam: a magam embere vagyok, magam is meg tudom keresni kenyeremet.
Hazatérésem híre napokon belül elterjedt a környéken: az emberek sereglettek
hozzám, hogy lássanak, beszéljenek velem. Rövid idő elteltével a környékről gyakorlatilag mindenki hozzám járt tanácsért, s bár sohasem kértem segítségemért
semmit, meglehetősen meggazdagodtam adományaikból. Így lehetőségem nyílt arra, hogy hatalmas könyvtárat állítsak össze magamnak, nem sajnáltam sem az időt
sem a pénzt egy-egy ritka darabért. Visszatérhettem a másoláshoz is, a későbbiekben pedig tanítással is foglalkoztam. A környező falvak gyermekeit oktatgattam, de
felnőttek is eljöttek, hogy megtanuljanak írni-olvasni, számolni. Később egy faházat
építettem a saját kezemmel, mely ház kizárólag az oktatást szolgálta. Ide gyűjtöttem

„

20

tiszatáj

össze könyveimet; mindazon műveket, melyeket megértettek az olvasni akarók,
szívesen adtam kölcsön.
Magam is írtam: a kolostorban olvasottakat vetettem pergamenre, s bizony hálás lehettem mesteremnek, hogy lehetővé tette számomra a tiltott könyvek elolvasását. Olykor saját gondolataimat is pergamenre, papírra vetettem, bár ezekről nem
tudott senki. Írásaimat nem kölcsönöztem ki senkinek; nem is díszítettem ezen
könyveket, hiszen a gondolatokat nem kell cicomázni, s törekedtem arra is, hogy ne
írjak cikornyásan, miként írt akkoriban oly sok elme, hanem világosan, egyszerűen,
örömmel írtam le írnivalómat, készen arra, hogy bármikor elvessem magamtól azokat, mert tudtam, semmiféle rendszer és állandóság nem létezik a világban.
Néhány esztendeig folyattam ezt a csendes életmódot. Fájdalmas volt az a pillanat, amikor elveszítettem szüleimet: egyazon napon haltak meg, fájdalom nélkül
szenderültek jobblétre. Két gyönyörű fa árnyékába temettem el őket, a későbbiekben kisebb kápolnát építettem sírjuk mellé. Magam faragtam az oltárt, mely egy Jézus és egy Mária szoborból állott. Apám vonásait faragtam bele a Jézus szoborba,
anyám vonásait meg a Mária szoborba. Később egy harmadik szobrot is faragtam,
Mihály arkangyalét.
S miként fogtam fel magát az életet? – nos, az életet nem akartam, sokkal inkább
akart ő engem. Az élet volt, néha elszomorított, néha mosolyt fakasztott ajkamon,
de mindkét esetben tudtam: csak van. Ám azt is tudtam, hogy születésem előtt én
akartam az életet, ezért rendelkezem vele. Nem foglalkoztam a halál gondolatával,
hiszen az nem jelentett semmit. Gyakran eltöprengtem azon, hogy az emberek
többsége mennyire ragaszkodik javaihoz – íme, ez által igazolják magukat az életben. Bár gyakran elszomorodtam sorsuk felett, tiszteltem is őket ezért: ez volt az ő
útjuk a megvalósulás felé, ezért vesznek részt a nehézségekben, mi több, ezért akarják is a nehézségeket. Ez is az élethez tartozik, gondoltam, s megráztam fejemet. Soha senkinek nem akartam megszabni, hogy mit tegyen, milyen utat kövessen. Azt is
el kell mondanom, hogy bármennyire is nem akartam, helyesebben szólván nem
foglalkoztam az élettel, mégis lenyűgözött annak minden megnyilvánulása: a véres
harcoktól kezdve egészen a legcsodálatosabb szeretkezésig, a felhőkbe burkolt
hegycsúcsoktól a szakadékokig.
S gondoltam-e a kolostorra? – igen, gondoltam, hiszen öt esztendős koromtól
egészen harminckét éves koromig éltem falai, gondolatai közt, alig tudván valamit a
külső világról, beleburkolózva egy alig-alig áthatolható tökéletesség-tudatba, melyet megpróbáltak a lehető legteljesebben rám szabni, ezáltal mintegy állandósítani
gondolataimat, hogy az úton való haladás helyett mozdulatlan legyek. Számtalanszor feltettem magamnak a kérdést, miért vágytam olyannyira a másra, mi által
nyert létet bennem a kétely, mely révén végül is ide kerültem. Most visszagondolva
az állíthatom, hogy nem irigyeltem szerzetestársaimat, az idősebb rendbelieket, inkább félve bámultam őket, s csírájában már feltettem magamnak a kérdést: miért
mozdulatlan kövek ők? – mivel azt hittem róluk: mert hallgattak, mindentudók, az

2017. július–augusztus

21

„

Istent, a Teremtő Atyát a lehető legteljesebben érzik magukban, csupán arra várnak, hogy meghaljanak, visszatérjenek hozzá. Nem, nem voltam irigy, hanem elvakított a káprázat, a csodálkozás. Nem vágytam vissza a kolostorba – bár nem tagadhatom, hogy nem éreztem hálát az ott tanultakért. Semmit sem tudtam további sorsukról egészen addig, amíg egy vásáron nem találkoztam Robert szerzetessel.
A közeli völgyben havonta egyszer tartottak vásárokat. Eljött ide mindenki: lehetett itt vásárolni messzi földről hozott, különleges gyümölcsöket is, sok díszes
szőnyeget, melyen vakulásig dolgozhatott három-négy szövőnő, a legegyszerűbb és
legolcsóbb fazekaktól kezdve a legdíszesebb aranykelyhekig, aranytálakig mindenféle edényt, nem beszélve a rengeteg állatról, melyeknek bőgése, nyihogása, mekegése messze felverte a környék csendjét, s mindezen hangzavarba beleéktelenkedett sok zenekar zenéje, az emberek hangos alkudozása. Mérföldekre elhallatszott
ez a zaj, lázba hozott mindenkit; négy napig tartott a sokadalom, az eszem-iszom és
a tánc, négy napig tartott a portékák adása és vétele. Magam is részt vettem mindenik vásáron, egyrészt azért, hogy híreket halljak, másrészt, hogy könyveket vásároljak. Arabus, latin, ó- és újgörög nyelveken írt könyvek voltak ezek.
A vásár központjától kissé távolabb bukkantam rá Robertre. Néhány lépésnyire
elhallatszó hangja vezetett el hozzá: – Adakozzanak, jóemberek. Adakozzanak, hogy
felépíthessük kolostorunkat, melyet szerencsétlen csapás döntött le. Adakozzanak,
hogy helyük legyen a Mennyeknek Országában, adakozzanak, hogy Istent szolgálják,
hogy bűneiket megbocsássák...
Nem ismertem rá hangjára, nem is ez hívott oda: csupán adni akartam. Mikor
négy aranyat dobtam a földre helyezett kopott kis fadobozba, a bőkezű adakozásra
felemelte fejét és kimondta nevemet:
– Anzelm!...
Rábámultam a szerzetesre.
– Robert... – suttogtam a nevét, kissé meghatódva, ugyanakkor iszonyodva is.
Régi társam koszos, kopott-foltozott köntösben ült a föld porában, a sok hajlongástól dereka már nem bírt kiegyenesedni, ajkai cserepesek, kisebzettek voltak, szeme
mélyen hátrahúzódott üregébe és fénye sáros-tompa volt, arcán piros, kék foltok
voltak, szákálla poros, rendezetlen haja csapzott. Lábbeli nem volt a lábán, köntöse
felfedte sebes lábszárát, lábujjai örökké tartó görcsbe rándultak. Hitevesztett, megviselt, rendkívül megfáradt ember állt előttem, aki fiatal kora ellenére is agg embert
mutatott. Később elmondta, hogy nem is a kolostorért, hanem a maga számára gyűjtöget; hazudni kényszerült, hogy el ne fogják, és fel ne akasszák koldulásért, csavargásért.
Hazavittem szerzetestársamat, megfürdettem, megnyírtam szakállát, haját levágtam, sebeit kitisztítottam és bekötöztem, új köntöst adtam neki, megetettem,
megitattam. Ágyba fektettem: s miután átaludta az éjszakát és kipihenten felébredt,
kérdések özönét zúdítottam rá. Kesernyés mosollyal várta ki a kérdések végét, s
mikor elhallgattam, beszélni kezdett:

„

22

tiszatáj

– Miután leégett a kolostor keleti szárnya, minden jó a visszájára fordult. A bedőlt, összeomlott falakat nem tudtuk felépíteni, így hamarosan rablók törtek ránk,
mindenünkből kifosztottak. Elhajtották jószágainkat, felégették kertjeinket, elrabolták kincseinket – szeméből könny csordult alá, és eltűnt szakállában. – Ám mindez
mintha nem lett volna elég: ránk tört a pestis, úgyhogy abból az ezerkilencszáz lélekből, aki a kolostorban lakott, csupán négyszáz maradt életben. Komor, nyomorúságos falak közt tengettük az életünket, cseréppohárból vettük magunkhoz a Megváltó vérét, fekete kenyerünk is alig akadt a kenyér megtöréséhez. Mindenkin megült a keserűség démona. Ősi mestereink tanításait a történtek megsemmisítették, a
nyomorúság következtében testvér testvér ellen kezdett harcolni. Miféle tökéletesség az, amely egyetlen csapásra megsemmisül? – nézett rám.
Hallgattam. Néhány pillanat múltán tovább folytatta:
– Végül oda jutottunk, hogy az életben maradt szerzetesek egyre-másra hagyták
el a kolostort. Magam is megszöktem – intett kezével, mintha valami rossz dolgot
akarna eltávolítani –, mert nem bírtam tovább a nyomorúságot. Hitemet is elvesztettem – ingatta fejét –, ki tudja, talán maga az Isten vette el tőlem, ha ugyan van Isten.
Hallgattam továbbra is. Mi mást tehettem volna? Mondjam el ennek a hitevesztett embernek, hogy a hit mindenkiben más és más, és nincsenek egyetemes tanítások? Mondjam el neki, hogy jó és rossz feltételezi egymást, ám mindkettőben lehet
tivornyázni, mi több, túl lehet lépni mindkettőn? Nem tehettem mást, mint felajánlottam neki: maradjon házamban ameddig csak akar, akár élete végéig is. Nemet intett.
– Megyek tovább... Még valamit, Anzelm testvér... A főapát azt mondta, te bontottad meg a kolostor isteni nyugalmát. A te nyugtalanságod rombolta le a falakat, szabadította ránk a rablókat, a pestist, a te nyugtalanságod hozta ránk a nyomort, az
éhséget. Volt, aki hitelt adott a szavainak, volt, aki számba sem vette.
– És te, Robert? – kérdeztem. – Te is azt hiszed, hogy én rontottam meg a kolostor néma csendjét, boldog nyugalmát?
– Nem tudom, mit higgyek – rázta meg fejét. – Úgy érzem, igen is, meg nem is.
Úgy érzem, megtapasztaltál valamit, valami tőlünk idegen hatalmat. Azt tanították
nekünk, hogy nincsenek célok, mert minden tökéletes. Miként lehet akkor a tökéletességet felbontani, egy tökéletes igazságot a feje tetejére állítani? Úgy érzem, igazad van valamiben..., de az is igaz, hogy a te távozásod után lettünk nyomorultak.
Még idő kell nekem... – állt fel a padról és ment be a házba.
Ültem a padkán, míg Robert ki nem jött a házból, kezében az ütött-kopott faládikával.
– Isten tartson meg könyörületességében, testvérem – mondta, és elindult.
– Várj – szóltam utána. Egy erszényt csúsztattam kezébe, ötven arannyal. Szeme
megrebbent, láttam, mindjárt elsírja magát.

2017. július–augusztus

23

„

– Menj hát, ha menned kell – suttogtam összeszorult torokkal. – Isten áldása kísérjen utadon.
Kiment az udvarból. Nem néztem utána. Nem volt miért. Tudtam, hogy ő már jó
úton jár.
Íme, engem okolnak, hibáztatnak a változásokért, s talán igazuk is van. Széttörtem, szétdaraboltam egy álmot, melynek lagymatag, nyugalmat sugárzó, ám ihatatlan, sós vizében úszkáltak századokon keresztül a szerzetesek. Hogy kinek, minek
volt érdeke mindezen dolgokat létre csalni, ily mértékben beburkolni az igazságot a
hamisság páncéljába, azt nem tudom. Sejtelmeim vannak csupán, sorolhatnám ide a
butaságot, a túlzott vágyakozást, akár azt is elmondhatom, hogy maga az Atya hibás
a történtekért, de nem vagyok biztos egyikben sem; érzésem az, hogy e kérdésre
csupán az Utolsó Ítélet napján kapom meg a választ: hogy akkor majd teljes ura legyek magamnak. Mert éreztem: elmém megvilágosodott ugyan, de a Teremtő Atyához még nem jutottam el; még vezetnek, még vezettetem magam. Elszomorított,
hogy engem okolnak a kolostor pusztulásáért, de tudtam: nincs igazuk. Inkább
szomorított el az, hogy még így sem tudták elfogadni a rossz úton való járásuk gondolatát. Azok a legnyomorultabbak közülük, akik még fel sem tették maguknak a
kérdést: valóban miattam, avagy más ok következtében történt-e, ami történt? Inkább kívántam ítéletüket, mintsem azt, hogy üresség legyen lelkükben.
Imigyen töprengtem egészen estig a ház melletti padkán. S mikor az éjszaka közeledtét jelezte néhány bíborsugár, néhány esőcsepp ébresztett fel merengésemből;
kábán néztem szét a homályban. A levegőben ott feszült a vihar ereje; néhány pillanat múltán villámok hasították darabokra az eget, és súlyos esőcseppek verődtek a
földbe. Bementem a házba; mécsest gyújtottam, vacsorára elfogyasztottam némi fekete kenyeret, kevés bort ittam hozzá. A jó ital erőt csöpögtetett fásult, kába elmémbe, felfrissítette gondolataimat, tisztábbá tette szomorúságomat. Néhány percnyi gondolkodás után úgy döntöttem, levelet írok a főapátnak; tudom, különösen
hangzik ez, viszont az volt az érzésem, hogy meg tudnám vele értetni a dolgok kimenetelét. Az esőcseppek kopogtak házam fedelén; és én elővettem a tintát, a frissen vágott tollat, majd a mécsest az írópadkára helyeztem, imbolygó lángjánál a következőket vetettem pergamenre:
Méltóságod szent kezébe, Anzelm testvértől.
Méltóságos főapát, úgy érzem, hitben immáron elváltunk egymástól, követve mindenki a maga útját, melyet megszabtunk magunknak a Teremtő Atyával közösen. Távozásom kolostorodból nem volt a bűn hívásának eleget tevése; úgy éreztem, hogy az
én időm következett el, s vállaltam én ezen időnek minden kételyét, nehézségét. Mert
immáron nem tudott eleget nyújtani nékem a kolostor árnyéka.
E néhány sor után letettem a tollat, az imbolygó mécseslángba néztem. Nem tudtam mit írjak a továbbiakban. Akárcsak Robert testvérnek, ennek az embernek sem

„

24

tiszatáj

akartam hitét megbolygatni. De erőt vettem magamon, tintába mártottam tollamat,
tovább róttam a sorokat.
Különösnek tűnhet, hogy mindezt egy olyan embernek írom le, aki a mozdulatlanság jegyében irányította a kolostor életét, eltakarva a hitet a kereső ember elől, imigyen megbéklyózva és nyomorulttá téve életét. Hiszen te is tudod, ezen mozdulatlanság a hamis élet melegágya, s rá alapozva semmit, de semmit nem lehet tanítani. Miként megmozdult maga az Isten is a teremtéskor, imigyen hozva létre az Igét, olyképpen mozdultam meg magam is, mert az Ige, a mozdulatból megszületett Ige mindanynyinkban benne van. Mindez nem rövid idő alatt történt, hiszen a kezdeti és a későbbi
nehézségek következtében csaknem a halál karmaiba kerültem – és ezt te is tudod. S
ha maradok a kolostorban, minden bizonnyal a halálba vesztem volna, ugyanakkor ti
is, mindannyian: mert az idő bekövetkezett a pusztuláshoz. Mózesnek is mondá az Úr:
menj be a Fáraóhoz, mert én keményítettem meg az ő szívét és az ő szolgálóinak szívét, azért, hogy ezeket az én jeleimet megtegyem közöttük – ekként léptem tovább én
is, engedelmeskedvén a parancsnak. S ha Mózes, az Isten szolgálója és prófétája akkor
megszegte volna a parancsolatot, akkor is megtörtént volna az, aminek történnie kellett. Izzó vágyak, gondolatok gyötörtek esztendőkön keresztül, mindhiába próbáltam
szabadulást keresni az évszázados tanításokban, elmém, lelkem képtelen volt a megnyugvásra. Szent Ágoston szavaival mondom: nem ismertem ugyanis ama másik, igazi
valóságot, és valamiképp csiklandott a vágy, hogy elfogadjam a balga szemfényvesztők felfogását, mikor felelnem kellett a kérdésre: honnan ered a Rossz – vajon Istent
testi alak határolja-e, van-e haja és körme – s vajon igaz embereknek kell-e tartani
azokat, akiknek egyszerre sok feleségük van, embert ölnek és állatokat áldoznak?
S a kolostor falai közt ezen kérdésekre megtaláltam a választ – találkoztam olyan
könyvekkel is, melyekben más fényben áldották meg a Szent Írások szavait, mondanivalóit, eltérően a hamis hagyományoktól, tanításoktól. Kételyeim útra vezettek: végül
megpillantottam a büszke, öreg kolostor minden nyomorúságát. Ekkor megláttam
pusztulását is. S hiába szóltam volna erről, csak pusztába kiáltottam volna bele izzó
szemekkel, reszkető testtel.
Az út ekkor már megnyílt előttem. Azóta már hiszek a hamisnak bélyegezett, tiltott könyvek némely tanításának is: fényt csak imigyen tudtam gyújtani önön kolostori sötétségemben.
Letettem a tollat. Meredten ültem az írópadkánál; lelkemen átsuhant az elmúlt
esztendők minden tapasztalata: íme, szabad vagyok, de magányos, nincs kivel tanításomat megosszam.
Igen, akkor éreztem magam először egyedül életemben. A háztető zsindelyeihez
csapódó nehéz esőcseppek lelkemben kopogtak, kőbe zárt léleknek éreztem magamat, aki már nem tartozik senkihez, nem érinti testét semmilyen ember, hang fülébe oly ritkán hatol el, szájában íz oly ritkán csapódik le, orrában megfagynak az illatok, lélegzetet alig vesz. Egyedül. Arcomon könnyek szaladtak végig, lecsöppentek a

2017. július–augusztus

25

„

pergamenre, a tinta szétfolyt, az írás olvashatatlanná vált. Nem bántam – amúgy is
szét akartam szaggatni a levelet. Hallani nem tudó fülnek, olvasni nem tudó szemnek küldtem volna.
Mécsesemből lassan kifogyott az olaj. A kanóc pislákolni kezdett, teleköhögte
füsttel a szobát, a füst csípni kezdte szemem. Kitártam az ajtót, belebámultam a
szűnni nem akaró esőbe. Udvaromon teljes sötétség uralkodott, az égen sehol egy
csillag. Úgy döntöttem, kápolnámba megyek, hadd nyugtassam meg lelkemet az ima
szavaival.
Bőrig áztam, amíg megtettem azt a néhány lépést a kápolnáig. Odabent kellemes,
langyos meleg simogatta meg bőrömet – s akárcsak a kolostor főtemplomában azon
a bizonyos napon, az oltár felett fényes felleg tanyázott. Térdre borultam. Minden
fájdalom felszakadt bennem.
– Ne engedd, hogy ostoba legyek, ó Uram! Erősítsd meg hitem! – zokogtam. – Te
végtelen, te örömteli, te nyílt és titokzatos, adj erőt teremtményednek, fiadnak!...
Nem tudom, mikor alhattam el. Tiszta napsugarak kukucskáltak be a kápolna
ablakán, simogatásukra ébredtem. Kissé remegtek tagjaim, de lelkemben új erő buzogott fel, akár sziklából a víz.
– Nem vagyok egyedül – suttogtam. Minden új színben pompázott előttem,
mintha az éjszakai eső lemosta volna az éjszakát az örök nappalról.
– Én hitem! – kiáltottam fel. – Én hitem!
Fohászkodtam Istenhez, aztán kiléptem a kápolnából, házam fele tartottam,
hogy arcomat lemossam. Meglepetésemre egy kis gyereket vettem észre: ott üldögélt a ház előtt a padkán, lábai nem is érték a földet. A mai napon nem volt tanítás –
sohasem tartottam a vásár ideje alatt órákat, hadd örüljön a gyereksereg –, ráadásul
nem is ismertem ezt a kis csemetét.
– Ki vagy, fiam? – mentem oda hozzá. – Mi a neved?
Tekintete ismerős volt, s ettől egy kissé zavarba jöttem.
– Nincs nevem, uram – mondta félénken.
– Nincs neved? – képedtem el. – S azt, hogy hány esztendős vagy, tudod-e?
– Azt tudom – válaszolt félénken. – Hat.
Ismerős tekintete még jobban megzavart. Pár pillanatig néztünk egymás szemébe, s én próbáltam emlékeim közt arcát, tekintetét felkutatni. Végül ismét megszólalt. Határozott, komoly hangon.
– Nincsenek szüleim, uram. Nem is ismertem őket soha. Árva vagyok. Azt mondták a falubeliek, jöjjek ide, mert itt fognak vigyázni rám.
Ekkor jöttem rá, miért, honnan ismerős tekintete, szemének fénye.
– Gyere – nyújtottam kezemet feléje, s szemem könnybe lábadt. – Gyere, hiszen
még sokat kell tanuljunk mindketten.
Felemelte csöppnyi kezét és kezembe kulcsolta.
A gyermek eljött hozzám.
A teljesség nevében.

„

26

tiszatáj

BODA MAGDOLNA

eloltott máglya
gyereknek se voltam
jó anya. babáim a babaházban hagytam
azt is elfeledtem hogy vannak
az utcákon fára másztam
vagy becsöngettem a házakba
aztán elszaladtam
Gyuri bácsi mutatóujjával
fenyegetve kiáltotta utánam
az ördög bújjon beléd
belém bújt
azóta folyik az ördögűzés
egyszer majdnem sikerült
elhordták alólam a rőzsét
puha szalmára fektettek
tévedtek és én is
az angyaloknak se kellettem

ha addig
nem hinném, hogy parfümöt
neveznének el rólam
bm5 vagy bm mademoiselle
se tescó takarékost
se saját márkást
már lassan öregszagom lesz
nem gyöngyvirág
legfeljebb hagymástojás
a színek is változnak velem

2017. július–augusztus
babarózsaszín és ciklámen
egyszer csak átmegy agyagszínbe
hogy mutasson rajta a gyászolók
virága na és a zene
az anyapuszis altató után
rock majd Bach fúga
végül csak valami lassú induló
nincs más hátra
ha addig meg nem süketülök
befogom a fülem

FAQ
már nem hiszek a kioldott nyakkendőkben
a fiókban felejtett fél pár zoknikban
a sietős csomagolásban
mert nem lehet emberekből
emberekbe ki-be járkálni
nézem a képeket
a falamon
feketék fehérek
színezem
a nappal megoldva
de éjszaka a falak közelítenek
és mind egészen rám hajol
összenyomják a gyomrom mellkasom
nem bírok menekülni
a múlt penészes romjai alól
vajon milyen lesz az az örvény
milyenek az utolsó hangok
az utolsó kép
hol ér testet az utolsó érintés
érvényes lesz-e a gravitációs törvény
vagy én is angyal vagyok?

27

„

„

28

tiszatáj

luxushajón
keresem a jegyem
tárcámból megsárgult
fotók bújnak elő
mindenféle rejtekhelyről
töredezett lakkréteggel
ez itt a nagyanyám volt
ez az anyám
ez meg a testvérem
benn a kabinban az asztalon
egy üveg Dom Perignon
az ablakon át is hallatszanak
a régi Aznavour slágerek
de beakad a tű
ismétlődő évszakok
szeret-nem szeret
beteggé tesz minden érintés
nem enged megragad végleg
csupa kék zöld folt a szívem
megfordítom a bakelitot
a hátulján őrjítő recsegés
de lehet hogy jéghegy

délibáb
úgy tartja poharát
a balkon párkányán
hogy látom a várost
az üvegen át

2017. július–augusztus
nézem a száját
a szavak úgy csúsznak ki rajta
mint elrontott playback
mégis reggelig hallgatnám
pici kavicsokat dobálok le
a balkon virágládáiból
a sűrű koppanás felráz
és hogy az estnek íze is legyen
elrágcsálok két petúniaszirmot
nézem a csillámló várost
látom magam hátulról
ahogy kisétálok belőle
egy Christian Dior szkafanderben

fernandók
pasik? kérdi majd Mónika
absztinens vagyok
a pasik meg jól
köszönik és én is
gyáva lettem?
szerelemkergető lepkehálóm
a sarokban
igazából semmit sem várok
nézem a Romantikát
tömöm magamba
a pörkölt sósmogyorót
és a csipszet ezerrel
ez úgy jó ahogy rossz
néha gyötör a hányinger
hogy egyetlen vizuális inger
Fernando és Juan Miguel
lesöpröm magamról a morzsát
testemen hiányzó érintések
pigmentfoltjai
így nem fáj

29

„

„

30

tiszatáj

DARÁNYI SÁNDOR

Anziksz 4
A Reichstag előtt orosz zászló csattog.
Alatta hirdetőtábla, rajta nyílt levél
Putyin elnöknek – jó németséggel arra kérik,
szabadítaná meg Németországot
a fasizmustól. Körötte kis csoport,
bámészkodók; két férfi magyaráz.
Visszamegyek a konferenciára. Mint egy tudományos
zsinagógában, a szovjet diaszpórából szétrajzott tudósok
csak a témájukkal törődnek. Előttem toll és papír.
Az idegenvezető szerint Sztálin teljesen félreértette
a Reichstag szimbolikáját, mert nem tudta, hogy Hitler
gyűlöli, könyvtárnak szánta csupán az új birodalmi parlament
mellett, melyben százhúszezer embert akart leültetni,
a kupolája pedig magasabb lett volna a tévétoronynál.
Persze sejthettem volna, hogy megteszed úgyis.
Magyarnak lenni nem a háláról szól, a politika meg...
Azt mondod, olyanok vagyunk, mint a nádi varangy,
belénk pusztul, aki elfoglalja a Kárpát-medencét?
Nem mintha itt lettünk volna már, de hol a római –
s az ottomán, a Habsburg-, a Harmadik, a szovjet
birodalom, mit muzsikál a NATO meg az EU
Damoklész kardja alatt?
Nem várnék fél lábon, míg kiderül,
csak azt tudom, hogy így győzni is szívás.

2017. július–augusztus

31

Ez persze Freud
„Szeretnék a gyereked lenni, mert akkor te lennél az anyám” –
gondolja Télemakhosz. „Ezt mondanám Kirkének,
ha értene a szóból, de csak az erőből ért:
az érdekli, tetszik-e, mert akkor hatalma van,
s ha odaadást mímel, a többit észre sem veszem.”
Árad a népvándorlás, mióta Trója odalett,
hettiták Egyiptomban, hömpölyög be a dór:
emberi nyomorúság, jog az önvédelemhez,
a politika haszontalansága meg titkolt érdekek
mozgatják az egészet. Jönnek a tengeri népek,
csupa primitív horda, barbár, több lúd mint disznó:
vége a kolbász-napoknak. Kivándorolni hova?
Kinézték Ithakát is – marad az ellenállás
vagy a bukás így is, úgy is, mert csak szemfényvesztés a béke,
időhúzás újabb leszámolásig. „Nos, kedves asszonyom,
kardom hegye torkodon, úgy kérdezem: szeretsz-e?
Ne feledd, ambivalens a férfi, és ha rosszul
felelsz, próbára kell tennem a halhatatlanságod...”

Toy story
Fura, mondod a térképre tekintve:
ez a húszas évek Moszkvája, meg
Oroszország ugyanekkor, s ha nem
tudnánk, az is csak propagandatermék,
hogy itt lakott a Mester, itt Woland,
Lihogyejev és Berlioz lakásán
a Szadovaja meg a Tverszkaja
között; aztán valami leheletfinom –
ez Margarita öltözőszobája
az Osztozsenka utcában, tehát
nincs messze innen az a szuterén
a Manszurovszkij közben sem, ahol
a kézirat a lángokba röpült,

„

„

32

tiszatáj
az ott meg Zsivágó gyermekkora,
s a többi sors, és már mind védtelen.
Időbe fagyva, zárványok, szelíd
közönnyel járják változtathatatlan
történetük kanyargós útjait,
hiába vezet minden ugyanarra,
birkamód ismételnek száz hibát,
mint aki nem lát ki kartondobozból,
mi pedig úgy hajlunk fölé, ahogy
zsinórpadlásról néz alá az ember,
s hiába vágynánk, nem segíthetünk.

CSEH ÉS SZLOVÁK PAVILON JANA ŽELIBSKÁ SWAN SONG - DON’T BE NAIVE

2017. július–augusztus

BORDÁS MÁTÉ

Gázló a folyót
Két lábbal alattunk járt,
mikor elindultunk.
Apró köteleinket egy tíz centis sebbe engedtük,
és ereszkedtünk.
Tél van,
a szirtek még izzadnak.
Jurtákat épít a hóvihar,
fémfonatok vágnak bele őrizetlen tenyerekbe.
Szirének rengették meg az érfalat.
Biztosítókötelek szakadtak ki a szövetből.
Egy tetovált láb nyomta tövig a gázpedált.
Alvadt véremre parkol a mentő.
Disszonáns éneke úgy töri meg az aszfaltot,
mint gázló a folyót.

Békefolt
Lassan eltűnik a foltos tér,
a földön állatok ruhája.
Kenderből szőtt fészkek,
avarlakó törzsek,
várfalat csapkodó szél.
Lebomlik a tégla,
és belépni enged.
A lendület betöri az üvegasztalt,
a hamutálat falra varázsolja.
Friss tüdőt lenget a test.
Noszogatni kell,
hogy megtörje a csendet,
felhúzni századunk dohos díványáról.

33

„

„

34

tiszatáj

BÁNÓCZI BEÁTA

Pamutszálak
Ez a vers nem rólad szól, hanem arról
a kockás kabátodról, amiben először
láttalak. Nem téged néztelek, csak
a semmibe bambultam, és pont beleestél
a látószögembe. Én még gyakorló felnőtt
voltam, azt mondtad, úgy áll a kezemben
a cigaretta, mint kurváéban a konyhakés.
Köhécseltem, mint egy megrepedt
kipufogócső – torkomban elnyomott
csikkek egymásutánja. Ez a vers nem rólad
szól, csak benne hagytalak, miután hiába
próbáltalak kiönteni az emlékeimbe ásott
lyukakból. Nyers hús voltál, én meg nem
állhattam fel, amíg üres nem volt a tányér,
de amint nem akart már kilökni magából
a gyomrom, soha többé nem vágytam
felszippantani a telihold ezüstös giccseit.
Hozzád akartam érni, de a karom nem ért
át a másfeles sorközön, így a pont a rossz
mondat végére került. Ez a vers nem rólad
szól, hanem a kockás kabátodról. Már
nem hordod, én meg megtanultam
letüdőzni a cigifüstöt, de azért néha még
előfordul, hogy fekete pamutszálakat
köhögök fel.

2017. július–augusztus

35

„

PETŐCZ ANDRÁS

Ancika
(RÉSZLET EGY KÉSZÜLŐ ANYAREGÉNYBŐL )
Hadd menjen vissza, kérlek, a te szolgád,
és hadd haljak meg az én városomban,
az én atyámnak és anyámnak temetőhelyében
Sámuel II. könyve:19:37

CSAK AZ A TISZTASÁGSZAG, csak az maradna meg még sokáig, mondom magamban.
Akár örökre is megmaradhatna.
Igazából én olyankor érzem jól magam. Akkor, amikor fel van pasztázva a padló,
amolyan szép fényesre, ki van suvickolva, édes fiam, mondaná az apám, ha még itt
lenne, de már nincsen itt, eltemettük régen, Lullán, ott nyugszik a temetőben, és
közben meg nézi a vizet, a Jaba-patakot, meg távolabbra, a Bálványos határában létrehozott víztározót.
Az anyám mondta ezt, az Ancika, valamikor, hogy nézi az apám a vizet, néz le a
vízre, vagyis a patak vizére.
Merthogy tényleg úgy van megcsinálva az a sír ottan, Lullán, hogy az apám még
fektében is csak nézhet le a patakra, meg a tározóra, nagyon szeretett mindig is lenézni a patakra, a telekről, a nyaralója teraszáról nézett lefelé, nagyon szerette, ha
szép a kilátás, hát most van neki kilátása elég rendesen.
De igazából a tisztaságszagról akartam beszélni.
Szóval, az úgy van, és erről nagyon nehéz megszólalni, szóval, az úgy van, hogy
én nagyon szerettem az anyámat, az Ancikát, és szeretem most is, most, hogy eltemettük, nagyon hiányzik, és nem is akarok semmi rosszat se mondani róla, de.
De takarítani az Ancika sohasem szeretett, meg nem is nagyon tudott, ez az igazság.
Ezért aztán vagy mi takarítottunk az anyám után is, vagy, amikor már tényleg
nem bírtuk a koszt, felfogadtunk egy takarítónőt, nem mintha gazdagok lettünk
volna, vagy pláne, urak!, de felfogadtunk.
Az apám, elsősorban is ő fogadta fel, meg én is, meg az Irma, mi fizettük ki a takarítónőt, persze, az apám pénzéből, nem is én az általános iskolai bélyegalbumomból, de tudni kell, hogy pénzünk sem volt úgy egyébként, az apámnak sem volt,
ezért aztán tényleg nem tudom, hogyan is fizettük ki a takarítónőt, de kifizettük,
mindig másvalakit, aki éppen adódott, de hál'istennek jöttek a takarítónők elég

„

36

tiszatáj

rendszeresen, jöttek, jött az, aki éppen volt nekünk, heti rendszerességgel jött, és
takarított, és olyankor, már a takarítás után, jó volt nagyokat lélegezni a nagyobbik
szobában, az apámék szobájában, jó volt beleszippantani a levegőbe, jó volt, mert
olyan nagyon jó tisztaságszag volt mindenütt, olyan igazán kiváló padlópasztaszag,
meg fényes is volt az a padló, olyankor, és a szőnyeg rojtjai egyenesre voltak fésülve, és mindenki boldog volt, meg jól érezte magát a családban, mert mindenki méltán úgy érezhette, hogy most aztán minden nagyon rendben van, körülöttünk.
Emlékszem, hogy az évek során takarított az Erzsi, a Jucika, a Margit néni, de a
legjobban mégis az Irén néni takarított.
Közben persze, miközben ilyeneket mondok, aközben igazságtalan is vagyok az
anyámmal, az Ancikával, ezért aztán lelkiismeret-furdalásom is van, szóval, igazságtalan vagyok vele, amikor azt állítom, hogy az Ancika nem szeretett takarítani.
Sokkal pontosabb, ha azt mondom, hogy volt neki dolga elég rendesen, így aztán
nem csoda, ha nem jutott ereje és ideje a takarításra, meg a padlósuvickolásra.
Merthogy ott volt neki a minden reggeli fűtés.
És azt azért valakinek meg kellett csinálnia. Hogy miért pont ő csinálta, és miért
nem az apám, azt még ma sem tudom, pedig már túl is vagyok a 70. életéven.
Persze csak október elejétől április végéig volt ott a reggeli fűtés az anyámnak,
az Ancikának.
Merthogy nyáron nem kellett fűtenünk.
Nyáron csak a meleg vizet kellett felfűteni, mert a meleg víz a fürdőszobai kazánban úgy készült, hogy fával fűtöttünk hozzá. És mindezt az anyám, az Ancika csinálta. Persze, egy dolog volt a meleg víz, végül is nem kell annyit fürdeni, elkopik az
ember bőre, azt mondják. De télen a fűtés kellett. Az nagyon kellett. És hajnalban, téli sötétben, amikor az anyám szenet cipelt fel a pincéből, meg gyújtóst, nos, négyévesen, ötévesen ezt nézni, szóval, furcsa egy érzés volt.
Sajnáltam az anyámat, meg szükségem is volt a meleg szobára.
A meleg, padlósuvickolt tiszta szobára.
A fűtésről különben egy kis történet jut az eszembe, meg valaki, akit gyerekként
nagyon szerettem, meg nagyon erősnek láttam.
Szóval, járt hozzánk akkoriban az András, ő jutott az eszembe, ő volt az, akit nagyon erősnek láttam, gyerekkoromban.
A Dudás András.
Az András a közeli cigánytelep mellett lakott, tehát nem éppen a telepen, pedig
hát maga is cigány volt, talán csak nem éppen ahhoz a nemzetséghez tartozott, amelyiknek a tagjai a telepen laktak. Mindenesetre egy ócska faházban, kalyibában, így
mondta akkoriban az apám, lakott az András, talán ha három utcával odébb, mint
ahol mi laktunk, de már kint a mezőn.
Óbudán, ahol akkoriban éltünk. Merthogy Lullán csak a nyaralónk volt.
Óbuda pereme ekkor, a hatvanas évek elején, mindenféle telepeknek adott otthont. Nyomor volt akkoriban arrafelé, nem éppen egy nagyváros, inkább egy lerob-

2017. július–augusztus

37

„

bant falu szélének tűnt az a terület, ahol mi is éltünk, volt arra minden, mocsár, erdő, mezőség, ócska fabódék is voltak, amelyekben nagyon szegény emberek húzták
meg magukat, olyanok, akiknek tüzelőre sem igen jutott.
Szóval, ilyen fakalyibában lakott az András. A Dudás András. Mondom, nem éppen a cigánytelepen, inkább annak a közelében.
A családjával lakott ott, abban a kalyibában, volt neki két kislánya, no, meg a felesége.
Aztán hajnalban átjárt hozzánk, hajnali 5-kor, gyújtóst vágni az anyámnak. Vágott fát, meg szenet hozott fel a házba, nagy kosárban cipelte fel a szenet meg a
gyújtóst minden hajnalban.
Januárban, mínusz 15 fokban.
Akkor is.
Meg javítgatott is ezt meg azt a ház körül, ha kellett, hol a kerítést hozta rendbe,
hol pedig a kerti csapot cserélte újra. Szóval, amolyan mindenes volt az András, a
Dudás András, de leginkább a hajnali tüzelőhordás volt a feladata, mert azt nem bírta volna az anyám.
Ezért a munkáért aztán gyújtóssal, fával fizettünk, amit hazavitt a cigánytelep
melletti házába, a fakalyibába, ami egyébként, ahogy ezt már említettem is, a mezőn, egy ottani kis mocsár szélén volt.
Ilyen volt akkoriban ez az Óbuda. Még mocsarunk is volt, de tényleg!
Szóval, a fakalyibába vitte haza a gyújtóst, a fát, a szenet az András, volt ott egy
jó kis vaskályha, azzal fűtött olyankor, hogy ne fagyjanak meg a gyerekei meg a felesége.
Ez abban az időszakban volt, amikor még nem volt az Irén néni a házunkban,
meg a Pali bácsi sem volt, róluk is beszélek majd, de később.
Ha ugyan beszélek.
Mondom, az anyám, az Ancika, fűtötte a cserépkályhát a nagy szobában, meg a
kis szobában, mi meg arra ébredtünk a legnagyobb hideg idején is, hogy kellemes
meleg van, duruzsol a kályhában a tűz, és olyan jó minden, kerek a világ.
Ebben a fűtésben segített az Ancikának az András.
Jött is minden nap, rendszeresen, évekig jött minden reggel, persze, csak akkor
jött, amikor fűteni kellett, dehát fűteni szinte mindig kellett, ahogy azt már mondottam volt.
Aztán egy januári hétfő reggel nem jött. És nem jött aztán soha többet.
Helyette az anyám jött, az Ancika, kiabálva jött, hogy hívjátok a rendőröket!,
hivjátok a mentőket!, baj van!, baj van!, ezt kiabálta az anyám már messziről, erre
ébredtünk azon a kora reggelen, az Irma, a nővérem, meg én. És amikor megjött az
anyám, az Ancika, akkor csak azt láttuk, hogy véres a keze, és az arca is véres, meg a
homloka is, nyilván, ahogy a véres kezével a hajához nyúlt, hogy kisöpörje a haját a
homlokából, akkor lett véres a homloka, és még egy háromévesforma gyereket is
tart a kezében, és annak a homlokából is folyik a vér.

„

38

tiszatáj

És az apám rohant a szomszédba telefonálni, mert akkor még telefonunk sem
volt, és hívta a mentőket, mert mentő kellett annak a gyereknek, azt biztosan tudtuk.
Az anyám, az Ancika csak órák múlva tudta elmesélni, mi is történt valójában.
Az történt, hogy hajnalban, úgy 4 óra körül, ismeretlenek botokkal megtámadták
a Dudásékat, őt és a feleségét félholtra verték, és még a házukat is rájuk gyújtották.
Az anyám, amikor 5 órakor fáért ment a pincébe, csodálkozott, hogy nincs ott az
András. És akkor látta meg a tüzet, a kerteken is túl. A füstöt látta meg, ami idáig, a
mi házunkig is ellátszott.
Valahogy érezte, hogy a Dudásékkal van valami baj.
Ancikának, az anyámnak, mindig is voltak ilyen megérzései.
És rohant ki hozzájuk, mármint a Dudásékhoz, és látta, hogy ég a kunyhó, és menekülnek belőle a Dudásék, és sok-sok cigány van már ott, akik próbálják oltani a
lángokat. Még az volt a szerencse, hogy nem ájultak el a veréstől a Dudás meg a felesége, és hogy a gyerekeknek is volt annyi lélekjelenlétük, hogy ki tudtak menekülni a házból. Azt mondta a Dudás András az anyámnak, hogy benzint locsolt valaki a
kunyhójuk tetejére, és hogy legalább öten voltak a verőlegények, és amikor abbahagyták a verést, mielőtt elmentek volna, égő gyufát dobtak a benzintől nedves háztetőre.
Az anyám akkorra ért oda, amikorra már mindkét gyerek kimenekült az égő
kunyhóból. Annak a háromévesforma gyereknek, akivel az anyám hazáig futott, Julika a neve, a fejére ráesett egy égő deszka, attól sérült meg a homloka.
De a Dudás András is borzalmasan nézett ki. Láttam még aznap este, csurom vér
volt az arca, majdhogy meg nem ölték azok, akik rájuk törtek.
Aztán nem láttuk többet a Dudás Andrást. A későbbiekben mondták a szomszédok, hogy a családjával együtt disszidált Olaszországba. Azt mondták, hogy van neki
valami Rómában élő zenész cigány rokona, akihez kiutaztak, és ott maradtak.
Tény, hogy vagy húsz évvel később vendégül látott minket a Dudás András a
Róma melletti vendéglőjében. Olasz pizzát ettünk nála, ingyen, az anyám, az Ancika,
meg aztán az apám, meg a nővérem, az Irma, meg én.
Hogy az Ancika, az anyám, hogyan is talált rá, a Dudás Andrásra, ott, Rómában,
annyi év után, azt már meg nem tudom mondani.
De tény, hogy pizzát ettünk az Andrásnál, aki nagyon kedves volt velünk. Csak a
végén mondott valami olyasmit az apámnak, hogy látja, Laci bácsi, olyan furcsa, öngyilkos nép a magyar. Azt hiszik, úgy lesznek erősebbek, ha elüldözik a cigányokat, a
zsidókat, meg mindenkit, aki egy kicsit is más, mint amik ők. Látja, én is itt vagyok, elkergettek, pedig dolgoztam ott is, rendesen, aztán most az olaszoknak adózok, nem a
magyaroknak. Annyit azért lehetne tudni a történelemből, és ezt az olaszok tudják is,
hogy egy ország erejét épp a sokszínűsége adja. Szóval, Laci bácsi, az is biztos, hogy én
haza, Budapestre már soha nem megyek. Nem is akarok én magyart látni, magukon
kívül, ez az igazság, Laci bácsi.

2017. július–augusztus

39

„

No, mindez csak a hajnali fűtésről jutott eszembe. Hogy fűtenie kellett a cserépkályhát az anyámnak, az Ancikának. Azért nem jutott ideje takarítani.
A takarításról pedig a tisztaságszag jutott eszembe. Vagy a tisztaságszagról a takarítás? Már nem is tudom.
Mindenesetre sokféle történetem van az anyámról, az Ancikáról. És úgy vagyok
vele, hogy nem is mindegyik történet szép. Vagy jó. És némelyik bizony szomorú is.
De vannak olyanok is, amelyeken kicsit nevetni is lehet.
Ilyen az is, amikor egyszer májgombóclevest készített az anyám, az Ancika, a
klarinéttanárnak. És kukacos volt az a májgombócleves.
Azért azt nem lehet elfelejteni!
MOST AKKOR MINDENT ÚJRA KELL KEZDENI, még a történetünket is. Mintha csak
megint fiatalok volnánk. Gyerekek. Az Irma, a nővérem, meg én.
Ott kezdem, hogy olyan az egész, mintha minden ma történne. Annyira látom
magam előtt, hogyan is volt az az egész gyerekkor, mi mindent is csináltunk mi akkoriban.
Azt tudni kell, hogy a nővérem, az Irma kezdte el Ancikának szólítani az anyámat, vagyis az anyánkat.
Akkor hívta így, kezdetben, amikor jókedve volt.
Szóval, Ancikának szólította a nővérem az anyámat, mondom, kezdetben csak
akkor, ha jókedve volt, meg ha minden rendben volt, és az anyám is egészséges volt,
meg én is jól voltam, meg az apám is rendben volt, de főleg, ha a nővérem, az Irma
rendben érezte maga körül a világot, csak olyankor hívta Ancikának az anyámat a
nővérem.
De nem is erről akartam beszélni.
Mert a történet nem itt kezdődik.
Hanem arról akartam beszélni, vagy azt akartam elmondani, kimondani, amit
kimondani nem is olyan egyszerű, de kimondom végre, hogy az anyám, az Ancika
egyáltalában nem szeretett mosogatni.
Egy alkalommal azt mondta a nővérem, az Irma, az anyámnak, hogy az már szinte beteges, hogy valaki ennyire ne szeressen mosogatni, meg, hogy ennyire ne törődjön
azzal, hogy tisztaság, meg ilyesmi, és hogy az valami szörnyű, hogy az anyám, ha
ebédelünk, akkor képes olyan evőeszközöket kirakni az asztalra, hogy ráragadt
ételmaradékok vannak azokon az evőeszközökön, hogy ilyesmi is előfordul, meg
hogy törölgetni kell a tányért, mielőtt eszünk belőle, hogy lepiszkáljunk mindenféle
mocsadékot, és azt is mondta a nővérem, az Irma, hogy az anyám, az Ancika, szégyent hoz a női nemre, azzal, hogy ennyire rendetlen, pedig amúgy, amúgy egyáltalán, szóval, amúgy nagyon rendben van az anyám, csak hát éppenséggel vannak furcsa dolgai.
Persze, az is lehet, hogy túlságosan is kritikus volt a nővérem, az Irma, és szóvá
tett olyan dolgokat is, amiket pedig nem kellett volna szóvá tenni, hiába, ilyenek a

„

40

tiszatáj

kamaszok, és, ahogy emlékszem, az anyám azt mondta akkor az apámnak, hogy szerinte az Irma nagyon kamasz, nem is kamasz, hanem bakfis, a fene tudja ma már,
hogy melyik, szóval, azt mondta az anyám, az Ancika, hogy a nővérem egy olyan, aki
mindenben hibát talál, és ezért néha elviselhetetlen, mert az elviselhetetlen, hogy
mindig hibát talál mindenben a nővérem, így nem lehet élni, azt mondta az anyám, az
Ancika, és hogy így senki nem veszi majd feleségül a nővéremet, az Irmát, pedig már
ideje lenne, ha férjhez menne a nővérem, azt mondta az anyám, az Ancika, és akkor a
nővérem a saját otthonában dirigálhatna, meg takaríthatna, meg mosogathatna, ha
már olyan nagyon imád mosogatni.
A helyzet az, hogy még egyáltalában nem volt akkoriban itt az ideje annak, hogy
férjhez menjen a nővérem, mert a nővérem, az Irma, még nem volt olyan korú, ezt
az apám is mondta, és azt is mondta, hogy ezt az anyám is tudja, és az anyám tudta
is, csak ilyeneket mondott, ha ideges volt, abban az időben.
Egyébként pedig tényleg nem jöttek jól ki, az anyám meg a nővérem, az Irma,
amikor az Irma tinédzser volt.
A nővérem például azért is botrányt csinált egy alkalommal, mert kukacok voltak a levesben, pedig az ilyesmi bárhol előfordul, azt mondta az anyám.
És csak azért volt kínos ez az egész, mert a nővérem klarinéttanára is éppen ott
volt, akkor, a vasárnapi ebéden, merthogy meghívtuk a klarinéttanárt, aki a felvételire készítette fel a nővéremet, mert akkoriban még úgy tűnt, hogy a nővérem művész lesz, klarinétművész, hogy majd klarinétozni fog, akkor úgy éreztük, nem is
csak fog, már most is állandóan klarinétozik, ezt éreztük akkor, mert mást se csinált
egész nap, csak klarinétozott, az anyám azt mondta akkor, hogy ez szerinte nagy
boldogság, meg öröm, merthogy a nővérem klarinéttanára azt mondta neki korábban, hogy a nővérem, az Irma, ígéret, sőt azt is mondta, hogy a nővérem a jövő század reménysége, és hogy a nővérem világkarrier előtt áll, Párizsban fog játszani meg
New Yorkban, és nagyon gazdag lesz, mert a világhíres művészeket jól megfizeti a világ.
Ilyeneket hittem én magam is, egykor, a nővéremről, az Irmáról.
Szóval, azon a bizonyos napon, amelyikről szól ez a kis történet, jött a nővérem,
az Irma klarinéttanára májgombóclevest enni.
Azt mindenki tudta, meg ma is sokan tudják, mert azt azért lehetett tudni, hogy
az anyám fantasztikusan főzött.
Azt az apám is mondta, hogy az Ancika, mert néha ő is így hívta az anyámat, szóval, hogy az Ancika becsinált levese vagy paprikás csirkéje, vagy flódnija, hogy a barackos gombócról, ami közismerten tejszínes habarással készül, ne is beszéljünk,
szóval, hogy ezeknek az ételeknek nincs párjuk, és hogy nagy kár, hogy az anyám
todományos pályára ment, mert ha nem todományos pályára ment volna, hanem,
mondjuk, szakácsnőnek, akkor most rengeteg pénzünk lenne, így mondta egykor az
apám, és az milyen jó lenne, és akkor nem szenvedett volna annyit a marxizmusleninizmussal meg a filozófiával, amúgy feleslegesen, az anyám, hanem nyugodtan

2017. július–augusztus

41

„

élhetnénk, és utazhatnánk, meg ehetnénk jókat, gondtalanul, mondta valamikor az
apám.
Az anyám, az Ancika az ilyen szövegre mindig felkapta a vizet, az olyasmire,
hogy marxizmus, meg ha valaki olyasmit is mond, hogy a proletariátus harca, meg
történelmi szerepe, arra meg különösen, és olyankor mindig magyarázni kezdett,
amire az apám csak azt mondta, hogy ne tarts szemináriumot, és hogy az ilyesmiből
már kinőttünk, nem kell a Szabad Nép-félóra.
Persze, csak akkor mondta ezt az apám, ha dühös volt, és ha meg akarta sérteni
az anyámat.
Egyébként ezeket a szövegeket csak az anyám értette, már mi se értettük, már
akkor is azt mondta az apám, hogy ez történelem, és ezt nem is kell megmagyarázni,
minek, túl vagyunk rajta, és csak azért mondja ő is, hogy bosszantsa az anyámat.
Tény, hogy jött a nővérem klarinéttanára akkoriban, valamikor a hatvanas évek
elején, az egyik vasárnap, májgombóclevest enni.
Szóval, bizony ez nem tegnap volt, nem valamikor mostanában volt, hanem
jónéhány évtizeddel ezelőtt, de azért nem volt annyira régen, hogy már elfelejtettem volna.
Meg a helyzet az, hogy azt a májgombóclevest nem is lehet egykönnyen elfelejteni.
Szóval, tudtuk, hogy jön, így aztán nagyon vártuk a klarinéttanárt, és nagyon
szépen felöltöztünk, mind a négyen, ünneplőbe, mert azt mondta az apám, hogy akkor most ünneplőbe kell öltöznünk, és az abból állt akkoriban, hogy én például sötét
nadrágot vettem, olyat, aminek még éle is van, meg fehér inget is vettem, de nyakkendőt nem vettem hozzá, illetve néha vettem, de általában nem, és néha sötét kis
zakót vettem hozzá, feketét, és akkor elegáns voltam, legalábbis az apám azt mondta mindig, hogy elegáns vagy, fiam, meg néha azt is mondta, hogy kiöltöztél, mint
Huggyos Pista Jézus nevenapján, én, persze, nem tudtam még akkor, ki is az a Hugygyos Pista, de már akkor úgy elképzeltem magamban a Huggyos Pistát, mert volt
ám képzelőerőm, azt mindenki elismerte akkoriban is a családban, hogy van képzelőerőm, de tényleg, azt még az anyám is mondta, az Ancika, hogy ennek a gyereknek,
a Tóninak, olyan a fantáziája, hogy még, ezt mondta akkoriban is az anyám, az apám
meg azt mondta, amikor például ünneplőbe öltöztem, hogy no, csak a pörgekalap
hiányzik, ha még az is lenne, akkor igazi, alföldi parasztgyerek lehetnél, ez volt a szavajárása az apámnak, és ha ezt mondta, akkor még azt is hozzátette néha, hogy milyen egyenes az orrod, sas orrod van, fiam, hála’isten, nem görbül!, mondta, és a hátamra csapott olyankor, amúgy elismerően, hogy miért hála’isten, azt még ma sem
értem, de nem erről akartam beszélni, hanem arról, hogy akkor is így kiöltöztem,
meg a nővérem is kiöltözött akkor, az Irma, persze, ő már nagy lány volt akkoriban,
neki könnyű volt akkor is, egyedül öltözött, felvett valami kis szoknyácskát, az
anyám mondta is neki, hogy legalább harisnyát vegyél, te, szerencsétlen, kinn van a
feneked, meg felvett valami átlátszó blúzt, alá fekete melltartót, azt azért látni lehe-

„

42

tiszatáj

tett, mármint a melltartót, és azt mondta az anyámnak, hogy anya, ez most a divat,
és akkor az anyám csak rándított egyet a vállán, mármint a saját vállán rándított, és
valami olyasmit mondott, hogy neki mindegy, reméli, hogy tényleg jól fejlődik az
Irma a klarinétban, meg azt is mondta, hogy ugye, édes lyányom, nem a feneked miatt tanít téged olyan lelkesen a Béla!
Merthogy Bélának hívták az Irma klarinéttanárát.
Egyébként még az anyám is ünneplőbe öltözött, felvett valami vajszínű ruhát,
azt, hogy vajszínű, azt onnan lehetett tudni, hogy mondta, egészen pontosan azt
kérdezte az apámtól, hogy szerinte jó lesz-e ez a diszkrét kis vajszínű kosztüm, nem
túl hivalkodó-e, amire az apám csak annyit mondott, hogy nem az Operába megyünk, de ha már felvetted, hagyjad.
Az apám egyébként pulóvert vett, igaz, hogy azt a pulóvert, amit Svédországból
küldött neki a Sári néni, a Grózl Sári, aki az apám gyerekkori barátnője volt, és
egyébként nagyon finom flódnit tudott sütni, és sütött is rendszeresen, de most már
nem süt, mert kiköltözött az Ede bácsihoz, Stockholmba, szóval, az apám a Sári néni
pulóverét vette fel, meg öltönynadrágot, legalábbis ő azt mondta, hogy öltönynadrágot is veszek, hadd örüljön a Béla.
Azt nem tudom, még ma sem, hogy ennek miért kellett volna örülnie a Béla bácsinak, de az tény, hogy mi végül is mindannyian örültünk, hogy jön az Irma klarinéttanára, azt az Ancika is mondta, hogy az jó, hogy jön, és az is jó, hogy az Irma tehetséges, és értelmes dolgokkal tölti az idejét.
És emlékszem, hogy amikor megjött a Béla, akkor jókedvünk volt, és a legjobb
étkészlet volt az asztalon, és az olyan volt az az étkészlet, hogy ezüst, és faragások
voltak az ezüstön, helyesebben szólva mindenféle minták, és még csak ételmaradékok sem voltak azon az étkészleten, azért, mert azt nagyon elmosogatta az anyám,
még akkor, amikor utoljára ettünk azzal az étkészlettel, meg különben is, mindig is
ritkán használtuk azt az étkészletet, tényleg csak olyankor, ha valami ünnep volt a
családban, vagy ha vendég jött, olyan vendég, akit nagyon tiszteltünk és szerettünk.
És akkor beszélgettek az apám meg a Béla, az Irma klarinéttanára, beszélgettek
a nappaliban, aztán mindannyian odaültünk az ebédlőasztalhoz, és vártuk, hogy jöjjön az anyám, és az anyám jött, és valami gyönyörű porcelántálban az asztalra tette
a májgombóclevest.
Azt még el kell mondanom, hogy az anyám, az Ancika, mindig is imádta a búzakorpát és a búzacsírát.
Ancika úgy tartotta, hogy a búzacsíra az maga az élet, legalábbis mindig ezt
mondogatta, egész életében.
Aki esetleg nem tudja, hogy milyen a búzacsíra, annak elmagyarázom, hogy az
olyan, hogy búzából van, illetve a búzának a csírája, és olyan, mint valami gabona,
merthogy tényleg gabona, és lehet kapni az üzletekben, és bele lehet tenni tejbe,
joghurtba, ilyesmibe, és meg lehet enni, és állítólag az olyan, hogy annyira egészséges, hogy még a rák ellen is jó.

2017. július–augusztus

43

„

A búzakorpa meg, szóval, az is gabona, a búzának a korpája, és az olyan, hogy jó
a beleknek, mert nagyon rostos. És azt is mondta az anyám, mindig is ezt mondogatta, hogy ezek kiegészítő táplálékok, így mondta, és hogy ezek észrevétlenül hatnak,
ha arról van szó, mert a korpa például megszünteti a belek felfúvódását, felszívja a
felesleges nedveket meg gázokat, így mondta az anyám, az Ancika, és ezt ő biztosan
pontosan tudta, mert neki gyakran fúvódtak fel akkoriban a belei.
Szóval, anyám mindenbe ilyet kevert, mert nagyon hitt abban, hogy ezek majd
egészségesebbé teszik az étkezését, és nem fognak felfúvódni többet a belei, és akkor nem morog majd a hasa.
És úgy egyébként búzacsírát meg búzakorpát kevert az anyám a májgombócba
is, rendszeresen, még akkor szokta volt belekeverni, amikor készítette a májgombócot, mert azt készíteni kell, a legtöbben úgy készítik a májgombócot, hogy lisztet
és fűszereket összegyúrnak egy kis csirkemájba, de az is fontos, hogy előtte, mármint az összegyúrás előtt, a csirkemájat kaparni kell, ezt is az anyám mondta, az
Ancika, és amikor kaparjuk a csirkemájat, akkor kaparhatunk bele egy kis lisztet, tojássárgáját, apróra vágott petrezselymet, pici sót, ezt-azt, ízlés szerint.
És fontos az is, hogy jól össze kell keverni a csirkemájat meg az ezt-azt, és össze
kell kicsit gyúrni, és úgy kell beleszaggatni a levesbe.
Szóval, ilyenkor liszt helyett kicsinke búzacsírát meg búzakorpát is kapart az
anyám, azt is belegyúrta a csirkemájba, vagyis együtt szaggatta őket, hogy így
mondjam.
Már az egészség kedvéért.
És az a helyzet, hogy akkor, a klarinét látogatásakor nem vette észre az anyám,
hogy a búzacsíra megkukacosodott.
Mert az igazság az, hogy a búzacsíra meg tud kukacosodni, ha már nem friss, de
meg ám, így mondta később az apám, és azt is mondta, igen-igen gyakran, hogy gyerekek, mindig figyelni kell a szavatosságot.
Hát az anyám nem figyelte.
És búzacsíra helyett szép sárga kukacokat kevert össze a csirkemájjal, így született az ünnepi, kukacos májgombócleves.
Persze, nyilván nem tudta még akkor az anyám, az Ancika, hogy a búzacsíra meg
tud kukacosodni. A helyzet az, hogy talán még a Béla se tudta. A klarinéttanár. Honnan is tudta volna? A klarinéttanárok semmi ilyesmit nem tudnak.
És csak kanalazta azt a jó ízű májgombóclevest a Béla, meg mi is kanalaztuk, és
nem is sejtettük, de tényleg, hogy mit is eszünk voltaképp.
Mert úgy egyébként jó volt az a leves.
Mondom, hogy az anyám, az Ancika, istenien főzött.
És evett a Béla, és magyarázott közben, leginkább a klarinétról magyarázott,
hogy milyen érdekes a fúvókája, meghogy milyen bonyolult hangszer, és közben
evett, aztán még kért egy kis májgombócot, és az anyám, az Ancika, szedett neki, és
a Béla arról kezdett beszélni, hogy milyen csodálatos ez a májgombóc, és bizonyí-

„

44

tiszatáj

tásképpen kicsit megemelte a kanalát, és ránézett a májgombócra, és abban a pillanatban, már amikor ránézett a kanalára, szóval, akkor, elsápadt a Béla, és hirtelen
öklendezni kezdett, és felugrott, mint aki rosszul van, és rosszul is volt, az látszott
rajta, látszik az ilyesmi az emberen, a Béla különben is zöld volt már ekkor, inkább
zöld, mint fehér, és előbb levegő után kapkodott, majd váratlanul nagyon erős, böfögésszerű hangot adott ki, de nem böfögött, hanem hányt, szerencsére csak a padlóra, sugárban, mint valami gejzír tört fel belőle a májgombócleves, és a ki tudja
még mi, az aperitif, meg minden.
De akkor már a nővérem, az Irma is sikoltozott, és sírt, és minden mindig miattad van, kiabálta, és kirohant a szobából.
Csak akkor láttuk meg mi is, az anyám, az Ancika, meg én, meg az apám, hogy a
szép, méretes májgombócok telis tele vannak kukacokkal.
Nem éltek már azok a kukacok, persze, hiszen megfőzte őket az anyám, az Ancika, de jól láthatóan ott voltak, benne a májgombócban, sárgán virítottak, sok-sok
kukac, akkorák, mint a jól meghízott cseresznyekukacok.
Az anyám, az Ancika, hozott akkor egy pohár vizet a Bélának, a klarinéttanárnak,
és valami olyat mondott, hogy ilyesmi bárhol előfordul.
Még a legjobb családban is.
És, hogy ne zavartassa magát a Béla, mert ő, mármint az anyám, majd feltörli a
padlót.
És, hogy biztos a búzacsíra, magyarázta az anyám.
Merthogy az anyám, az Ancika, nagyon szeretett mindig is magyarázni.

NÉMET PAVILON ANNE IMHOF: FAUST CÍMŰ PERFORMANSZA

2017. július–augusztus

45

„

HARAG ANITA

Azért még nő maradtál
SZOBAJELENETEK
NŐ
FÉRFI
NAGYMAMA
ANYA
FIÚ
BARÁTNŐ
1. SZOBAJELENET
(Egy ágy van a színpad közepén. Benne fekszik a NŐ, betakarózva. Bejön a FÉRFI, kezében matchbox. Leül az ágy szélére, nem néz a NŐre, a kisautót nézi a kezében, lassan gurítja végig a combján. )
FÉRFI: A Kata is ilyen. Tudod. A munkatársam.
NŐ: Ne! Most ne.
FÉRFI: Csak úgy mondom.
NŐ: De most akkor se. (A nő most először néz a férfira, a combján fel-le guruló kisautóra.) Kimennél?
FÉRFI: (Csendben marad, eltelik néhány másodperc.) Csak nekem ez. Nekem ettől
még te. Tudod. Nő maradtál.
NŐ: Menj már ki a francba, nem érted?!
(A FÉRFI feláll, kimegy, elviszi magával a kisautót. A szín elsötétedik, aztán rózsaszín
fény. A NŐ hét éves, magára húzza a takarót. Belép a NAGYMAMA, leül az ágy szélére.)
NAGYMAMA: Nahát, hol lehet az én kisunokám? (Körbenéz.) Biztos elment sétálni,
vagy kint van a fürdőszobában, vagy a konyhában. Vagy... (Megcsiklandozza a
NŐt, aki hangosan visítani kezd a takaró alatt. Előbújik alóla, a haja kócos, nevet.)
Á, hát mégis itt van!
NŐ: De tényleg azt hitted, ugye, tényleg, hogy elmentem. Ugye?
NAGYMAMA: Biz’isten, majdnem infarktust kaptam. Na de most már aludni kéne. (A
NŐ a fejét rázza.) Ej, de sok gond van veled, hát nem szeretsz aludni, te jány, mi?
NŐ: Nem. Nem szeretek.
NAGYMAMA: Na. (A NŐ csendben marad, félrenéz.) Kicsikém, mi az?

„

46

tiszatáj

NŐ: Álmodni nem. Nem szeretek. (Nagyon lassan beszél, közben meredtem bámulja a
takarót.) Egy nőről szoktam álmodni. Magas, rövid hajú, kopogós cipőben jár,
meg fekete táskában, aminek olyan fényes a csatja, meg látom, ahogy eszik, meg
alszik, mama, ez a nő mindig csak alszik, fáradt és szomorú, morzsolgatja a kezét, mint a papa ha ideges, és tépkedi a papírt, meg egy nagy, fehér kádban ül és
sír. Mama, én nem. Mama, asziszem, az én vagyok.
NAGYMAMA: Beszélsz itt butaságokat, aranyom! Hát hogy lennél te, amikor... Na
várjál csak, add ide a kezedet. Igen, itt nem látok semmiféle ilyet, nézd meg, a tenyér nem hazudik, hosszú életed lesz, és boldog, és… Hadd nézzem csak meg
jobban! Szorítsd ökölbe a kezed. Igen. Igen, egy, kettő, három, látod, három szép
gyereked lesz, itt vannak a vonalak, látod? (A NŐ belenéz a vonalakba, tényleg
van ott három, megnyugszik, felsóhajt.) Igen, hadd nézzem meg még jobban. (A
NŐ kezét a szájához emeli, és műfogaival harapdálni kezdi a karját, mintha kukoricát enne. A NŐ visít, a NAGYMAMA abbahagyja.)
NŐ: Mama, egyél még kukoricát! (A NAGYMAMA elölről kezdi.)
NAGYMAMA: Jaj, fáj már a karom kicsi szívem, jaj, ha felemelem. Most már aludj.
NŐ: De még ne!
NAGYMAMA: Kerekecske gombocska, erre szalad a nyulacska! (Megcsiklandozza a
NŐ nyakát.) Most már aludjon a nyulacska! Holnap finomat készítek reggelire,
jó?
NŐ: Jó. Akkor talán alszom.
2. SZOBAJELENET
(Sárga fény árasztja el a színpadot. A NŐ tizenhat éves, mellette a FIÚ fekszik. Dörömbölnek az ajtón. A NŐ feltápászkodik, odamegy az ajtóhoz, az ANYA áll ott.)
ANYA: Siess! Gyerünk, haza kell mennie! Jön a mama!
NŐ: Hogy mi van?
ANYA: Jön a mama, és ha meglátja, hogy itt aludt, kikapunk! Gyerünk!
(A NŐ sietve odamegy az ágyhoz, keltegetni kezdi a FIÚt. )
NŐ: Ébredj, el kell menned! (Rázza a fiú vállát, megcsókolja.) Kelj már fel!
FIÚ: Mi? Mi az?
NŐ: Jön a mama!
FIÚ: Hogy ki?
NŐ: Hát a mama! Emlékszel rá? A múltkor hazazavart, mert benyúltál a hűtőbe.
Előtte meg azt mondta neked, mikor engem kerestél, hogy nem lakom itt, és
hogy rossz helyre csöngettél.
FIÚ: Ne már! Idejön?
NŐ: Ide! (A FIÚ megtörli a szemét, fordul egyet, de fekve marad.) Kelj már fel, nem érted? (A NŐ rángatni kezdi a karjánál fogva.) Gyerünk, húzzál már haza!

2017. július–augusztus

47

„

(Csengetés hallatszik, az előtérben kinyílik a bejárati ajtó, mocorgás, beszélgetés
hangjai.)
NŐ: Itt van! Basszus, maradj itt! Öltözz fel! Még ma! (Kimegy, beszélgetés. Pár perc
múlva visszajön, a FIÚ addig felveszi a szétszórt ruhadarabokat. Vár.)
NŐ: (kezében a cipővel.) Vedd fel gyorsan, gyerünk már! Jézus, elkezdett öltözni itt,
pont az ajtó előtt, érted? Hogy ő most felveszi az otthonkáját, mindig, mindig ezt
csinálja. És itt állt, majdnem bejött, de elálltam az útját. Anya meg néz rám, vigyorog. Basszus.
FIÚ: (lábán a cipővel) És most? (A NŐ az ablak felé fordul, int a fejével.) Hogy mi
van?! Ugorjak ki az ablakon??
NŐ: Van jobb ötleted? (A FIÚ a fejét vakargatja, aztán kinyitja az ablakot, kiül, habozik.) Ne csináld már, az elsőn lakunk! Ugorj már! (A FIÚ mély levegőt vesz, és kiugrik az ablakon.) Na látod! No para!
FIÚ HANGJA: Ja. Add már le a pulcsim, ott maradt az ágyon!
NŐ: Ne törődj már vele! Hé! Este!
(Bejön a NAGYMAMA, körbenéz, a NŐ becsukja az ablakot.)
NAGYMAMA: Magadban beszélsz? (Közelebb megy és cinkosan odasúgja a NŐnek.)
Én is szoktam, hogy a papát idegesítsem. Mindig azt hiszi, hozzá beszélek, csak
nem hallja. (Kimennek.)
3. SZOBAJELENET
(Kék fény. A NŐ huszonegy éves. Az ágyon hason fekszik a BARÁTNŐ, egy újságot lapozgat. A NŐ a szobában járkál, egy szál cigivel a kezében.)
BARÁTNŐ: Hallottad, hogy a Briginek gyereke van?
NŐ: Melyiknek?
BARÁTNŐ: A volt osztálytársunk Briginek. Éva mondta, találkozott vele a boltban,
kábé fél éves a kölyök, most képzeld el! Az a csaj tizenegyedikben bejátszotta,
hogy elájult, emlékszel?
NŐ: Jaja, ki is hívták hozzá a mentőket, vagy valami ilyesmi, nem?
BARÁTNŐ: Aha. De azt mondja, eléggé le van lakva a csaj. Kis szarosnak hívta a
kölyköt, az meg ott ült a babakocsiban, és fújta a nyálbuborékokat. (Megborzong.) Nem tudnék huszonegy évesen gyereket szülni.
NŐ: (nevet.) De te alapból nem is akarsz gyereket.
BARÁTNŐ: Nem hát! Nem való nekem. Nem vagyok az az anya-típus. (Felsóhajt.) Az
az igazság, hogy rohadtul utálnám, ha egy kis szaros üvöltene a képembe egész
álló nap. Meg honnan is tudnám, mit kezdjek vele, érted. Az anyám… Hát tudod.
NŐ: Igen. (Hanyattfekszik mellé az ágyra.) De azért te még lehetnél jó anya.
BARÁTNŐ: Talán. (Tovább lapozgatja az újságot.) Megint elkezdett hívogatni.
NŐ: (A BARÁTNŐ felé fordul.) Ne már! Most meg mi a francot akar?

„

48

tiszatáj

BARÁTNŐ: Hát mit? Pénzt, gondolom. Mindig azt akar, aztán eltűnik évekre, vagy
amíg el nem fogy a léje. Mindig ezt mondja, lé. Lé kéne, kicsikém, kislányom, nem
tudnál adni? Visszafizetem, ígérem. Blabla, mindig ugyanazzal jön. Hogy megváltozott, rendes lakást bérel satöbbi, találkozzunk gyakrabban. Aztán volt nincs.
(Csend, közben elveszi a NŐ kezéből a füves cigit, szív belőle. Miközben fújja ki a
füstöt, folytatja.) Nem értem, mi a francot gondolok róla, mert basszus, milyen
ember az, aki elhagyja a saját családját, a két gyerekét, érted, és eltűnik évekre.
NŐ: Te nem vagy olyan.
BARÁTNŐ: Tudom.
NŐ: Az öcsédet nem keresi?
BARÁTNŐ: Már nem. Ő keményebb, mint én. Egyszer adott neki pénzt, többször
nem. Azt mondja, ne érdekeljen, ő már senki nekünk. Gyűlöli.
NŐ: Nem csodálom. Mennyire különböztök, pedig nagyon hasonlítotok az öcséddel.
BARÁTNŐ: Ja. Ha fiú lennék, tuti olyan lennék, mint ő. Csak kicsit rondább.
NŐ: Rondább? (Hangosan felnevet.)
BARÁTNŐ: Igen, nagyobb a fülem és az orrom.
NŐ: Én macsó lennék, az tuti.
BARÁTNŐ: (Elgondolkozva.) Azért lennék egy napra pasi. Sosem tudtam állva pisilni, pedig próbáltam. Egy lányt ismertem, aki tudott állva, még harmadikban.
Bementünk mind lányok az osztályból, vagy tizenöten, és végignéztük, ahogy az
egyik vécében állva pisilt. Nekem nem ment soha. Meg azért megdugnék valakit,
tuti kanos lennék. Azt olvastam valahol, hogy egy férfi naponta többezerszer
gondol a szexre.
NŐ: Ja. Mondjuk, nem lehet könnyű. (Felül, mintha fekvőtámaszt csinálna, térde az
ágyon.) Így végig. Rohadt fárasztó!
BARÁTNŐ: Hülyéskedsz? Én lennék alul. De azért valljuk be: rohadt jó érzés nőnek
lenni!
4. SZOBAJELENET
(Piros világítás, az ágyban a FÉRFI fekszik alsógatyában, a NŐ huszonhét éves, az ágy
végén törökülésben ül fehérneműben, testápolóval keni a lábát.)
FÉRFI: Mi ez?
NŐ: Orgona. (A FÉRFI megcsiklandozza a nő talpát.) Na, ne csináld! (A FÉRFI egy pillanatra abbahagyja, aztán újra megcsiklandozza, de most már nem hagyja abba,
a nő nevet, lerúgja az ágyról a testápolót.) Nehe…hagyd…már…ne…elég! Na… Narancs! (A Férfi a jelszót hallva, abbahagyja. A Nő odabújik a Férfihoz. )
FÉRFI: (Beleszagol a hajába.) Nem értem, minek kensz magadra ilyen sok kenceficét, sokkal jobban szeretem az igazi szagodat.
NŐ: Szagomat? Szóval büdös vagyok?

2017. július–augusztus

49

„

FÉRFI: Olyan te-illatod van. Kurva jó. (Eltelik pár pillanat.) Mondjuk, az izzadságszagod is szeretem.
NŐ: (Felháborodottan felül, a férfira néz.) Mi van? Mikor volt izzadságszagom?
FÉRFI: Mindig az van, és mindig telipukizod az ágyat is, szörnyű!
NŐ: Mi?! (Lovagló ülésben felül a férfi derekára, birkózni kezdenek.) Vond vissza!
FÉRFI: (Nevetve) Pedig egész éjjel pukizol, bebüdösíted a szobát, és még aludni sem
tudok tőled!
NŐ: (Abbahagyja a játékot) Te is büdös vagy ám, a szájszagod, mint egy hajléktalan
alkoholistának, meg még a lábad is, ha lehetne, kitenném szellőzni az erkélyre!
FÉRFI: Igen? Akkor gyere ide! (Újra birkózni kezdenek, a FÉRFI leteperi a NŐt.) Neked van a világon a legjobb illatod. (Mélyen beleszagol a nyakába, megcsókolja az
arcát.) Puszi-eső! (Puszilgatni kezdi az arcát, a haját, a nyakát, a vállait.)
NŐ: Neked viszont tényleg büdös a szád! Ne, ne! Vicceltem, gyere vissza! (Maga mellé húzza a FÉRFIt. Csendben fekszenek, eltelik egy perc. A FÉRFI megsimogatja a
hasát.) Rosszul vagy?
FÉRFI: Mit tettél te abba a tejbegrízbe?
NŐ: Most komolyan? Hát láttad!
FÉRFI: Ja, de nem gondoltam, hogy az első éjszakán az új lakásban kinyírsz.
NŐ: Ne már! Most csináltam először.
FÉRFI: Tudom. Ezért telefonáltál anyáddal egy órát. (Utánozza a NŐ hangját.) Jaj,
anya, én ezt nem tudom, de most mennyi kell bele, érzésre, kösz, anya, ne már.
NŐ: (Először felháborodik, felül, majd lenyugszik, és visszafekszik a FÉRFI mellé.) Oké,
akkor legközelebb te főzöl, jó lesz?
FÉRFI: (Szorosan megöleli a NŐt, és engesztelő hangon mondja.) Nem, nem, fini volt,
tényleg!
5. SZOBAJELENET
(Elsötétedik a szín, aztán lassan szürkülni kezd. A NŐ harminc éves. Fekszik az ágyban
betakarózva, bejön a FÉRFI, halkan odasétál az ágyhoz, megsimogatja, a NŐ nem ébred fel. A FÉRFI kimegy. A NŐ lassan felkel, benyúl a takaró alá, elővesz egy papírt. Olvasni kezdi. Halkan sír, néha meg-megrázkódik. Leteszi a papírt, meredten néz maga
elé.)
NŐ: Meddő. Steril. Nem alkalmas. Meddő. Meddő. Meddő. Ha sokat mondom, lehet,
elveszti az értelmét. Mint a párna. Párnapárnapárnapárnapárna. Meddő. Meddőmeddőmeddőmeddő. Nem. Jól vagy? Ezt kérdezik. Mindenki ezt kérdezi. Jól
vagyok. Jól? Jóljóljóljól. Meddőn. Csináljunk gyereket, ezt, így, az egyik szombat
estén. Csináljunk gyereket. Ideje. Ideje? Azt mondod, ideje? Azt mondta: igen,
ideje. Mindennek eljön az ideje. Mint a kukásautónak? Igen, mint a kukásautónak. Az a sok felesleges vér. Meddő. Meddőmeddőmeddőmeddő. Hogy vagy?
Meddőn jól. (Felkel, kimegy a vécére, aztán pár másodperc múlva visszajön.) Nem,

„

50

tiszatáj

még mindig nem tudok állva pisilni. (Járkál a szobában, motyog.) Nem. Hogy
vagy? Nő vagyok. Nő? Meddő. Nő? Jól vagyok. (Bejön a FÉRFI, leül az ágyra a nézőkkel szemben, a NŐ tovább járkál.)
FÉRFI: (Megpróbálja megfogni a NŐ kezét, de ő lerázza magáról.) Kérlek! (A NŐ járkál tovább.) Nyugodj meg, majd kitalálunk valamit, tudod. Nem változott semmi.
Majd. Majd lesz valahogy. (A NŐ nem néz rá, a FÉRFI még egyszer átolvassa a papírt. Nem néz rá, úgy mondja.) Azért nő maradtál. (A NŐ megtorpan, aztán a fürdőszobába sétál. A FÉRFI még mindig a papírt nézi. A NŐ kijön, megáll a fürdőszoba ajtajában. Kezében borotvapenge.)
NŐ: Vér. Meddő.

MICHEL BLAZY FORÉT DE BALAIS FÖLD PAVILON

2017. július–augusztus

51

„

JANÁKY MARIANNA

a partra
(VERSES ELBESZÉLÉS, I. RÉSZ)
ebéd után az asztalnál bajuszt kezdtem rajzolni a nőkre,
utána az újsággal kergettem a macskát,
hogy azonnal köpje ki azt, ami a szájában van.
a lányom elment a nagyanyjához gazolni.
ezért gyantázta le a lábát?
örült nagyon, mert a suliban nem órabért kap,
én a gyárban igen,
de nem panaszkodom,
még célozgatnak a férfiak.
ma is kettő negyvenes: elkísérhetnénk a hölgyeket?
a bőröm szép, akár a lányomé,
jóllehet minden irányban kitöltöm a rendelkezésre bocsátott teret.
de nem szégyellem, bár tegnap a nyelvem hasonlított
egy szelet eperhez, amikor a tangáján a lyukakat öltögettem.
ráadásul az apja is eszembe jutott,
letépné róla ezt, a lába közé ékelődő cafatot.
persze hogy elhagytam!
a fenekemre azt mondta,
olyan mint a nagyanyja búbosa.
kemence a seggelyuka!
sokat sírtam ugyan, és a macska
feküdt velem a paplan alatt,
de a rántott tököt se szerette,
persze hogy elhagytam.
a hús kellett volna neki,
amikor kettesben maradtunk
egyszer „tökpanírozóst” akart játszani.
nem mentem bele, hisz hamar kiderült,
ő se tudja igazán, hogy az mi
a macska most hempergőzik a kosárban,
én írok, mint régen unalmamban,

„

52

tiszatáj

szaporodnak ákombákomjaim, sári tanítónőnek
öt gyereke született, tudtam meg a harmincéves találkozón.
tegnap kimentem a partra, a tisza háta reszketett,
akár az enyém, amikor a volt férjem,
a második találkozáskor gyufából kirakta a kocsma asztalán a nevem,
majd házat csinált belőle.
utána minden nap kijártunk a laposra.
horgászni, nem szerettem annyira,
megfogni a kukacot, de érte élveztem is.
ő meg sok halat fogott.
később a nunimat nem voltam hajlandó.
megszáradt rajta a. mutatott az övére.
pikkelyes, mint a hal, hogy legyen így angolna? kérdezte,
majd utána még egyszer, de nem voltam hajlandó.
tizennégy év múlva a lányunk ott lenn csupasz volt, mint születésekor.
nem apásan szültünk. pistának mindig rossz a gyomra,
én meg örültem, hogy nem látja a meztelen nunimat,
de hat hét múlva már mindkettőnknek viszketett a borostája. egyszer valamikor
megkérdezte, miért vagyok akkor vele.
hallgattam, mert nem tudtam, de utána jobban és tovább szeretett. úgy is!
kurvára nem értettem. különben
nem haragszom rá.
itt hagyott nekünk mindent.
a zimmermädchenjével meg majd él, ahogy.
tőlem kitakaríthatja akár a seggelyukát!
a macska is kurva.
most hozzám dörgölődzik,
előtte mindig az ő ölébe ült.
nem volt rossz hely, az biztos,
mert pista nagyon férfi (volt) úgy.
de úgy, mint ahogy a pisztoly pisztoly,
igazán csak egy célra jó.
skálázásnak hívta, amikor én.
azt szerettem. és általánosban az énekkart.
bár mindig épp a dallas alatt.
és szandink olyankor még soha nem aludt.
néha írtam fejben verseket. a szakközépbe
jártam, amikor anyám azt mondta:
nőköltők nincsenek. tanultál egyről is? hát,
azért én beküldtem a népszabadsághoz párat.
meg is jelent. emlékszem, a bélyegen babits mihály képe

2017. július–augusztus

53

nem tetszett a bajusz miatt. a verse se
a suliban. nem értettem, anyámnak bejött az a szőrös fickó,
akivel csak elment. de itt hagyott
nekem mindent: a ruháit, a lakást, a bútorokat.
nem panaszkodom. még búcsúzáskor
azt is mondta a szia után: ne felejts el
írni, de címet nem tudott.
harminchét volt, én tizenhat.
mostanában úgy érzem:
a magány a tízemeletesnél is nagyobb.
ezért megyek el?, edgar
talált rám a társkeresőn.
ötvenhatos szülők fia.
már az első randin utazásra hívtak pillantásai.
szandi még nem tudja,
itt hagyok mindent neki:
a lakást, a bútorokat, az új hűtőt meg a ruháim,
a kedvenc bársonynadrágom is, amit a cigivel egy bulin kiégetett.
akkor akart elköltözni. csomagolt, kapott egy taslit, félrészegen térdre esett.
téli cucc floridában különben se kell,
természetesen, nem vagyok hülye,
nyáron kirepültem, hogy szétnézzek,
meg hát, a puding próbája az evés.
alig kaptam levegőt, amikor
kiléptem a repülőtérről.
mély pára, sötétlő hőség, edgar
elvitt mindenhová. csak kapkodtam a fejem
az all you can eat étteremben. a „föld gyümölcsei” színes hegyek,
levesek, sültek, körítések, édességek, mint égen a csillag,
az üvegfalon át számoltuk őket.
lassan egyél, hogy több férjen!, mondta,
eufórikus állapotba kerültem.
pár nap múlva az üdvhadsereg boltjában
a vacsora áráért két báli ruhát vettem.
majd szandi szalagavatójára!, feleltem.
másnap a múzeumban is kikerekedett a szeme:
thomas edison and henry ford's winter estates in fort myers
ez a pasi mennyi mindent feltalált!
a hektárnyi parkban életemben először láttam kolbászfát.
éjszaka a két hálószobás lakásban aztán lett saját kolbászfám,
és én is felfedeztem valamit.

„

„

54

kaparásztam is utána minden nap a borotvát
puncim körül, és magyarosan főztem neki.
olyan szép minden, mint szeged, jutott eszembe
egyik reggel, és akkor valami repülőre szállt belőlem.
hidd el, hogy szeretlek, tettem álmomban puncimra a kezem.
a macska elaludt a kosárban.
megette mind a resztelt májat, miután lányomék elmentek.
a bőröndök hallgattak, majdnem kidurrantak, alig fértek az előszobában.
becsomagoltál mindent?
be. ne felejts el
írni, szia.
szia.
szandi úgy örült, mint az örökbe fogadott gyerek az új szüleinek.
szívogatta alsó ajkát,
ahogy anya is szokta. sokszor meghalt gyerekkoromban.
ment apa után.
a sötétség talpa az évek alatt egyre összébb nyomta a földhányást.
tegnap szandi a szkájpon azt mondta:
anya, kint maradok. nem baj?
különben te félrebaszol szerintem az irodalommal.
szerintem meg ő edgarral,
bár pár hete tényleg inkább verseket kanalazok, mint a forró húslevest.
azt az apja is nagyon szerette.
nem mosott fogat este, mert állítólag akkor jobban érezte az ízeket,
én meg kimentem az erkélyre.
a sörszagot most is érzem, itt maradt velem a don huán
alkohol. még megkéri anyajegyes kezem.
elmentem szűrésre.
rákos voltam, fogytam.
képzelgéseim integettek, amikor kiderült, hogy szandi tényleg beteg.
asztmás. nem meri kimondani, amit szeretne,
állította barátnőm az orvos helyett.
anya meg biztosan tudta: kinövi, mint a ruháit.
most jó dolga van, még mindig süt, főz, takarít,
néha ad kölcsön nekem is,
bár a pinceszájú barátja mindent gyorsan eltakarít.
és azóta még inkább mindene szandi.
nyolcévesen írt egy verset neki:
Nagyi
A parkba egy virágot letéptem.

tiszatáj

2017. július–augusztus
Mi a neve kérdeztem.
Százszorszép felelted.
Te ezerszerszebb.
tudod, amikor lementünk sétálni…
elmesélte százszor a történetet. én vasárnaponként a héten történteket.
bólogat. szájában a mogyorók eltűnnek gyorsan.
össze kellett volna törnöm a mogyoróit az első éjszaka!
floridaszáj sarkán csillogott a múlt meg a barátja.
pár hete elhagyta. anya is
volt amerikában. valamikor, huszonvalahány éve.
ötvenhatban mentek ki, nem fogtak fegyvert,
elmesélte százszor ezt is, egyre többször mostanában
hazajönnek testvérei, de szandit nem vitték ki.
bébiszitter vigyáz a gyerekekre, megengedhetjük.
a halászcsárdában a híd lábánál
én se rendeltem túrós csuszát a halászlé után,
pedig a füstölt szalonna ott ült ikszedikként az asztalnál.
egy darab marhahúsba belenyomtam a tablettát,
és összenyomtam a pofáját.
alig tudta lenyelni, aztán nyávogva elterült, mint fejem alatt a kispárna.
az állatorvos írta ki.
szerintem hiányolta szandit. aki már nincs, könnyebb szeretni.
edgar bezzeg őt elvitte a butterfly worldbe is.
sok ezer pillangó közé az enyémet.
a fényképeken hálószerű ruhában
fákon, bokrokon,
virágokon, leveleken
ide-oda
repkedett.
felszállt
az aszfaltról,
edgar kezére ült,
majd a vállára szállt,
pálcika lábaival
topogott kicsit,
újra elszállt,
az etetőtálba a banánra,
majd egy felhő eltakarta.
azt már nem láttam, hogy a mocsárba esett
papucsát hogyan mosta le,

55

„

„

56

és edgarral egymást ők a zuhany alatt ketten,
de az biztos, hogy egyformán mentek, mint egy kacsa
vagy pelikán kifelé csámpázva. sokszor megnéztem a videót.
a skype-on szandi másnap is oda meg vissza volt:
látod, a dróton bicikliző papagájjal fotózkodom,
és itt pandamaci-képű a telihold, nincs négyökrös szekér!
az egy cabrio!, mondja edgar.
ugye nem baj, anya,
hogy beleszerettem.
ezt már mail-ben írta.
én pedig megünnepeltem a születésnapotokat, válaszoltam.
gerda pástétomján két gyertya égett, a tiéden húsz lett volna.
edgar ötvenedik szülinapján partit tartottak.
szép volt a tűzijáték, de féltem, hogy történik vele valami.
másnapra különben minden hal megdöglött,
az akváriumba valaki whiskyt öntött,
de boldog vagyok,
gyerekünk lesz!
a faszba is! ilyen hülye nem lehetsz!,
válaszolt levelemre (volt) férjem.
öt éve nem látták egymást szandival.
kiengedted azzal a fasszal? és tízhetes terhes?
talpakat masszíroz? buzi? ekkora hülye nem lehetsz!
most jó lennék ugye? menj ki, és hozd haza te! ismered a környéket!
de méhen kívüli terhesség volt.
szandimba szerelmes lett egy ápoló.
ott hagyok edgarnak mindent,
a félvér gyerekek pedig a legszebbek!
néger?
nem, fekete. így mondjuk itt, felelte szandi, és végre újra láttam.
szőke hajában vibráló rózsaszín pillangó.
majd viszek neked is, ha hazamegyek. joe vette!
akinek a feje reklámba illő volt. igaz,
csak néha láttam, amikor a kamerába futólag belemosolygott.
cigány.
nem. fekete.
az ugyanaz!, döntött anya vasárnap, és szipogott:
ide nem kell, hogy eljöjjön!
elővett egy papír zsebkendőt.
vagy jöjjön! nem akarom megbántani szandit.
majd cipelem belül, úgyse élek már sokáig.

tiszatáj

2017. július–augusztus

57

„

a macska átfordult a másik oldalára.
nem depressziós, ha ilyen jól alszik, gondoltam.
a hőség közben már levetkőzött, jött az éjszaka.
két év múlva szandi a kis unokámmal
állt ferihegyen. a por a levegőben.
istenem de gyönyörű! de szépek vagytok!
anya, tisztába kell tennem, azért sír. menjünk, fizetem a taxit!
reszketett a fáradtság, de szandi azért mondta, mondta:
joe garage sale-re is elvitt! hogy mennyi mindent összevásároltunk, ha tudnád!
soha, soha ilyen boldog nem voltam!
dehogy, anya! nem bunkó! olyan mintha főiskolát végzett volna,
a fotókon láttad, milyen gyönyörű.
magas, akrobatikus, ráadásul katolikus.
nem igaz, hogy szaguk van!
különben harmincadik szülinapjára a neten a kedvenc parfümjét rendeltem meg,
az angol meg szuperül megy.
pénztáros leszek az edison múzeumban,
így, hogy már a zöld kártyát megkaptam.
igen, jó, hogy a közgét végeztem el én is, mint ti apával.
igen, az anyja segített, ja
és mostanában ő visz el szombaton garage sale-re.
te nem voltál. fillérekért, ja, centekért kurva
jó dolgokat veszünk! kár, hogy nincs vasárnap.
olyankor kint, aki számít valamit,
templomba megy. szandim is
visszament fekete templomához a kicsivel.
mostanában gyakran a monitor előtt alszik a macska. hülye
egy helyzet, bár velem is előfordult már.
az időeltolódás…
szia,
szia, végre! meséltem ricsiről,
édes, nagyon jó pasi, és azóta nincs a társkeresőn,
de nem találkozom vele!
helyes! túl fiatal hozzád!
hozzád meg edgar volt túl öreg!
vége is lett!
van egy szomorú hírem:
megdöglött a macska.
napok óta esett, nagyanyáddal
temettük el.

„

58

tiszatáj

tartotta az ernyőt fölöttem.
a szél az esőből ostort készített.
gerda élt hét évet. vakondfejét kidugta az est.
jaj, anya már megint írsz?! mi lesz így veled?
az utódmacska gerdi lett. hét hetes,
pamacspofa imádott rögtön. a volt férjem
szerezte: kurva nyálas a szöveged.
tényleg ezt is valahová beküldted?
ha megjelenik, letagadom, hogy ismerlek,
robbantott fel búcsúzáskor szavaival az üzletben.
emlékeim paplanját már délután magamra húztam,
előtte nézegettem a fotóinkat. emlékturka.
karácsonyéjjel az utcán
szent
jános
bog
…ár
sújt
ás
mindenhol. házakon, fákon, arcokon,
de a reggel kinyitotta az ablakot.
2000 dollár hiányzott, felfüggesztettek az állásomból,
sírt szandival a több ezer kilométer.
nem lesz nyomozás, rendőrség, bíróság, ha pár napon belül visszafizetjük.
kérj azoktól, akik tolvajnak neveltek!, ordított a szemét niggerje!
tudtam előre! nem mondhatod, hogy nem!,
sírt anya is a fülembe, amikor megtöröltem.
vézna testén a zuhanyrózsa alatt a szék lábait széttárta.
a halálnak fogok lefeküdni úgyis hamarosan!
szandi meg mit akar itthon azzal az amerikai kölyökkel?
tudtam előre! nem mondhatod, hogy nem!,
ordítottunk pistával a mobilba egyszerre,
de aztán ő is adott bele.
szandink hazajött.
joe lemondott a gyerekről:
nem kell.
nem kell asszony- és gyerektartást fizetnie.
gerdi elaludt, végre köztünk.
reggel korán pista rántottát készített, én összeszedtem a papír zsebkendőket,
és az alom helyett fekete csibénk alatt cseréltem lepedőt.

2017. július–augusztus

59

„

egy óra se telt el, a macska hátát felborzolva tüsszögött.
ti összefeküdtetek? nagymama tudja ezt?, húzta le szandi rólunk a vizes lepedőt.
szájában megsavanyodott a csodálkozás.
kirohant, én meg tűvel kipukkasztottam a vízhólyagot pista talpán.
utálsz?, kérdeztem szandit este.
épp szoptatott.
a szerelmetek, mondta, nevetett.
az apja akkor ért haza.
kinyitotta az ajtót,
fejét bedugta: a hárememnek!
virágzsonglőr. szájában cserélgette a rózsákat,
mi a nevetést szandival.
másnap elmentem anyához.
szandi hívott?
kellett volna?
az edzőteremben a kétség evezőpadozott,
de a remény mellizmot erősített velem.
kiderült, hogy fekete csibénk lyukas szívvel született.
sokszor önmagától gyógyuló fejlődési rendellenesség,
tájékoztatott egy hét múlva a szívspecialista orvos.
hiába beszéltem meg mindent szandival,
egy este bevallotta, hogy még mindig szereti joe-t és joe is őt.
eljönne. talpmasszörnek nem kell beszélni magyar.
tőlem!
engem akkor soha többé nem láttok!, csapta földre apja az újságot.
ekkor jutott eszembe viktor.
az egyetemi kolesz november 7-i bulijában úgy csapott le rám, mint a villám:
azt hittem, hogy orosz vagy!
gum, lenin, húsos pirog, hosszú sor.
a -20 fokban a mauzóleum bejáratánál letört egy jégcsapot.
szopogatta, nyalogatta, számba tette:
ti tózse!
nyet.
nem végeztem el az egyetemet.
pista önérzete már akkor is ágaskodott szegeden,
pedig csak én tudtam, hogy szandink már útban.
petro dvarec, puskino,
tarkovszkij filmje a zerkalo,
lelkiismeretfurdalás-terhes csók,
tükröm-tükröm
nem mondta ki az érezhetőt.

„

60

tiszatáj

BALÁZS F. ATTILA

villamossal jön a részeg hajnal
szavaid koppannak merev ingerküszöbömön
mint bogarak a gépkocsi szélvédőjén
szétmázolom ha nem állok meg
amikor megnevezed a lombot
a felhőt
a fára tekeredő kígyót
bezárod a versbe
melyben cunami
jégeső
földcsuszamlás pusztít
és az utolsó sor mögött
felfedezed
a sebtében elrejtett hullát
fekete varjak köröznek
szemük ezernyi pislákoló csillag
az első villamossal jön
a részeg hajnal

2017. július–augusztus

FERENCZ ORSOLYA

Páfrány, odaút
Megtanulok úgy beszélni,
mintha egy erdő előtt állnék.
Ugyanolyan sűrű a levegő,
mint az alig lebbenő levelek és cserjék közt,
egymás takarásában a törzsek
mozdulatlanok és figyelmesek.
Amikor én is páfrány vagyok,
ingóvirág bukkan elő mellettem.
A szél ingatja a fejét elém,
én ugyanazzal a széllel a falnak fordulok.
Nem veszem észre,
hogy kiszakadok a puha talajból,
és utánam az ösvényre
repedésekkel teli aszfaltkéreg nő.
Magamnak kell vizet keresnem.
Egyre mélyebb kútba szállok alá,
hogy lent az arc újra élessé váljék,
és kavicsként kezdjen el derengeni.
Tengeri növénnyé változtam,
azzá a szervetlen anyaggá,
amelyen át a fák gyökerei lélegeznek,
és figyelnek.

Léggyökerek, visszaút
1.
A város keleti oldalán lehet elérni
a felásott részig,
ahonnét kiemelték a fát,
amitől otthonosabb volt a sötét.
A növények éjszakája a legintenzívebb,

61

„

„

62

tiszatáj
ilyenkor könnyű közéjük kerülni,
felkiáltani a zöld ágakhoz.
Három hídon megyek át,
előbb sínek fölött, szél és eső,
aztán sziget fölött, por és fény,
majd az oroszlánok között,
innen egy kanálnyi sötétet szórok szét.
A torkomban a félhangok juttatnak el
a híd feléig, mint valami léggyökerek.
2.
Útközben feljegyeztem a sóstavakat,
lebegésre, van több kisebb,
és egy nagyobb is belőlük.
A hótakarónál csak hajszálakra
akadtam az egyes ágakban,
beljebb a fák kámforos rajzolatára.
Láttam a hagymakötegeket
a szerpentinre érve,
utánuk a gyár négy betongúláját.
Már nem füstöltek rég,
de vitt a tetejükre vaslétra.
Az ökörfejű póznáknak
volt harmadik szeme,
mert az indiai szentületből valók,
és a bádogcirádás toronyhoz vezetnek.
A templomkapu
rögtön a mezőre nyílik.
3.
Érkezéskor három arcod lett,
mint annak a rézsodronyos szobornak,
melynek lábfeje örökre a levegőben maradt.
A léggyökerek ropogni kezdenek,
és a csigolyák zipzárja lassan nyílik szét.
A fejeknek viszont nem kell ledőlniük:
hárman vannak, és tudják,
mindig jó, ha van a másik.

2017. július–augusztus

KÜRTI LÁSZLÓ

az ínyenc szonettje
huszonhetedik év táján kezd el
a nőké. elsőnek el-ellilul, majd
végleg sötét lesz, akár a néger
seggibe. pedig a fenéklyukak
lehetnének mindhalálig rózsaszínűek,
(az most mindegy, hogy aszva
vagy aszatlanul) mert a rózsa színe,
bármit is jelent, mégsem garancia
kertszagú szerelemre, bitang
találékonyságra. nőink, akár
a fenéklyukaik, pulzálnak,
szorongatnak. és kiszorítanak
életükből, ha nem vagy elég vagy
ha nem vagy eléggé mélyen benne.

OSZTRÁK PAVILON ERWIN WURM INSTALLÁCIÓJA (RÉSZLET)

63

„

„

64

tiszatáj

NAGY ZOPÁN

Fragmentumok, szöveg-roncsok
(AZ ÉN, ÉN-Ő/Ő-ÉN, NEM-ÉN ÉS ÉN CIKLUSBÓL )
vérköpés közben
a mosdó nedves
árnyék-tükrében
szivárványt láttam
…
szivárványt hánytam
nedveim mosdatása
tegnapok kimosása
vér-fröccse közben
…
a tükörben pedig volt, ami volt: jelenés-rája,
és ön-rémkép foltban szertefoszló köhögés-pára
…
Ám, mögötte, a zárt szemhéj
alatti tájban: óriási Lény
hevert. Megcsúszhatott a véres lucsokban s mint zúzott edény:
föl volt hasítva a gyomra.
(A belein laska-gomba…)
A borzas hason lévő hosszú
résből vörös bioszövet-szálú
csomók álltak ki, recés csövek,
sötét fémbetétek, vezetékek…
*

2017. július–augusztus

65

„

Pelevin üzenőfalára (is):
„És ha lecsupaszítjuk a világunkról az összes Manitut, hallucináló
termeszeket látunk, akik a kőmobiljaikban dolgoznak, és ha
kitépjük az összes Manitu-csápot
a fejükből, meglátjuk a bomló fehérjesejteket, melyek lázasan
termelik az egyik agyi narkotikumot a másik után, hogy
megfeledkezhessenek a közeledő szétesésről.” –
Gondolta egy megkeseredett diszkurszmonger,
akinek közeli ősei az egyházi celluloid-égetők
szektájába tartoztak, és Manitu monitorainak
fény-függése ellenére is ateisták voltak…
*
Fekete Lyuk. „Akkréciós” korong.
Szuprafizikus ikonok az éjben.
Narancs-vörös égés-foltot
s albínó-kék líra csont-fényt
ránt mélyen magába
a Kozmosz
fekete vattája:
mélyen ránt magába
fluor-fényű finom-csontot
s magnetikus higany-reményt
a Kozmosz
fekete vattája…

„

66

tiszatáj

TORNAI JÓZSEF

Túl a végén és kezdetén
Vénség vagyok. Nem szégyellem,
fekete hold áll felettem.
A Nap hallgat vörhenyősen,
mint barátok messze tőlem.
Elmentek mindnyájan földnek,
csontváz-zene tör fel csöndet.
Nincs sanyarúbb síri lombnál,
kutyák raja tutul, szaglál,
mindnek fáj az eltűnt gazda,
az érthetetlent ugatja.
Virág, ember, madárpárok,
burjánzó halált kívánok.
Hajtom fejem új járomba,
másik lényként élni újra.
Mindegy: gaz vagy hegykúp leszek,
ahogy járnak évezredek.
Csillagpor lehet belőlem,
most csak itt fekszem erőtlen.
Mind, ki egyszer megszületett,
változás-hullámon lebeg.
Csak az Én, az ős-ifjú Én
van túl a végén, kezdetén.

2017. július–augusztus

PAYER IMRE

Ezidőben vonjunk mérleget
Felkelt az új nap ablak négyszögében.
Kéne egy kert, idilli védelem
– mondom magamban még az ágyban –,
átlátni végig számított teren,
hol régi módra, egészvilágképpen
nézném képletként, égi számtan,
egy makrokozmosszá csodáltan
zárt végtelenben szelíd hódítással
diadalt érni üdén, nargilés
beszéddel, amelynek a jele és
hatalma harc nélkül ég-földi, rám vall,
megsegít hűsen boldogságfal.
Édenzöld lombfüzérből,
mialatt az idő körben ragyog,
akár számjel – azúregészből,
úgy érkezzék a szó – vagyok!
Embert pulzáló géphang.
Már kinn, a városban, vak nyomulás
préselt levegőtlen közegben
a legaljasabb taposás.
Nem értelem. Zsigertank.
Hol a szellem a fegyelemben?
Ha ma megjelenne Isten Fia, (fellebben
a lét), Őt szélhámosnak tartanák.
Nem akarja, hogy megváltsák – falánk
az ember, belesüpped megszokásba, s ebben
pilinkél picinyég. Magától szeppen,
azután orvul gyilkol – képernyő az ég –,
az összetartás alapja a kudarc.
Szétkatyvaszolt a név,
elmosódott és szétmálott az arc,
bosszú tart egybe, nem a szeretet a rév.

67

„

„

68

tiszatáj
Felsuvadt a nap, de nem lehetek
fényesebb szemű, hát bazsalgok.
Mit tegyek? Álljak félre? Öljek?
Feküdjek, mint a holt vizek? Kitartok.
Mindegy. Minden út lezárva. Tömött telek.
Csollák gondolatból ömölhet,
vak tettből hogy születne szó – öröknek?
Világtalan. Tágult pupilla.
Vakító szemfehérje.
Űrbe olvad a széle.
Magára hagyott, üres villa.
A falára üres ábrákkal írva.
Ha ölnék, a gyilkosok rám hazudnák: a bűn!
Nem tudnék harcolni, élni tovább.
A halálos derűn
bénultan lengene a kar, a láb.
Lement a nap, vége a körnek.
Ez adatott, ezidőben vonjunk mérleget.
Az abortált szó nem akarhat,
a végeláthatatlan sivatagnak
adódik válasza visszhangja, feledett,
ami maradt, a megrohadt keret.
Áhítatlan példaszerűn:
elevenen rohasztanak kicsi gazok.
Szabadság maszkjában velünk,
nélkülünk osztódnak éjjelek, nappalok.

2017. július–augusztus

69

„

DEMUS GÁBOR

így, utólag sincs benne semmi hősies
vagy bátor, valami mégis, ha mai fejjel
végigpillantok a tortúrán.
először is, vidéki kiskamaszként nem ismertem
ki magam a fővárosban, ennek
ellenére (épp emiatt is?) csatangoltam a tanórák
után, találomra fölszálltam trolikra, buszokra, hosszan
bámulgathattam, csatakos, novemberi napok
voltak, csak a végállomásoktól fordulva
kellett már vigyázni azokra a megállókra, melyek ágainál
eltértem a kollégiumig vivő vonaltól.
egyszer egy hatalmas bohócfej, s valami iszonyat
régről földerengett, de a nagycirkuszba
nem mertem bemenni. nem tudom,
mi vitt rá a fürdőre. honnan
volt pénzem (biztosan kérték a diákigazolványt), honnan volt
úszónadrágom (béreltem vagy vittem?), hová raktam,
hol őriztem az öltözőszekrény bilétáját, tébláboltam-e,
amint a tusolót kerestem, milyen volt az első
belemártózás, milyen
a benti, s milyen a kastély kinti, fagyban is üzemelő
medencéibe, s miként
figyeltem az időre (mert pontosan kellett
visszaérni), mikortól nyugtalanított
a készülődés? csak feltételezhetem
hogy ezek, az egy-egy ismeretlen fürdőbe lépve ma is
rám nyíló kérdések akkor is szorongattak,
és éppúgy
összesültek − persze a hajdan nyers szorongá s a leü lepedett
tapasztalatok rétegein át mára inkább késztet,
zsibongó izgalom. a széchényiből az maradt
meg, ami egy katonának

„

70

tiszatáj
az ostromból: semmi, az ernyedés (egy föllélegző
városban), a túl könnyű alkar, mellyel
tapadsz a medence pereméhez, a gőzbe vont
sakktáblák, a helybéliek fesztelen szövegelése, a korai este, a lámpák
párától s a párába vesző hótól
gomolygó udvara. a szaunában egy napról
napra küzdő atléta fekvőtámaszozik, mert „az ekkora meleg
jobban égeti
a zsírt”. melyből rajtam
akkorra már bántott, hogy sok volt. miatta egyre
inkább − a leghőbb emlék, ama feszes,
fiúsra nyírt, szőkeségéhez tengerszíndresszes nő. aki újra
és újra (szintén) egyedül, s aki napok után maga már erősebben vonzott
oda mint bármi, a sistergő
kova, a karom hogy mégsem rántom el
majd, ha
a szauna összezsúfolna, s hosszú pillanatig hozzáér.

ARGENTIN PAVILON CLAUDIA FONTES THE HORSE PROBLEM

2017. július–augusztus

71

VÁRNAGY MÁRTA

Látómező
(Pest)
Az irány változása elhanyagolható
tavaszi napéjegyenlőség idején.
Mi az idő, kérdi a sejt, és meghal.
Elviszi szaporodása titkát a fehérzajon túlra, ahol
nincs ősbizalom semmilyen újjászületésben.

(a Csikágó)
Előre köszönnek a piacon. A közös
képviselő telefonál, lennék-e felügyelő bizottsági tag, úgymint
régi lakó, és vágjam már le a
vadszőlőmet a falról, ez nem magánház, vigyem a növényeimet a francba.
Vak bagoly vagyok. Régi tolltartót festek
minden este.

„

„

72

WALTHER VON DER VOGELWEIDE

Az emberek közt olyan finoman
BI DEN LIUTEN NIEMAN HAT
Az emberek közt olyan finoman
senki sem próbál örömhöz jutni mint én
ha a gyötrő vágy megrohan
jókedvet színlelek vigasztalom magamat őszintén
de gyakran magamat is félrevezettem
ha a világnak örömöt füllentettem
mégis azt mondom jól tettem port hintvén.
Sajnos le kell mondanom
sok örömről amit régen átéltem
de a lemondás miért fájdalom
ha már nem hiszem azt amit valaha véltem?
azt sem tudom mi a gyönyör
vágyról tudok amely gyötör
átkozott legyen a szenvedélyem!
Van aki azt hiszi ha lát
hogy mindig jókedvű vagyok
pedig áll jókedvem elébe gát
örömre nekem akkor volna ok
ha a német nép ismét kitűnő
lenne és megvigasztalna aki megbántott az a nő
akkor örömöm volna sok
A világot szolgáltam hosszan
és tovább is szolgálná lényem egésze
ha cserébe nem részesítene rosszban
és nem hinné azt hogy nem veszem észre
észreveszem abból az egy szokásból
hogy amit kívánok legfájóbb nekibuzdulásból
azt inkább tékozolja egy hülyére.

tiszatáj

2017. július–augusztus

73

„

Nem tudom érte mitévő legyek
ahogy manapság szokás az undorít
ha a régi szokás szerint teszek
az félek hátrányba szorít
mi legyen? remélem a finom udvarlás
a durva helyett ahogy udvarol más
ennél a nőnél sikerrel virít.

L 116,33
Meglepően nyílt és már-már tragikus beszéd a szexualitásról. Az idősödő férfi panaszát valahogy így lehetne mai fogalmainkkal visszaadni: ha a fiatalkorában tanult „finom” (hovelich)
módon udvarol egy nőnek (például virágcsokrot visz neki, ahelyett, hogy rögtön megfogná a
mellét), akkor a nő idejétmúltnak, ódivatúnak tekinti a viselkedését. Viszont a fiatal férfiak a
„durva” udvarlással, a bunkósággal (ungefüege) könnyen érnek el sikereket. Az erős önirónia
ellenére mindez inkább tragikusnak, mint komikusnak érződik, mert a költő ebben „a világ”
(ma így mondanánk: a civil társadalom) hanyatlását észleli, ezt pedig ízléskritikával társítja.
Ezenkívül van egy társadalomtól független, antropológiai jellegű panasza is, az, hogy a csökkenő vonzerővel párhuzamosan nem enyhül, inkább erősödik a testi vágyakozás. Mindezt tetézi az őszinteség és a színlelés (a többiek érdekében színlelt jókedv) ellentétének ma is létező és fájó problémaköre.
Korábbi magyar fordításról nem tudok.
vigasztalom magamat, „troeste selben mich”: meglehet, hogy az önkielégítésről van szó.
a világ: tágabb értelemben a társadalom, szűkebb értelemben az udvari elit, Walther közönsége a szerencsés időszakokban.
a német nép, „tiutsche liute”: ez lehet utalás a német közállapotokra, de lehet „a világ” szinonimája is. Utóbbit tartom valószínűnek, mert a következő sorban egy konkrét szerelmi
kudarcról van szó.
hülye, „tore”: Walther (nyilván fiatal) vetélytársa.

Azzal hogy jókedvem van másnak nem ártok
ICH BIN ALS UNSCHEDELICHEN FRO
Azzal hogy jókedvem van másnak nem ártok
ne sajnáljátok tőlem a szép életet
szívem rejti az örömöt mint zárt tok
a kérkedőből a világnak mi haszna lehet?
kérkedők és hazugok előtt bárhol hevernek
a költészetemet letiltom

„

74
ne használják se titkon se nyíltan
ne legyen hogy rajtam ők nyernek.

Ha egy férfi kiválóságban vetekszik
másokkal örömmel hallom és továbbadom
sajnálom ha más velem nem így cselekszik
de tűrni nem fogom
vannak a gonosz nyelvelők
akik miatt rossz hírű lesz sok női szépség
tőlem távol áll az ilyen szemétség
őket kerüljétek ti drága nők.
Akad aki szomorú bár jó dolga van
nekem meg mindig jó a kedvem
pedig nem élek boldogan
vajon rossz nekem ez? nem!
az öröm ahányszor voltam tanúja
mindig is átcsapott bánatba
ha ilyen gondolatom nem támadna
nem tudnám mi a szív baja búja.
Ha gondolataimba horgadok
és valakire rájön a fecsegnék
hagyom beszéljen én csak hallgatok
mit akar? mást mit is tehetnék?
ha volna hozzá szemem és fülem
akkor figyelnék a beszédre
de mert egyik sem áll rendelkezésre
szavam nem lehet se igen se nem.
Még soha fél napom se telt
úgy hogy egész lett volna az öröm
ami örömöm valaha kelt
már az is túl van a látókörön
ami öröm van itt az semmivé válik
mint a virág amely fénylik sok színben
ezért van hogy a szívem
csalóka örömre többé nem vágyik.

tiszatáj

2017. július–augusztus

75

„

L 41,13
Rezignált számvetés a szerelmi költészettel, az öröm egyszerre zajló színlelésével és titkolásával, továbbá a róla való lemondással. Olyasféle érzés is megjelenik a strófákban, amely a
modern individuum magányára emlékeztet, noha nyilván nem azonos vele. Nem világos,
hogy az első strófában említett „kérkedők és hazugok” (ruomaere unde lügenaere) kik lehetnek: vagy a konkurens fiatal költők, akik eltorzítva adják elő, esetleg plagizálják Walther strófáit, vagy pedig azok az udvaroncok, akik Waltherről (és a szép nőkről) rágalmakat terjesztenek.
Korábbi magyar fordításról nem tudok.
ami öröm van itt: az „itt” jelentheti az udvari társaságot, de általában a földi életet is.

Nem jó eszköz a pálca
NIEMAN KAN MIT GERTEN
Nem jó eszköz a pálca
hatékony oktatásra
ha jól halad a nevelés
a szép szó több mint a verés
a szép szó több mint a verés
ha jól halad a nevelés
hatékony oktatásra
nem jó eszköz a pálca.
Szabály fiataloknak
jó ha pofát befognak
szád gonosz szót ki nem ereszt
ha elébe tolsz egy reteszt
ha elébe tolsz egy reteszt
szád gonosz szót ki nem ereszt
jó ha pofát befognak
szabály fiataloknak.
Jól ügyelj a szemedre
a látványt latra vetve
jó szokásokra nézve
rosszat ne vegyen észre

„

76

tiszatáj

rosszat ne vegyen észre
jó szokásokra nézve
a látványt latra vetve
jól ügyelj a szemedre.
A füledre vigyázz jól
a bolond beszéd legázol
ha gonosz szót beeresztesz
neked is rossz híred lesz
neked is rossz híred lesz
ha gonosz szót beeresztesz
a bolond beszéd legázol
a füledre vigyázz jól.
Felügyeld ezt a hármat
ha szabadok bajod támad
a nyelved a szemed a füled
a jóra sokszor néma vak süket
a jóra sokszor néma vak süket
a nyelved a szemed a füled
ha szabadok bajod támad
felügyeld ezt a hármat.
L 87,1
Életszabályok sora, amelyet azonban a játékos palindrómia (a verssorok visszafelé futtatása)
miatt nem különálló Spruchokként, hanem erős belső szerveződésű, egységes lírai költeményként olvasunk. Figyelemreméltó, hogy az érzék-triászt egy felnőtteknek szóló nevelési
intelem vezeti be. Ez felerősíti a száj-, szem- és fül-toposz hatását.
A kéziratban fennmaradt egy hasonló felépítésű hatodik strófa is, amely szerint „senki
sem lehet lovag sem harminc évig, sem egy napig, ha nincs nemes lelke, jó megjelenése és
kellő vagyona”. Ez lezárásként tönkretenné a verset, megbontaná értelmi egységét, ezért
mellőztem. A kutatók egy része egyébként ezt a hatodik strófát nem tartja Walther művének.
A vers korábbi magyar fordítását Keresztury Dezsőnek köszönhetjük.
Nem jó eszköz: Walther korában (és még sokáig, egészen a felvilágosodásig) kivételesnek
számító vélekedés. Oktatásról-nevelésről szólva majdnem minden régi író a testi fenyítés
hasznossága mellett érvel.

2017. július–augusztus

Tiszta nők jeles férfiak
IR REINIU WIP IR WERDEN MAN
Tiszta nők jeles férfiak
annak aki hozzátok beszél
jobban kellenek az eddiginél
megbecsülés kedves szavak
erre több okotok van mint régen
ha kérdezitek megmondom miért
költöttem verset legalább negyven éven
keresztül szerelemről és közügyekről
ebben akkor még én is örömöt leltem
ma már csak ti örülhettek neki
szerelmi lírám a ti kedveteket keresi
ti meg cserébe kényeztessetek engem.
Lehet hogy bottal bicegek
lehet hogy küzdök az elismerésért
amely fáradság már akkor elkísért
amikor még voltam félig gyerek
mégis a legjobbak közé vetődöm
én is épp elég jó vagyok magamnak
ezért a törpék gyűlölnek velük nem törődöm
a kiválóak annál inkább becsülnek
dicsőktől dicséret annyira jó
hogy másért nem is érdemes élni
semmire sem akarom elcserélni
ha a vége is dicsérni való.
Te Világ tudom hogyan jutalmazol
visszaveszed amit kezed adott
mindenki csupaszon hagy téged ott
szégyelld magad ha szégyenbe hozol
testemet lelkemet és ez nem kevés
ezerszer is kockára tettem érted
most már öreg vagyok tőled jön a kóklerkedés
és kinevetsz ha ezért haragszom

77

„

„

78

tiszatáj

csak nevess rajtunk még egy darabig
hamar eljön a Harag Napja
amit elvettél tőlünk ő kapja
téged megéget máglyán pedig.
Bárcsak a lelkem jó úton haladna
sokszor e világban élőket
boldoggá tettem férfiakat nőket
bárcsak sokáig így maradna
ha a test szerelmét dicsérem az a lelket sérti
azt mondja hazudok őrült vagyok
az igaz szerelmet el nem múlónak érti
annyira jó amennyire tartós
„Te is hagyd ha elhagy a változó szerelem
az örök szerelemnek hódolj
az a vágy amely egyiket másikkal pótol
nem friss hal nem jó élelem.”
Kiválasztottam egy szép színű képet
és ó jaj milyen sokat szemléltem
és hozzá milyen sokszor beszéltem
már nem szól hozzám már nem látok benne szépet
csodálatos bája benne már nem lakó
hová lett nem tudom néma a képmás
rózsa liliom színe most börtönfakó
elvesztette illatát ragyogását
benned én képmásom fogoly vagyok
eressz el engedd hogy szétváljunk
majd ismét örömmel egymásra találjunk
ha beléd visszajuthatok.
L 66,21
A kései nagy versek egyike. Ha életrajzi ténynek tekintjük, hogy írásakor Walther legalább
negyven éves pályára tekinthetett vissza, akkor az 1220-as évek végére datálhatjuk. Sok rejtély, semmi homály. Különös ambivalencia a költészethez és azon belül a saját költői munkássághoz való viszonyban. Walther, nem kevés cinizmussal, úgy próbál kedvet csinálni verseihez, hogy nyíltan bevallja mindjárt az elején: már nem leli örömét bennük. Régebbi szerelmi költészetét, amelyben sok az erotika, úgy tagadja meg, hogy közben büszke is rá. Testi
állapotának és társadalmi esélyeinek romlását önérzetesen vagy inkább sértett méltósággal
teszi a helyére, nem úgy, mint a Szólt egy tudós öreg kezdetű költeményben, amelyből már a
közvetlen halálfélelem szól.

2017. július–augusztus

79

„

Az utolsó strófa képmás-motívumának több lehetséges értelmezése van. Walther gondolhatott egy régi szerelmére, aki vele együtt megöregedett, és elveszítette szépségét. (Egy
szép nőre a mai németben is azt mondják, hogy „bildschön”.) Gondolhatott a Világ vagy a
Szerelem allegóriájára, össze is olvaszthatta a kettőt. És eszébe juthatott olyasféle neoplatonikus elképzelés is, amilyen hatszáz évvel később az idős Goethét foglalkoztatta a Faust legvégének írásakor: az emberről a halál után leszakadnak, letisztulnak a személyiségvonások,
amelyek „képmássá” teszik, illetve az élet során foglyul ejtik önmaga képmásában, és megmarad a színtiszta célhordozó, amelyet léleknek is nevezhetünk. Aztán, ha ezt az értelmezést
fogadjuk el, a feltámadáskor visszajut a beszélő Én az elhagyott képmásba.
A vers első két strófáját Rába György lefordította, a többi három strófa eddig tudtommal
nem volt magyarra fordítva.
megbecsülés kedves szavak, „ere und minneclicher gruoz”: az egyik a fellépti díj, amelyet a
költő a férfiaktól vár el, a másik a szerelmi vágy viszonzása a nők részéről. Az öregedő
Walther tudja, hogy az utóbbira nem sok esélye van.
szerelemről és közügyekről, „von minnen und als iemen sol”, azaz 'szerelemről és hogy kinekkinek miként kell'. A lírai költeményekről és az egystrófás Spruchokról van szó.
szerelmi lírám, „min Minnesang”: meghagyhattam volna az eredeti kifejezést, de a versbeszédben túlságosan irodalmi műszónak érződik.
bot: vita zajlik róla, vajon vándorbotra, zarándokbotra, koldusbotra vagy az öregség jelére és
kellékére gondolt-e Walther. A zarándoklat kivételével az összes motívum társítható a
vershez.
Harag Napja, „jamertac”: feltűnő a párhuzam a Walther-kortárs Celanói Tamás közismert
himnuszával.
nem friss hal, „niht visch unz an den grat”, azaz 'nem a gerincéig hal'. A régi német nyelvben
élő szólás volt.
börtönfakó, „karker var”: Walther szóalkotása, amely nagy erőt ad a következő sorok fogságmetaforájának.

Fordítás és jegyzetek: MÁRTON LÁSZLÓ

„

80

tiszatáj

KOVÁCS ESZTER

A párbeszéd folytatódik…

*

ROUSSEAU, JEAN-JACQUES BÍRÁJA. PÁRBESZÉDEK
Rousseau életéről és életművéről vitát indítani nem nehéz feladat, hiszen mindmáig nagyon
vitatott szerző maradt. Talán kissé leegyszerűsítve a következő szavakkal lehetne jellemezni
a két egymással szembenálló tábort: kultusz vagy kárhoztatás, méltatás vagy elutasítás. Természetesen vannak köztes, kompromisszumra törekvő vélemények is, de a szerző megítélésében mindenképpen jellemző egyfajta polarizálódás, ami az inkább-negatív és az inkábbpozitív megítélés éles elkülönülésben nyilvánul meg.
Mintegy tíz évvel ezelőtt Lyonban voltam egy vacsorán, ahol a társalgás egyszer csak
Rousseau-ra terelődött. A történet érdekessége éppen az, hogy az asztalnál ülők közül – engem kivéve – senki nem foglalkozott szakmabeliként irodalommal vagy filozófiával, azonban
valamennyien francia születésű, iskolázott emberek voltak. Rousseau a Lyontól mindössze
150 km-re fekvő Genf és a genfiek kapcsán került szóba. Szinte azonnal elhangzott néhány általánosan elterjedt vélemény: rossz ember volt, mert gyermekeit lelencházba adta, társadalomelméleti nézetei tévesek, nincs igaza abban, hogy az embert a társadalom rontja meg, beteg volt, sőt, őrült, a francia gyerekeket feleslegesen terhelik azzal, hogy műveit tananyagnak
adják, és amúgy sem francia volt, hanem genfi. A társalgás így visszakanyarodott Genfhez és a
gazdasági helyzethez, de egy hölgy még megjegyezte, hogy Rousseau-nak mégiscsak szerepe
volt az irodalmi érzékenység, a preromantika kialakulásában (a leggyakoribb közhelyek így
kivétel nélkül elhangzottak), de érve már nem sokat nyomott a latban. Mielőtt Rousseau-t
végképp magára hagytuk volna, kicsit félszegen megjegyeztem: „De azért jól ír.” Mire mindenki egyetértett: „Igen, ez vitathatatlan, jól ír.”
A történet jól példázza, hogy Rousseau-t védelmünkbe venni nem könnyű dolog. A tettei
támadhatók, a nézetei sokak számára megkérdőjelezhetők, a vádak a köztudatba – mondhatni – bevésődtek, írásai azonban az elmélkedés és a szövegalkotás olyan eredményei, amely
előtt önkéntelenül fejet kell hajtani. Marsó Paula a szerző védelmezésének, újraértelmezésének, átértékelésének nem könnyű módját választotta: a Rousseau Jean-Jacques bírája. Párbeszédek című szöveg fordításán dolgozik, ezzel a kései Rousseau-életmű egyik igen hosszú és
könnyűnek semmilyen szempontból nem nevezhető szövegét fogja magyarul közreadni.1
A fordítás – amennyiben irodalmi és filozófiai igénnyel közelítenek hozzá – olyan értelmező2
*

1

2

Írásom a 2016. május 3-i Társadalomfilozófiai vitakörön elhangzott vitaindító előadás átdolgozott
változata.
A több száz oldalas szövegről eddig angol nyelven készült teljes fordítás három fordító részvételével:
Rousseau, Rousseau, Judge of Jean-Jacques: Dialogues, Judith R. Bush, Christopher Kelley, Roger
D. Masters (trans.), University Press of New England, 1990.
Az értelmezés ezúttal nem a lehetséges olvasatokat, interpretációkat, elemzéseket jelenti, hanem a
fordító szöveget feldolgozó tevékenységét.

2017. július–augusztus

81

„

és egy szöveget más nyelven újraalkotó tevékenység, amely a tényleges értelemben vett fordításon kívül még nagyon sok munkát tesz szükségessé. Így a magyar változat megjelenését
várva érdemes a Párbeszédeket közelebbről megismerni, megismertetni.
A Rousseau-szakirodalom olyannyira szerteágazó, hogy összefoglalásként Raymond
Trousson, a nemrég elhunyt brüsszeli kutató egyik tanulmányából kell kiragadnom a legjelentősebb momentumokat a mű recepciótörténetéből.3 1780-ban Brooke Boothby adja ki az
első Párbeszédet. A Mémoires secrets4 névtelen kritikusa „sötét, delirálóan egzaltált képzelőerőt” fedez fel benne. Jacques-Henri Meister a Correspondance littéraire-ben Rousseau-t „teljesen őrültnek” minősíti, a szövegben „a mélyen megsértett érzékenység teljes zavarát [találja],
[a mű] felfoghatatlanul nevetséges, a lehető legkomolyabb és leginkább szánalomra méltó
őrülettel ötvözve”. A svájci származású Jean-François de La Harpe levelezésében a Párbeszédekben megmutatkozó „mérhetetlen és semmi máshoz nem hasonlítható gőgről” beszél,
Rousseau „beteg elme, aki a saját maga kreálta fantomokkal hadakozik”, „betegsége éppoly
szörnyű, mint amennyire sajnálatra méltó önszeretet”.
Hasonló vélemények örökítődnek tovább több mint egy évszázadon keresztül, a Párbeszédeket sokan nem is tekintik irodalmi műnek, a szöveg számukra inkább valamiféle kórisme. A negatívumok mellett pozitív elemek is megjelennek a 19. század meghatározó szerepet
játszó kritikusainak munkáiban, legtöbbször azonban megkötésekkel. Jules Lemaître szerint
Rousseau „szegény űzött vad, nyomában a képzeletében született falkával”, azonban írása az
ismétlések és rágódások ellenére is „gyakran nagyszerű és tragikus”, Rousseau nagy íróként
jelenik meg a Párbeszédekben. Ernest Seillière számára Rousseau „zseniális idegbeteg, aki az
évek múlásával mániákus lett”. Daniel Mornet, immár a 20. századi recepció képviselőjeként
nem tekinti irodalmi műnek a Párbeszédeket, a szöveg inkább a pszichológusok számára érdekes dokumentum. Mornet véleménye, talán azért is, mert az Új Héloïse kritikai kiadását készítette el az 1920-as években, és a regénynek saját korában egyik legelismertebb szakértője
volt, sokáig erősen formálta a szakmai álláspontot.
Még a Rousseau-életművet méltató 20. századi szerzőknél is találhatunk habozó, óvatos
megállapításokat: Jean Guéhenno, író és irodalomkritikus a szöveg tragikus voltát emeli ki.
Végül a filozófus Alexis Philonenko jelenti ki, hogy ez a mű nem tett jót sem Jean-Jacques emlékének, sem filozófiájának. Raymond Trousson szerint Robert Osmont, aki a Vallomások
mellett A magányos sétáló álmodozásaival és a Párbeszédekkel is elmélyülten foglalkozott, és
mellette Michel Foucault, sokáig azon kevés kritikus közé tartozott, akik másképp tekintettek
a műre.5
Marsó Paula a fordításhoz bevezetőként írt, Utószinkron címet viselő írásában további
neveket és műveket is említ a Párbeszédek kritikatörténetével kapcsolatban, melyekben a patológia-érv szinte kivétel nélkül jelen van. Közülük megkerülhetetlen Jean Starobinski. Starobinski Jean-Jacques Rousseau, la transparence et l’obstacle című munkája (1957) a Rousseauéletmű a szó sokrétű értelmében elmélyült olvasata, amely azokat a lelki folyamatokat vizs-

3

4
5

Raymond Trousson, Rousseau et les Dialogues ou Jean-Jacques dans le labyrinthe, in Rousseau juge de
Jean-Jacques. Études sur Les Dialogues, Philip Knee et Gérald Allard (éd.), Pensée Libre no 7, Québec,
1998, p. 9–28.
Mémoires secrets pour servir à l’histoire de la République des Lettres en France.
A kritikatörténeti áttekintésben az idézeteket az eddigiekben Raymond Trousson tanulmányából válogattam.

„

82

tiszatáj

gálja, amelyek az írástól el nem különíthetően teremtik meg a címben jelölt helyzetet: az átláthatóság-átjárhatóság, az őszinte megmutatkozás az egyénen belül ütközik akadályba, s
torkollik kudarcba: Rousseau önértelmezése lesz akadálya annak, hogy másokkal megértesse
magát. Kiegészítésként egy egészen friss példát is érdemes említenünk. Antoine Lilti, aki az
elmúlt években a legtöbbet idézett francia történészek közé tartozik, a celebritás történetét
vizsgálva foglalkozik a szöveggel. Véleménye szerint Rousseau saját hírnevéért fizet azzal a
lelkiállapottal, amelyet a szöveg tükröz, hiszen nyugtalanságot és aggodalmat kap érte cserébe, amely elől egy elszigetelt, magányos, kitaszított énhez menekül. Lilti számára a Párbeszédek a paranoia bizonyítéka, ez a lelkiállapot egyben a hírnév átka.6
A vázlatos áttekintés jól mutatja, hogy Marsó Paulának milyen hagyománnyal kell szembehelyezkednie, ha a magyar olvasóközönség számára más értelmezést kíván adni az általa
lefordított szövegről, és az őrület ellenében (vagy mellett) a tisztánlátás jelenlétét szeretné
igazolni. Szembe kell mennie azzal az alaptézissel, hogy Rousseau kései művei csupán betegségének, abnormális, felfokozott, űzött, deliráló, paranoiás állapotának az ismeretében érthetők vagy értelmezhetők. Meg kell cáfolnia azt a nézetet, hogy ez a megértés kulcsa, egyetlen
lehetséges kiindulópontja. De miért is kellene voltaképp ezzel szembehelyezkednie a fordítónak vagy bárki másnak? A válasz talán az lehet: azért, hogy a Párbeszédeket a kezünkbe vegyük. Hiszen ki szeretne elolvasni valamit, ami nem bizonyít semmi mást, mint szerzőjének
abnormális lelkiállapotát?
Teljesen megválni ettől az olvasattól persze nem lehet, a kritikatörténetben ez a megközelítés, ha nem is monopólium, mindenesetre erősen domináns. A fordító új megközelítésének kiindulópontja, hogy Rousseau üldözöttség-tudata nem csupán képzeletének szüleménye, a Párbeszédek szenvedélyesen megírt okfejtés, Rousseau valódi üldöztetéssel küzd, és az
ellene még élete során Voltaire-től induló támadás nyomán kialakuló negatív kép valódi karaktergyilkosság. Túl azon a közismert állásponton, hogy egy őrült teljesen tisztán és logikusan érvelhet, túl a szinte magától kínálkozó Hamlet-asszociáción – „Mi az, amit olvas? – Szó,
szó, szó. – De a veleje?”7 – választ akkor kapunk, ha valóban beleolvasunk a többek által nehezen olvashatónak vagy egyenesen olvashatatlannak minősített szövegbe.
Még mielőtt elhagynánk a paranoia-érvet, nézzük meg röviden, hogyan is befolyásolhatták a kortársak vádjai a szöveg kritikatörténetét. D’Alembert-hez írott levelében Voltaire
Rousseau-t őrültnek, sőt archi-fou nevezi. De az elhíresült minősítés mellett sem fukarkodik
sértésekkel, hosszan sorolhatnánk, milyen jelzőket tartogat fiatalabb kortársa számára. Diderot véleménye a Vallomások megjelenését megelőző időszakban inkább az, hogy Rousseau
romlott, rosszindulatú, mások titkait kiteregető ember, nem kifejezetten őrült, de álnok, hitszegő, a filozófusok táborát elhagyó s eláruló egykori barát. Mme de Vandeul, Diderot lánya
Emlékirataiban azt állítja, hogy apja és Rousseau összeveszésének okát lehetetlen megmondani, mindketten a másik közeledését várták – hiába – a béküléshez. Miért beszél ilyen viszszafogottan Diderot lánya apjának Rousseau-hoz fűződő viszonyáról, ha maga Diderot az Eszszé Senecáról (1779) egyik részletében, melyet még tovább fokoz az Esszé Claudius és Néró
6

7

Antoine Lilti, Figures publiques. L’invention de la célébrité 1750–1850, Paris, Fayard, 2014. A könyv
borítóján Rousseau portréja látható.
Az angol eredeti még inkább idevág. A párbeszéd Polonius és Hamlet közt így hangzik: „What do you
read, my lord. – Words, words, words. – What’s the matter, my lord? – Between who? – I mean, the matter what you read, my lord?” (II, 2).

2017. július–augusztus

83

„

uralkodásáról címet viselő, három évvel későbbi változatban, maga is zaklatottan, szenvedéllyel beszél, nem is Rousseau őrületéről, hanem romlottságáról?
Bár a Rousseau-szöveg alcíme Párbeszédek, magától értetődő, hogy egy belső vitáról, jobban mondva egy külső vita belső folytatásáról van szó. Rousseau egy Franciával beszélget, így
vitatják meg Jean-Jacques műveit. Rousseau, aki így szerző és szereplő is, számos esetben az
őt támadók szavait használja, ezeket szövi saját védekezésébe. Csak két példát szeretnék említeni: a serpent és venin (kígyó és méreg) szavak többször is előfordulnak a Párbeszédekben,
a pervers szó is előkerül egyszer. A monstre (szörny) szót elektronikus keresés alapján 44szer találtam meg a szöveg online változatában. Diderot-nál mind a négy szó fellelhető az
Esszé Claudius és Néró uralkodásáról Rousseau-ra vonatkozó kitérőjében, ám a monstre szót
Voltaire is használja, vagyis Rousseau önmagában is támadóival vitatkozik tovább.
Túl azon, hogy az önigazolás, a vívódás természetes nyelvi megformálása a monológ, a
dialógus vagy a kettő ötvözése, a Párbeszédek a műfaji hagyomány tükrében is olvasható.
A dialógus ókori gyökereiig vagy a reneszánszhoz talán nem szükséges visszakanyarodnunk,
elegendő ezúttal a műfaj 18. századi francia felelevenítéséről szót ejtenünk, hogy megnézzük,
miben más Rousseau dialógusa, mint kortársainak írásai ebben a műfajban.
A műfaj 18. századi francia története önmagában véve is igen bonyolult és szerteágazó.
Jól használható szintézisnek tekinthetjük Stéphane Pujol monográfiáját,8 ha azonban nem
ilyen nagy lélegzetvételű szintézist keresünk, csak néhány irányvonalat, elegendő egy-két
szerző dialógusaiba belelapoznunk. Voltaire-nél mintegy ötven-hatvan rövidebb szöveget lehet ide sorolni, Diderot-nál – bár a besorolás nem mindig egyértelmű, – szintén több jelentős
szöveg tartozik ide. A dialógus Montesquieu-nél elsősorban az úgynevezett politikai portrékban játszik szerepet (ezek közül a Sulla és Eukratész párbeszéde magyarul is olvasható), vagyis történelmi alakokat szerepeltet a párbeszédekben, Montesquieu ezért kevésbé vizsgálható
Rousseau-val párhuzamba állítva.
Voltaire dialógusai többnyire polemikus, szatirikus célzatúak. Voltaire és Diderot dialógusai között a legmeghatározóbb különbség Roland Mortier elemzései szerint éppen az, hogy
Voltaire gyakran valamelyik szereplője mögött rejtőzik, és az ő győzelmét készíti elő. Diderot-nál azonban nincsen ilyen egyértelmű hierarchia, ő az úgynevezett heurisztikus dialógus művelője. Bár szereplői közül valaki fölénybe kerülhet, véleménye közelebb állhat a feltételezett szerző véleményéhez, de nem azonos vele, és a szereplők vitájában nincsen egyértelműen favorizált álláspont, a cél az igazság keresése a nézetek ütköztetése által. Már Diderot-nál is jelen van az a megoldás, hogy a dialógus részben valamilyen belső vitát képez le,
tehát valaki a saját véleményével is konfrontálódhat, bizonyos szövegrészekben lelki folyamatok megjelenítése, az önigazolás párbeszédes kifejtése is tetten érhető. Ezért Roland
Mortier egykor meghatározónak számító kutatásaiban a Diderot által művelt dialógust valamiféle továbblépésnek, megújulásnak tekintette.9
Hol kerül mindebbe az én, sőt, a részeire szakadó, kettő, akár három részre oszló én? Míg
Voltaire dialógusaiban többé-kevésbé konkrét szereplőket találunk, akik közül valakit a szerző „támogat”, Diderot-nál előfordulnak meghatározatlan szereplők, akik csupán a vitapartner
8

9

Stéphane Pujol, Le Dialogue d’idées au dix-huitième siècle, Oxford, Voltaire Foundation, 2005 (SVEC
2005: 06).
Roland Mortier, Pour une poétique du dialogue: essai de théorie d’un genre, in Literary Theory and
Criticism. Presented to René Wellek, Bern, Peter Lang, 1984, p. 457–466.

„

84

tiszatáj

szerepében mutatkoznak.10 Rousseau azonban saját magát szerepelteti a dialógusban (legalábbis valamilyen énjét), a Francia, akivel három hosszú párbeszédet folytat, a közvélemény
megtestesülése, jobban mondva azé a Rousseau-val szemben valósan vagy vélten ellenséges
közvéleményé, amellyel szemben önmagát igazolni akarja. Rousseau és Jean-Jacques ráadásul a név kettészakításával személyiségének megkettőződése, elemeire bontása, úgy is mondhatnánk egymásra vetítése. Rousseau, akármilyen lelkiállapotban írta is a Párbeszédeket, tovább újít, s itt válhat fontossá az önéletrajzi munkáival kapcsolatban olykor-olykor talán önkényesen használt szubjektivizmus fogalom: a dialógus az egyénen belül valósul meg, tárgya a
személy és az életmű, külön-külön, együtt és egymásra vetítve, vagyis a dialógus tárgya a dialógust folytató egyén maga, a vita tárgya maga a megvitatott és megítélt szubjektum.
Természetesen rengeteg kérdés maradhat bennünk, akkor is, ha még csak várjuk, hogy a
Párbeszédek magyar nyelven is olvasható legyen a francia eredeti és a teljes terjedelmű angol
nyelvű fordítás mellett. Rousseau esetében különösen kényes szempont, hogy miért és hogyan kapcsoljuk össze a szerző írásait és életét? Írásait miért személyes életének tükrében
vagy életét miért írásainak tükrében ítéljük meg? Mi a célja, mi az értelme ennek a hagyománynak, amelyet sem a strukturalista, sem a poszt-strukturalista irodalomkritika nem tudott eltörölni?
Felmerülhet bennünk, hogy mennyire volt paranoiás Rousseau összeesküvés-elmélete?
Mennyire volt, legalábbis bizonyos értelemben, száműzöttség, meg-nem-értettség, kitaszítottság elmélete valóság vagy tévedés? A fordító rehabilitálási kísérlete mindenképpen figyelemre méltó: a szöveg feldolgozásának és fordításának munkálatai során formálódott benne
az a vélemény, hogy amit a hagyomány őrületnek bélyegez, az bizonyos értelemben okfejtés,
érvelés. Persze magától értetődő az ellenvetés, hogy a szenvedélyekről, sőt, az indulatokról is
lehet érvelni, még zaklatott, kimerült, egzaltált lelkiállapotban is. Ez a szempont, amelyet
Marsó Paula már vállalkozása elején is hangsúlyozott, azonban csak kíváncsibbá tehet bennünket, amíg a szöveg magyar nyelvű változatát várjuk.

10

A és B a Pótlás Bougainville utazásához című dialógusban, Első és Második vitázó a Színészparadoxonban.

2017. július–augusztus

85

„

MARSÓ PAULA

Filozófiai alkímia
BEVEZETÉS A PÁRBESZÉDEKHEZ
Szerző nem írt annyit a lustaság dicséretéről, mint Rousseau a párbeszédeiben. Ez nagyon
fontos, nehogy elfelejtsem. Hogy miért, annak ki kell derülnie, mire a szöveg végére érek. Különös és botránykeltő Rousseau-nak ez a párbeszédes fantom-monológja. Kétségtelenül polemikus írás. Éppen ez lenne vállalkozásának lényege. Mivel a történet egyik, noha talán nem
a legfontosabb szála, egy skandalum ügyében történő nyomozás. Mint értesülünk róla, a „filozófus évszázad” nemzedéke, nem csak a színe-java, hanem – kevés kivétellel – mindenki része egy összeesküvésnek, mely J.-J. Rousseau író-filozófus lejáratására irányul. A manővert
egy szűk csoport irányítja, leginkább három személy. „Diderot filozófus”, Voltaire és D’Alembert. Olyan szövegeket adnak ki a neve alatt, melyeket nem ő írt. Amit ő írt, azt elvitatják tőle.
Követik, megfigyelik, lehallgatják. Kigúnyolják, lenézik, packáznak vele. A jövő tekintetében
még ennél is sötétebb a helyzet. Az összeesküvés szálai elhallgattatják, a következő nemzedékek még inkább lehúzzák majd a sárba, hogy a szöveg egy gyakran ismétlődő metaforáját
idézzem. Műveit operettesítik, hiteltelenítik, személyes provokációk kereszttüzében gondolatait kiforgatják. Először is meghamisították valamennyi elvét, a szigorú republikánusból kelekótya forradalmárt csináltak, a törvényes szabadság iránti szeretetéből anarchiát, s a törvények iránti tiszteletét a kiváltságosok iránti gyűlöletként tolmácsolták. Megvádolták, hogy
a társadalom rendjét a feje tetejére akarja állítani, mert szóvá tette, hogy miközben ezzel a
névvel illetik ezt a „végzetes rendetlenséget”, kigúnyolják az emberi faj nyomorát, amikor
a legbűnösebb visszaéléseket olyan törvényekként mutatták be, melyek a vesztét okozták.
A nyilvános rablás miatti dühe, a hatalmaskodó tolvajok iránti gyűlölete, akik mindezt támogatják, rettenthetetlen bátorsága, hogy a kedvezőtlen igazságot elmondja bármilyen rangú
embernek, mind-mind csak arra volt jó, hogy magára haragítsa őket. A mindenkinek szánt
nyers, de általános szemrehányásait kiforgatták és egyedi gúnyolódásokká tették, s rafináltan a leggonoszabb módokon használták fel. Az, hogy ezek a magyarázatok – Rousseau kortársaitól kezdve egészen napjainkig – egymást erősítik, valójában Rousseau gyanúját igazolják. Nevezetesen elhallgattatásának és marginalizálásának szándékát, a filozófiai szövegeinek
személyeskedő szempontú vagy olvasatú bírálatát.
Ha csak ezt a késői párbeszédes művet vizsgáljuk, megállapíthatjuk, hogy a Rousseaurecepció valójában mind a mai napig képtelen értelmezését kivonni a pszichologizáló megközelítésmódból, s betegség tüneteként tekint erre a műre. Egyhangúlag állítja, hogy ez a
szöveg a szerző zaklatott tudatállapotának lenyomata, az idős és magára maradt filozófus üldözési mániájának regénye. A recepció azonban nem a párbeszédek szövegét olvasva jutott
erre a következtetésre, sőt, gyakran egyértelmű, hogy akik hivatkoznak rá, el sem olvasták
azt. Mitől válik kanonikussá egy olvasat? Miféle konszenzus nyilvánul meg benne? Éppen ez a
kérdés foglalkoztatja a Párbeszédek két szereplőjét, Rousseau-t és az anonim Franciát. Ők

„

86

tiszatáj

ketten bíráskodnak J.-J. ártatlansága vagy bűnös volta ügyében, s a beszélgetések végére
megoldják a rejtélyt, hogy egy „szörnyeteg” írhatott-e magasztos műveket, s hogy vajon egy
tisztességes szerző lehet-e velejéig romlott ember? Az apológia végéhez közeledve, miután
szerződésük értelmében a Francia elolvasta Rousseau műveit, Rousseau pedig személyesen
felkereste J.-J.-ot, hogy a fenti kérdésben eloszlassák a homályt, a Francia föladja a közvéleménytől átvett rosszhiszeműségét J.-J. ügyében, de azért határozottan tartózkodik attól, hogy
nyilvánosan védelmébe vegye őt. „Nem szeretném Don Quijote szerepében találni magam,
tekintettel arra, hogy hivatalt viselek, főnököm van, barátaim, azon túl pedig el kell tartanom
egy családot” – mondja az egyik utolsó dialógusban.
Nem vitás, hogy Rousseau már életében híresség volt, és az épp születőfélben lévő nyilvánosságról – amely lapok hasábjain és levelezések közzétételében elégíti ki a nagyérdemű
kíváncsiságát – ő maga adja az első negatív kritikát. Pontosan tisztában volt vele, hogy melyek a lehetőségek és buktatók abban, ha személye közfigyelem tárgya. Az 1760-as évektől
kezdve a személyét érintő minden hír vagy pletyka nyilvánosságot kapott a korabeli újságokban, David Hume-mal való vitájáról részletesen szemléznek az újságok. Ekkor ugyanis
anonim szerzők tollat ragadnak Rousseau védelmében, Hume nagy meglepetésére, aki döbbenettel tapasztalja, hogy Rousseau mennyire népszerű az irodalmi körök és az arisztokrácia
berkein kívül. Elképedve látja, hogy „La Vesseurről, a gazdaasszonyáról, aki mégiscsak egy
műveletlen asszonyszemély, többet beszélnek, mint a monacói hercegnőről vagy Egmont
grófnéról. Kutyájának pedig, teszi hozzá Hume, amelyik csak egy pásztorkutya, neve és híre
van a világban”. Valóban „Rousseau nevét Európa szerte ismerik”, írja Jean-Baptiste de la
Harpe, és Louis-Sébastien Mercier, a kor nagy krónikása kijelenti, hogy „napjainkban három
emberről beszélnek a legtöbbet a párizsiak, a porosz királyról, Voltaire-ről és Jean-Jacques
Rousseau-ról”. Az emberek egymást tapossák, hogy 1770-ben meglessék, amikor a Café de la
Régence teraszán sakkozik, ilyen és ehhez hasonló esetekről bőséggel olvashatunk a Vallomásokban. Pontosan tudta, hogy korának jellegzetessége, hogy a közvélemény hatalmi ággá
fejlődik: ez a hatalom megszerezhető, de egyúttal manipulálható is. Rousseau az 1760-as
évektől kezdve szisztematikusan munkálkodott írói imázsán, egy olyan sztoikus bölcs szerepét vette fel, aki visszautasítja a notabilitással járó előnyöket: kottamásolásból él, visszautasít minden ajándékot és meghívást. Kortársai mindegyikének volt szokratikus allűrje a 18.
század derekán, nem ő volt az egyetlen, aki a bölcs szerepében tetszelegve ostorozta a művészeket és írástudókat, miközben drámákat, rímeket faragott és filozofált. Csakhogy az önmagáról alkotott kép hitelességéhez nála szorosan kapcsolódik az aláírás kérdése: sem a Társadalmi szerződésben, sem az Emilben nem folyamodott álnévhez, amivel kivételes módon irritálta a hatóságokat. Voltaire sosem értette meg, miért nem köt Rousseau kompromisszumot
e kérdésben, de hát hogyan is értette volna meg, amikor ujjongva üdvözölte Lengyelország
orosz megszállását akkor, amikor Rousseau épp alkotmányt dolgozott ki a lengyelek számára. Míg Voltaire élcelődött Rousseau attitűdjén, „Szókratész majmaként” nevezte levelében,
addig az utóbbi így fogalmaz 1764-ben a Hegyi levelekben, melyet száműzetése kezdetén ír:
„Szókratész az életével fizetett azért, amikor ugyanazt mondta, amit én.”
A történet további érthetősége végett röviden tisztázni kell, hogy mit ért lejáratásának
körülményein, s nem árt feleleveníteni az Enciklopédistákkal való szakításának okát. A „genfi
polgár” már nem volt fiatal, amikor Párizsban filozófusként megjelent, s mindent megtett
azért, hogy az általa nagyra becsült és tisztelettel övezett Voltaire figyelmét fölhívja magára.

2017. július–augusztus

87

„

Voltaire nem csak fölényesen uralkodott a kor szellemi világában, de gazdag is volt, egy vagyonos ember, aki Rousseau színrelépésekor már olyan magasan és biztosan állt a közélet
csúcsán, hogy legfeljebb mulattatta a fiatal pályatárs csipkelődése. Első értekezéseit követően Rousseau kritikát kapott és nem támadást. Pályatársait leginkább stilisztikai húzásai irritálták, a híres paradoxonok. Második értekezésével, 1755-ben már ellenszenvet váltott ki
Voltaire-ből, aki parodizálva köszönte meg írását: „köszönöm Uram, az emberiség ellen írott
könyvét”. Rousseau fejét ezután mindenekelőtt Voltaire követelte, nem a genfi kormány
(amely beérte egy többé-kevésbé következmények nélküli elfogató paranccsal) vagy Párizs
érseke. Vesztét az okozta, hogy szembeszállt a genfi színházépítés ügyével, azaz D’Alembert
legfőbb ambíciójával. A genfi polgár, aki egyébként azért jegyezte műveit ekként, hogy éppen
Voltaire számára megkülönböztesse magát egy bizonyos Pierre Rousseau nevű párizsi dramaturgtól, ekkor lesz először útban Voltaire számára, aki világossá teszi, hogy az enciklopédisták vállalkozását megtagadó áruló nem folytathatja büntetlenül irodalmi karrierjét. Voltaire nem hagy kétséget ambíciója felől: D’Alembert-nek írja 1761-ben „Ez az őrült lehetett
volna valaki, ha hagyja, hogy irányítsák. Diogenész kutyája akár még hasznos lehetett volna
az irodalom számára…” A színházügyben Rousseau árulóvá lett, s Voltaire tudatja a világgal,
hogy ezentúl Júdásként kell élnie. Az akkor már száműzetésben élő filozófus ellen névtelenül
ad ki egy kis szöveget, amelyben egy buzgó kálvinista lelkész stílusában A polgárok érzelmeiben (1764) a polgári erényeket magasztalva kiteregeti a híres-nevezetes lelencházi történetet. A gyermekeinek tragikus sorsát maga Rousseau írja meg D’Alembert-nek, Voltaire manővere tehát nem oknyomozó teljesítmény volt, pusztán egy hatalmas és jól irányított retorikai
művelet. Ferney földesura nem állítja meg ezen a ponton – egy mai kifejezéssel élve – a lejárató kampányt, a genfi államügyészhez írt magánlevelében lázítással vádolja Rousseau-t és
elfogatását sürgeti. Nem lehet csak a színház-üggyel vagy féltékenységgel magyarázni Voltaire-nek Rousseau iránti gyűlöletét: az előbbi ugyanis nem irodalmi riválist látott Rousseau
személyében, hanem politikai ellenfelet, joggal. 1765-ben Charles Bordes-nak írja: „Semmi
szellemeset nem találok írásaiban. Utálatos könyve, az Új Héloïse teljesen híján van minden
tehetségnek, Emil és az összes többi könyve fölösleges frázispuffogtatás. Rousseau egyvalamire jó, hogy elfelejtsék.” Persze hogy az lenne a legjobb, ha minél előbb elfelejtenék, hiszen
kérdőre vonja azt a társadalmi konszenzust, amelyre Voltaire és a richesse mobilière a maga
prosperitását megalapozta. A felvilágosult abszolutizmus új nemessége csak a született arisztokraták ellen viselt harcot, de háborúját a nincstelen parasztok és kispolgárok hátán akarta
megvívni, a társadalmi igazságosság bárminemű törekvése nélkül. Polányi Mihály egyenesen
úgy véli, hogy Rousseau „minden gondolatának hallgatólagos alapja az a látomás volt, hogy
egy új hős fog színre lépni (…) és ez a hős a nép volt”. 1 Ez a vízió ott lehetett már Voltaire fejében is, aki ezt firkálja a második Értekezés lapjának szélére: „Íme, egy koldus filozófiája, aki
azt akarja, hogy a szegények rabolják ki a gazdagokat”. Kérdés, Voltaire miből vonta le ezt a
következtetést, az azonban tény, hogy a második Értekezésben Rousseau számos anekdotát
hoz fel annak bemutatására, hogyan élősködnek a vagyonos és korrupt tisztviselők a társadalom kiszolgáltatottjain.
Rousseau megrágalmazásának története, az „Urak” érthetetlen és kibogozhatatlan összeesküvése a Párbeszédek történetének része. Ettől még lehetne a szöveget delirálónak, tévely1

Polányi Mihály, Jean-Jacques Rousseau, avagy lehet-e egy társadalom szabad? [1953] in Társadalomfilozófiai írások, Gondolat, 1986. 244.

„

88

tiszatáj

gőnek nevezni, ahogy teszi ezt a Rousseau-recepció Herdertől Huizingáig. Van azonban egy
fontos mozzanat. A Párbeszédek a Vallomások és a Séták szövegével alkot háromszöget. Az
alakzat alján helyezkedik el a kétféle önvallomás, a csúcsán pedig a magányos sétáló álmodozásainak naplója. Hogyan feltételezhetnénk, hogy két kimagasló és önnön intenciójának tekintetében kristálytiszta mű közé beékelődik egy tébolyult harmadik, s a három közül éppen
ez a legstrukturáltabb, legjobban kidolgozott és egyedüliként befejezett? Foucault ellenVallomásoknak nevezi a párbeszédeket rövid bevezető tanulmányában s ez is igen megtévesztő. Ha a Vallomások az élet, a Párbeszédek a halál műemléke. A benne megénekelt hang
elevenen elföldelt, kísérteties. Részben a száműzöttség dramatikus funkciója miatt van ez így,
de van ennél fontosabb szerepe is. A biografikus én ugyanis meghal, amikor a szerző világra
jön. Ez a szöveg de facto állítása; súlyos következményekkel járó kijelentés. Valójában nem a
már nem létező, életrajzi én tekintetében, ezt a kérdést már alaposan körbejárta a Vallomások, hanem éppen az életrajzi én halálával megszülető szerző életének vonatkozásában releváns ez a megállapítás. A négyszáz oldalon keresztül tárgyalt probléma éppenséggel ennek a
szerzőnek a természetével foglalkozik.
Hallatlan újszerű irodalmi és filozófiai felfedezés. Megszületik ugyanis a szerző, akinek
habitusa, vérmérséklete, temperamentuma, szaga és természete van. Ízlése, hajlandósága,
étvágya, gusztusa. Termékeny és terméketlen gondolatainak sokasága. A biografikus én is
ennek a szerzőnek a leleménye: a szerző nélkül ugyanis, aki megírja életrajzi jellegzetességét
az illetőnek, a magánember sincsen. J.-J.-ot pedig nem általában a szerzőség kérdése foglalkoztatja, a mimézis, a szerzői invenció, vagy az öninduktivitás. Az öntükrözésben kialkudott
mozgástér egy végtelen spirális alakzatban látszólag a téboly útvonalát állítja elő. Csakhogy
belső koherenciája révén – akárhogyan is nevezzük meg az őrület kritériumait – ez a szöveg
biztosítja és fenntartja önnön belső értelmességét. J.-J. Szerzőjének ugyanis Rousseau filozófus életművét kell elcipelnie. Rousseau filozófus életművét azonban csak egy nagyon speciális szerző hozhatta világra. Itt van egy pont, ahol Rousseau mintha belátná a filozófia paradoxonjainak elvi megoldhatatlanságát. Soha nem volt képes a természeti állapot „fikcióját” dialektikus gondolati konstrukcióba rendezni, mégis ez lett szövegeinek alaptézise.
Íme, a szerző, amint számot vet mindezzel a nehézséggel. Ő az, akinek példáján keresztül
el tudjuk képzelni a soha nem létező természeti állapotot. Hiszen ő a természet embere, az ő
képzeletének terméke ez a sok édes és gyötrelmes következményekkel járó álmodozás az
emberi nem megjavításának kísérletéről, ő a bátor és egyszerre lusta jöttment idegen, aki
felnyitja szemünket és megmutatja, hogyan uralkodik mindenek fölött a bűbájosság hamis
gépezete, az udvariasság terrorja, ő az, aki kivonja magát a társadalmi játszmákból a napi tevékenységeinek segítségével, aki nem egy erkölcsi géniusz, csak egyszerűen még ahhoz is
lusta, hogy rossz legyen. Egyszóval ő az a személy, aki sehol máshol sincsen, mint éppen saját
szövegének genezisében. Hogyan lehet megvédeni egy hipotézisre alapított filozófiai konstrukciót, ha egyetlen ember esetében modellként szolgál? Ő az egyedi és egyetlen, aki megírhatta azon elméleti és irodalmi kísérleteket, amelyekben a természet hangja diktál, ahol a jó
írás munkálkodik, amelyekben a lelkiismeret vezeti a kezét, ahol az írás nem mesterség és a
filozófia nem szakma. Persze szükségszerű, hogy a természeti állapot problémája megismétlődjék kicsiben: írhat-e magasztos műveket egy kisstílű szélhámos? Kétségkívül nem írhat, de
a mű rendkívüliségéből lesz levezetve az alkotó nagysága, amiért viszont csakis a mű nagysága kezeskedik. Hogyan lehet aranymosó valaki, ha még csak nem is feltételezi az allúvium-

2017. július–augusztus

89

„

ban a nemesfém nyomát? A természetnek ez az egyszerre antropomorf és neutrális jellege
Rousseau egész filozófiai alkímiáját érinti. Ez a séma adja Rousseau valamennyi problémájának szerkezetét. Ez mozgatta, amikor a természeti állapot paradigmáját próbálta megoldani,
és igyekezett elkerülni, hogy a társadalomból vett fogalmakkal írja le a társadalom előtti ember természetét. Képtelenség, hiszen hogy lehetne a természetben moralitást felfedezni? Hogyan nevezhetjük a jóságot, együttérzést, nagylelkűséget „a természet első ösztönzéseinek”?
Kinek vagy minek a természete volna ez? A morál előtti szakaszban mi értelme megtagadni
vagy kifejezni együttérzést? A gyenge, lusta, tétlenkedésben élvezettel elmerülő és nem túlságosan erényes J.-J. békés és gyöngéd természete révén jut el oda, ahova az erény által is eltalálhatna.
Az erkölcsi jó azon manifesztuma, amely a megmunkálatlan, érintetlen természetből kinyerhető és a társas erény kiiktatása árán is hozzáférhető: hatalmas filozófiai teljesítmény.
Nem fordul transzcendentális entitásokhoz, a természetet transzcendálja. A patológiával foglakozó olvasatok elfedték a szöveg történelemalakító minőségét, s a betegség és az őrültség
szempontjait keresve nem vették észre, hogy a „természet embere” a képzelet alkímiájában
világot teremt szerzőjének. Ezen a helyen születik meg a szerzői zsenialitás toposza, melyhez
világrajövetelekor, végzetes olvasatok okán, szorosan kapcsolódik a szörnyűség, a rettenetesség, a kísértetiesség attribútuma.

ANDORRAI PAVILON EVE ARIZA MURMURI

„

90

tiszatáj

JEAN-JACQUES ROUSSEAU

Párbeszédek
ROUSSEAU, JEAN-JACQUES BÍRÁJA
Előszó
Ha volna merszem kérni valamit attól az embertől, akihez eljut ez az írás, azt kérném, hogy
mielőtt említést tesz róla, vagy bármilyen lépésre szánja magát, olvassa végig az egészet. Látom előre, hogy ennek semmi esélye, így inkább hallgatok és bízom a Gondviselésben.
Az írás témájáról és formájáról
Sokszor elmondtam már, hogy ha nekem valakiről olyan képet festettek volna, mint amilyet
rólam a kortársaimnak, én nem úgy viselkedtem volna az illetővel, ahogyan ők velem. Kijelentésem senkit sem hatott meg különösebben, és a legkisebb jelét sem láttam annak, hogy
kíváncsiak lettek volna rá, miben tért volna el a viselkedésem másokétól, és hogy mi okom
lett volna erre. Ebből arra következtetettem, hogy a nyilvánosság egész biztosan képtelen lett
volna igazságosabban és tisztességesebben viselkedni mással, mint velem, azaz tévedés lett
volna nem követnem véleményüket. Kétségtelen, hogy a nyilvánosság irántam tanúsított kevély és kitartó megvetésében olyasfajta erős vélekedés köszönt vissza, amely egyaránt származhatott szellemi vezetőitől és belső meggyőződéséből. Kifürkészhetetlen rejtély volt ez
nekem, amit sehogy sem tudtam megoldani, s arra gondoltam, beszélni fogok róla, bárki legyen is az, aki kérdéseimre adott válaszaival kijózanít: tévedésem ugyanis, ha valós, következményeket szül, a világról alkotott egyéb téveszméket, márpedig semmi sem áll tőlem távolabb, mint hogy igazságtalan és hálátlan legyek azokhoz, akik felnyitják a szememet, és
pontosabb ítéletekre tanítanak, a méltatlankodás helyett az érzékenység és hála kötelességének érzetét ébresztve szívemben: mindazonáltal más oka is van annak, hogy tollat ragadtam. Ebben az írásban érezhető egy másik, ennél is fontosabb és legalább ennyire jogos szándék. Itt már nincs helye a vágynak vagy a reménynek, hogy végre igazságot szolgáltassanak
nekem azok, akik erre nem voltak hajlandók és makacsul kitartanak ebben az elhatározásukban.
Különös zavart észleltem, amikor vállalkozásomhoz fogtam. Nem az okozott gondot, hogy
érzéseimet érvekkel támasszam alá, hanem hogy az ezekkel ellentéteseket elképzeljem és
egy látszólagos méltányosság jegyében járjak el még akkor is, ha ugyanezt a másik oldalon
nem érzékelem. Mindeközben azt láttam, hogy Párizs, Franciaország, és Európa egésze végtelen magabiztossággal lép fel velem szemben, s teszi mindezt olyan új keletű és számomra értelmezhetetlen maximák alapján, hogy nem tételezhettem fel azt, hogy ennek az egyhangú
közmegegyezésnek – legalább látszólag – nincs valami értelmes alapja; továbbá hogy egy
egész nemzedék önként mond le a szellem természetes fényéről, valamint kész erőszakot
tenni az igazság valamennyi törvényén, a józan ész valamennyi előírásán, cél, ürügy és belát-

2017. július–augusztus

91

„

ható nyereség nélkül, pusztán azért, hogy egy fantazmát tápláljon, amelynek sem okát, sem
célját nem tudom megérteni. A mélységes és egyetemes csönd, amely nem kevésbé felfoghatatlan, mint a rejtély, amelyet eltakar, s amelyet több mint tizenöt esztendeje1 olyan gondosan rejtegetnek előlem, hogy nem is minősíteném inkább, meghozta a gyümölcsét; ebben az
ijesztő és rettenetes csöndben elvesztettem minden tájékozódási pontot, fogalmam sincs, kitől kérhetnék felvilágosítást különös helyzetemről. Minden erőmmel igyekeztem megérteni
feltételezéseimet, de semmit sem találtam, ami magyarázatot adott volna a velem történtekre, s úgy éreztem volna, hogy az igazsághoz is van némi köze. Amikor határozott utalások
alapján olykor már úgy véltem, hogy megtaláltam az összeesküvés hátterét, célját és kitervelőjét, a feltételezésből annyi abszurd dolog született, hogy kénytelen voltam elvetni, s bár
ezek után megpróbáltam zaklatott fantáziámból előállítani a hiányzó láncszemet, hamarosan
erről is le kellett mondanom
Egy kimérával való hadakozás helyett, valamint hogy ne sértsek meg egy egész nemzedéket, kénytelen voltam észérveket feltételezni a mindenki által követett és elfogadott elfogultságban. Minden erőmmel azon voltam, hogy megkeressem és elképzeljem, mi csábította el a
sokaságot, és ha semmit sem találtam, ami ezt indokolta volna, az ég a tanúm rá, hogy ez nem
az eltökéltség vagy a kitartás hiánya miatt történt, s hogy minden gondolatot összeszedtem,
ami ezzel kapcsolatban felmerült bennem. Erőfeszítésem nem járt sikerrel, így végül arra az
álláspontra jutottam, hogy számomra ismeretlen és érthetetlen sajátos okok mentén nem tudok mozgatni érveket, ezért egy olyan általános hipotézishez fordulok, amely minden érvet
magába foglal. Valamennyi lehetséges feltételezés közül azt választom, amelyik nekem a legkedvezőtlenebb, és a legjobb az ellenfeleimnek, s ebben a helyzetben, amennyire csak lehet,
alkalmazkodom azokhoz a manőverekhez, ahhoz a bánásmódhoz, azokhoz rejtélyes utalásokhoz, amelyek innen-onnan eljutottak hozzám, és megnézem, hogy mi lett volna részükről
a leginkább igazságos és ésszerű bánásmód velem szemben. Kénytelen voltam mindent felhozni a védelmükben, mert ez volt az egyetlen módja, hogy kihámozzam azt, amit ténylegesen mondani akarnak, és így is tettem, minden kézzel fogható indokot és körmönfont érvet
felsorakoztattam védelmükben, magammal szemben pedig minden elképzelhető terhelő bizonyítékot. Ennek ellenére bevallom, hogy elég gyakran belepirultam, amikor az járt a fejemben, hogy milyen indítékok mozgatják őket. Ha találok ésszerűbbeket, lelkem rajta, hogy azokat követem, már csak azért is, mert mindegyik gyenge lábakon állt volna a válaszaimmal ütköztetve, melyek közvetlenül az igazság első alapelvéből származnak, a józan ész első szikrájából, és alkalmazhatók minden elképzelhető helyzetben, amely hasonlít az enyémhez.
A párbeszédes forma a legalkalmasabb arra, hogy ütköztessük az érveket, ezért választottam ezt. Megengedtem magamnak azt a szabadságot,2 hogy ebben a beszélgetésben ismét
felvegyem a családnevemet, amit a nyilvánosság elvett tőlem, és példáját követve harmadik
személyben nevezem meg magamat, a keresztnevemen, amelyre jónak látta redukálni a nevemet. A másik beszélgetőtársam egy Francia, és ezzel a nevét megillető kötelességemnek és
1

2

Rousseau az összeesküvés kezdetét 1757–1758-re datálja. „Már több mint tizenöt éve vagyok ebben
a különös helyzetben, s még mindig olyan, mint egy álom.” A magányos sétáló álmodozásai. Ford.:
Réz Ádám. Magyar Helikon, 1964. 8. old. (A fordító megjegyzése)
A szerencsétlen kimenetelű angliai tartózkodás után Rousseau illegálisan visszatér Franciaországba
és Conti herceg, aki befogadja Trye-i kastélyába, kimondott kérésére felveszi a Jean-Joseph Renou
álnevet. 1767. június 21-től majd két éven keresztül így írja alá leveleit. 1770-ben ismét saját neve
alatt jegyzi levelezését. Vö. 1770. február 26-i levél St. Germain-nek. (A fordító megjegyzése)

„

92

tiszatáj

tisztességemnek teszek eleget, mivel el akartam kerülni, hogy cinkos legyen egy általam
megvetett magaviseletben, ezzel semmilyen igazságtalanságot nem követek el vele szemben,
ez a személy ugyanis pont úgy viselkedik, mint ügyemben az egész nemzete. Sőt, néha helyénvalóbb érzéseket kölcsönöztem neki, mint amit valaha is bármely honfitársánál tapasztaltam, és számomra örömteli, hazája számára pedig megtisztelő volna, ha többen követnék a
példáját. Ha olykor bele is rángattam őt abszurd érvelésekbe, őszinte szívvel állíthatom, hogy
ezt mindig saját magam ellenében tettem, és hiszem, egész Franciaországot kihívhatom, hogy
találjon ennél szilárdabb érvelést, olyat, amelyik jogossá tehetné a velem szemben tanúsított
bánásmódot, amellyel ékeskedni látszik.
Számomra végtelenül világos és tiszta volt, hogy miről akarok beszélni, ezért nagyon
meglep szövegem kuszasága, terjengőssége, bőbeszédűsége, fecsegése. Bárki más megfogalmazásában eleven és erőteljes volna a szöveg, ami a tollam alatt lagymataggá és akadozóvá
lett. Hiszen itt rólam volt szó, és saját magam érdekében képtelen voltam mozgósítani azt az
eltökéltséget és lelkierőt, ami egy jó szándékú embert mások ügye kapcsán ragad el. Önmagam védelmének megalázó szerepe rangon aluli, s annyira méltatlan az érzéseimhez, hogy
nehezemre esik felvállalni. De hamarosan kiderül majd, hogy nem is ezt a szerepet akartam
betölteni. Képtelenség lett volna megvizsgálni azt, ahogyan a nyilvánosság velem bánik, ha
nem gondolkodom el önmagamon a világ legkegyetlenebb és legszánalmasabb helyzetében.
Szomorú és sötét gondolatokat kellett felvetnem, keserű és bántó emlékeket, olyan érzéseket, amelyeket a legkevésbé éreztem a magaménak, és ebben a fájdalmas szorongásban kellett újra nekiveselkednem, valahányszor egy újabb sértés úrrá lett az ellenérzésemen, hogy
ezt az annyiszor félbehagyott írást újrakezdjem. Ennyi fájdalommal járó elfoglaltságot képtelenség folyamatosan művelni, rövid pillanatokra nekiveselkedtem, rögtön leírtam, ha valami
eszembe jutott, ehhez tartottam magam, olykor tízszer is leírtam, ha valami tízszer jött föl,
soha nem tartottam észben, mit írtam le korábban, de ez is csak akkor tűnt fel, amikor elolvastam egyvégtében az egészet, s ahogy az előbb mondtam, most már késő, hogy bármit is
helyre hozzak. A harag olykor lendületet ad a tehetségnek, de az undor és a szívfájdalom
visszaveti; és miután elolvasták könyvemet, jobban érzik majd, hogy e kínos munkát ebben
az állapotban kellett elvégeznem.
Akadt még valami, ami tovább nehezítette ezt a munkát; állandóan önmagamról kellett
beszélnem, igazságosan és valóságosan, magasztalás és lekicsinylés nélkül. Mindez nem
probléma, ha a nyilvánosság méltó tisztelettel bánik az illetővel: ez esetben ez a szempont
nem is jön szóba. Hallgathat anélkül, hogy megalázkodna, és őszintén azonosulhat azokkal a
tulajdonságokkal, amelyekkel általában felruházzák. De aki úgy véli, hogy kijárna neki az elismerés és a tisztelet, és akit a nyilvánosság kénye-kedve szerint torzít el és rágalmaz, az hogyan találja meg azt a hangot, amely igazságot szolgáltatna neki? Beszéljen magáról a megérdemelt, de általánosan megtagadott elismerés hangján? Kezdjen el kérkedni azokkal a tulajdonságokkal, melyeket a magáénak vall, és amelyeket mindenki megtagad tőle? Az igazság
ilyesfajta kiárusítása nem annyira gőgről, mint hitványságról tanúskodna. Az öndicséret, még
a legszigorúbb igazságosság szempontjait figyelembe véve is, inkább önmagunk lealázása
mint kitüntetése volna, és nagyon felületes emberismeretről tanúskodna, ha egyáltalán felmerülne bennünk, hogy az ilyen tiltakozásokkal rámutathatunk az emberek tévedésére és
önámítására. Ezekben az esetekben az elszánt és megvető hallgatás helyesebb volna és inkább ízlésem szerint való; de nem mentem volna vele sokra, mivel azt szerettem volna meg-

2017. július–augusztus

93

„

mutatni, hogy ha másvalaki volnék, milyen szemmel néznék, arra az emberre, aki én vagyok.
Igyekeztem méltányosan és elfogulatlanul betölteni ezt a nehéz feladatot, próbáltam nem hibáztatni a nyilvánosság elképesztő vakságát, kerültem, hogy olyan érdemekkel kérkedjek,
melyeket tőlem megtagad, hogy olyan bűnöket valljak magaménak, amelyeket nem követtem
el, és amelyeket előszeretettel tulajdonítanak nekem. Szerettem volna egyszerűen megmagyarázni, hogy milyen következtetésre jutottam volna az enyémhez hasonló alkat gondos tanulmányozása után egy másik ember esetében. Ne írják a javamra, ha visszafogottságot és
mértékletességet találnak ezekben a leírásokban. Állítom, hogy egy kicsivel több szerénységre lett volna szükségem, hogy sokkal nagyobb megbecsüléssel beszéljek magamról.
Amikor láttam, hogy mennyire rémesen hosszúak lettek a párbeszédek, megpróbáltam
többször is lenyesegetni egyes részeket, kigyomlálni a gyakori ismétlődéseket, rendet és logikát teremteni a szövegben; de képtelen voltam kiállni ezt az újabb tortúrát. Olvasás közben
olyan erősen élem át balsorsom fájdalmát, hogy elnyomja az ehhez szükséges figyelmet. Képtelen vagyok arra, hogy bármit is kihúzzak, két mondatot összekapcsoljak, vagy két ötletet
egymással összevessek. Sorról sorra haladok a szöveg olvasásában, miközben szívem sajog
és megszakad. Ismétlődő és merőben értelmetlen erőfeszítések után feladom ezt a munkát,
amire alkalmatlannak érzem magam, és jobb híján átírom ezeket a formátlan próbálkozásokat3, amelyeket kijavítani már nem áll módomban. S ha akadna még bármi javítani való is rajta, akkor sem vállalkoznék rá, ha a világ minden kincsét ajánlanák fel. Sőt, le kell mondanom
számos sokkal jobban és szebben megírt gondolatomról is, mint az itt találhatóak, amelyeket
rendetlen fecnikre jegyzeteltem, bízva abban, hogy gyerekjáték lesz a beillesztésük; a levertség azonban olyan szinten hatalmába kerített, hogy már ez az egyszerű feladat sem megy.
Végül is nagyjából elmondtam, amit akartam: ugyan az ismétlés és a rendezetlenség káoszába süllyedt, de benne van: a jóhiszemű emberek meg fogják találni. Azok pedig, akik csak kellemes és gyors olvasmányra vágynak, s a Vallomásokat is csak ezért lapozták fel, akik az igazságosság és a valóság végett a legkisebb erőfeszítésre és összpontosításra is képtelenek, jobban teszik, ha nem fárasztják magukat ezzel az írással; nem ők azok, akikhez beszélni kívántam és fütyülök rá, hogy tetszik nekik avagy sem: így legalább megkímélnek attól a végső
megaláztatástól, hogy az életem nyomorúságát ábrázoló tablón egyesek jól szórakoznak.
Mivé lesz ez az írás? Mi hasznom származhatik belőle? Fogalmam sincs, és ez a bizonytalanság fokozza a bátortalanságot, amely munka közben kísért. Akik ellenem vallanak, kezdettől fogva tudnak róla, és úgy vélem, mostani helyzetemben nincs esélyem megakadályozni,
hogy könyvemet előbb vagy utóbb meg ne szerezzék.* A dolgok természetes menetének megfelelően az egész erőfeszítésem tiszta veszteség. Nem tudom, hogy milyen sorsot szán nekem
az Ég, de a legvégsőkig reménykedem abban, hogy nem hagyja el az igaz ügyet. Bárkinek a
kezébe is juttatja ezeket a lapokat, ha jövőbeli olvasóim között akad egyetlen nyíltszívű ember, az nekem elegendő, és soha nem fogom megvetni az emberi nemet annyira, hogy ne találjak ebben a gondolatban okot a reményre vagy a bizakodásra.
Fordította: MARSÓ PAULA
3

*

Vö. „Ez az írás (feuilles) voltaképpen álmodozásaim szabálytalan naplója lesz.” A magányos sétáló
álmodozásai, 16. old. (A fordító megjegyzése)
A Párbeszédek végén majd megtaláljuk ennek a szerencsétlen írásnak a történetét, s azt is, hogyan
igazolódott be ez a jóslat. (J.-J. Rousseau megjegyzése)

„

94

tiszatáj

KOVÁCS ILONA

Benjamin Constant bizalmas naplói
A Vörös füzet, amelyből itt egy szemelvényt közlünk, Benjamin Constant (1767–1830) svájci
származású író és gondolkodó önéletrajzi műve, amelyben gyermekkoráról és felnőtté válása
első éveiről számol be. A címet a kézirat a füzetlapok vörös kötése alapján kapta, maga a
szerző csak Életem címmel látta el. A szöveg befejezetlen, mégis rendkívül érdekes, nemcsak
önmagában, de úgy is mint egy irodalmi folyamat kiindulópontja. Ugyanis ez a félben maradt
napló több más vallomásos szöveggel együtt fontos adalék az Adolphe (1816) című regény
értelmezéséhez.
Constant 1807-ben vetette papírra legkorábbi emlékeit, amelyeket egészen bizonyosan
nem szánt közlésre, csak jóval később, egy távoli rokona adta ki a szöveget 1907-ben. A később magánéleti botrányai és liberális gondolkodói és politikusi pályája révén híressé vált
naplóíró itt leplezetlen őszinteséggel és sok humorral mesél kalandos életútjának első szakaszáról. Születésétől kezdve, amelybe anyja belehalt, csapongva, de mindig nagyon színesen és
kiváló irodalmi stílusban meséli saját történetét. Sorra veszi apjával töltött első éveit, majd
rendszertelen tanulmányait és ötletszerűen alakított úti célokat követő vándorlásait, amelyek sok bolyongásba és meglepetések egész sorozatába keverték, így aztán egészen meglepő
élményekben volt része. Közben nagy érzelmi viharokba is bonyolódott, amelyekről részletesen beszámol, akárcsak arról a szenvedélyes barátságról, amely egy nála jóval idősebb holland írónőhöz (Isabelle de Charrière, 1740–1805) kötötte szorosan. A félárva, furcsa apjától
hol menekülő, hol nála menedéket kereső ifjú magánéletének ez a fordulatos története izgalmasan egészíti ki a későbbi liberális gondolkodóról és politikusról alkotott árnyalatlanabb
képet. Személyes élményeihez tarka hátteret rajzol a korabeli bohémélet különböző helyszíneiről (Svájc, Anglia, Franciaország) és különc figuráiról, ami szintén különleges színt jelent a
korszak történeti tablóján.
A szöveg nem követ szigorú időrendet, érezni, hogy az emlékező önmaga számára ír elsősorban, ami azt is jelenti, hogy a Vörös füzet a bizalmas napló ekkoriban alakuló műfajába tartozik. Dokumentum értékén kívül kétségtelenül növeli jelentőségét az a már említett tény,
hogy a szerző későbbi, írói hírnevét megalapozó regény, az Adolphe (1816) „elő-szövege”.
Néhány későbbi, ugyancsak sokáig kiadatlan művével (Cécile, ill. Amélie és Germaine) együtt
jól szemlélteti, hogyan lényegülnek át az önéletrajzi elemek egyre jobban fikcióvá, hogy végül
regényformát öltsenek. A valóság naplóban rögzített, valódi közönségre nem számító közege
természetesen szintén megenged némi regényesítést, de az Adolphe-hoz vezető, csaknem egy
évtizednyi út több állomásának kiindulópontja elméleti szempontból is fontos munka. A fikcionalizálódás folyamata érzékletesen bontakozik ki az olvasó szeme előtt, ha ezt a füzetet a
későbbi regénnyel összevetve olvassa, és annak fényében tudja mérlegelni, milyen színvonalasan, irodalmilag is élvezetes módon öltöttek formát az emlékek.
Az Adolphe a romantikus stílus egyik korai alkotása, annak minden melankóliájával és
életuntságával, míg ez a napló-szerű szöveg sok öniróniával és mulatságos kommentárral

2017. július–augusztus

95

„

mutatja be a saját élettapasztalatokból merített „nyersanyagot”. Igaz, hogy minden kérdésre
ez a szöveg sem ad választ: bár hatalmas levelezés, több önéletrajzi, vallomásos mű és néhány regény szolgálna támpontul, Constant életművének és egyéniségének sok homályos
pontja felderítetlen marad. Ez azonban alighanem szándékos: hiába kerültek elő nagy számban naplók és önéletrajzi jegyzetek, a rejtőzködés és a vallomástétel vágya egyszerre érhető
tetten mindenütt. Akad olyan napló is, egy 36 lapos nagyalakú füzet, amelybe a szerző titkosírással jegyezte le mondanivalóját. Ennek a kódolt szövegnek a legendája jóval megelőzte a
XX. századi kiadásokat. Akkor derült csak ki, hogy a titkosítás és a titok feloldása közti feszültség paradoxonjai itt is érvényesültek: az a bizonyos napló, amelyik az író életének
1805–1807 közti időszakára vonatkozik, sifrírozva van ugyan, de Constant maga adta meg
hozzá a kulcsot egy korábbi napló végén…
Valószínű, hogy Constant sokáig inkább mint liberális gondolkodó hatott Magyarországon, de írói jelentősége sem becsülhető le. Az Adolphe nagy hatást gyakorolt a magyar regényre, és olyan nagy esszéisták foglalkoztak vele, mint Babits Mihály, Szerb Antal és Gyergyai Albert. Három magyar fordítása is létezik (1875, 1920 és 1958, az utóbbi átdolgozott
változata 1978-ban készült), gyakran kiadták külön és antológiákban egyaránt. Ez a magyarul most először megjelenő Vörös füzet újból ráirányíthatja a figyelmet a regényíróra, és hozzájárulhat Constant írói életművének újjáértékeléséhez. A szerző levelezéséből és önéletrajzi
munkáiból, elsősorban naplóiból, a Qadmon kiadónál készül egy bőséges válogatás.

CHILEI PAVILON BERNARDO OYARZÚN WERKEN

„

96

tiszatáj

BENJAMIN CONSTANT

A vörös füzet
ÉLETEM TÖRTÉNETE 1767-TŐL 1787- IG
(Részlet)
1767. október 25-én születtem a svájci Lausanne-ban, a vallási üldözések miatt Vaud vidékére menekült, régi francia családból való Henriette de Chandieu és a holland hadseregben
szolgáló Juste de Rebecque ezredes gyermekeként. Anyám belehalt a szülésbe, egy héttel az
én születésem után.1
Az első nevelőm, akire egyáltalán valamennyire pontosan emlékszem, egy Stroelin nevű
német, aki előbb agyba-főbe vert, azután pedig – csak hogy panaszt ne tegyek apámnak –
majd megfojtott az öleléseivel. Én mindig hűségesen megtartottam az ígéretemet, de amikor
a dolog tőlem függetlenül kiderült, mégis elcsapták a háztól. Amúgy nagyon furfangos elképzelése volt arról, hogyan tanítson meg görögül: úgy hogy feltaláltatja velem a nyelvet, vagyis
azt ajánlotta, hogy találjunk ki egy nyelvet csak mi kettőnknek, amit senki más nem ismer: az
elgondolás lelkesedéssel töltött el. Előbb abc-t szerkesztettünk, amelybe azután ő beillesztette a görög betűket. Utána szótárt kezdtünk írni, amelyben minden francia szót görög szóval
fordítottunk le. Mindez csodálatos élességgel bevésődött a fejembe, mert azt hittem, én találtam ki az egészet. Már egy egész csomó görög szót tudtam, és azon igyekeztem, hogy általános törvényekbe foglaljam a leleményeimet, vagyis tanulgattam a görög nyelvtant, amikor a
tanítómat elkergették. Öt éves voltam akkor.
Hét éves koromban vitt magával apám Bruxelles-be, ahol maga akarta kézbe venni a nevelésemet. Hamar lemondott róla, és egy franciát vett fel nevelőmnek, De La Grange urat, aki
korábban törzsorvosként szolgált az ezredében. Ez a De La Grange úr meggyőződéses ateista
volt. Amúgy, amennyire emlékszem, középszerű, tudatlan és mértéktelenül hiú ember. Szerette volna elcsábítani a zenetanárom lányát, akitől órákat vettem. Addigra már több botrányos kalanddal dicsekedhetett. Ráadásul egy kétes hírű házba költözött be velem, hogy semmi se álljon élvezetei útjában. Apám felháborodottan tért vissza a seregből, és elkergette La
Grange-ot. A zenemester házában helyezett el engem, míg másik mentort nem talál nekem.
Néhány hónapot nála töltöttem. A család, akit az apa tehetsége kiemelt a közönséges pórnépből, nagyon tisztességesen táplált és gondoskodott rólam, de nevelésemet nem tudta előre mozdítani.
Több tanítóm is volt, akiknek a leckéit kerültem, inkább egy közeli olvasó-klubba jártam,
ahol megtalálható volt a világ összes regénye, és az összes akkor divatos istentelen munka.
1

Constant 44 éves korában, 1811-ben vetette papírra emlékeit, és nem ellenőrizte az évszámokat és
tényeket visszaemlékezéseiben. Édesanyja nem egy, hanem két héttel később halt meg, és apai ágon
is hugenotta családból származott. Számos tévedése közül csak a lényegeseket jegyzeteljük meg
[Ez és minden további lábjegyzet a fordító megjegyzéseit tartalmazza.]

2017. július–augusztus

97

„

Nyolc-tíz órát olvastam naponta, mindent, ami a kezem ügyébe esett, La Mettrie műveitől
Crébillon regényeiig, aminek a fejem és a szemem egész életemre kárát vallotta.
Apám, aki hébe-hóba meglátogatott, összeakadt egy volt jezsuitával, akit fel akart fogadni.
Erre aztán nem került sor, nem is tudom, miért. Ugyanebben az időben megfordult arra egy
volt francia ügyvéd, aki otthagyta a hazáját meglehetősen kínos ügyek miatt, és aki egy lánynyal, akit a házvezetőnőjének állított be, valami iskolafélét akart alapítani, jelentkezett
apámnál, és olyan ügyesen beszélt, hogy elhitette vele, nagyszerű emberre akadt. Ez a Gobert,
rendkívül magas áron, ráállt, hogy magához vegyen. Csak latinból adott leckéket, amit maga
is rosszul tudott, meg történelemből, amit pedig csak azért tanított, hogy lemásoltassa velem
egy művét, amelyet e tárgyban írt, és amelyből több másolatot akart készíttetni. Én azonban
olyan csúnyán írtam, és olyan figyelmetlenül, hogy minden másolatot folyton újra kellett
kezdeni, és több mint egy évig dolgoztam ugyan rajta, de soha nem jutottam tovább az előszónál.
Gobert és a szeretője eközben szóbeszéd tárgya lett, ami apám tudomására jutott. Nagy
jeleneteket rendeztek a szemem láttára, így kerültem el a harmadik tanítómtól, harmadszorra is meggyőződvén arról, hogy azok, akikre a nevelésemet és a korrigálásomat bízták, tudatlan és züllött emberek.
Apám visszavitt Svájcba,2 ahol némi időt kizárólag az ő felügyelete alatt töltöttem el, az ő
hadtesténél. Egyik barátja mesélt neki egy élemedett korú franciáról, aki La Chaux-de-Fondsban, Neuchâtel mellett élt visszavonultan, és akiről azt tartották, hogy szellemes és tudós
ember, mire apám tájékozódott, és kiderült, hogy Duplessis kiugrott szerzetes, aki megszökött a kolostorából, áttért egy másik felekezetre és bujkált, még Svájcban is, mert Franciaországban körözést adtak ki ellene.
Igaz, hogy ezek az értesülések nem tüntették fel Duplessis-t kedvező színben, apám felfogadta, és kiderült, hogy többet ér, mint a hírneve. Így aztán ő lett a negyedik tanítóm. Gyönge
jellemű, de jóságos és okos ember volt. Apám hamar nagy megvetést érzett iránta, és ezt nem
is titkolta előttem, ami elég rossz előkészítés a tanár-tanítvány viszonyra. Duplessis képességei szerint a lehető legjobban töltötte be tisztét és én elég sokat haladtam a keze alatt. Több
mint egy teljes évet tanultam vele, hol Svájcban, hol Bruxelles-ben, hol Hollandiában. Apám
teljesen megundorodott tőle ennyi idő után, és úgy döntött, Angliába küld egyetemre.
Duplessis tőlünk egy ifjú D’Aumale grófhoz került nevelőnek. Sajnos, a fiatalembernek
volt egy meglehetősen szép és könnyű erkölcsű lánytestvére. Ez a lány mulatságból elcsavarta a szegény barát fejét, aki szenvedélyesen belé szeretett. Nem vallott szerelmet, mert barát
létére, ötven éves fejjel és a képével nem sok reményt táplálhatott, egészen addig, amíg rá
nem jött, hogy egy nála fiatalabb és némileg jobb képű parókakészítő nagyobb szerencsével
járt, mint ő. Számtalan bolondságot követett el, amit könyörtelen szigorral büntettek. Teljesen elvesztette a fejét, és a végén főbe lőtte magát.
Eközben apám elindult velem Angliába, ahol rövid londoni tartózkodás után elvitt Oxfordba. Elég hamar rájött, hogy az egyetem, ahova az angolok csak húsz évesen járnak, tanulmányaik végeztével, nem lehet megfelelő egy 13 éves gyereknek. Így aztán beérte azzal,
hogy angolra taníttatott, vásárolt egy s mást, és két hónap elteltével hazaindultunk, egy fiatal
angol társaságában, akit úgy ajánlottak be neki, mint aki alkalmas arra, hogy leckéket adjon
2

Apjának két birtoka volt Lausanne közelében: La Châblière és La Maladière. Az utóbbit Sivatagnak
keresztelte el a fia, és ott töltötte el a legtöbb időt apja társaságában.

„

98

tiszatáj

nekem, bár nincs meg a titulusa és a becsvágya, hogy nevelő legyen, ami csupa olyan tulajdonság, amitől apám, négy egymást követő tapasztalatával már elrettent. Azonban ezzel az
ötödik esettel is úgy járt, mint az előzőkkel. Alig kelt velünk útra ez a May, apám máris nevetséges és elviselhetetlen figurának találta. Megosztotta velem a benyomásait, így aztán új útitársam ezentúl már csak gúny és nevetség tárgya lett a szememben.
May úr másfél évig kísérgetett bennünket Svájcban és Hollandiában. Elég sokáig időztünk
egy kisvárosban, Geertruydenbergben. Ott lettem életemben először szerelmes. Egy öregembernek, apám barátjának, a parancsnoknak a lányába szerettem bele. Naphosszat hosszú leveleket írogattam neki, amiket nem adtam át neki, és úgy utaztam el, hogy nem vallottam
meg neki a szenvedélyemet, amely két hónappal élte túl a távozásomat.
Azóta újra találkoztam vele, és maga az a gondolat, hogy valaha szerettem, némi érdeklődést váltott ki belőlem, vagy talán csak élénk kíváncsiságot ébresztett bennem. Egy alkalommal már szinte belefogott, hogy kifaggasson az érzelmeimről, de valaki félbeszakította. Nem
sokkal később férjhez ment és belehalt a szülésbe. Apám, aki csak arra vágyott, hogy megszabaduljon May-től, az első adandó alkalommal visszaküldte Angliába.
Visszamentünk Svájcba, ahol egy bizonyos Bridel szolgálatait vette igénybe, hogy leckéket kapjak, aki elég művelt, de nagyon pedáns és nehézkes ember volt. Apámat hamarosan
megbotránkoztatta általa választott újabb mentorom fontoskodása, kedélyeskedése és rossz
stílusa, és ennyi haszontalan próbálkozás után, hogy otthon taníttasson, eltökélte, hogy egy
német egyetemre küld tanulni.
Az akkor éppen Svájcban tartózkodó Anspach őrgróf3 Erlangenre irányította a figyelmét.
Apám elvitt oda és ő maga mutatott be Bareith őrgrófnőnek, akinek ez volt a székhelye, apró
udvarával. Olyan buzgón fogadott bennünket, ahogy azok a hercegek szoktak, akik szívükön
viselik az őket mulattató idegenek sorsát. Melegen barátságába fogadott. Igaz, hogy mindent
kimondtam, ami eszembe jutott, és hogy mindenkit kicsúfoltam, és hogy szellemesen fejtettem ki a legcsavarosabb gondolatokat, és emiatt egy német udvarban elég mulatságos figurának tarthattak. Az anspachi őrgróf ugyanilyen kegyesen bánt velem. Nemesi címet adott nekem az udvarában, ahova fáraózni4 jártam, és játékadósságokat csináltam, amiket apám –
igen helytelenül – jóságosan kifizetett.
Első tanévem alatt, amit ezen az egyetemen töltöttem, sokat tanultam, de ugyanakkor
rengetegszer tévedtem különc utakra.5Az öreg őrgrófné mindent elnézett nekem és csak még
jobban szeretett: ebben a kis városban pedig az udvariak kegye elhallgattatott mindenkit, aki
szigorúbban vélekedett rólam. Arra a dicsőségre viszont nagyon vágytam, hogy szeretőm legyen. Egy elég rossz hírű lányt választottam, akinek az anyja, nem tudom már, milyen alkalomból, valami szemtelenséget követett el az őrgrófné ellen. Az a legkülönösebb az egészben,
hogy egyfelől nem tetszett nekem ez a lány, másfelől pedig, hogy valószínűleg egyedül csak
nekem állt ellen. De annyira örültem, hogy mondogatják – visszajutott a fülembe –, hogy kitartok egy szeretőt, ami megvigasztalt, amiért úgy töltöttem a napjaimat, hogy olyasvalakivel
éljek, akit egyáltalán nem szerettem, és a kitartott nő még csak nem is volt a szeretőm.
3

4
5

Christian d'Anspach Nagy Frigyes unokaöccse volt. Felesége hercegnő létére jelentéktelen szerepet
játszott csak az udvarban.
Népszerű kártyajáték.
Egy talányos széljegyzetből arra lehet következtetni, hogy párbajokra céloz, de ezekről nem maradtak fent pontos adatok.

2017. július–augusztus

99

„

Az őrgrófné nagyon rossz néven vette a viszonyomat, amelynek a látszata csak még jobban a szeretőmhöz kötött. Ezzel a látszattal értem el a célomat, hogy szóbeszéd tárgya legyek.
Ugyanakkor, állítólagos szeretőm anyja, aki még mindig gyűlöletet táplált az őrgrófné ellen,
és akinek hízelgett, hogy valamiféle vetélkedés alakult ki a hercegné és a lány között, egyfolytában sértő gesztusokra ösztönzött az udvar ellen. Az őrgrófné végül elvesztette a türelmét,
és megtiltotta, hogy megjelenjek nála. Először nagyon letört ez a kegyvesztés, és megpróbáltam visszanyerni azt a kegyet, amelynek elvesztését korábban célul tűztem ki magam elé.
Nem jártam sikerrel. Mindazok, akiket ez a kegy megakadályozott abban, hogy rosszat mondjanak rólam, most elégtételt vettek. Egész lázadás tört ki miattam, és általános rosszallás
övezett.
Dühömben és zavarodottságomban újabb ostobaságokat követtem el. A végén apám, aki
az őrgrófnétól megtudta, hogy mi folyik, rám parancsolt, hogy menjek utána Bruxelles-be, és
onnan együtt utaztunk el Edinborough-ba. 1783. július 8-án érkeztünk meg ebbe a városba.
Apámnak voltak ott régi ismerősei, akik baráti buzgalommal és a skót népre jellemző vendégszeretettel fogadtak bennünket. Egy orvosprofesszornál szállásoltak el, aki bentlakókat
tartott.
Apám csak három hétig maradt Skóciában. Alighogy elutazott, nagy lendülettel vetettem
bele magam a tanulásba, és ezzel életem legkellemesebb éve kezdődött el. Az Edinborough-i
fiatalok körében divat volt tanulni. Több irodalmi és filozófiai kört alkottak, egyikbenmásikban én is részt vettem, és kitűntem mint író és szónok, méghozzá idegen nyelven. Igen
szoros kapcsolatba kerültem többekkel, akik közül egyesek a későbbiekben, idősebb korukra, hírnevet szereztek maguknak: közéjük tartozik Mackintosh, aki most főbíró Bombay-ben,
Laïng, aki Robertson egyik legkiválóbb követője, stb.6
Az ígéretes fiatalok közül úgy tűnt, hogy John Wilde, egy dohányárus fia hivatott a legtöbbre. Szinte minden barátja abszolút tekintélynek tartotta, holott a legtöbbjük felette állt
születését és vagyonát tekintve: hatalmas tudással rendelkezett, fáradhatatlanul tanult, ragyogó társalgónak és nagyszerű jellemnek ismertem meg. Érdemei révén elérte a professzori
rangot és publikált egy könyvet, amelyik kedvezően megalapozta a hírét, de utána kitört rajta
a téboly, és most, ha meg nem halt, akkor megláncolva egy zárkában él, szalmazsákon. Szerencsétlen emberi faj, mi a sorsunk és a mik a reményeink!
Nagyjából másfél évet töltöttem Edinborough-ban, sokat szórakoztam, elég jól elfoglaltam magamat, és tettem arról, hogy csak jó hírek kerengjenek rólam. A balszerencsém úgy
hozta, hogy egy itáliai fiú, aki zeneórákat adott nekem, bevitt egy fáraó-játékbarlangba, amelyet a bátyja tartott fenn. Beálltam játszani, vesztettem, eladósodtam mindenfelé, így aztán az
ottlétem teljesen elromlott.
Amikor elérkezett az az idő, amit apám az elutazásomra kijelölt, elindultam, a hitelezőimet, akik nagyon zúgolódtak, azzal az ígérettel hagytam ott, hogy majd fizetek, amivel nagyon rossz emlékeket hagytam magam után; Londonon át indultam útnak, ott teljesen feleslegesen három hetet töltöttem, és 1785 márciusában értem el Párizsba.

6

A leghíresebb ilyen kör valószínűleg a Speculative Society lehetett, amelyik még ma is létezik. James
Mackintosh (1765–1832) bíró lett Bombay-ben, és emlékirataiban megemlékezett Constant-ról,
mint különös és tehetséges emberről. Malcolm Laing (1762–1818) történész, a skót történelem
szakértője, John Wilde sorsát hitelesen foglalja össze Constant, mert ő fényes jogi tanulmányok után
elmegyógyintézetben végezte életét.

„

100

tiszatáj

Apám olyan megállapodást kötött, amely mindenféle előnnyel járt volna rám nézve, ha
tudtam és akartam volna a javamra fordítani. Suard-nál7 lett volna szállásom, akinél sok irodalmár gyűlt össze, és aki megígérte, hogy bevezet a legjobb párizsi társaságba. Mivel azonban a lakrészem még nem készült el, egy garniszállóban kötöttem ki, ahol megismerkedtem
egy elég tehetős és elég szabados angollal; minden ferde útján igyekeztem követni őt, így aztán egy hónap sem telt bele, máris nyakig ültem az adósságokban. Ebben apámnak is volt
némi része, aki tizennyolc éves fejemmel, a jóhiszeműségemben bízva, olyan helyre küldött,
ahol nem kerülhettem el, hogy hibát hibára ne halmozzak. Végül mégis Suard-hoz mentem
lakni, és ettől kezdve kicsit rendesebben kezdtem viselkedni.
Azonban, az a sok zűrzavar, amikbe kezdetben belekeveredtem, olyan következményekkel járt, amelyek kihatottak egész ottlétemre. Mindezt a sok bajt betetőzve, apám, abban a
hitben, hogy valamiféle felügyelet alá kell helyeznie, a hollandiai nagykövet káplánjához, egy
protestáns lelkészhez fordult ilyen céllal. Ő pedig, csodának vélve az ajánlását, egy bizonyos
Baumier-nak szólt, aki protestánsnak adta ki magát neki, akit a családja vallási okokból üldöz. Ez a Baumier egy züllött, vagyontalan és hajléktalan ember volt, igazi kalandor, a legrosszabb fajtából. Azon iparkodott, hogy a befolyása alá vonjon, és ezért félig beszállt minden
ostobaságba, amire kedvem támadt, és nem rajta múlt, hogy ne aljas és züllött életmódot
folytassak. Mivel érdektelen, unalmas és szemtelen fickó volt, hamar elegem lett belőle a hibáitól függetlenül: abból, hogy nem tesz mást, csak kísérget a rossz lányokhoz és pénzt kér
kölcsön tőlem, így aztán összevesztünk. Azt hiszem, írt apámnak, és eltúlozta a rólam elmondható sok rosszat, bár az igazság magában is elegendő lett volna.
Apám személyesen jött Párizsba hogy magával vigyen Bruxelles-be, ahol magamra hagyott, mivel visszatért a regimentjéhez. Augusztustól november végéig maradtam Bruxellesben, ahol az időmet részben az Anet és az Aremberg-család tagjaival töltöttem, akik – mint
apám régi ismerősei –, nagyon kedvesen fogadtak, részben egy genfi, sokkal obskurusabb
társasággal, de velük jobban éreztem magam.
Volt ebben a társaságban egy hozzávetőleg 26–28 éves, nagyon szép arcú és feltűnően
szellemes nő. Nagyon húzott valami feléje, amiről magam sem tudtam pontosan, hogy micsoda, amikor néhány szóval, amelyek először jobban megleptek, mint amennyire elbűvöltek,
tudtomra adta, hogy szeret. Még most is, ebben a pillanatban, amikor ezeket a sorokat írom,
25 évvel később, mint ahogy ezt a felfedezést tettem, hálát érzek, ahogyan felidézem az akkori boldogságot.
Madame Johannot, mert így hívták, egészen külön helyet foglalt el az emlékeimben, ami
megkülönbözteti őt az összes többi nőtől, akit megismertem: a viszonyunk nagyon rövid ideig tartott, és nagyon kevésre szorítkozott. De ő nem valamiféle izgalom vagy fájdalom keveréke áron juttatott édes érzésekhez, és így az akkori boldogságért, amikor 18 éves voltam,
még most, 44 éves fejjel is hálás a szívem.
Szegény asszony szomorú véget ért. Egy megvetésre méltó, rossz jellemű és romlott erkölcsű férfihoz ment feleségül, aki előbb Párizsba cipelte magával, ahol az uralkodó párt
szolgálatába állt és idegen létére a Konvent tagja lett, a király halálára szavazott, és a hírhedt
nemzetgyűlés végéig gyáván és kétértelműen szerepelt. Ez után a férje egy elzászi faluba
7

Jean-Baptiste Suard (1733–1817) jeles irodalmár, aki a Panckoucke nevű, Enciklopédia-közeli könyvkiadó lányát vette feleségül, és náluk a legkiválóbb felvilágosult filozófusokkal találkozhatott Constant.

2017. július–augusztus

101

„

küldte, hogy a szeretője, akit a házában tartott ki, lakjon ott vele. Végül visszahívta Párizsba,
hogy együtt éljen ezzel a szeretővel, akit szolgálnia kellett volna a férje szándéka szerint, és a
rossz bánásmód miatt megmérgezte magát. Akkoriban én is Párizsban tartózkodtam és a
szomszédságában laktam, de nem tudtam, hogy ő is ott van, így aztán néhány lépésre halt
meg attól a férfitól, akit valaha szeretett, és aki a neve hallatán mindig mélységesen elérzékenyült, vagyis abban a hitben halt meg, hogy az egész világ elfelejtette és magára hagyta.
Alig egy hónapja tartott a boldogságom, hogy szeret, amikor apám eljött értem, hogy viszszavigyen Svájcba. Amikor elutaztam, Madame Johannot és én hosszú és gyöngéd szerelmesleveleket írogattunk egymásnak. Adott nekem egy címet, amelyen a beleegyezésével tovább
folytathattam a levélírást, de nem kaptam választ. Megvigasztalódtam, bár nem felejtettem el,
és a későbbiekből kiderül majd, hogy hamarosan másfelé vonzott az érdeklődésem. Két évvel
később egyetlen egyszer még viszontláttam őt Párizsban, néhány évvel azelőtt, hogy annyi
baj érte. Feltámadt iránta a vonzalmam. Mire látogatóba mentem hozzá, már elutazott, amikor ezt megtudtam, olyan érzés vett rajtam erőt, amely rendkívül hevesen tört rám és nagy
bánatba ejtett. Valamilyen gyászos előérzet lehetett, amelyet siralmas vége utólag tökéletesen igazolt.
Svájcba visszaérve, újra vidéken töltöttem némi időt, összevissza tanultam mindenfélét,
és egy olyan könyv foglalkoztatott, aminek az ötlete Bruxelles-ben fogant meg bennem, és
amelyik azóta is egyfolytában vonz: a politeizmus történetére gondolok.8 Akkor még annyi
tudásom sem volt a témáról, hogy néhány értelmes sort írjak ilyesmiről. A XVIII. századi filozófia, és különösen Helvétius munkáinak alapelvein nevelkedtem, és másra sem vágytam,
mint hogy magam is hozzájáruljak annak a lerombolásához, amit úgy hívtam, hogy előítéletek. Átvettem a Szellem9 szerzőjének egy olyan gondolatát, amely szerint a pogány vallás
sokkal előnyösebb volt, mint a keresztény, és szerettem volna alátámasztani ezt az elgondolást, amelyet sem mélyebben nem ismertem meg, és nem is tanulmányoztam, csak véletlenszerűen összeszedett tényeket és sok újszerűnek vélt velős mondást és kijelentést akartam
összeírni.
Ha nem lettem volna olyan lusta, és nem kerülök annyira külső hatás alá, két év alatt talán megírok egy nagyon rossz könyvet, ami tiszavirág életű hírnevet szerzett volna nekem, és
nagy elégedettséggel töltött volna el. Hiúságomat védve nem tudtam volna meggondolni magamat, és egész életemre leláncolt volna ez az elsőnek átvett paradoxon.
A lustaságnak nemcsak hátrányai vannak, de sok előnye is. Nem sokáig szorítottam magamat békés és szorgalmas életre, újabb szerelmek vonták el a figyelmemet, és mivel három
évvel idősebb voltam már, mint Erlangenben, háromszor annyi ostobaságot követtem el.
Szenvedélyem tárgya egy 30–35 éves asszony lett, a torinói angol nagykövet felesége.10 Nagyon szép volt valaha, és még mindig elbűvölő volt a tekintete, a fogai csodálatosak, a mosolya vonzó. Igen kellemes házat vitt, ahol sokat játszottak, így aztán ott kielégíthettem egy
olyan vonzalmamat, amely még élénkebb volt, mint amit a ház úrnője iránt éreztem.

8

9

10

Ez a munka elkészült (A római politeizmusról, a görög filozófiával és a keresztyén vallással való összefüggéseiben címmel), de csak a szerző halála után jelent meg, 1833-ban.
Helvétius (1715–1771) a felvilágosodás materialista, utilitarista és szenzualista áramlatának egyik
jeles képviselője. Főműve, A szellemről (1758) hatalmas vitákat kavart, el is égették, de nagy hatást
gyakorolt a XVIII. századi filozófiára.
Harriet Trevor 1786-tól Petit-Ouchyban élt, Lausanne közelében, és szalonja sok hírességet vonzott.

„

102

tiszatáj

Madame Trevor rendkívül kacéran viselkedett és olyan kifinomult és modoros esze volt,
amilyet a kacérság kelt az olyan asszonyokban, akik másféle ésszel nem rendelkeznek. Elég
rossz házasságban élt a férjével, akitől majdnem mindig távol volt, és a kíséretében mindig
ott lehetett találni vagy öt-hat fiatal angolt. Először azért kerestem a társaságát, mert mindenki másnál ragyogóbb és élénkebb volt Lausanne-ban. Később, amikor láttam, hogy a környezetében lézengő fiatalok közül a legtöbb teszi neki a szépet, fejembe vettem, hogy elnyerem a tetszését. Írtam neki egy szép levelet arról, hogy szerelmes vagyok belé. Egyik este átadtam neki, és másnap visszamentem hozzá, hogy választ kapjak. Olyan izgalomban voltam a
vállalkozásom bizonytalan kimenetele miatt, hogy szinte lázas lettem, ami eléggé hasonlított
a szenvedélyhez, amit eleinte csak tettetni akartam. Mme Trevor írásban válaszolt, ahogy ezt
a helyzet megkívánta. Hivatkozott a kötelékeire és gyöngéd barátságot ajánlott. Nem kellett
volna megelégednem ezzel a levélkével, hanem kitapasztalni, hova vezetett volna ez a barátság. Ehelyett azt találtam célszerűnek, hogy rendkívüli elkeseredést mutassak, amiért szerelmemért cserébe csak barátságot ajánlott: földre vetettem magam, falba vertem a fejemet, a
szerencsétlen barátság szó miatt. Szegény asszony, akinek biztosan józanabb emberekkel
volt korábban dolga, nem tudta, hogyan viselkedjen a jelenetem láttán, nagyon zavarba jött,
mert én magam semmi olyat nem tettem, amitől képes lett volna mindkettőnk számára kellemesebb irányba terelni az eseményeket.
Állandóan tíz lépésnyi távolságot tartottam tőle, és amikor közelebb jött, hogy lecsillapítson vagy vigasztaljon, még távolabb mentem, azt ismételgetve, hogy mivel csak barátságot
érez irántam, nincs más választásom, mint a halál. Négy órán át semmi mást nem hallott tőlem, utána pedig távoztam, magára hagyva őt, aki – azt hiszem –, nagyon bosszankodott, hogy
egy udvarló ennyit háborog egy szinonima miatt.
Így töltöttem el három-négy hónapot, napról napra szerelmesebben, mert folyton beleütköztem abba a nehézségbe, amit magam alkottam, és legalább annyira visszavitt engem Mme
Trevorhoz a játékszenvedélyem, mint nevetséges szerelmem. Mme Trevor bámulatos türelemmel tűrte a cirkuszolásomat. Minden levelemre válaszolt, négyszemközt beszélgetett velem és hajnali háromig nem dobott ki. Azonban sem ő, sem én, nem nyertünk ezzel semmit.
Túlzottan félénk és őrjöngésig heves voltam: még nem tudtam, hogy nem kérni kell, hanem
elvenni, folyton kértem, és soha nem vettem el. Mme Trevor alighanem furcsa fajta szerelmesnek talált engem. Mivel azonban az asszonyok mindent szeretnek, ami azt bizonyítja,
hogy képesek nagy szenvedélyt kiváltani, megbékélt a modorommal, és ugyanolyan jól bánt
velem.
Féltékeny lettem egy angolra, aki rá sem hederített Mme Trevorra. Megpróbáltam rávenni, hogy párbajozzon velem. Azt hitte, lecsillapít, ha kijelenti, hogy nem zavarja a köreimet,
sőt még kellemesnek sem találja Mme Trevort. Erre fel azért akartam megverekedni vele,
mert nem tiszteli eléggé szerelmem tárgyát. Már megtöltöttük a pisztolyainkat, amikor angol
barátom, akinek semmi kedve nem volt ilyen nevetséges párbajba keveredni, igen ügyesen
kimászott a csávából. Párbajsegédeket követelt, és kijelentette, hogy elmondja nekik, miért
kezdtem ki vele. Hiába bizonygattam, hogy kötelessége megőrizni egy ilyen titkot, gúnyt
űzött belőlem, és kénytelen voltam lemondani ragyogó akciómról, nehogy kockára tegyem
képzelgéseim asszonyának becsületét.
Ahogy beköszöntött a tél, apám szólt, hogy készüljek, vele megyek Párizsba. Kétségbeesésem nem ismert határokat. Mme Trevor együtt érzett velem. Gyakran átöleltem, könnyeim-

2017. július–augusztus

103

„

mel öntöztem a kezét, egész éjszakákat sírtam azon a padon, ahol egyszer ülni láttam, együtt
zokogott velem, és ha nem akadtam volna fönn a szavakon, ha nem kötöttem volna bele minden szóba, talán komolyabb sikereket is elérthettem volna. De így minden egy szűzies csókra
szorítkozott, hervadásnak indult ajkára nyomva. Kimondhatatlanul bánatosan keltem útra.
Mme Trevor megígérte, hogy ír majd nekem, és apám magával vitt.
Bánatom annyira kiült az arcomra még két napig, hogy az egyik kuzinom, aki velünk
együtt utazott, már-már azt akarta javasolni apámnak, hogy küldjön vissza Svájcba, attól a
meggyőződéstől hajtva, hogy nem érem meg az út végét. Végül mégis kibírtam az utazást, és
célba értünk. Várt rám egy levél Mme Trevortól. Hideg volt a hangja, de javára írtam, hogy
megtartotta az ígéretét. A legszenvedélyesebb szerelem hangján válaszoltam neki. Újabb levél érkezett tőle, az elsőnél kicsit érdektelenebb, és az én szerelmem is kihűlt, mialatt a leveleink ide-oda utaztak, nem írtam neki többet, és a viszonyunk véget ért.
Három hónappal később mégis újra találkoztam Mme Trevorral Párizsban: semmit sem
éreztem iránta, és azt hiszem, hogy az ő érzései szintén csak abból a meglepetésből fakadtak,
hogy ennyire eltávolodtam tőle. Szegény asszony még néhány évig tovább kacérkodott kötelességszerűen, és elég nevetségessé tette magát, azután visszament Angliába, ahol a szóbeszéd szerint, idegrohamai tébolyba torkolltak.
Első Párizsban töltött hónapjaim kellemesen teltek. M. Suard társasága – mert újra hozzá
mentem lakni – nagyszerű fogadtatásban részesített. Mindent pikánsnak találtak bennem: az
eszemet, amelyik ugyan akkoriban minden állandóságot és éleslátást nélkülözött, de velősen,
tehát mulatságosan fejeztem ki magamat, szedett-vedett tudásomat, amelyik még így is felülmúlta a felnövekvő nemzedék legtöbb irodalmáráét, különc jellememet. Suard-né körében
minden asszony engem ünnepelt, a férfiak pedig a korom miatt megbocsátották nekem, hogy
szemtelen vagyok, mert az nem a modoromban, hanem a véleményeimben mutatkozott meg,
így kevésbé tűnt szembe és nem látszott annyira sértőnek. Mégis, amikor felidézem annak az
emlékét, hogy akkoriban miket mondogattam, és milyen megfontoltan lenéztem mindenkit,
még mindig nem tudom felfogni, hogyan tűrhették el mindezt. Emlékszem, hogy egyszer találkoztam a társaságunk egyik tagjával, aki harminc évvel volt idősebb nálam, és elkezdtem
csevegni vele, majd szokás szerint arra tereltem a szót, hogy milyen nevetségesek mindazok,
akikkel naponta találkoztunk. Előbb egyesével mindenkit kigúnyoltam, azután hirtelen odafordultam ahhoz, akivel éppen társalogtam, és így szóltam hozzá:
Jól megnevettettem magát a barátaink rovására, de nehogy azt higgye, hogy amiért kigúnyoltam őket a maga társaságában, kötelességemnek tartom, hogy magát ne gúnyoljam ki velük: nem kötöttünk ilyen egyezséget.
A kártyázás, ami annyi bajt okozott már nekem, és azóta is újabbakat okoz, megint megzavarta az életem, elrontotta mindazt, amit apám jósága szerzett nekem. Svájcban, Mme
Trevor társaságában megismerkedtem egy Mme Bourbonne nevű, idős francia hölggyel, aki
szenvedélyes játékos volt, amúgy pedig rendes nő és elég eredeti figura: játszott a kocsijában,
az ágyában, a fürdőben, reggel és este, mindig és mindenütt, ahol csak lehetett. Meglátogattam Párizsban, ahol minden nap quinze-t11 játszottak nála, és én nagy buzgalommal odajártam. Rendszeresen elvesztettem minden pénzemet, amit odavittem, és odavittem az összeset,
amit apám rendelkezése folytán kifizettek nekem, meg amit kölcsön tudtam venni, ami sze-

11

Igen veszélyes hazárdjáték.

„

104

tiszatáj

rencsére nem volt jelentős összeg, bár egyetlen alkalmat sem mulasztottam el, hogy adósságba verjem magam.
Ezzel kapcsolatban elég mulatságos kalandba keveredtem Mme Suard baráti körének
egyik legidősebb hölgyével. Mme Saurin feleségéről van szó, a filozófus Saurin12 feleségéről,
aki a Spartacus szerzője. Valaha nagyon szép volt, és erre egyedül csak ő emlékezett, mert 65
éves volt. Nagy barátsággal viseltetett irántam, és bár én elég helytelenül, kicsit csúfolódtam
vele, mégis benne bíztam meg a legjobban egész Párizsban. Egyik nap elvesztettem Mme
Bourbonne-nál az összes pénzemet, és mindazt, amit fel tudtam tenni becsületszóra. Zavarba
kerültem a fizetésnél, és arra gondoltam, hogy Mme Saurin-hez folyamodom, hogy a hiányzó
összeget kölcsönadja nekem. Mivel magam is hibásnak véltem a saját eljárásomat, nem élőszóban fordultam hozzá, hanem levelet írtam, és azt üzentem neki, hogy ebéd után felkeresem a válaszért. Meg is jelentem nála. Egyedül találtam. Eredendő félénkségemhez hozzájárult az a zavarom, amit a körülmények súlyosbítottak, így aztán sokáig vártam, hogy szót ejtsen róla. A végén rászántam magam, hogy megtörjem a hallgatást, és pirulva, lesütött szemmel, remegő hangon belefogtam: „Talán meg fog döbbenni attól, amire készülök. Nagyon
bántana, ha rossz hatást keltene az, amiről semmit nem közöltem volna bizalmasan, ha a
kedvessége nem bátorított volna fel. A vallomásomat, amiről most hallgat, csak az kényszerítette ki belőlem, hogy rendíthetetlenül megbízom magában, és az, hogy most hallgat róla,
megijeszt, hogy megsértettem.”
Úgy beszéltem, hogy minden szót külön kihangsúlyoztam, és közben nem néztem Mme
Saurin-re. Mivel azonban semmit sem válaszolt, ránéztem, és meglepett arckifejezéséből rájöttem, hogy egy kukkot sem ért a szónoklatomból.
Megkérdeztem, hogy megkapta-e a levelemet. Kiderült, hogy nem. Erre még jobban meghökkentem, és szívesen visszavontam volna minden szavamat, hacsak nem tudok másképp
kimászni a csávából, amibe kerültem. De nem volt már más kiút. Véget kellett vetni az egésznek. Így folytattam hát: „Olyan jóságosan viselkedett velem, annyi érdeklődést tanúsított
irántam. Talán többet is feltételeztem a valóságosnál. De vannak pillanatok egy ember életében, amikor elveszti a fejét. Soha nem fogok megvigasztalódni, amiért így visszaéltem a barátságával. Hadd ne beszéljek többet erről a szerencsétlen levélről. Hadd titkoljam el, amit
csak egy zavarodott pillanatomban árultam el.”
Nem – válaszolta – miért kételkedik a szívemben? Mindent tudni akarok – mondja végig,
mondja végig.
És a kezébe temette az arcát, miközben egész testében remegett. Világosan láttam, hogy
mindazt, amit elmondtam, szerelmi vallomásnak tekintette. Ez a félreértés, a megrendülése,
és egy vörös damaszttal letakart hatalmas ágy két lépésre tőlünk kimondhatatlan rémületbe
ejtett. Közben elöntött a düh, mint egy felháborodott gazembert, és siettem eloszlatni a félreértést:
Alapjában véve – mondtam –, nem is értem, miért untatom magát ilyen hosszan ezzel a
jelentéktelen üggyel. Ostobán leültem játszani, kicsit többet vesztettem, mint amennyi pénzem van éppen, és írtam magának, hogy nem tudna-e a hiányzó összeggel a segítségemre sietni, hogy kiegyenlítsem a tartozásomat.

12

Joseph Saurin (1706–1781) inkább drámaíró volt, aki Párizsban élt, az idézett Spartacus c. mű egy
tragédia, 1778-ból.

2017. július–augusztus

105

„

Mme Saurin meg sem moccant. A keze lassan lecsúszott az arcáról, amit most már nem
volt miért eltakarnia. Szótlanul felállt, és leszámolta nekem a kért összeget. Olyan zavarba
jöttünk, ő is, én is, hogy mindez néma csöndben történt. Még arra sem nyitottam ki a számat,
hogy köszönetet mondjak neki.
II Isabelle de Charrière
Ebben az időben (1787) ismerkedtem meg az első olyan asszonnyal, akinek az esze túlhaladta az enyémet, és aki a legokosabb volt az összes nők között, akikkel valaha találkoztam. Mme
de Charrière-nek hívták.13 Hollandiából származott, az ország egyik legelőkelőbb családjából,
és ifjúkorában sok szóbeszédre adott okot okossága és bizarr jelleme miatt. Mire elmúlt 30
éves, sok nagy szerelmet megélt, amelyek közül több szerencsétlenül végződött, családja
akarata ellenére hozzáment a bátyjai nevelőjéhez, egy okos, nemes és gyöngéd jellemű emberhez, aki azonban a lehető legérzéketlenebb és legflegmatikusabb ember volt. Házasságuk
első éveiben sokat kínozta a férjét, hogy az övéhez fogható érzelmeket keltsen benne, de azután a bánat, hogy ez csak múló pillanatokra sikerült neki, hamar tönkretette a boldogságát,
amit ettől a sok tekintetben egyenlőtlen köteléktől várt. Annak idején egy nála sokkal fiatalabb, közepesen okos, de jóképű férfi nagy vonzalmat keltett benne. Soha nem szereztem tudomást szenvedélye minden apró részletéről, de abból, amit ő maga elmondott, és amit más
forrásból tudtam meg, elegendő volt ahhoz, hogy megértsem: ez a férfi teljesen feldúlta az
életét és boldogtalanná tette, a férje miatti elégedetlensége szíve legmélyéig megsebezte, és
miután ez a fiatalember, akihez ennyire vonzódott, elhagyta egy másik nő miatt, akit feleségül vett, Isabelle a legszörnyűbb kétségbeesésben élt egy ideig. Ez a kétségbeesés jóra fordult, irodalmi hírneve szempontjából, ebből született legszebb műve, a Calisto című, ami
részben belekerült Lausanne-i levelek címen publikált regényébe.
Amikor megismerkedtem vele, éppen ennek a könyvnek a kiadásával foglalatoskodott.
Okossága elbűvölt. Teljes nappalokat és éjszakákat beszélgettünk át. Nagyon szigorúan ítélte
meg az ismerőseit. Én nagyon csúfolódós természetű voltam. Tökéletesen összeillettünk.
Hamarosan azonban bensőségesebb és fontosabb kapcsolat alakult ki közöttünk. Mme de
Charrière olyan eredetien és élénken szemlélte a világot, annyira megvetette az előítéleteket,
olyan erőteljesen gondolkodott, és az átlagemberekhez képest felsőbbrendűsége olyan nyilvánvaló és lenéző volt, hogy nekem, aki éppen ilyen különc és fensőbbséges voltam húsz éves
fejjel, számomra addig ismeretlen élvezetet jelentett vele társalogni. Szenvedélyem nem ismert határt. A férje, aki igen tisztességes ember volt, nagy szeretettel és hálával viseltetett
iránta, csak azért hozta magával Párizsba, hogy elterelje a figyelmét a bánatáról, amelyet hűtlen kedvese okozott neki. 27 évvel idősebb volt ekkor nálam, a férjének nem volt oka aggodalomra. Örült és minden erejével bátorította a viszonyunkat. Még ma is elérzékenyülten emlékszem vissza az együtt töltött nappalokra és éjszakákra, amikor teaivás közben csillapíthatatlan hévvel vitattuk meg a legkülönfélébb témákat. Új szenvedélyem mégsem foglalta le
minden időmet. Sajnos, maradt arra is, hogy alaposan eladósodjak. Apám egyik ismerőse, egy

13

Hollandiai származású írónő (1740–1805), akit szülőhelyéről „Zuylen szépének” neveztek saját korában. Házassága révén került a Neuchâtel környéki Colombier-ba, és ott írta Lausanne-i levelek c.
levélregényét (1785). Életében minden írása névtelenül jelent meg, életművét és levelezését a XX.
század végén fedezték fel újra és adták ki: összes művei 1979–84 között jelentek meg 10 kötetben.

„

106

tiszatáj

asszony, aki leveleket váltott vele Párizsból, hírt adott neki a magaviseletemről, de ugyanakkor azt is megírta, hogy mindent helyrehozhatnék, ha sikerülne feleségül vennem egy fiatal
lányt, akinek 90 ezer frank járadéka van. Ez az ötlet nagyon megtetszett apámnak, ami egészen természetes. Levélben adta tudtomra, sok és jogos szemrehányása mellett, hogy csak
akkor egyezik bele, hogy továbbra is Párizsban maradjak, ha megpróbálom megvalósítani ezt
az előnyös tervet, és ha úgy gondolom, hogy van némi esélyem a sikerre.
A szóban forgó lány 16 éves volt, és nagyon szép. Anyja már megérkezésem óta nagyon
barátságosan bánt velem. Két út állt előttem: vagy szükségből megkísérelek olyasmit, aminek
az eredménye nagyon jól jött volna nekem, vagy távozom abból a városból, ahol nagyon jól
éreztem magamat, és visszamegyek apámhoz, aki nagyon helytelenítette a viselkedésemet.
Habozás nélkül megkockáztattam a szerencsémet. A szokásoknak megfelelően először az
anyjának írtam, és megkértem a kezét. Nagyon barátságos választ kaptam, de elutasított, arra
hivatkozva, hogy a lányát már elígérte valakinek, aki néhány hónapon belül elveszi feleségül.
Nem hiszem, hogy visszavonhatatlannak szánta az elutasítást, mert egyrészt azóta megtudtam, hogy Svájcban tudakozódott a vagyonom felől, másrészt pedig minden lehetséges alkalmat megteremtett, hogy négyszemközt beszéljek a lányával. Én viszont úgy viselkedtem,
mint egy bolond! Ahelyett, hogy kihasználtam volna az anyja jóindulatát, aki elutasító választ
adott ugyan, mégis barátságosan viselkedett velem, a lánnyal kezdtem bele egy valóságos regénybe, méghozzá a legképtelenebb módon. Meg sem próbáltam elnyerni a tetszését, egyetlen szót sem szóltam az érzéseimről. Tovább csevegtem vele rettentő félénken, amikor egyedül fogadott. Viszont írtam egy neki egy szép levelet, mintha őt a szülei akarata ellenére
akarnák férjhez adni egy olyan férfihoz, akit nem szeret, és felajánlottam, hogy megszöktetem. Az anyja, akinek biztosan megmutatta ezt a furcsa levelet, elnézően megengedte a lányának, hogy úgy válaszoljon, mintha csak ő tudna róla.
Mlle Pourrat,14 mert így hívták, azt írta nekem, hogy a szülei dolga a sorsáról dönteni, és
nem illendő, hogy leveleket kapjon egy férfitól. Nem vettem komolyan, amit írt, és csak még
jobban erősködtem, hogy megszöktetem, megszabadítom, megvédem egy olyan házasságtól,
amelyre rá akarják kényszeríteni. Azt lehetett volna hinni, hogy egy áldozatnak írok, aki a segítségemért könyörgött, és olyasvalakinek, aki olyan szenvedélyt érez irántam, mint amilyet
én képzeltem be magamnak: valójában összes lovagias szónoki leveleim egy józan lányhoz
szóltak, aki egyáltalán nem szeretett engem, aki nem viszolygott kijelölt jövendőbelijétől, és
aki sem alkalmat nem nyújtott, sem fel nem jogosított, hogy így levelezzek vele. De én a fejembe vettem, hogy ezt az utat követem, és a világ minden kincséért le nem tértem volna róla.
A legérthetetlenebb az volt az egészben, hogy amikor találkoztam Mlle Pourrat-val, a leghalványabb utalást sem tettem semmire a leveleimmel kapcsolatban. Az anyja folyton kettesben hagyott minket, hiába ostromoltam a lányt a legképtelenebb ajánlatokkal, amikről
biztosan tudomást szerzett, és ezért veszem biztosra, hogy még mindig sikerrel járhattam
volna. De nemhogy éltem volna az alkalmakkal, valami rettentő félénkség vett rajtam erőt,
amint négyszemközt maradtam Mlle Pourrat-val. Csak jelentéktelen dolgokról beszélgettem

14

Jenny Pourrat egy bankár kisebbik lánya volt, aki hamarosan hozzáment egy előkelő grófhoz, anyja
pedig mint közismert társasági hölgy, irodalmi szalont tartott fenn, ahol sok híres irodalmár megfordult. Nem titkolt szerelmi viszonyokat folytatott, és Constant iránti barátságát a fent elmesélt kaland ellenére is megőrizte.

2017. július–augusztus

107

„

vele, és még csak célzásokat sem engedtem magamnak a leveleimre, amelyeket naponta írtam neki, vagy az érzelmeimre, amelyek diktálták őket.
Végül egy olyan esemény váltotta ki a válságot, amely mindennek véget vetett, amelyben
semmi részem volt. Mme Pourrat-nak, aki egész életében udvarlókat tartott, most is volt egy
szeretője. Amióta megkértem a lánya kezét, barátságosan bánt velem, mindig úgy tett, mintha nem tudna a lányával folytatott képtelen levelezésemről, én pedig, miközben naponta írogattam a lányának, hogy megszöktetném, az anyjával osztottam meg titkaimat, hogy mit érzek és mennyire szenvedek, és mindebben szemernyi rosszhiszeműség vagy megfontolás
sem volt. Csakhogy én mindkettőjükkel ezen az úton indultam el. Ennek megfelelően hosszú
megbeszéléseket folytattam Mme Pourrat-val négyszemközt. A szerető végül megneheztelt
emiatt. Heves jeleneteket rendezett, és Mme Pourrat, aki közeledett 50. életévéhez és nem
akarta elveszíteni azt, aki talán az utolsó lesz a sorban, elszánta magát, hogy megnyugtatja.
Nekem sejtelmem sem volt erről, és az egyik nap, éppen szokásos lamentációimmal traktáltam Mme Pourrat-t, amikor M. de Sainte-Croix, a szerető betoppant, és nagyon rosszkedvű
lett. Mme Pourrat kézen fogott, odavezetett hozzá, és megkért, hogy jelentsem ki ünnepélyesen, hogy csakugyan a lányába vagyok szerelmes, hogy az ő kezét kértem meg, és hogy neki
semmi köze gyakori látogatásaimhoz a házában. Az ő szemében ez a hozzám intézett kérés,
hogy valljak színt, csupán arra kellett, hogy M. de Sainte-Croix rosszkedvének véget vessen.
Én egészen más szemszögből mérlegeltem, és úgy éreztem: egy idegen elé vonszolnak, hogy
valljam be, hogy boldogtalan szerelmes vagyok, akit anya és lánya egyformán ellök magától.
Sértett önérzetem valóságos önkívületbe ejtett. Véletlenül akadt a zsebemben egy kis üveg
ópium, amit egy ideje magamnál hordtam. Mme de Charrière-rel folytatott viszonyom alatt
kaptam rá erre, mert ő sok ópiumot szedett a betegsége alatt, ez adta az ötletet nekem, és a
vele folytatott sokrétű, alapos, de bizarr témákban bővelkedő társalgás szellemi részegségben tartott, ami nem kis mértékben járult hozzá ahhoz, hogy annyi ostobaságot követtem el
akkoriban.
Folyton azt ismételgettem, hogy meg akarom ölni magamat, és addig mondogattam, amíg
magam is el nem hittem, bár valójában szemernyi kedvet sem éreztem hozzá. Mivel volt ópium a zsebemben éppen akkor, amikor M. de Sainte-Croix előtt kellett helyt állnom, nagyon
zavarba jöttem, és úgy éreztem, könnyebben ki tudok belőle keveredni, ha jelenetet rendezek, mint ha nyugodt társalgásba bocsátkozom. Előre tudtam, hogy M. de Sainte-Croix kérdéseket tesz majd fel nekem, érdeklődik, és tekintve, hogy megalázottnak tartottam magamat, a
kérdéseket és az érdeklődést, mindent elviselhetetlennek találtam, ami tovább nyújthatta a
zavart. Azt viszont biztosra vettem, hogy mindezt elkerülöm, ha megiszom az ópiumot. Továbbá, már régóta a fejembe vettem, hogy ha valaki egy nőért öli meg magát, azzal elnyeri a
tetszését.
Ez az elgondolás nem egészen felel meg a valóságnak. Ha valaki már tetszik egy asszonynak, és az másra sem vágyik, mint hogy behódoljon neki, akkor érdemes öngyilkossággal fenyegetőzni, mert döntő, gyors és tiszteletre méltó ürügyet szolgáltat neki. De ha nem szeretnek, akkor sem a fenyegetés, sem a valóra váltás nem ér semmit. Alapvetően abban tévedtem
a Mlle Pourrat-féle kalandban, hogy egyedül játszottam az egész regényt. Amint Mme Pourrat
befejezte a faggatózást, megköszöntem neki, hogy olyan helyzetbe hozott, amelyből csak
egyetlen kiút maradt a számomra, és azzal előkaptam a kis fiolát a zsebemből, és az ajkam-

„

108

tiszatáj

hoz emeltem. Emlékszem, hogy abban a rövid pillanatban, ami alatt ez megtörtént, dilemmába kerültem, ami megérlelt bennem egy döntést.
„Ha meghalok – gondoltam –, akkor mindennek vége, ha viszont megmentenek, lehetetlen, hogy Mlle Pourrat ne hatódjon meg egy olyan férfi sorsán, aki meg akart volna halni
érte.”
Felhajtottam az ópiumot. Nem hiszem, hogy volt annyi, ami nagy kárt tehetett volna bennem, és mivel M. de Sainte-Croix azonnal rám vetette magát, több mint a fele kiömlött a földre. Hatalmas rémületet okoztam. Savakat diktáltak belém, hogy ellensúlyozzák az ópium hatását. Tökéletes engedelmességgel végrehajtottam mindazt, amit kívántak, nem mintha féltem volna, csak kínos küzdelembe keveredtem volna, ha tovább erősködnek. Azt állítom,
hogy nem féltem, ami nem jelenti azt, hogy ne tudtam volna, milyen kicsi a rám váró veszély.
Nem tudtam, hogyan hat az ópium, és sokkal szörnyűségesebbnek képzeltem. A dilemmám
értelmében azonban az eredmény teljesen közönyösen hagyott. Mégis, az engedékenységem,
amivel mindenbe beleegyeztem, ami megakadályozhatta tettem következményét, alighanem
arról győzte meg a szemlélőket, hogy a tragédia minden komolyságot nélkülöz.
Nem ez volt az egyetlen eset az életemben, amikor valami megdöbbentő tett után hirtelen
felbosszantott, hogy milyen ünnepélyesen kellett volna viselkednem, és hogy bosszúságomban tönkretettem saját művemet. Miután beadták nekem az összes szükségesnek hitt gyógyszert, kisebb szónoklatot tartottak nekem, félig szánakozó, félig kioktató képpel, amit én tragikus arckifejezéssel hallgattam végig, amikor egyszerre betoppant Mlle Pourrat, mert ő nem
volt jelen, amíg én a hóbortjaimat előadtam az ő kedvéért, és én igen következetlenül, az anyja segítségére siettem, aki azon igyekezett, hogy a lánya ne vegyen észre semmit. Mlle Pourrat tehát bejött, teljes díszben az Operába menet, ahol aznap este15 adták először Beaumarchais Tarare-ját. Mme Pourrat felajánlotta, hogy magával visz, és én ráálltam: így aztán
a mérgezés az Operában ért véget, hogy minden tragikomikus legyen ebben az ügyben. Ráadásul bolondos jókedvem kerekedett, vagy azért, mert az ópium ilyen hatást tett rám, vagy
azért, és szerintem ez a logikusabb, mert bosszantott a sok gyászos esemény, és mulatságra
volt szükségem.
Másnap Mme Pourrat, aki belátta, hogy ideje véget vetni a hóbortjaimnak, a lányához
írott leveleimet használta fel ürügyül, holott úgy tett, mint aki csak aznap értesült volna a létükről, és megírta nekem, hogy visszaéltem a bizalmával és szökésre akartam rávenni a lányát, miközben a házához jártam. Következésképpen kijelentette, hogy többet nem fogad, és
hogy ne táplálhassak több reményt, és ne folyamodhassam semmilyen eszközhöz újabb kísérletekkel, magához hívatta M. de Charrière-t, azzal a kéréssel, hogy ő maga kérdezze ki a
lányát, mit érez irántam. Mlle Pourrat egyértelműen azt válaszolta, hogy én soha nem vallottam neki szerelmet, hogy nagyon megdöbbent a leveleimen, hogy soha semmivel, se szóval,
se tettel nem bátorított efféle akciókra, hogy nagyon örül a szülei által tervezett házasságának, és szabad akaratából csatlakozik az édesanyjához a rám vonatkozó döntéseit illetően. M.
de Charrière beszámolt nekem a beszélgetésükről, majd hozzáfűzte, hogy ha a legcsekélyebb
hajlandóságot látta volna ebben a fiatal lányban irántam, akkor az érdekemben kedvezően
befolyásolta volna az anyát.
Így ért véget ez a kalandom. Nem mondhatom, hogy búnak eresztettem a fejemet miatta.
A makacsságom időnként hirtelen feltámadt, és az akadályok miatt érzett bosszúságom nagy
15

1787. június 8-án volt a Salieri zenéjével előadott darab, voltaképpen opera bemutatója.

2017. július–augusztus

109

„

dühöt keltett bennem, féltem, hogy vissza kell térnem apámhoz, és ettől még inkább megmakacsoltam magam és tovább erőlködtem reménytelenül, konokságomban a legképtelenebb
eszközöket választottam, amelyeket aztán a félénkségem még képtelenebbé tett. A szívem
mélyén azonban, azt hiszem, soha nem lakozott szerelem. Az mindenesetre biztos, hogy amikor le kellett mondanom a tervemről, másnapra már tökéletesen megvigasztalódtam.
Az, aki valójában minden gondolatomat és a szívemet lefoglalta, még akkor is, amikor így
dühöngtem, Mme de Charrière volt. A regényes leveleim okozta izgalmak, szöktetési terveim,
öngyilkossággal való fenyegetőzésem és színpadias önmérgezésem közepette órákat, egész
éjszakákat beszélgettem át Mme de Charrières-rel, és eközben megfeledkeztem apámról, az
adósságaimról, Mlle Pourrat-ról és az egész világról. Meggyőződésem, hogy ha nincsenek
ezek a beszélgetések, nem viselkedtem volna ennyire tébolyodottabban. Mme de Charrière
minden nézete a szokások és konvenciók tökéletes megvetésében gyökerezett. Vetélkedtünk
abban, hogy melyikünk gúnyolja ki jobban az ismerőseinket: megrészegedtünk a saját tréfáinktól és az egész emberiség iránti megvetésünktől, aminek az lett az eredménye, hogy úgy
cselekedtem, ahogyan beszéltem, és gyakran félóra elteltével bolondul nevettem olyasmiken,
amiket teljes jóhiszeműséggel egy félórával azelőtti kétségbeesésemben vittem végbe. Mlle
Pourrat-val kapcsolatos terveim vége csak még szorosabban Mme de Charrière-hez kötöttek:
egyedül vele beszélgettem szabadon, mert ő volt az egyetlen, aki nem keserített tanácsokkal
és magaviseletemre vonatkozó fejtegetésekkel.
KOVÁCS ILONA fordítása

KOREAI PAVILON LEE WAN FOR A BETTER TOMORROW

„

110

tiszatáj

KOVÁCS ILONA

Giacomo Casanova, kalandor és író
A XVIII. századot majdnem végig megélő Casanova (1725–1798) számos arcát felmutatja híres emlékirata, az Életem története,1 mégis sok felfedezésre váró oldala van összetett személyiségének. Hírnevét, amely sok félreértésen alapul, elsősorban mint kalandor és nagy szerelmes, sőt csábító alapozta meg, és ezek alapján joggal lehetne korabeli szerelmes vagy pikareszk regények hőse. Valójában ez is történt, mert legélesebb profiljait maga rajzolta bele
emlékiratába, és mivel meglepően tehetséges írónak bizonyult, bár ez kevésbé ismert, az
utókor voltaképpen az ő szándékainak mentén alakított ki róla ilyen, részleteiben hamis képet. Ahhoz, hogy meg lehessen érteni azt a bonyolult befogadás történetet, amely elhomályosította sok jellemző vonását, nemcsak külső forrásokhoz kell folyamodni, hanem az emlékirat
szövegének alaposabb, az egész műre kiterjedő elemzése a legfontosabb. Ugyanis részben a
szerző maga helyezte előtérbe egyes ténykedéseit, de az is igaz, hogy a halványított és beárnyékolt történéseket szintén megörökítette. Másfelől az torzítja a képet, hogy az olvasók nem
ismerik teljes egészében a szöveget, és még kevésbé annak a monumentális életműnek az
egészét, amelynek az Életem története a legjelentősebb, de korántsem egyetlen érdekes alkotása. Maga az emlékezés is óriási terjedelmű (a befejezetlen kézirat több mint 3700 in-folio),
és a hiteles szöveg egészében nincs lefordítva magyarra. Emellett a 18 tételes bibliográfiában
még rengeteg különféle műfajú és súlyú művet találunk, köztük Iliász- és színdarabfordításokat, jogi és történelmi értekezéseket, röpiratokat, sokféle tudományos témájú és ambíciójú
írást, és nem mellesleg egy érdekes utópikus regényt (Icosaméron). Az életmű imponáló
nagysága és változatossága sokáig homályban maradt, de az utolsó két évtizedben egyre nagyobb nyilvánosságot kap, és ezzel Casanova kezdi elfoglalni a helyét az irodalomban mint
jelentős alkotó, és nem csak mint híres csábító és szélhámos él a köztudatban (köznevesült
formában).
Irodalmi tevékenységének megítélését ugyancsak nagyban hátráltatta főműve kéziratainak hihetetlenül kalandos sorsa, amely szinte újrateremtette a kiadói és irodalmi szférában
írójának fordulatokban gazdag életét.
A kéziratok és kiadások kalandjai
Az Életem története kéziratainak kalandregénye kétszáz évvel ezelőtt, a haldokló Casanova
ágya fejénél, 1798-ban kezdődött. Nem tudni biztosan, hogy ő maga tervezte-e életében a
szöveg kiadását, de egyrészt nem tudta befejezni emlékiratát, másrészt csak annak van nyoma, hogy sokan tudtak nagy vállalkozásáról, sőt többeknek, köztük Ligne hercegnek is felol1

A magyar fordítások esetében vagy az Atlantisz Kiadó három kötetére hivatkozom (Casanova emlékiratai, 1998, Casanova emlékiratai II. 2000, Casanova Velencéje, 2010), illetve a Qadmon Kiadó legutóbbi kötetére: Korai és kései szerelmek, 2013. Röv.: Atl.I, Atl.II, Vel., illetve Q. Ahol az idézetnek
nincs magyar fordítása, ott saját fordításomban közlöm a szöveget.

2017. július–augusztus

111

„

vasott belőle részeket. Unokaöccse igen hamar (1820-ban) eladta a duxi kéziratot nagyon olcsón a Brockhaus kiadónak, amely furcsa módon nem tette közzé eredeti formában a szövegeket, hanem kivárt. Akármi tartotta is vissza őket a kiadástól, hiába ismerték már széles
körben a szerzőt saját korában, először egy németre fordított kivonatot dobtak piacra. Ettől
kezdve rejtélyes fordulatokat vett a kiadástörténet, és ezekből számos máig érthetetlen. A kirobbanó siker ugyanis más kiadók érdeklődését is felkeltette, megjelent egy francia kalózkiadás (1825–28 között), Karinthy Frigyes tollára méltóan a német szöveg franciára visszafordított változatával! A szöveghűség kérdése itt nyilvánvalóan csak groteszk formában vethető
fel, de a folytatás is bővelkedik meglepetésekben. Brockhausék végre észbe kaptak, hogy
kincs van a páncélszekrényükben, de még mindig nem eredeti formában adták közre a birtokukban lévő kéziratot. Inkább megbíztak egy drezdai franciatanárt, Jean Laforgue-ot, hogy írja át Casanovát nyelvi és stilisztikai szempontból és tegye „közölhetővé” az önéletrajzot, bár
nem világos, hogy mit kifogásoltak benne. A velencei kalandor franciául megszövegezett emlékirata ugyanis sehol nem tartalmaz obszcén fordulatokat, és az elkészült átiratból visszafelé következtetve jogosabb azt feltételezni, hogy politikai és nyelvi szempontból nem tetszett
nekik a mű.
Az átigazításból igazi csemege lett, mert a nyelvtani szabályokat hűségesen követő és
baloldali érzelmű Laforgue alaposan átgyúrta a szöveget, és jakobinus-ateista szellemben írta
újra a reakciós, forradalom-ellenes, és magát vallásosnak beállító Casanova szövegét. Egyúttal kiirtott belőle sok fölöslegesnek ítélt adatot és olyan sajátos ízeket, olaszos fordulatokat,
amelyek a velencei emlékező stílusának alapvető, tudatosan, nagy gonddal kialakított stílusjegyei. Ezzel megváltoztatta ugyan a mű karakterét, de paradox módon a sikerét semmivel
sem csökkentette. A kéziratok birtokában ma már tudjuk, hogy Casanova igazi írói munkát
végzett, sokszor javította, átírta, alakította emlékiratát: a fennmaradt szövegváltozatok sokat
segítenek az értelmezésben, sőt arra is rávilágítanak, hogy milyen értelemben módosította
saját önarcképét a szövegben. Kihagyta például a homoerotikus kalandokat, amelyekről
újabban előkerültek kéziratos feljegyzések, vagy elhallgatta francia állampolgársági kérelmét
(amelyre nem volt büszke, hiszen velenceinek tartotta magát), és itt-ott megváltoztatta egyes
kalandjainak történetét, több esetben szerelmi balsikereket kissé szépítgetve.
A kiadások történetében sem tűntek el a talányok, de itt elég azt kiemelni, hogy ha sokan
sokféleképpen értelmezték is félre az Életem történetét, ezeknek fő forrása maga a szerző.
Úgy alakította elbeszéléseit, hogy a felületes olvasó a szövegbe bekódolt irányok mentén
könnyen hagyja magát félrevezetni. Tudatos íróként a műfajt is saját képére formálta és
olyan új témával, a magánélet történéseivel gazdagította, amely szintén hozzájárult különleges sikeréhez.
Úrhatnámság és önéletírás
Az önéletírás műfajának története Casanova szemszögéből nézve rendkívül tanulságos.
A mű nemcsak történetével, hanem mélyrétegeiben elrejtett üzeneteivel is kihívást jelent az
olvasók és az irodalmárok számára. A műfaj újkori modellje vitathatatlanul Szent Ágoston, aki
vallási ihletésű számadásként, Isten előtt tekint végig életén és megtérésén. Mellette, de főleg
utána, egyre gyakrabban jelentek meg laikus visszaemlékezések, egy élet történetének elbeszélése mégis sokáig az arisztokrácia joga és kiváltsága maradt. Ennek értelmében csak a társadalom legmagasabb köreiben élők, sőt egyenesen a királyi udvarba bejáratos arisztokraták idéz-

„

112

tiszatáj

hették fel életük döntő eseményeit, amelyek szorosan összefonódtak a királyság történelmével,
és ez biztosította igazi jelentőségüket. A XVIII. század hozott döntő fordulatot az emlékirat
mint műfaj laicizálódása terén, hiszen ekkor kezdett polgárjogot nyerni a tollforgatás mint
mesterség, amelyből már részben meg lehetett élni, és amellyel hírnevet, sőt dicsőséget lehetett szerezni. Két érdekes példa jól mutatja ezt a fejlődést: Jean-Jacques Rousseau és Giacomo Casanova mindketten közrendű származásúak, kalandorok, és a filozófia, illetve az
irodalom révén, írástudásukkal szereztek hírnevet. Ám Rousseau már híres ember, elismert
filozófus és író volt, amikor a Vallomások megjelentek, míg Casanova biztosan az első olyan
alacsony származású parvenu, aki emlékirataival került be a köztudatba, és hagyott kitörölhetetlen nyomot az európai történetírásban és irodalomban. Igaz, hogy egy élet történetét
elmesélni gesztusként már maga nagyzolás és kihívó pimaszság volt a részéről, aki komédiások elsőszülött gyereke, legfőbb újítása mégis az, hogy elsőként merte magánéletét beemelni a műfaj tematikájába. Merészségére maga hívja fel a figyelmet a bevezetésben (Előszó),2 ahol erkölcstelenségét és érzéki hajlamait vállalva, cinkosságot és humort vár el leendő olvasóitól, akiknek vagy vele kell nevetniük, vagy letenni a könyvet rögtön az elején:
„Ifjúságom bohóságairól lesz szó; s majd látni fogod, nevetek rajtuk, és ha tiszta a szíved,
velem nevetsz te is.” Előre kivédi a vádakat, és cinikus nyíltsággal hol lovat ad az erkölcscsőszök alá, hol áthárítja a felelősséget az olvasóra. Ez az őszinte reakcióra való felhívás megfelel annak a fogalomnak, amelyet Philippe Lejeune paktumként (Le pacte autobiographique,
Seuil, 1975) határozott meg az újkori európai önéletírás műfajában: „A szívembe plántált
isteni törvények alapozták meg fennkölt erkölcsi elveimet, ám ennek ellenére egész életemben érzékiségem áldozata voltam; élveztem, ha letérhettem a helyes útról, és szüntelen tévelygésben éltem, mindezt azonban tisztán láttam, és ez volt egyetlen vigaszom. Épp ezért
remélem, kedves olvasóm, hogy életem történetét korántsem tartod majd arcátlan kérkedésnek, hanem inkább egyetemes gyónásnak, noha elbeszélésem stílusában nyoma sincs a töredelmes bűnbánatnak vagy annak a zavarnak, mely pírt kerget a bűnös arcába, ha csínytevéseiről beszél. Ifjúságom bohóságairól lesz szó; s majd látni fogod, nevetek rajtuk, és ha tiszta
a szíved, nevetsz te is.”3 A gyónásra és bűnbánatra tett célzások egyértelműen elődeire utalnak, és éppen a tőlük való eltávolodás, a kalandok vállalása tette őt olyan különleges és népszerű íróvá, akiről Szerb Antal joggal mondhatta, hogy Velence ugyan nagy festőket és kiváló
írókat adott a világnak, „de legnevezetesebb fia mégiscsak Seingalt lovag, vagyis igazi nevén
Giacomo Casanova, (...) a XVIII. század legmulatságosabb kalandora és legkitűnőbb önéletrajzírója”.4
Ebben a szellemben vallja be például őszintén, hogy (talmi) „nemesi címét” maga alkotta. Elmeséli, hogyan rakta össze az abc betűiből a Seingalt nevet és hogyan védte meg „művét” az általános emberi jogok nevében egy német város polgármestere előtt. Valójában
többről van szó a „rangját” illetően, mint egyszerű tréfáról, mert hitt abban, hogy nemesi családból származik (és ezzel részben hitelt adott annak a velencei szóbeszédnek, amely szerint valójában egy ottani patrícius, Michele Grimani törvénytelen fia). Ezt ugyan senki nem
tudta bizonyítani, ő maga sem, de a feltevés önmagában megalapozta azt az ambícióját,
hogy előkelő, a komédiás családnál magasabb osztályba tartozónak érezze magát. Minden2
3
4

Atl.II/7–22.
Atl.II/3.
A világirodalom története, Budapest, Révai, 1942. 12.

2017. július–augusztus

113

„

esetre úri módon szeretett és tudott élni, bár örökség híján különböző, többnyire erkölcstelen
utakon-módokon szerezte meg ehhez a szükséges anyagiakat. Az emlékiratíráshoz való igazi
vagy képzelt joga, égető becsvágya nem állt ellen a genealógia csábításának sem: a komédiásfiú, aki Ólombörtönbeli szökésének történetével és szerelmi kalandjainak meséivel
csakugyan beírta a nevét az irodalomba, jellemző módon családfával kezdi élettörténetét.
Önérzetes szélhámosként Casanova más jellemzőivel is kiválik az önéletrajzírók XVIII.
századi tömegéből, elsősorban azzal, hogy hajlandó magát inkább csábítónak és szélhámosnak, mint írónak beállítani, ezzel befolyásolva az utókor vélekedéseit. Igaz, hogy Voltaire-nél
tett három látogatása (1760-ban és 61-ben) megaláztatásnak bizonyult, de időben meggyőzte arról, hogy értelmiségiként és íróként nem tudja magát elismertetni. Egész életében súlyos
Voltaire-komplexussal küzdött ugyan, ahogyan ezt maga bevallja, de a tanulságot saját javára
fordította. Az ellentét persze mélyebb okokra vezethető vissza, mint a személyes találkozáskor tapasztalt lenézés az egyik, és az érthető sértettség a másik oldalról, de az íróként semmibe vett kalandor így emlékeiben olyan férfinak állította be magát, aki nem írópulpitus mellett sápadt bele a tudományokba és az írásba, hanem élte az életét, színes kalandokat halmozva egymásra.5
Visszapillantva mozgalmas életére eltitkolta hát írói és filozófusi becsvágyát, olyannyira,
hogy saját műveiről sem igen beszél, holott sokszínű életművet alkotott az emlékiraton kívül.
Készített filológiai munkákat (pl. az Iliászt görögből olaszra fordította), és rengeteget írt,
többek között egy utópikus regényt, az Icosaméront, jogi disszertációkat, verseket, két történeti munkát és tudományosnak szánt írásokat. Az utóbbiakra sok példát lehetne felhozni
(matematikai problémákat éppen úgy boncolgatott, mint a selyemhernyó tenyésztés lehetőségeit Oroszországban), de csak egy érdekességet idéznék: egy elkezdett, majd félben maradt
Sajtlexikont. Mivel úgy döntött, hogy emlékeiben szélhámos-kalandor vonásait emeli ki, irodalmi mintákat is követett: a pikareszk és szerelmes regények hatását és tudatos követését
már kimutatta a szakirodalom. Ha sok-sok izgalmas, gyakran rosszul végződő kalandját öszszefűznénk, sok epizódból álló regény állna össze belőle. A külön is olvasható epizódok között éppen úgy szerepelnek nagy szerelmek és futó kalandok, mint fogságok és szökések
(Korfu, Velence, Párizs, Barcelona, stb.), csapda-helyzetek és életveszélyes szélhámoskodások. Tudatos íróként gondosan arányosította a világos és sötét színeket, és alaposan mérlegelve emelt ki egyes, gyakran erkölcsileg elítélendő vonásokat. Áll ez nagy szélhámosságaira
és másik legfontosabb jövedelmi forrására, hamiskártyás karrierjére is. Mindkettőről megdöbbentő őszinteséggel árul el titkokat, bár nyilvánvalóan nem a teljes igazságot. Azt is számításba kell venni, hogy a XVIII. század a hivatásos kalandorok virágkora volt, és más erkölcsi mércét használtak. A kártyacsalás nem feltétlenül számított bűnnek, sőt olyan sokan éltek
ilyen trükkökkel, hogy még kézikönyvet is összeállítottak a «görögök» (a hamiskártyások
közkeletű elnevezése a korban) használatára.6 A híres irodalmi előképek közül csak néhányat idézek: ilyen Prévost abbé, Richardson, Diderot, de névtelen szerzők sikamlós regényeinek hatását is felismerni nála, akárcsak olyan közkincsnek számító vándor témákat és
motívumokat, amelyek az Ezeregyéjszaka, a Dekameron, vagy a Don Quijote világából származnak. Rendkívül nagy erudícióról tanúskodik a rengeteg irodalmi idézet: ezek között el5
6

Goethe Faustjának szavaival: „Szürke minden elmélet, de zöld az élet aranyfája”.
A görögök története, azoké, akik művészien kiigazítják a szerencsét [Histoire des Grecs ou de ceux qui
corrigent la fortune], Hága, 1758.

„

114

tiszatáj

ső helyen a görög-római költők szerepelnek, továbbá Ariosto Őrjöngő Lóránt című eposza,
hogy csak a legfontosabbakat emeljük ki. Amikor egyénisége árnyoldalait tárja fel, előtérbe
kerülnek a pikareszk művek (Cervantes, Lesage), másutt a szentimentális vagy az erotikus
irodalom klasszikusai jelennek meg a háttérben, de műfajokban is nagyon változatos a kép.
Az aforizmától az eposztöredékig terjed a skála, pl. szinte külön levélregényként lehet tekinteni a nagy muranói szerelmek egyes szövegtömbjeit, vagy találni a szöveg egészébe
beékelt kisregényeket (ilyen a veszélyes londoni viszontagságok elbeszélése, benne az egyik
legcsúfosabb és nyilvános felsülés részletes történetével, a Charpillon-kudarccal).7
Igazi írót mutat fel az a mód is, ahogyan Casanova kialakította saját stílusát, és azt a francia
nyelvet, amelyen megszerkesztette élete történetét.
Az élőbeszéd irodalmi mestere
Casanova úri passziói közé tartozott a „jó társaság” csevegési stílusának elsajátítása és virtuóz használata, amellyel komoly sikereket aratott nem csak élőszóban, hanem papíron – emlékirataival – halála után is. Csodás emlékezőtehetségének és ragyogó rögtönzőkészségének
sok tanújelét adja életírásában. Többek között a Voltaire-nél tett látogatások is szópárbajok,
amelyekben felveszi ugyan a versenyt a mesterrel, de alul marad, elsősorban az egyenlőtlen
feltételek miatt. Sok adat és tény bizonyítja, hogy legsikeresebb történeteit először élőszóban
adta elő, és egymást követő előadások során, a hallgatóságra gyakorolt hatást figyelve csiszolta egyre élvezetesebbé, mielőtt írásba áttette volna. Több gyakran elmesélt, sikeres témája volt, erről számos kortársa tanúskodik, de saját emlékeiből is kiderül, hogy „lovagi” és szerelmi történeteket gyakran rendeltek tőle különböző társaságokban.
Két olyan epizódot találunk a mű megjelent szövegében, amelyek élőszóban híressé váltak, majd írott változatukat már életében (saját költségén) kiadta: a híres velencei szökés és
a Branicky gróffal vívott párbaj történetét. Ezeket részben próbának is szánta, hogy kipuhatolja a közönség reagálásait, és emlékezéseiben beszámol egy-két ilyen véleményről. Az egyik
ilyen megjegyzése arra vonatkozik, hogy az Életem története IV. kötetének 12. fejezetében a
velencei rabság leírásába beiktatta azt a megfigyelését, hogy a nagy testi-lelki megpróbáltatás vízhajtó hatású, és anélkül, hogy evett-ivott volna, az ólomtetők alatt izzadtságban fürdött, rengeteg víz távozott el a szervezetéből. Rögtön utána hozzáfűzi, hogy hat évvel korábban, amikor a Szökésem története (1787) megjelenése után Prágában járt, szép hölgyek
szemrehányást tettek neki, amiért nem hagyta ki a könyvből ezt az undorító részletet, amelyet ők „malacságnak” minősítettek. Casanova idézi saját válaszát, miszerint talán kihagyta
volna, ha szemtől szemben áll egy szép hölggyel, ám a közönség egyrészt nem csupa előkelő dámából áll, másrészt a papír nem szembesül senkivel, és végül, amit előad, nem is malackodás. Sok olyan beszámolót idézhetnénk, ahol egy-egy fellépésének tömeghatását elemzi,
de meggyőzőbb talán, ha korabeli tanúk véleményére hivatkozunk. Nyilvános előadásainak
sikerét ugyanis nemcsak ő maga állítja, hanem korabeli dokumentumok is. Egyik barátnője,
Giustiniana Wynne levelezésében fennmaradt például egy beszámoló, amelyben a hölgy „csodálatosnak” minősíti Casanova elbeszélését a szökésről. Egy másik fültanú is lelkesen dicséri Casanova mesélőképességét, ékesszólását és meggyőző erejét, őt ráadásul még érzelmi elfogultsággal sem lehet vádolni, mert nem nő és nem barátnő, csupán egy barát a sok közül.
7

Atl.II./251–323. (a teljes epizód)

2017. július–augusztus

115

„

Arról, hogy milyen tudatosan készült kalandjai előadására, és milyen gondosan megszervezte az eszményi feltételeket, szintén beszámol az Életem története szövegében, ahol nem
egy ízben panaszkodik, mert nem kapta meg a szükséges figyelmet és időt, ami nélkül nem
képes hatásosan előadni történeteit. Például a velencei szökés után, Párizsban Choiseul herceg pártfogását szerette volna elnyerni, aki már hallott róla és szökése egyes részleteiről,
ezért röviden kívánta összefoglaltatni vele a „lényeget”. Már ez a kérés is vérig sértette a
mesélőt, aki ellenállt, és kijelentette, hogy a legnagyobb rövidítésekkel sem tudja két óránál
hamarabb befejezni mondókáját. A herceg kérésére, hogy hagyja el a részleteket, felháborodva megjegyezte, hogy a történet váza önmagában elégtelen. Azután néhány mondatban
karikatúraszerűen összefoglalta a szökés állomásait, és a részleteket firtató kérdésekre azt
válaszolta, hogy az Ólombörtön leírása önmagában félórát igényel, a tető átfúrásának története újabb félórát, és így tovább. A herceg végre beadta a derekát, és lemondott a megcsonkított meséről, amely Casanova szerint három órát vesz igénybe, ha szépen akarja előadni. Beszámol egy fiaskójáról is, amikor Rómában Passionei bíboros megalázó körülmények között, akarata ellenére mondatta el vele röviden az akkorra már híressé vált történetet. Előbb hellyel sem kínálta, majd háttámla és kartámasz nélküli ülőkére volt kénytelen lekuporodni, amitől rosszkedvű lett, és letört hangulatban összecsapta az elbeszélést;
rosszul mesélt, negyedóra alatt végzett mindennel, csalódást okozva magának és vendéglátójának egyaránt. Ennek annyira tudatában van, hogy el is magyarázza a szövegben, miért mesélt rosszul, ahogyan egy jó színész is tudja, melyik előadáson és miért rontotta el a nagymonológot.
Hasonló, sőt talán még fontosabb rendeltetést szánt a Branicky gróffal vívott párbaj elbeszélésének és nyomtatásban való közzétételének. Párbajozni már önmagában nemesi privilégium, ezt elbeszélni tehát dupla hőstett. Casanova mérhetetlenül büszke arra, hogy belőle
párbajhős lett Lengyelországban, és ezt nem véletlenül éppen Velencében és éppen olaszul
próbálja kortársai tudomására hozni, amikor rosszul megy sora. Valószínűleg azért választotta ezt a történetet különálló közlésre, mert afféle megszolgált nemesi oklevélnek szánta a hiányzó címer és kutyabőr helyett. Az önállóan közölt szöveg első sorában utal is alacsony
sorból való származására, és arra, hogy Lengyelországban nem Seingalt lovag néven mutatkozott be, hanem saját nevét használta. Ráadásul harmadik személyben adja elő a történetet, magát „A Velencei” névvel illetve, aki győzött a sértegető ellen párbajra kiállva.
Az élőszóbeli csiszolás és az előadói rutin nyelvi nyomai egyébként is jól kimutathatók
az írott szövegben. A párbeszédek sajátos kezelése, a színdarabok jelenetezési technikájának
hatása, sőt a modern filmek áttűnéseire emlékeztető váltások, visszapillantások gyakori
használata – mind az élőbeszéd és írott stílus közti tudatos átmenetként, áthidalásként értelmezhetők. A casanovai stílus egyik legjobb ismerője, Marie-Françoise Luna számos olyan
retorikai és stilisztikai fogást vesz számba, amelyek Casanova elbeszélését az élőbeszéd regiszteréhez közelítik: ezek közé sorolja a bizalmas, hétköznapi beszédre jellemző fordulatokat, a nominális, velős, csattanós formulákat, a tömör felsorolásokat, amelyekből elmaradnak
a kötőszavak, a párhuzamos mellérendelő szerkezetek iránti érzéket és a pillanatfelvételekre emlékeztető képeket. Ide tartozik még ezek egyik következménye, a fordításban sok gondot okozó „átképzeléses jelen” használata. Az elbeszélésben Casanova gyakran és sokszor
átmenet nélkül vált az elbeszélés múltjából a megjelenítés „jelen idejére”, aszerint váltogatva
az idősíkokat, hogy mennyire élő a jelenet felidézése. A magyar szövegben a nyelv sajátos-

„

116

tiszatáj

ságai miatt nem hat eleve idegenül az ilyen váltás, a többszöri, múltból jelenbe való ugrás
mégis szemet szúr. Annyira lényeges sajátsága azonban ez a szerző elbeszélő-stílusának,
hogy a meghökkentő hatás érdekében fontos megtartani ezeket az „áttűnéseket”. Ugyancsak
idetartoznak az olvasót közvetlenül megszólító fordulatok vagy a gyakori kiszólások a szövegből. Ilyenkor Casanova – akárcsak a hasonló váltások nagymestere, Diderot – kilép saját elbeszélése időkeretéből, hogy elcsevegjen „kedves olvasójával”, emlékezteti őt korábbi kijelentéseire, érdekes történeteket ígér a későbbi évekből, vagy – tekintettel az olvasó várható reagálására – egy-egy kommentárt fűz a történéshez.
Legérdekesebb jellemzője ennek a stílusnak mégis egy olyan, az olasszal enyhén kevert
francia nyelv, amelyet szintén céltudatosan alakított ki magának. Mint velencei, a száműzetésben kénytelen volt megtanulni franciául, annál is inkább, mert a XVIII. században ez volt a
kommunikáció nyelve, és minden olyan mű, amely szélesebb európai közönséghez kívánt
szólni, franciául íródott. Casanova a szélhámosok mimetikus képességével hamar kiválóan
megtanulta a nyelvet, de ezzel veszített érdekességéből, és visszarontotta tudását egy olyan
szintre, ahol tudta éreztetni, hogy idegen, méghozzá velencei születésű. Ezt főleg úgy érte el,
hogy a franciát „olasz kifejezésekkel” hímezte ki, és megtartotta az élőbeszéd hanyagságait,
elevenségét. Ezzel alkalmat nyújtott stílusa kárhoztatására a nyelvhasználat tisztaságát reklamáló kritikusoknak, viszont „eredeti” maradt idegen nyelven, és belopta magát az olvasók
szívébe.
Az emlékirat elevenségének egy másik aspektusa a színpadi beszédre hasonlító mesélés,
a párbeszédek-szóváltások beépítése az elbeszélés szövetébe és a rendkívüli dramaturgiai
érzék.
Színház és szerepjátszás
Érdekes és visszatérő motívuma az Életem történetének a színház és az álruhák-jelmezek
használata. Az, hogy Casanova színdarabként és színi előadásként tekint a saját életére, felidézi a „teatrum mundi” barokk metaforáját. A drámai fordulatokban bővelkedő és csúfos
kudarccal végződő londoni epizód végén úgy láttatja magát mint felsült szerelmest, aki a sok
sikeres csábítás után boldogtalan napok elébe néz: „Így zárult életem színjátékának első felvonása. A második felvonás másnap kezdődött.” A gyászos mérleget részletesebben is kifejti:
„Azon a végzetes napon, 1763. szeptember elsején kezdődött haldoklásom, és ért véget az
életem. Harmincnyolc éves voltam. Ha igaz, hogy az ascendens merőleges hossza egyenlő a
descendensével, márpedig így kell lennie, akkor ma, 1797. november első napján úgy érzem,
még csaknem négy évem lehet hátra az életemből, és ez hamar elmúlik, mert a bölcs mondás szerint: motus in fine velocior.”8 A folytatás egészen addig tart, amíg öregen, jobb híján,
könyvtárosi állást nem vállal Waldstein grófnál, a duxi kastélyban, Csehország egyik elrejtett
zugában. Itt játszódik le élete utolsó felvonása egészen haláláig (1798).
A színház azonban nemcsak ilyen toposz, metafora formájában jelenik meg Casanovánál,
hanem sok más formában is. Már születésekor a színházi világban találja magát, hiszen szülei
mindketten színészek Velencében, abban a városban, ahol ebben a korban több színház volt,
mint Párizsban. Korán szokásává vált, hogy estéit színházban töltse, ismerte a velencei komédiások miliőjét, és barátságot kötött Goldonival és Lorenzo de Pontéval, bár ellenségeket
8

Atl.II./254. (lábjegyzettel)

2017. július–augusztus

117

„

is szerzett ugyanebből a körből, pl. Pietro Chiari annyira nem szívelhette, hogy ki is figurázta
egy színdarabjában (1755). Később, más városokban, így Párizsban is, sokat forgott színházi
körökben, és sok barátot szerzett a Franciaországban játszó olasz komédiások között. A Balletti családdal olyan szoros barátságot ápolt, hogy lányukat, Manon Ballettit el is jegyezte, és
bár a házassági tervből nem lett semmi, a család mindenben segítette őt. Az ő révükön ismerkedett meg alaposan a commedia dell’arte hagyományaival és Marivaux műveivel, amelyekben ez a hagyomány újabb remekműveket hozott létre Molière komédiái után. Az olasz
komédia beható ismerete sok jelenet megformálásán érződik, ahogyan valószínű, hogy a valóságban is dramaturgiai és rendezői tehetséggel alakította az eseményeket.
Egy másik szinten a szerepjátszás a ruhacsere, vagy jelmezhasználat formájában jelenik
meg folytonosan a történetekben. A velencei karnevál és maszkviselés jó iskolát jelenthetett
számára ezen a téren is. Egyik érdekes epizódja a két nem közti ruhacserének az a bál, amelyet Casanova egy híres kurtizán, Giulietta Preato kérésére rendezett meg szülővárosában,
akkori háza egyik nagytermében. A táncestély kellős közepén Giulietta félrevonta, és azt kérte, hogy rögtönözzenek egy tréfát: őt öltöztesse abbénak Casanova a saját ruhadarabjaival, ő
pedig álcázza magát nőnek. Frizurát is csinálnak egymásnak, Casanova haját főkötő alá fésülik, a lány hosszú haját pedig feltekerik, majd beöltöznek, ki-ki a másik ruháiba. A férfinadrág
kicsit szűk a lánynak, és míg a derekát kiengedik, Casanova él az alkalommal, hogy szerelmi
kalanddá alakítsa a tréfát, de bosszús ellenállásba ütközik. Miután lent a bálteremben megtapsolják a sikeres szereplést (kontratánccal és szabados tréfákkal), újabb hódítási kísérlettel vall kudarcot a visszaöltözés során. Ebben a játékban a közönséget nem tévesztik meg, a
bál közepére már mindenki átlát a jelmezekké vált ruhákon, de itt éppen az adja meg a jelenet savát-borsát, hogy a többiek a szerepjátszást figyelik és értékelik.
Egy másik igazi színdarab, ráadásul főpróbával, a muranói négyes epizódjának kezdete,
amikor a titokzatos apáca (M. M, akit csak nevének monogramjával emleget) vendégül látja
egy titkos találkahelyen. Francia erotikus könyvtárral és metszetekkel díszített szobában különleges, „párizsias” vacsorát szolgálnak fel, és Casanovának viszonzásul hasonló légyottra
kell hívnia szerelmét. Nagyon kezdő még, de ugyanolyan fényűzően szeretne mindent elrendezni, bár még csak akkor tanulja a francia vendéglátás szabályait. Nehogy szégyenben maradjon, szabályos főpróbát rendez (kritikai megjegyzésekkel), egy bérelt kiskaszinóban, ahol
a felfogadott szakács és pincér láthatatlanul, ételliften szolgálja fel a változatos menüt, előbb
csak neki, másnap azonban már a szerelmesének is.
Más alkalmakkor változik a játék célja, élesbe fordul, és a kalandor a bőrét menti, ha nem
is mindig az életét, de a szabadságát biztosan, jól megrendezett komédiákkal. Az egyik legveszélyesebb csapdából Németországban sikerül így kimenekülnie. A német környezet mindig
idegen neki, és ezúttal sem kíséri szerencse a szélhámosságait és kártyapartijait (1760 áprilisában, Stuttgartban). Gyanús alakok társaságába keveredik, akik magukkal viszik egy ócska
bordélyba, majd onnan egy kártyabarlangba, ahol óriási összegeket veszít. Folyton biztatják,
hogy folytassa, és végül 4000 Lajos arany adósságot csinál, ráadásul eltűnik arany dohányszelencéje és több értékes órája. Mivel kártyázás közben több pohár „magyar bort” (alighanem tokajit) megiszik, elkábul, elveszti ítélőképességét, és később arra gyanakszik, hogy kábítószert kevertek az italába. Kocsit kell fogadnia, mert nem tud saját lábán visszamenni
a fogadóba, ahol másnap három tiszt felkeresi és be akarja hajtani az állítólagos adósságot.
A konfliktus elmérgesedik, annyira, hogy megfenyegetik, hogy ha összes ékszerét, gyémántja-

„

118

tiszatáj

it és maradék pénzét oda nem adja, sőt a fennmaradó összegről váltót nem ír alá, akkor vagy
börtönbe juttatják, vagy besorozzák katonának. A börtön gondolatára halálosan rémül, hiába
tapasztalt szélhámos, és kieszel egy ravasz menekülési tervet, amelyben megrendez egy kisebb színdarabot. A városban játszó olasz színészek és táncosnők, akik közül többen régi jó
ismerősei Velencéből, összefognak, hogy kimenekítsék szorult helyzetéből, mert időközben
újabb támadások érik, és házi őrizetbe kerül a fogadójában. Nem lát más kiutat, mint hogy a
tetőn keresztül szökjön ki a szobájából, amely elé őrszemet állítottak. Olasz barátai bejárnak
hozzá a fogadóba, és szép lassan titokban kicsempészik összes ruháját és értéktárgyait, majd
együttesen kidolgozzák a szökési tervet. Időt kell nyernie, hogy megrendezze a kijutást, mire
betegséget színlel, és minden tárgyalást elhalasztat pár nappal. Szobája ablaka az utcára néz,
tehát ha kijut a tetőre, és onnan az utcára, titokban át tud menekülni az egyik színész házába,
onnan pedig egy mezőn keresztül postakocsival kereket oldhat. Mivel a tetőről mégsem tudna lejutni az utcára, másképpen kell megrendeznie a színdarabot. Az őrszem pár napja a szobája előtt vacsorázik, a fogásokat Casanova inasa szolgálja fel neki, és együtt borozgatnak.
Vacsora után a katona beköszön a fogolynak, és rázárja az ajtót. Hogy megtévessze az őrt, Casanova olyan formán tömi ki az ágyat, mintha ember feküdne benne, és a párnára egy parókás fejet helyez. Szokás szerint nem állnak szóba a fogoly és a foglár, kicsi tehát a veszély,
hogy a bábu némasága elárulja a tervet. Sikeresen lezajlik a Casanova kieszelte forgatókönyv:
az inas elfújja a gyertyát a kinti asztalon, bemegy a szobába, hogy újra meggyújtsa, a néhány
percnyi sötétben pedig Casanova kioson és lemegy a lépcsőn, majd kisétál a fogadóból. Az őr
a bábu láttán megnyugszik, kulcsra zárja az ajtót, és tovább őrködik az üres szoba előtt.
A terv pompásan sikerül, a színész házából a szökevény az ablakon át kilép a mezőre, és még
aznap éjjel barátai segítségével postakocsin szerencsésen elhagyja a tartományt. Ebben a történetben (1760) Casanova egyszerre szerző, rendező és játékos, aki sokat kockáztat és nyer.
A korábbi, Ólombörtönbeli szökés (1756) kitervelése is számos színházi fordulatot igényel,
és élesben óriási lélekjelenlétet, mert váratlan veszélyekből rögtönzéssel kell magát kivágnia.
Amikor Londonban a Charpillon-kudarc után összeomlik, elkeseredésében mérleget von,
de már a Duxig vezető út ismeretében. Dantét idézi, az Isteni színjáték első sorát, majd saját
magára és a londoni csődre vonatkoztatva folytatja: „Nel mezzo del cammin di nostra vita:
harmincnyolc éves koromban. Ezzel zárult le életem első felvonása. A második felvonás
1783-ban végződött, Velencéből való távozásommal. A harmadik pedig előre láthatólag itt
fog véget érni, ahol a magam mulatságára emlékirataimat írom. Befejeződik ez a három felvonásosnak ígérkező színjáték. Ha kifütyülik is, remélem, senki nem fut hozzám a rossz
hírrel; no de még nem meséltem el az olvasónak az első felvonás utolsó jelenetét, pedig, azt
hiszem, az a legérdekesebb.”9 Duxi magányában igazi dramaturg módjára tekint végig az életén, és megjósolja a halálát, amely végül három évvel korában érte el.
A megtett út egyúttal távolságokra és utazásokra is lefordítható, és e téren is sok a
félreértés, mert Casanovát a nagy utazók egyikének tartják, holott alig hagyta el Európát, és
útjai egy részét kényszerből tette meg, száműzöttként.

9

Atl.II./288.

2017. július–augusztus

119

„

Kényszerű és választott utak az emlékiratokban
Könnyen elfelejti a felületes olvasó, hogy az Ólombörtönből történt szökés (1756) után Casanova nem térhetett vissza szülővárosába, holott élete legfőbb célja éppen az volt, hogy Velencében éljen köztiszteletben álló polgárként. Tény, hogy majdnem húsz évig száműzöttként
vándorolt, 1756-tól 1774-ig, amikor a velencei inkvizítorokkal folytatott titkos tárgyalásai
eredményeképpen végre hivatalos engedélyt kapott a hazatérésre. Igaz, hogy titokban elellátogatott a városba, de ez ambícióinak egyáltalán nem felelt meg, sőt a bujkálást megalázásnak élte meg. Ezért jogos az a feltevés, hogy az emlékiratok befejezetlensége ezzel a mélyen titkolt sebbel függ össze: éppen 1774-ben szakad meg a történet fonala, amikor elindul
hazafelé. Talán más okokat is lehet látni a torzóban, de a szakadás mindenképpen arra utal,
hogy a visszapillantásnak ezt a sötét oldalát, életcéljának meghiúsulását nem tudta úgy regényesíteni utólag, hogy eltitkolja csalódását és bánatát. Ennek fényében utazásait is érdemes
új megvilágításba helyezni, és a csillogó felszín alatt feltárni a vándor, a száműzött és a hontalan bujdosásait, elválasztva őket a csakugyan élvezetből és kíváncsiságból megtett utazásoktól. Egy másik érdekes megfigyelést is lehet tenni az utazó portréjának megrajzolásakor:
amilyen kiváló megfigyelőnek és mesélőnek bizonyul Casanova, amikor nőkről, szépségről
vagy divatról nyilvánít véleményt, olyan közömbös utazás közben a környezet, a természet
és a műemlékek iránt. Elmondhatni, hogy utazásokkal és vándorlásokkal teli élete során teljesen érzéketlen maradt a tájak és a városképek esztétikája iránt. Azt az élményt, a táj szépsége előtti csodálatot, amelyet Petrarca egy hegy csúcsára érve átélt (L’Ascensione al Monte
Ventoso) és egyik levelében leírt (Familiares IV, 1), kifejezve ezzel a turizmus, természetjárás
új életérzését, ő sohasem idézi fel emlékeiben. Útközben nem figyelt másra, mint útitársaira
és személyes kapcsolataira, érdeklődését csak az emberek és bizonyos eszmék vagy tárgyak
keltették fel. Ennek tulajdonítható, hogy megdöbbentő módon hazáját – hiszen szülővárosát,
Velencét annak tekintette – sem mutatja be. A város már akkor világhírű látképének felidézésére sem találni egyetlen leírást sem a hatalmas terjedelmű szövegben. A Casanova Velencéje
című irodalmi útikönyv összeállításához ezen a téren külső forrásokat kellett segítségül hívni: részben más velencei szerzőket, mint Goldoni és Lorenzo da Ponte, részben külföldi utazók, pl. Montesquieu és Charles de Brosses beszámolóit az egyedülálló városképről és a látnivalókról. Kalandjait felidézve természetesen ő maga is folyton szembesült a környezet bemutatásának kényszerével, hiszen az útleírás műfajának ez szinte kötelező alapszabálya, de a
természet és városok iránti furcsa közönyére sajátságos megoldásokat talált. Jellemző módszerét a leírások elintézésére úgy alakította ki, hogy guidákból, turisták és utazók számára
készített kézikönyvekből, mások írásaiból kölcsönzött néhány rövid bemutatást, azután
gyors fordulattal más témákra tért át. Jól szemlélteti ezt az eljárást konstantinápolyi útjának
ideillő részlete: éppen Korfuról hajózik (félig-meddig szökik) Törökország felé, és először a
tenger felől pillantja meg a várost. Nagy csodálattal adózik az összképnek, bár az nem idézi
fel benne Velence látványát a tenger felől szemlélve, és egyetlen részletét sem írja le alaposan. Néhány lapos közhellyel beéri: „Egy mérföldnyi távolságból a város bámulatosan szép.
Sehol másutt a világon nincs ehhez foghatóan szép látvány. Ez a csodálatos kép volt az oka,
hogy a római uralom véget ért, és megkezdődött a görög.” A summás kezdés után rögtön rátér egy történelmi fejtegetésre, amelyből azt bogozza ki, hogy amikor Nagy Konstantin megpillantotta, ugyancsak a tenger felől ezt a várost, a látvány annyira lenyűgözte, hogy úgy döntött: Rómából ide helyezi át a világ középpontját jelentő székhelyét, amivel Casanova szerint

„

120

tiszatáj

megbocsáthatatlan hibát követett el. Ezek után folytatja tartózkodása elbeszélését, és több figyelmet nem szentel magának a helynek.
Az egyetlen kivétel, ahol lelkes, bár nem részletes műemlék-leírást ad: a híres Vaucluse-i
szökőkút, ahova azért zarándokolt el, hogy Petrarca Laura iránti szerelmének hódoljon, és
ott röviden, de adózik a legendás hely és a kút szépségeinek. Még itt is hosszabban meséli
azonban az irodalmi vonatkozásokat, mint azt, mit látni valójában, azzal az indokolással,
hogy egy olyan „olasznak, aki olvasta, megértette és élvezte Petrarcát, kíváncsinak kell lennie
arra helyre, ahol ez a nagy ember szerelmes lett Saade (sic!) Laurájába.”10 Másutt a ritka leírásokat egy-egy parkról vagy városrészről olyan szerelmi kalandoknak köszönhetjük, ahol a
helyszínek szerepet játszanak a bonyodalmakban, mint pl. egy Frascatiba történő kirándulás
során, ahol Dona Lucrezia11 iránti szerelme teljesedik be a híres villa parkjában.
Casanova számára tehát a táj és a természet szépségei csak akkor méltók említésre, ha
hozzájuk kapcsolódik valami más történet vagy élmény. Az itt következő korai emlékben is
csak azért szerepel a természet, mert a hajóból feltáruló látvány egy számára kínos vita kiindulópontja. A szóváltásban anyja megszégyeníti őt, gyámjával, Grimani abbéval karöltve, és
ha a velük utazó költő, Giorgio Baffo nem sietne a gyerek segítségére, Casanova egy egész
életre szóló, komoly lelki sérelmet szenvedne. A Brentán hajóznak egy fedett, bútorokkal is
felszerelt gondolán, a burchiellón. Hajnalban furcsa érzések kerítik a fiút hatalmukba: „Nem
láttam a szárazföldet. A nyitott ablakon keresztül is csak a folyópartot végig szegélyező fák
csúcsát láttam. A bárka haladt előre, de olyan egyenletes mozgással, hogy semmit nem érzékeltem belőle, nagyon megdöbbentett hát, hogy a fák olyan gyorsan tűnnek tova a szemem
elől.” Halálra rémül, hogy a fák „mennek” és megijed, hogy a nap is megállt. Anyja és a gyámja
elmagyarázzák ugyan, hogy a bárka halad, a fák pedig állnak, de kinevetik, csak Baffo ad neki
igazat, és menti meg a szégyentől. Ugyanakkor figyelemre méltó, hogy mennyire élénk a képzelete és dinamikus a szemlélete: a mozgás kelti fel a figyelmét, és a kései elbeszélésben így
válik drámaivá a kép és a dialógus együttes hatása.12
A tájakkal ellentétben rendkívül érzékletesek a portréi: részletesek és színesek, a szó festői értelmében (emlegeti is a festők ecsetjét), megszólalásig az olvasó elé állítják a szereplőket. Az arcképek közül egy római szerelmének bemutatását idézem: „Mariuccia tizenhéttizennyolc esztendős, nyurga, de egyenes tartású lány volt, és Praxitelész vésőjére méltó
tökéletes szépség. A bőre fehér, mint a patyolat, de ez a fehérség nem volt olyan vakító és
telt, mint általában a szőke lányoké, akiknek láttán önkéntelenül is arra gondol az ember,
hogy talán nem is vér folyik az ereikben. Mariuccia bőrének fehérsége csupa elevenség
volt, és valami leheletfinom pír árnyalta, amelyet egyetlen festő sem tudna soha ecsetvégre
kapni. Mandulavágású, szénfekete, egy kicsit dülledt, ide-oda rebbenő szeme állandóan valami leheletfinom harmat lakkjával vagy zománcával volt bevonva. Ez az alig észrevehető
harmat a levegővel érintkezve pillanatok alatt elpárolgott, de újra és újra megjelent, egyforma frissen, ahogyan szaporán lezárta-felnyitotta nehéz pilláit. (…) Arcának pirosa mint a
frissen szedett rózsa; finom metszésű száján mindig játszott valami halvány mosoly, érzéki
ajka közül, amely nem volt sem teljesen összezárva, sem tágra nyitva, ki-kivillantak hófehér
fogai. A keze arányos volt, sem túl izmos, sem dagadó erekkel barázdált. És ez a páratlan
10
11
12

Sade márki
Q/7–64.
Vel/23–24.

2017. július–augusztus

121

„

szépség mindeddig elkerülte a szakértők tekintetét; épp az én figyelmemet hívta fel rá a véletlen, ebben az elhagyatott sikátorban, ahol élt, szegényen és ismeretlenül.”13 A hosszú és
lelkes leírás egyúttal közvetíti az elbeszélő feltámadó szerelmes érzéseit, túláradó lendületét,
és kiemeli Casanova egyik nagyszerű tulajdonságát, a tehetségek felfedezésére való hajlamát.
Főleg nőkben szereti meglátni a szépséget és a jó tulajdonságokat, amelyeket – akár önzetlenül is –, segít kibontani. Az ő hatásának köszönhető sikertörténetek közül az egyikben
(O’Morphy) a nyomorból és a piszokból emel ki egy fiatal lányt, aki a király szeretői közé kerül, és végül nemesi férjet kap törvénytelen gyermekeivel együtt. Nagy önmegtagadással (ráadásul mint visszautasított szerető) csiszolja drágakővé a sárban megpillantott gyémántot,
és amikor még festményt is rendel róla, a képmás felhívja a király (XV. Lajos) figyelmét a
lányra, aki így hivatalos szerető lesz, és „karriert” csinál ilyen minőségében. Másik nagy felfedezése Marseille-ben Rosalie, akit szintén a nyomorból és a tudatlanságból emel ki (ezúttal
magának), hogy nagy szerelmi kaland hősnőjévé tegye, majd később féltő gonddal kiházasítja, amikor szétválnak útjaik.14
Olyankor is eleven portrét rajzol és fest szerelmeiről, amikor felsül az udvarlással, és a
lány a világ csúfjává teszi. A már többször emlegetett londoni kaland hősnőjét így mutatja be:
„A Charpillon, akit London-szerte mindenki ismert, azt hiszem, még ma is él; szépségében
szinte keresve sem lehetett hibát találni. Világos gesztenyeszínű volt a haja, kék a szeme,
vakítóan fehér a bőre, és a dereka szinte Pauline-éval vetekedett, figyelembe véve, hogy
húszéves korához közeledve majd kéthüvelyknyivel ő is kiterebélyesedik, hiszen még csak tizenhetedik évében járt. (…) Szelíd és bizalmat keltő arckifejezése finoman érző lelket sejtetett, és született nemességet sugallt. Arcának e két vonását illetően a természet kedvtelve
hazudott. Bárcsak ezen a két ponton mondott volna igazat, és hazudott volna minden másban!
Ez a lány, még mielőtt alaposan megismert volna, eltökélte magában, hogy tönkretesz, és
ezt előre be is jelentette.”15
Az útleírásokban gyenge, portrékban erős író így aztán nem tesz eleget az útleírás műfaji
követelményeinek, de vállalja adottságait, és a számára érdektelen témák helyett más élményekre koncentrál, amelyek valóban kalandjai szerves részét alkotják. Az asztal örömei és az
ételekhez-italokhoz kötődő nagy csalódások ugyancsak szenvedélyesen érintik és érdeklik
egész életében, ennek megfelelően érzékletes részleteit alkotják írásainak.
Lakomák
A tájak és városképek látványaival éles ellentétben a gasztronómiai élmények sokféle színnel-ízzel és kommentárral meg vannak örökítve a szövegben. A színes körképek egyik érdekes vonása az, hogy Casanova nagy vonzalmai és ellenszenvei e téren gyakorlatilag párhuzamosak a nyelvek iránti érzéseivel. Mivel mindig elsősorban ösztöneit követi, idegenkedik
azoktól a szokásoktól vagy nyelvektől, amelyek túlságosan eltérnek a velencei mintától. Ebből magyarázható, hogy a latint és a neolatin nyelveket gyorsan megtanulta, virtuózan használta, viszont a szláv, germán („idegen”) nyelvekhez való viszonya szinte ellenségesnek minősíthető. Nem tudott vagy nem akart idomulni pl. az orosz vagy angol kiejtéshez (fonetikus
13
14
15

Atl.II/79.
Q/65–150.
Atl.II/88.

„

122

tiszatáj

szó-átírásai elég furcsák), sőt mindkét nyelv maga a hozzá kapcsolódó kultúrákkal idegen
maradt a számára. Ottani beszámolói nagyon színesek és változatosak, de oroszországi és
angliai kalandjai pl. veszélyessé is váltak értetlensége miatt, amely áthatotta minden reagálását és megbénította máskor olyan jól működő empátiáját.
Az étkezési szokások és kultúrák területén hasonló jelenségek figyelhetők meg, és izgalmas beszámolói újabb vonásokkal gazdagítják profilját. Arisztokratikus nagyzolása és rendkívüli nagylelkűsége a vendéglátásban különös erővel érvényesül, és szerencsére nemcsak
saját ízlését közvetíti nagy átéléssel a kulináris élvezetek terén, hanem gyakran olyan anekdotákkal szolgál, amelyek a kort is jellemzik. Vendégasztala mindig gazdagon meg volt terítve, amikor pénzhez jutott, és boldogan osztotta meg másokkal az efféle örömöket és tapasztalatokat. Az étkezések, a nagy ebédek és vacsorák, ahol vagy meghívott, vagy házigazda, kiváló alkalmak az ismerkedésre, és ő igazán kiaknázta mindkét lehetőséget. Kapcsolati hálóját
szépen tudta növelni ilyen módon, és hódításaiban is nagy szerepet játszottak a vendégségek,
viszont elrettentőnek és szomorúnak találta a magányos étkezést. Amikor 1750-ben kilátogatott a Fontainebleau-i kastélyba, és látta XV. Lajos feleségét, aki udvaroncoktól körülvéve
egyedül ebédelt, és egyetlen mondaton kívül szót sem tudott váltani senkivel, bámulva szemlélte a különös jelenetet. Ő minden körülmények között társaságban szeretett élni, és erre
mindig megragadta vagy megteremtette az alkalmakat. Szép példa az utóbbira az a fejedelmi
vacsora (1760), amelyet húsz személyre rendelt Brühlben, Köln sok nemes hölgyének tiszteletére, egy korábbi, legendás hercegi lakomát leutánozva. Fontos összetevője ezúttal mértéktelen költekezésének, hogy a meghívottak között szerepel egy olyan hölgy, akit meg szeretne
hódítani, és az ő tetszését és kegyeit sikerül is elnyernie. Egyúttal nagyúri és nagyzoló rögeszméjét is kiéli, ami egyik legfontosabb mozgatója mindenben. A menü valóban felséges, sőt
„fejedelmi”: előbb angliai osztrigát öblítenek le pezsgővel, majd rengeteg fogást szolgálnak
fel, köztük különlegesen drága szarvasgomba-ragut, rajnai és tokaji borokkal. A fényűző vendégség kétszáz dukátba kerül, és amikor a tervezésnél a pincér óva inti, ne költsön fölöslegesen óriási összegeket, nem hagyja lebeszélni magát. Ő esztelenül akar költeni: „többet, mint
amennyit egyáltalán lehetséges.(…) mivel nagyszerűnek akarok mutatkozni.” A fantasztikus
vacsora fénypontja a desszert, amikor vendégei olyan tortát ehetnek, amelyen „Európa minden fejedelmének arcképe ki volt ábrázolva”. Ez a szimbolikus kannibalizmus és a korlátokat
nem ismerő tékozlás egyszerre nagylelkű vendéglátás, csábítás és határtalan nagyravágyás,
elegáns „főúri gesztusokkal” a részéről.
Az ételeknek-étkezési szokásoknak tehát mindig van jelképes dimenziója, és a legfontosabb ezek között az alapvető kötődés Velencéhez. Szülővárosa ízeit viszi magával mindenhová, ezekhez hasonlít minden mást, és ilyen mérce szerint értékeli vagy ítéli el a másféle
konyhákat. Az Életem története bevezetőjében egész kulináris életfilozófiát fejt ki, amely mediterrán ízlést tükröz. Az erős ízek és illatok, az érett sajtok dicséretét zengi, majd némi öniróniával a testszagokra is kiterjeszti közönségesnek minősített vonzalmait, amelyek szerelmeire is érvényesek. Egyes nők iránt a hangjuk, mások iránt az illatuk miatt kezdett érdeklődni, és akiket szeretett, azoknak a verítéke is vágyat keltett benne: „Szerettem minden fűszeres ételt: a jó nápolyi konyhák makaróniját, az ogliapotridát,16a jó ragacsos, újfundlandi tőkehalat, a zamatos vadas húst és az érett sajtokat, amikor láthatóvá lesznek a bennük lakó, apró
16

Sp.: ollapotrida, ol. oliapotrida: spanyol eredetű étel: hús, zöldségkörítés és fűszerek, lassú tűzön öszszefőzve.

2017. július–augusztus

123

„

lények. A nők között is mindig úgy találtam, hogy akibe szerelmes voltam, annak kedveltem a
szagát is, minél erősebben izzadt, annál édesebbnek találtam az illatát.”17
A gasztronómiai élvezetek és a szerelmi örömök nála csakugyan szorosan összefonódnak, ami már a korai, velencei és a muranói kalandokban is terítékre kerül. Amikor a titokzatos apácával (M.M.), egyik legnagyobb szerelmével megismerkedik, új, vonzó világot fedez fel,
amely a francia étkezési kultúrára nyitja fel a szemét: „A vacsora nyolc fogásból állt, és forró
vízzel telt ezüstedényekre helyezte őket, amelyek melegen tartották őket. Különleges és finom vacsora volt. Rögtön felkiáltottam, hogy a szakács csak francia lehet, és M. M. elismerte.”Az ínyencségek között különleges helyet kap az osztriga, amelyet szintén ugyanezzel a
gyönyörű apácával folytatott viszonya során tanult meg igazán élvezni: „Milyen fenséges az
osztriga leve, amikor imádatom tárgyának szájából szívom ki! Nyállal keverve. Nem lehet,
hogy a szerelem hatalma is ne nőjön, amikor elharapom, amikor lenyelem.” Olyan mély nyomokat hagyott Casanovában ennek az osztrigával és pezsgővel kevert szerelemnek az íze,
hogy a későbbiekben, a kaland fájdalmas végét követően, igyekezett minél többször megismételni új bálványaival ezt az élményt. A legszebb ezek közül az a római kaland, amelyikben
két fiatal és tapasztalatlan lányt (Armellinát és Emiliát) szeretne bevezetni a szerelem művészetébe, de más aratja le a babérokat. Az osztrigás-pezsgős előjáték után nem jut tovább, és
keserűen kell tapasztalnia, hogy kiöregedett az udvarlásból. Murano óta sok-sok év telt el,
ekkor 1770 őszénél tart az emlékező, és nem halogathatja tovább, hogy szembenézzen az
öregséggel.
Az utolsó évek szomorú, depressziós hangulatának egyik jellemzője is az, hogy Duxban –
ahol utolsó éveire meghúzza magát Waldstein gróf könyvtárosaként –, nem az ő szája íze szerint főznek, és a makarónit (talán szándékosan) rosszul készítik el. Ez a bosszúság előhívja az
aranykort, a velencei ifjúkort, sőt felrémlik az olvasóban is az a nap, amikor az Ólombörtönbeli szökésben nagy segítségére volt ugyanez a fogás. Egy saját kezűleg elkészített, vajjal gazdagon megöntözött nagy tál makarónival álcázta azt a reszelőt, amelyet ravaszul egy Biblia
és a tányér közé rejtve maga a börtönőr vitt át a másik zárkába a kiszemelt segítőtársnak.
A sok érdekes ennivaló között sajtokra szintén különleges figyelmet fordított, olyannyira,
hogy belefogott a már említett Sajtlexikon összeállításába. Félbehagyta ugyan, de az elkészült
részekben gondosan ismertet számos olasz és francia sajtfajtát, kitérve történetükre, fejlődésükre és kereskedelmükre. Az italok terén szintén sok érdekes felfedezést oszt meg az olvasóval: leírja a különböző országok és tájak jellegzetes borait és pálinkáit (ilyen pl. a török
mézsör vagy a francia ratafia), többször megemlíti a tokaji bort is. A nem alkoholos italok
között nála nem a kávé vezet, bár a kávéházakat, mint a társasági élet különleges találkozó
helyeit mindenütt látogatta. A teaivás divatja érthetetlen a számára, már angliai tartózkodása
előtt csodálkozik Párizsban ezen a szokáson. Kedvenc itala a csokoládé, amelyhez minden
nagyobb útjára magával vitte a szükséges alapanyagokat, és ragaszkodott ahhoz, hogy maga
készítse el kedvenc reggeli italát.
A gasztronómiai tudás és sokféle tapasztalat gazdag anyagát olyan részletesen és színesen írja le, hogy könnyű volt többféle szempontból receptkönyveket összeállítani és kiadni
szövegei alapján. Ilyen vállalkozásra más témák is kínálkoznak: ezek közül eddig a közlekedési eszközökre nézve aknázták ki az emlékiratokat: egy német kutató egész monográfiát készített a XVIII. századi közlekedésről az emlékiratokból kibogozható információk alapján
17

Atl.II/15.

„

124

tiszatáj

(Hartmut Günther: Casanova's Reisen, Heidelberg, 1996). Ugyanilyen érdekes lenne összegyűjteni a női-férfi divatra, ékszerekre, a különböző nyelvekre és még sok más témára vonatkozó kommentárjait, ezzel igazolva Szerb Antal megállapításának igazságát, miszerint ez a
mű a kor eleven lenyomata: „Hatalmas terjedelmű könyve a boldog XVIII. századnak, az ancien régime édes életének legsokoldalúbb, legplasztikusabb emléke”.18
Casanova életét szokás karneválhoz, állandó ünnephez hasonlítani, minden tekintetben
jogosan, de az árnyoldalakat, a legfőbb ambíciók kudarcát és a figurája körül kialakult mítoszok hamis oldalait is láttatva. A fény-árnyék hatások és arányok mérlegelése nélkül nem lehet tisztán látni a meseszerű ködbe vesző élettörténetben, amelyben a szerző összetett módon rakja össze, valójában irodalmi eszközökkel, a saját portréját és élettörténetét.
Casanova-legendák
Mivel Velencében született és franciául írta meg emlékeit, Casanova joggal sorolható az olasz
és francia irodalomba egyaránt, érdekes módon azonban nem ezeken a nyelveken és kultúrákban lett mitikus személyiséggé. Legendája már a XIX. századtól kezdve elsősorban Középés Kelet Európában, illetve az Osztrák-Magyar Monarchia területén bontakozott ki és vált ihletőjévé nagyszerű alkotásoknak. Ki kell emelni az osztrák, cseh és magyar nyelven keletkezett nagy műveket (olyan szerzőktől, mint Hugo von Hoffmannstahl, 1899, Arthur Schnitzler,
1918, Szentkuthy Miklós, 1939, Márai Sándor, 1940, és még lehetne hosszan folytatni a sort).
Feltétlenül közrejátszott ebben az, hogy a régióban keletkezett önéletírások drámaibb hangvétele és sötétebb színei elég nagy kontrasztot képeznek az Életem története alapvetően vidám, karneváli hangulatával, amely bűvösen hat és gyakran elfedi a komorabban megfestett
részleteket. A saját irodalmunkra nézve vitathatatlan tény, hogy létezik egy magyar Casanova, a „mi Casanovánk”, aki sok alkotót megihletett, vagy közvetlenül, vagy olyan áttételes
formákban, mint Krúdy Szindbádja. A magyar kultúrában megtalálható, teljességre törekvő
magyar Casanova-hatások listáján a híres, nagy nevek mellett a legtarkább műfajú és színvonalú alkotásokat is számba kellene venni. Csak néhány példát kiemelve közülük: Rudnyánszky Gyula bumfordian „szabad szájú” versei mellett helyet kaphatna benne Faragó Jenő
operettje (Izsó Barna zenéjére), Farkas Ferenc operája, novellák, színdarabok, filmek (Deésy
Alfréd 1918-as, világelső Casanova-filmje feltétlenül), cikkek, tanulmányok, valamint Pelle
János életrajzi könyve (Kossuth, 1987). Külön rovatot kellene nyitni a magazinokban megjelent írásoknak és a hírlapi kacsáknak, amelyek Held Albert 1913-as Pesti Hírlapbeli cikke óta
szépen szaporodnak, mindig újra és újra felemlegetve Casanova látogatását a Tabánban,
amely csak az újságírók és olvasók képzeletében létezik. A gáláns széptevő és szélhámos figurájában alighanem egy olyan, nálunk hiányzó XVIII. századi frivol emlékiratszerző tűnt fel
a magyar horizonton, aki folytonos nosztalgia tárgya.
A kimeríthetetlen téma lezárása helyett itt egy olyan műből szeretnék idézni, amely a
hosszú pálya egyik fájdalmas pillanatát ragadja meg, az életút és a szövegek alapos ismeretében és kivételes empátiával. Arthur Schnitzler a legendákban éppenséggel homályban maradó drámát regényesíti meg, amikor az öregedő kalandor megoldhatatlan életproblémáját, a
Velencében el nem ért sikert teszi meg elbeszélése kiindulópontjának.

18

I.m.135.

2017. július–augusztus

125

„

A Casanova hazatérése19 melankolikus felütéssel indítja a szomorú fordulatot: „Életének
ötvenharmadik évében, amikor már rég nem az ifjúság kalandos kedve, hanem a közelgő
öregség nyugtalansága űzte a világon keresztül-kasul, Casanova lelkében oly erős honvágy
ébredt szülővárosa, Velence után, hogy hasonlóan a madárhoz, amely a szellős magasságokból lejjebb s lejjebb száll meghalni, lassan közeledni kezdett a város felé, mindig szűkebb körökben keringve.”20 A fiktív, de hiteles történet azt az utat követi végig, amelynek a végén Casanova ráállt (1776-ban), hogy elszegődjön feljelentőnek a velencei inkvizítorok kémei közé.
Csak ezen az áron térhetett haza, ráadásul ebben az aljas szerepben újra kudarcot vallott:
nem kapott rendes fizetséget, lenézték, és jelentéseit semmitmondónak ítélték. Az Életem
története ezt a szomorú véget nem meséli el, de az elkészült részekben egy kiváló író és különleges személyiség teremti újra életét és pályáját, a háttérben a korszakot is elevenen
megörökítve.

LIU JIANHUA SQUARE AZ IDŐ ÉS A VÉGTELEN PAVILONJA

19
20

Casanova’s Heimfahrt, 1918. Magyar ford. Róna Imre, Bp. Szépirodalmi Könyvkiadó, 1988.
I.m. 5–6.

„

126

tiszatáj

IFJ. SIPKA SÁNDOR

Németh László: Égető Eszter. 1956–2016
NÉHÁNY SZEMÉLYES SZEMPONT
Szüleim emlékének ajánlom
Az Égető Eszter című regény 1956-ben jelent meg első változatban, bár már 1948-ban elkészült. Hatalmas érdeklődést váltott ki témájánál fogva is, de növelte fontosságát, hogy Németh László több éves, eredeti művet nem publikálható szilenciumát törte meg. Az újabb kiadás 1971-ben kicsi, de nem lényegtelen változtatással (Méhes halálával) került nyomtatásba. Az első recenziót a könyvről édesapám írta1, minek értékét egy „méltó a tanárhoz, méltó a
baráthoz” megjegyzést tartalmazó levelező lap minősíti 1956-ból az írótól.2 Németh László
pontosan megfogalmazta a regény eszméjét: „Az a hajszál jutott megint az eszembe, amelyen
túl a paradicsom következik s melyet, mint valami bűvös küszöböt, az emberek nem tudnak
keresztüllépni”. A számtalan alkotói nehézség után elkészült művét végül így értékelte:
„Minden munkám közt, tanulmányaimat is beleértve, ez az, amelyben a legvilágosabban és
leghívebben fejezem ki a világnézetemet”. Ezt világüzenetként is megfogalmazta.3 Természetes, hogy az irodalmi szakma legjobbjai is számos, igényes munkában értékelték a művet
napjainkig. Nem kerülhető meg Kristó Nagy István (ahogyan magát nevezi „szegény ifjabbik
Máté József”) írása a Kortársban4, ami az első megjelenés 20. évfordulójára időzítetten, 1976ban, már az író halála után jelent meg. Grezsa Ferenc 1979-ben Németh László vásárhelyi korszaka címmel5 „szellemi katedrális” szintű könyvben foglalta össze az író 1945–1954 közötti
életének eseményeit, gondolatait, a művek keletkezésének hátterét, indítékait, a hatalmas
szellemi és emberi teljesítményhez méltó igényességgel, mélységgel, de már az utókor természetes és szükséges, visszatekintő jellegű, rendszerteremtő lehetőségéből.
Mi az én indítékom ehhez az íráshoz? „Néhány személyes szempont”, ami egy gyermek
kortárs szemtanúból (fültanúból) és „Németh László követő”, 72 éves, egyetemi ember tapasztalataiból összeállt. Életem nagy ajándéka ugyanis, hogy hódmezővásárhelyi tanár szüleim kapcsán Németh László nemcsak szellemi, hanem személyes élmény is lehetett és maradt
számomra. Az édesapám évi beszámoló leveleire (amihez „ragaszkodott”az író) a haláláig
küldött válaszok egyikében – minden levél felolvasása családi ünnep volt – bennünket „minta
családnak” nevezett.6 Az első generációs, értelmiségi életet élő, nyelvész-tanár, irodalmár1
2
3

4
5
6

Sipka Sándor, Vásárhelyi Szó, 1956. 6–7. sz. 73–74.
Németh László 45 db levele, Sipka Sándor meghagyott számozásával
Németh László: Üzenet az emberiséghez, In Kiadatlan tanulmányok. II. Magvető Könyvkiadó, Budapest, 1968. 619.
Kristó Nagy István: Az Égető Eszterről – negyedszázad után, In Kortárs 1976. 4. 623–628.
Grezsa Ferenc: Németh László vásárhelyi korszaka. Szépirodalmi Könyvkiadó, Budapest, 1979.
Ld. 2. számú jegyzetet

2017. július–augusztus

127

„

tanár szüleimben a szívéhez közel álló példát látott arra, hogy a művelődési vágy, a tisztesség, a tehetség milyen társadalmi emelkedést eredményezhet. Édesapámról azt írta, hogy
„Gulyás Pál óta senkiben nem érzett olyan tiszta, feléje irányuló baráti szeretet, mint őbenne”.7 Alkatát az apjához hasonlította. Sokra értékelte édesanyám „pompás” nyelvtehetségét,
diplomáciai és stílus érzékét.8 Anyámnak küldte 1957 márciusában a Kossuth-díját a Bethlen
Gábor Gimnáziumnak felajánló levelét, a pénz felhasználásának irányítására pedig apámat
kérte meg. Számomra megható megtiszteltetés, hogy a Herder-díj után felmerült benne, hogy
engem javasol egy éves bécsi ösztöndíjra az orvosegyetemen, bár végül egy fizikus ment ki
helyettem.9
Németh László személyes kapcsolata Vásárhellyel 1945-tel kezdődően 1954-ig volt szoros. A három éves intenzív tanári munka után 1948-tól már csak kisebb-nagyobb megszakításokkal élt a városban. Ám a néhány későbbi látogatása után is megmaradt itt és máig működik a személye, emléke által kiváltott, a kivételes élménynek kijáró, ünnepi, emelkedett
hangulat és tisztelet. A Vásárhely iránti, életbe vágó szeretetét az író a személyiségét kitágító,
felszabadító hatású tanári munkában („Rangot adott a pedagógiának azzal, hogy maga is űzte
a varázslatot”, ahogyan ezt édesanyám mondta), az itt megírt fontos művekben, és nem utolsó sorban, a város által ihletett Égető Eszter regényben mutatta ki. Éles emlék bennem a családi és városi izgalom, amit a regény megjelenése váltott ki 1956 tavaszán. Számomra kivételes élmény volt és maradt, hogy a nagy regényben általam jól ismert személyekre, helyszínekre, történetekre ismertem és csodálkozhattam. Az érettségi dolgozatomban is, „az egy
szabadon választható regény elemzése” tételben én ezt a regényt elemeztem. Bennem azonban élénken élnek még a szüleimtől hallott, a beszélgetéseikből elcsípett kis történetek is arról, hogy milyen belső kínokon, szenvedéseken ment át „Laci bácsi” ebben az időben.
Néhány példa erre. Édesanyámat kísértem 1954 januárjában Pestre, aki az utolsó vásárhelyi tárgyát, az írógépét vitte el neki. A Nyugati restijében anyám remegő kezéből kicsordult
a tea, mikor a II. József drámában is megfogalmazott szavakkal, az élettől és írói pályától búcsúzó „nagyembert” hallgatta. Ekkor volt az az időszak, amikor komolyan foglalkoztatta, hogy
újra orvosként keres állást. Motiválhatta ebben, hogy a vérnyomásmérőt ekkortól már rendszeresen használta az előző évben kiugró vérnyomása miatt, és ekkor kezdte gyűjteni az adatokat a Levelek a hipertóniáról című munkájához is. Nekem az első vérnyomásmérést ő csinálta. December végi, iskolaszüneti időszak volt ’53-ban, én éppen a háromjegyű számok öszszeszorzását gyakoroltam a tanuló padomon apám felügyelete alatt, amikor belépett a szobába Németh László. Tudtam, kivételes helyzet van. Ekkor dolgozott Shakespeare V. és VI.
Henrik drámáinak fordításain. (Óránként átlagban 60 sort fordítva ötfeles jambusban, ágyban
fekve, lázasan is…). Átlagember számára hihetetlen kérése volt: „Sándor, kölcsön tudnád adni
az angol-magyar szótáradat néhány napra? Pár szót szeretnék megnézni...” A történetnek
nemcsak ez a része lett része a családi legendáriumnak, hanem, amit apám emlékezete őrzött
meg. Panaszolta, hogy most tudná a legjobb (ahogy mondta: „európai szintű”) műveit írni,
bárha még Shakespeare is, de mégis csak a fordítás marad számára az egyetlen megélhetés.
(„Nem adnak teret nekem”). Fontosnak tartom a másik gondolatát is arról, hogy a kortársai
7
8

9

Ld. uo.
Németh László: Homályból homályba. II. Magvető és Szépirodalmi Könyvkiadó, Budapest, 1977.
154–155.
Ld. 2. számú jegyzetet

„

128

tiszatáj

közül bárkivel kiáll egy olyan összehasonlításra, hogy a közelmúlt éles sorskérdéseinek első
megítélésekor kinek hányszor lett később igaza. Közben vérnyomásmérési idő következett
számára. Először a magáét, majd apámét és – kedves, felejthetetlen gesztusként – az én vérnyomásomat is megmérte. (Remek, higanyos vérnyomásmérője volt.)
Én már 1963-tól Debrecenben élek, de „Csomorkány” máig megmaradt bennem. Az életem, személyiségem, ízlésem és indulataim meghatározó rugója, emlékeim tára, fantáziám
kulcsa most is Vásárhely. Az elmúlt évtizedek hozadéka lett, hogy gyűjtöttem némi ismeretet,
bátorságot és szuverenitást a magammal és a világgal történő szembenézéshez. Ezekből kiindulva kezdtem el most újraolvasni és reflexiókkal ellátni az Égető Esztert, 60 évvel a megjelenése után, mintha most olvasnám először, de hozzátéve a speciális, helyi ismereteimet is.
Az „Égető Eszter” mint név is gyönyörű, magyarul. Idegen nyelvre lefordíthatatlan. Több
jelentésű. Írói bravúr, hogy a nagy téglagyártási, agyagipari hagyományú Vásárhelyen a nem
ritka „Égető” névbe belegondolni engedi a szónak melléknévi igeneves, meleg érzelemmel telített értelmezését, és kedves szentjének, a máglyahalált halt Szent Katalinnak példáját. Az
„Eszter” gyakori vásárhelyi „paraszt” név, de bibliai eredetű, utal egy nagyszerű, népét megmentő nőre, ugyanakkor tovább élhet benne az egyik kedvenc tanítvány is, aki a „Drága jó
nyolcadik” könyvtervben az „osztály esze”. A „Máté” név adásában nem lehet kizárni a Mester
(Jézus) – tanítvány példáját, aki köthető még az „angyal” (Eszter) szimbólumhoz is, míg a „József” névben – a „csomorkányi” gyakorisága mellett – ott lehet az „angyallal” kommunikáló
bibliai személy képe. (Máté evangélistának „angyal” a szimbóluma. Eszter lázadása „angyalharag”. A bibliai Józsefnek „angyal” ad utasítást). A „Méhes Zoltán” név tiszta ügy, a „Németh
László” anagrammája. Érdekes további háttér, hogy egy nagyon szerethető „tanyasi lány a
Nyolcadikból” adta a „Tunyogi” nevet. Pontos emlékem az egykori közös ebédekből, hogy a
„Bozsó” név viselője a franciás hangzás és a gömbölyded „o” betűk miatt is máig fakaszt bennem egy kedves mosolyt. (Beaujolais? „Bozso-le”?) „Hallgató” Sanyi az örök, de diplomát sosem szerző „majdnem zseni” irodalmár öregdiák. Az ásványokat és népdalokat gyűjtő, kórusvezető orvos, Gulácsi doktor neve egy magyarországi hegyre emlékeztet.
A regény és Grezsa Ferenc könyvének10 mostani újraolvasása után értettem meg az író
egyik, talán legfontosabb indítékát ennek a műnek a megírására. Az Égető Eszter könyv
1971-es kiadása 686 oldalas. Ezt a művét Németh László 1948-ban két hónap alatt írta meg,
olyan időszakban, amikor úgy érezte, hogy az Iszony megjelenése után nyílhat számára némi
mozgástér. (Nem sejtette, hogy milyen kegyetlen kilenc éve következik). Az alkotás bámulatos intenzitásának elképzelésekor naponta minimálisan 25–30 oldal elkészítésével számolhatunk. Ezzel a könyvvel szenvedett legtöbbet, végül ez lett a legkedvesebb írása. Németh
László ezt a regényt akkor és ott nagyon meg akarta írni! Elsődlegesen nem Eszter, hanem
Méhes Zoltán miatt, akivel ő véglegesen „le akart számolni”. Égető Eszter értéktermő és megőrző növényi természete, a modern szent erkölcsi szintje azért ennyire megemelt, mert csak
így lehet képes legyőzni az olvasóban a kivételes szellemi és emberi adottságú Méhes Zoltánt,
„aki lángoszlopként kanyarodott egy-két naiv ember előtt, aki elhitte a nemzeti irodalom szerepéről a mesét”. A háború utáni Németh László Méhes Zoltán „csomorkányi őrültek” közé
sorolásával kapta meg Esztertől a „belátás” józanító gyógyszerét, amivel már közvetlen korának üzent. Három szempontból tartom nagyon fontosnak az 1971-es kiadásban, hogy Méhes
Zoltán beveszi a mérget és meghal, szemben az első változattal, melyben reggelre eltűnik a
10

Ld. 5. számú jegyzetet

2017. július–augusztus

129

„

házból. Elsőnek vélem, hogy az író el akarta tüntetni a „föld színéről is” a regény legkeményebb jelzőkkel és kritikával ábrázolt alakját. Ám ezt a példaképként szeretett Szókratész
szintjén teszi, erkölcsi magaslatból, méltósággal, a saját akaratából választott módon, az igaztalan vádlókkal szemben. Végül Méhes és Eszter kapcsolata „pieta” képben zárul: „De ahogy a
fejét párnástól felemelte, érezte, hogy egy halottat tart az ölében”. Eszter győzelme – mert itt
végzetes eszmei harcról van szó – a legmagasabb rendű emberi diadal, az irgalommal áthatott „örök női” („ewig weibliche”) fölénye a romboló, őrült férfitermészet fölött, még ha az kivételesen nagy formátum is.
Az „Őrültek” megnevezés, ami a regény első címe, nekem túl kemény a regény férfi modelljeivel kapcsolatban, akiknek „eredetije” nagyobb részben személyes ismerősöm, családunk barátja volt. A Máté férfiak után valóban az Eszter által épített „védő buroknak”, meleg
otthonnak csak a romjai maradtak; Égető Lőrinc tényleg családi adósságot csinált a rosszul
végződő vállalkozásaival, de egyikükben sem lehet tagadni a tehetségnek számos jelét. Méhes megítélése minden szempontból más megközelítést igényel. Németh László elsődleges
személyes ügye volt, hogy őt az „őrültek” közé sorolja. Ehhez a többi „csomorkányi bibis” remek közeget teremtett, akik egyébként szerethető emberek: Hallgató Sanyi, Gulácsi doktor, a
„csomorkányinál csomorkányibb” Gyenes, Bozsó és Lajkó Pista meg a többiek. Sok igaza van
Kristó Nagy Istvánnak abban11, hogy ezeknek a személyeknek a külső, társadalmi, civilizációs
környezetük fejletlenségéből adódóan nem volt igazi cselekvési tere, így a nem kevés tehetségük eltorzult. Csodabogarak, kicsit sarlatánok lettek, amatőrök maradtak: „csomorkányiak”, akik a „szabadságukkal rosszul gazdálkodtak” az Ady által is sokra értékelt „paraszt Párizsban”, ahol egyébként a művészetek művelésére nemcsak lehetőség, hanem igény is volt.
Teljesen hiányzott azonban a stabil, a civilizációs fejlődéshez szükséges műszaki és gazdasági
intézményrendszer, miként ezt Kopátsy Sándor fogalmazza meg erről a korról.12 Ne feledjük,
az itthon helyét nem lelő, műszaki és vállalkozói csodabogár, Máté Józsi az amerikai kontinensen feltalálta magát. Ami szemükre vethető ezeknek az embereknek főleg az, hogy képtelenek voltak „társulni”, mindig csak magányosan küzdöttek és magányosak maradtak. Szövetséget, működő társaságot kettőt ismertünk meg a városban: a Sárospatakról érkezett Szilágyi által alapított Internátust, és az Ániszfeld nagyapa pénzén Párizst járt (Grün) Gyenes Kotormán Társaságát. Fontos, egyensúlyozó írói szándék mutatkozik meg a pesti „regényíró”
hangsúlyosan pozitív bemutatása mellett Gyevi, Korotormán és Klein doktor szimpatikus
portréjában. A népszerű orvos is, mint a két előző, helyét megtalált „csomorkányi” (az egyik
mintagazda, a másik nagy festő) a szakmáját a kor színvonalán („profi módon”) végzi, őneki
röntgen gépe, mikroszkópja van. Megható rész, mikor a különböző okokból nehéz helyzetbe
került Égető Lőrinc és gyógyítója a kölcsönös megértés és szimpátia élményét élik át. Vásárhelynek azonban egyetlen lényeges dolgot kell egy kicsit pontosítani a „Csomorkányról” célzásszerűen leírtakhoz képest. Ez volt az ország egyetlen nagy városa ugyanis, ahol bár tervek
készültek, de végül nem épült fel, nem valósult meg a gettó. Vagonok, sajnos, voltak! Mégis
kimondhatatlan pozitív hatása lett ennek a ténynek a háború utáni emberi kapcsolatokra itt.
Ezért is maradhatott meg sokban mindmáig az egész várost összefogó, befogadó jellegű,
„iszap meleg”, közösségformáló lokálpatriotizmus.

11
12

Ld. 4. számú jegyzetet
Kopátsy Sándor: Új Közgazdaságtan. A minőség társadalma. Akadémiai Kiadó, 2011.

„

130

tiszatáj

A regényben az Angyalharag fejezet végéig, amikor befejeződik Eszter érett asszonnyá,
felelős anyává érése, a különböző fázisok lebilincselő, sodró hangulatú, kiteljesedő ábrázolását kapjuk. Ha Németh László csodálattal ír Tolsztojnál arról a „felszín alatti izgató munkáról”, melyben „finom simításokkal vesz hatalmas tenyerébe olyan gyöngéd teremtményeket
mint Natasa vagy Kitty”13, nála azon kell elámulni, hogy a kivételes adottságú és képzettségű
orvos-író, író-orvos milyen lenyűgöző érdeklődéssel és mesterségbeli tudással akarja megismerni és bemutatni a női szervezetet, természetet és a sajátos, a férfiétől lényegében eltérő
gondolkodást. A következő fejezetek adják azonban a mű megismételhetetlen eredetiségét,
intellektuális emelkedettségét a „Tanyai internátus” bemutatásával és Méhes Zoltán megjelenésével. Ettől kezdve az addig szép és jó könyv már letehetetlen írás, kulcsregénye magyar
sorkérdéseknek és egyetemes emberi üzenetnek.
A Tanyai internátus részben egy korábbi példa nélküli, „csomorkányi” vállalkozás megvalósulásának bemutatása történik. Néhány tehetséges tanyai tanuló gimnáziumi taníttatásához szerveződik bentlakásos kollégium (internátus) egy nagyszerű, szervező tanár vezetésével, továbbá lelkes tanítók, a református egyház és sok-sok önkéntes jóakaró támogatásával.
Ez a széleskörű tehetségmentés, a magas szintű tanítás, a jó példát mutató nevelés nemzeti
sorskérdés a mai napig, és az marad a jövőben is! Kivételes öröm, hogy a könyvben említett,
kis létszámú internátus helyén, melynek egykor édesapám is volt igazgatója, ma jelenleg Cseresnyés Kollégium néven egy több emeletes, modern kollégium működik Vásárhelyen, nevében emlékezve Németh Lászlónak a regényben is megörökített, itteni látogatására. A név felvétele az írónak szóló, intézményi hála jele volt a fenntartást segítő, nagylelkű gesztusra,
amivel ő a látottak alapján a kollégiumnak juttatta a Cseresnyés drámájának nem jelentéktelen nagyságú, színházi bevételét. Ezután még több éven át, a háború alatt is – amíg lehetett –,
minden hónapban komoly összeggel segítette ezt a remek intézményt. (Ez tökéletes példa a
„cselekvő erkölcsre”).
Az elefánttemető fejezetben Eszter egy kis közösséget tart össze az átalakult családi házban a háború után fedél nélkül maradt rokonokból, ismerősökből és a váratlanul megjelenő,
a gimnáziumban tanítást vállaló Méhesből. Belőlük az új, az előzőnél remélhetőleg jobb világ
számára – túlélésre egyedül méltó példaként – csak Esztert és kis unokáját jelöli ki Németh
László. Ennek a fejezetnek különleges, intellektuális értékét adja, hogy Eszter érettségire történő felkészítése kapcsán Méhes kifejti a magyar történelemről, irodalomról, tanításról, nevelésről, Csomorkányról, politikáról és az emberiség jövőjéről alkotott véleményét. A jegyzetfüzetemben harminckét gondolatot írtam ki ebből a részből, melyek mindegyike valami
üdítő felismerést vagy aforizmaszerű, tömör igazságot tartalmaz. Két gyöngyszem példaként:
„Az önálló, alkotó nemzeti politika lehetősége megszűnt, vívmányokra, jól képzett emberekre
azonban minden világban szükség van”; „A kis nemzet feladata embert kinevelni az új, egyesült emberiség számára”.
Égető Eszter „modern szent”, aki ezt az érzést „magában hordozza” (mint Jung az istenképet), és akiben a „komolyan vett kapcsolatok akkor is messze maga fölé növesztik az embert, ha végeredményben teljesen sikertelenek”.14 A szereplők neveiben felismerhetők a bib13

14

Németh László: Tolsztoj inasaként, In Kiadatlan tanulmányok II. Magvető Könyvkiadó, Budapest,
1968. 41.
Németh László: A „vallásos” nevelésről, In Kiadatlan tanulmányok. II. Magvető Könyvkiadó, Budapest, 1968. 306–365.

2017. július–augusztus

131

„

liai utalások. Eszter „angyalként” lázad Józsi őrültségei ellen, és „pieta” pózban tartja kezében
a halott Méhest. Imre László mutat rá hangsúllyal, hogy a regénnyel kapcsolatban megkerülhetetlen a „keresztény norma- és értékviszonyokhoz való szoros kapcsolódás” kimondása.15
Mi a helyzet az író személyes vallási élményeivel? Voltak ilyenek? Annak ellenére, hogy a vallásos nevelésnek elsősorban erkölcsi, gyakorlati jelentőségét mind maga, mind a gyermekek
nevelése szempontjából elismerte, sőt hasznosnak tartotta, ő személyes, teljes istenélményt
nyomtatott írásaiban nem fogalmazott meg. Olyan eszményt tartott viszont élete lényegének,
„minek-kinek” a megközelítése, megélése számára az üdvösségélményt („örök élet élményt”),
a legjobb megnyilvánulásokra sarkalló erkölcsi erőt – a „lehet megkísértését” – és annak az
eredményét, sugárzását és örömét adja. Vallja, hogy „a vallásos természetek közé tartozom,
alapjában vallásos életet éltem. Egyáltalán nem érzem, hogy az öntudatlan istenfélelem nélkül olyan nagyszerű ember lehettem volna… (Ugyanakkor) …a sejtjeimbe írt hithez eszem hitetlensége nem érhetett le, vagy amikor már leért: igazolni és táplálni kényszerült”.16 Németh
Csilla, az író lánya előadásából ismerhettük meg pár éve Vásárhelyen, hogy az élete végén, a
súlyos betegsége alatt az idős író „élő hitre” jutott. A szüleimnek írt egyik utolsó levélében is
jelét adta ennek: „Karácsonykor mi másra üríthetnénk a poharat, mint a misericordia-ra”.17
Ám, ha végignézünk az életművön az első regénytől, az Emberi Színjátéktól kezdődően az
egyik utolsó írásig, a József és testvérei című drámáig, azt látjuk, hogy ő lényegében az emberben levő Isten és az Istenéhez, hitéhez ragaszkodó, a teljességet megismerni akaró ember
szerves kapcsolódásának erejét és kínját írta egész életén át. Fogadjuk el, hogy a vásárhelyi
gimnáziumban az új világcivilizációt tudományos alapon rendszerező és diákjainak papírra
diktáló Németh László a „sejtjeibe írt hittel” élt. E nélkül ugyanis nem írhatta volna meg a körösfői istentisztelet katarzist kiváltó sorait18, meg a nagy egyháztörténeti drámákat. Imre
László tanulmányában élményszerű, remek példában írja le, hogy édesanyja 1946–47-ben a
katolikus templomban „…Németh Lászlót ismerte fel, akivel szívélyes személyes ismeretségben állt. Az író kicsit zavarba jött, majd együttérzéssel mondta: Maga is?”.19 A két kálvinista
személy szép történetében egyébként benne van az élő hit gyakorlásának három alapfeltétele, nevezetesen, egy bizonyos eszme/jelrendszer elfogadása, ennek közösségben történő
megélése, de a legfőbb, az elsöprő erejű lelki igény is ehhez.
Az 1948-ban megfogalmazott Égető Eszter regény írói szándékában benne volt, hogy
Németh László le akarta zárni a háború előtti ideológiai korszakát, és belátással, de méltósággal kívánt alkalmazkodni az új, magát szocialistának deklaráló korszakhoz. Tette ezt, mivel akkor erre látott valamennyi fogadó készséget, továbbá a tanítványainak filozófia órán a
véleményét maga is így fogalmazta meg: „A szocializmus folytatója és hibaigazítója az újkornak: értékeit egységes világcivilizációban, színvonalas tömegkultúrában, a társadalmi működés tudományos szabályozásában sokszorozza meg, egyszersmind kollektív erkölccsel egészíti ki.”.20 Ugyanakkor ő a marxi, lenini, különösen sztálini ideológiát és gyakorlatot sosem

15

16
17
18
19
20

Imre László: Az Égető Eszter újraértelmezéséhez, In „Felszabadult” irodalom?, Savaria University
Press, Szombathely, 2007. 25–31.
Ld. 14. számú jegyzetet
Ld. 2. számú jegyzetet
Németh László: Magyarok Romániában, Mentor Kiadó, Marosvásárhely, 2001. 96–100.
Ld. 15. számú jegyzetet
Ld. 5. számú jegyzetet

„

132

tiszatáj

fogadta el: „szocialista vagyok, nem marxista”.21 Az Égető Eszterben is Gandhi szerepel, mint
a kapitalizmussal szembeni, új társadalmi forma megtestesítője. Egy korábbi utópiája szerint:
„… a minőség-szocializmus az új nemesség mozgalma, egy harmadik út, nem marxizmus, hanem ez a hagyománnyal kapcsolatot tartó, szövetkező vállalkozóké...”22 A regény írásakor
formálódó, létezni akaró szocializmushoz való viszony azonban kulcskérdés lett Németh
László életében a művei megítélésének szempontjából, mint ahogy ez történt minden kortársa esetében is. Az 1949 utáni támadások és az írói ellehetetlenítés idején hatalmas önfegyelemmel, erkölcsi erővel és méltósággal alkotott maga számára a „gályapadból laboratóriumot”. Az Égető Eszter megjelenése azonban már jele volt egy új helyzetnek. A közhangulat izzását tovább fokozta 1956 októberében a Galilei bemutatása. A forradalom alatt három nagyon jelentős cikket írt, melyekben emelkedett módon éltette a forradalmat, de egy új, „mintaadó politikai berendezkedést várt” a politikai pártoktól.23 Élete kiemelkedő eseményéinek
érzem a Kossuth-díjjal kapcsolatos minden megnyilvánulását. A Kádár-kormány 1957. március 15-én valóban a szellemi élet rangos személyeit tüntette ki, többek között Kodály Zoltánt. Németh László nem jelent meg, a díjat a neje vette át. A kapott ötvenezer forintot a vásárhelyi Bethlen Gábor Gimnáziumnak ajánlotta fel. Ezekben a gesztusokban benne volt az
elszenvedett sérelmek jelzése, de az azokon túllépő, nemes, gyakorlatias felülemelkedés is.
Ekkor Kádár Jánosról azt mondta apámnak: „Ez egy magyar ember, de ő ma Magyarország
első számú foglya…”
Nem rég egy remek nyíregyházi beszélgetés után Jánosi Zoltán szép ajánlással elküldte
nekem empatikus tanulmányát, amiben összehasonlította az Égető Esztert a Száz év magány
című regénnyel 2007-ben.24 Egyik érdekes meglátású fejezetének címe: A posztkoloniális
perspektíva. A fölizzó perem. Frissen újraolvastam Márquez könyvét az Égető Eszternek mint
„Őrülteknek” a szemszögéből. Így összeállt bennem egy további párhuzam lehetősége. Kezdetben ugyanis mindkét helyszín távol van a külső, nagy politikát csináló erőktől, „centrumoktól”, valamiféle világpolitikai „peremhez, perifériához” tartoznak. Csak szűk körű, személyes hatások érvényesülnek bennük színesen, szeszélyesen. Később azonban mindkét helyre
könyörtelenül betör a történelem. Macondóba a polgárháborúk és az Észak-amerikai Banán
Co., míg Csomorkányra a világháború formájában. Az otthont építő és megtartani akaró, két
erős asszony már csak rövid időre képes megteremteni és megőrizni a „házat”, kisebb részben saját családtagjaik befolyásolhatatlan őrültségei, de főleg a külső erők „még őrültebb”
nyomásai miatt. Kegyetlen világ mindkettőjüké. Az Eszteré civilizáltabb, védettebb, reménykeltőbb, az Ursuláé mitikusabb, sodróbb, természet közelibb, bujább, őrültebb, tragikusabb.
Mindkét anya teljesítményének egyik csúcsát a fiaik kimentése és hazahozatala jelenti a háborúból. A kolumbiai „perem” embereinek bemutatása, a gyarlóságaikkal együtt mitikus magasságokba történő emelése, összekapcsolva a végtelen vegetációval, a születés, a kiteljesedés és a könyörtelen, kerülhetetlen pusztulás természetességével, ez mind együtt nagyon

21

22

23
24

Németh László: Marxizmus és szocializmus, In A minőség forradalma. I. Püski Kiadó, Budapest, 1997.
666.
Németh László: Töredékek a reformból, In A minőség forradalma. I. Püski Kiadó, Budapest, 1997.
567.
Németh László: Pártok és egység. Új Magyarország. 1956. november 2.
Jánosi Zoltán: Egy Németh László-regény világirodalmi tükre, In „Árnyékodon állva: Babylon”, Bessenyei György Könyvkiadó, Nyíregyháza, 2007. 75–115.

2017. július–augusztus

133

„

szerethető, teljes világot formáz a valóság eleven színeiben és ösztönös, vad szomorúságában. Ugyanakkor mégis emberibbet, mint a világőrültségeket kiváltó és fenntartó, bár átmeneti civilizációs fejlődést hozó, aktuálisan uralkodó, brutális, idegen „centrumoké”. Ursula, az
aranyhalakat gyártó Aureliano Buendia ezredes, a szép Remedios és társaik a süvöltő magányukban is a szívünkben maradnak. Az Égető Eszter sokkal optimistább könyv. A helyszínek,
ahol a történetek játszódnak, bár a nagyvilági összehasonlításban valóban sorolhatók a „peremhez, perifériához”, lényegesen magasabb civilizációs szintet jelentenek, és a főszereplők
jó módú, iskolázott, művelt emberek. A háború megjelenéséig „csak” az a fő problémájuk,
hogy miként „lehet” a kezükben, lehetőségeikben már meglévő vagy elérhető jót (Édent, Paradicsomot) tönkretenni egyéni „őrültségből”, „belátás” híján. Az optimizmust, a reményt a
nevelés, a tanítás, a művelődés, a komolyan vett kapcsolatok példája adja Eszterben, Méhesben, a „Tanyai Tanulók Otthonában”, a hűséges és tehetséges „csomorkányiakban”. A hatalmas „külső őrültségek” mint a külföldi cégek uralma vagy az eszement háborúk ellen azonban mindannyian tehetetlenek. Ez a „perem, periféria” közös, egzisztenciális lényege Csomorkányon és Macondóban (ma is…).
Ady Endre után Németh László a magyar sorskérdések felvetésének és megválaszolásának egyik legmélyebb, legjelentősebb személyisége a XX. században. Jellemzője a „modell értékű nemzeti minőség”, miként ezt Görömbei András megfogalmazta.25 Ez a gondolat ezt a
regényt teljesen kitölti. Kivételes „nagyember” szolgálta/szolgálja itt maximális hatékonysággal a magyar nemzetet a sorskérdéseire adható, azonnali válaszok bátor igazságával és felelősségével, a világcivilizációba olvasztás kísérletével, az egyetemes pedagógia, nevelésügy
jövőt formáló szerepének elvi és gyakorlati művelésével, a civilizáció minden elemét átható
minőség forradalmának megfogalmazásával, megélésével, de leginkább a cselekvő erkölcs
példaadásával.
Az én generációmban, környezetemben, különösen Vásárhelyen, sokunkban Németh
László szelleme, az Égető Eszter még „tanulság és támasz”, ahogyan ezt Imre László írja.26
Szerencsére vannak friss, kedvező élményeim is a mai fiatalabbakról. Pár hónapja Pest és
Szolnok között a vonaton egy velem szemben ülő, húsz év körüli, helyes lány az Égető Eszter
jól ismert lila-fekete kötetét tartotta a kezében, és „valóban” (nem mobiltelefonon) olvasta.
A másik, pár hetes örömöm, hogy egy kiváló intellektusú kollégám a beszélgetésünk után a
regény újraolvasásába kezdett.
Bízom benne, hogy sokunknak van még hasonló, mostani tapasztalata, ami cáfolja az író
utolsó drámájában, – a Colbertben – megfogalmazott kétségbeesését életműve várható jövőjéről.27
Debrecen, 2017. április 27.

25

26

27

Görömbei András: Modell értékű nemzeti minőség. Németh László: Sorskérdések. Alföld, 1990. 10.
64–72.
Imre László: Németh László és a XXI. század, In „Felszabadult” irodalom?, Savaria University Press,
Szombathely, 2007. 38–44.
Németh László: Colbert, In Utolsó széttekintés, Magvető és Szépirodalmi Könyvkiadó, Budapest
1980. 539.

mérlegen

HAKLIK NORBERT

Csodátlanított próza-portéka,
újraárazva
DARVASI L ÁSZLÓ: TALIGÁS

Magvető Könyvkiadó
Budapest, 2016
332 oldal, 3490 Ft

Legújabb, Taligás című regénye első pillantásra éppen azt
ígéri az olvasónak, amit az Darvasi Lászlótól megszokott.
Amit pedig megszoktunk tőle, az természetéből fakadóan talált utat a nagyközönség szélesebb tömegeihez, de egyúttal
kritikusabb hangokat is kiprovokált. Bár a kilencvenes években némelyek afféle új prózafordulat letéteményeseként láttatták Darvasit, és – Mikola Gyöngyi írásának címét kölcsönözve – a „történet rehabilitálásáról” kezdtek beszélni művei
kapcsán, hamarosan olyan vélemények is napvilágot láttak,
amelyek szerint „nem a posztmodern utáni, hanem előtti, jóval előtti elbeszélésmód az, amelyet Darvasi művel, nemhogy
nem posztmodern, de még csak modernnek sem nevezhető,
elbeszélései, novellái a világot kereknek, lezárhatónak és
egésznek hazudják.” (Dérczy Péter) A szerző azóta talán két
évvel ezelőtti, Isten. Haza. Csal. című novelláskötetével bizonyította a leglátványosabban, hogy több hangnemben is képes megszólaltatni hangszerét, a Darvasi-prózát, és repertoárjába akár a minimalista szocionovella is belefér.
A Darvasi-féle nagyprózát azonban mindvégig a mágikus
realizmus közép-európaiasított változatával, a vérbő történet- és barokkos mondathömpölygéssel azonosította az olvasó. Az Isten. Haza. Csal. megjelenése után, de még a Taligás
előtt napvilágot látott interjúk is azt sejtették: az új Darvasiregény majd afféle laza trilógiává terebélyesíti A könnymutatványosok legendájával megkezdett, majd a Virágzabálókkal folytatott sorozatot. Újabb, jellegzetes Darvasi-regényt
ígértek a készülő műről elejtett információmorzsák, és ki-ki
olvasói preferenciáinak megfelelően várta az újabb történetgomolygást, amely azonnal magával ragad, amint elfogadjuk,
hogy egy regénycselekmény alkotóelemei közül olykor el is
hagyható az ok-okozati összefüggések habarcsa, vagy utasíthatta el a következetlen történetvezetést, valamint örvendhetett jó előre a költői mondatoknak, vagy fanyaloghatott az

2017. július–augusztus

135

„

archaizáló, túlbonyolított nyelvhasználat okán.
És végül senki sem pontosan azt kapta, amire számított.
Ha sorra vesszük, miben tér el a Taligás a két korábbi Darvasi-regénytől, akkor az a leginkább szembeöltő különbség, hogy itt már nem a megszokott, egyes szám harmadik személyű, mindentudó narrátor szólal meg, akinek, ha hajlandók vagyunk részt venni a játékában,
elhisszük a legmerészebb fordulatokat, a leghihetetlenebb csodákat is akár. A Taligás történetét ugyanis maga a Taligás beszéli el, és bár megállja a helyét az összehasonlítás, miszerint
„a Virágzabálók különböző nézőpontokból elbeszélt, sokrétűen összefüggő fejezetei után a
Taligást nagyjából egyvonalú történetmondás jellemzi”, téves következtetés volna mindezt
az „egyszerűsödés és a kisebb epikai ambíció” (Szolláth Dávid) ismérveként elkönyvelni.
Az első személyű, korlátozott narrátor bevezetése a Darvasi-regények világába ugyanis
nem csupán annyit jelent, hogy a szerző egy apró lépésnyire kívül merészkedett volna addigi
komfortzónáján. Darvasinak ugyanis szükségszerűen újra kellett gondolnia az elbeszélő
megbízhatóságának kérdését és a narráció nyelvét, és mindezek következményeképpen egyúttal arra is rákényszerült, hogy újrasúlyozza írói világában a mágikus elemet. A Taligás tehát
nem folytatja, hanem inkább továbbgondolja a két korábbi regény világát. Még akkor is így
van ez, ha a szerző a kék könnycseppel díszített szekérrel a legújabb opus világába is belekormányozza a két regényelőd visszatérő motívumát.
De kezdjük a dolgok könnyebbik végével, az egyvonalú történetmondással. Az egyvonalúság ugyanis a Taligás esetében nem jelent linearitást, sőt. A regénynyitány cselekménye
ugyanis változtatás nélkül illeszkedik a zárófejezet elé, és bár megtudunk belőle néhány alapinformációt – azt például, hogy van egy taligásunk, akit jól elagyabugyáltak, az életét félti, köze van a könyvekhez, és valami Barbara nevű, titokzatos kislánnyal diskurál szüntelen –, a
felütés mégis több kérdést nyit meg, mint ahányat megválaszol. E kérdések közül pedig ikertoronyként emelkedik ki kettő: hogy ki beszél itt, és mennyire érdemes hinnünk neki.
Taligás mint elbeszélő megbízhatóságát illetően ugyanis erős kétségeket támaszt mindaz,
amit és ahogyan elbeszél. A gyanús elemek sora azzal kezdődik, hogy hősünk nem csupán egy
félkegyelmű fiúgyermeket visz magával a Bécstől Szegedig tartó útra, hanem egy torz magzatot is egy formalinnal teli üvegtégelyben, ráadásul a tartósított gnómocskát Barbara Stozzinak nevezi, és folyamatosan diskurál vele. Mindemellett Taligás rendre aprólékosan beszámol olyan eseményekről is, amelyeknek értelemszerűen nem lehetett a szemtanújává –
például saját, eszméletvesztéssel járó, epilepsziaszerű rohamairól, melyek részleteit, miután
visszanyeri öntudatát, rendre Barbara beszéli el neki. Darvasi tehát folyamatosan táplálja az
olvasóban a kétséget azt illetően, Taligásnak ki van-e mind a négy kereke. A „mágikus elemek
elbizonytalanítását” (Hlavacska András) – és, tegyük hozzá, a nem mágikusakét is – csak tovább fokozza, hogy amikor van referenciánk, amivel összevethettük Taligás elbeszélését, akkor narrátorunk bizony rendre pontatlannak bizonyul: bár előszeretettel használ irodalmi
utalásokat, és gyakorta idéz a Bibliától Szophoklészen át Shakespeare-ig a legkülönfélébb forrásokból, ezt rendre tévesen teszi. Janus Pannonius klasszikusát például ekképpen torzítja:
„Eddig csak Itáliában teremtek a könyvek,
de most már ez az ország is ontja a szép dalokat.
Nem tudom, mennyire tartanak.
Senki vagyok, s boldogan az is maradok.” (132.)

„

136

tiszatáj

Taligás ráadásul némely kijelentésével maga is táplálja az elbeszélői hitelességével szemben támadt olvasó készségeket. Egy alkalommal például így vall: „Igyekszem elválasztani a
lehetségest attól, ami tényleg van, és nemigen sikerül.” (63.), máshol pedig elmossa a Barbara, valamint önmaga által mondottak közötti, egyébként sem túl markáns határvonalat:
„Hallgatunk, ő sírdogál, a verejtékem ráhull a taliga marhabőrére, mert mennyire igaza van.
Más beszél helyette. Más mondja azt, amit ő. Én mondom. Én, a Taligás.” (126.) Nem tudhatjuk tehát, egy széltoló húzza-e taligáját a szegedi porban, vagy éppenséggel Taligásnak valóban bepillantása volna a „drága lehetségesbe”, a fizikai jelenvalóságon túli régiókba is:
„Mintha minden, az életet igazán meghatározó látomáshoz a logika csűrcsavarja vezetne. És a
logikában, mint valami szilárd, üvegtégelyt idéző formában, ott ringatózna, ott fecsegne a
holtan született hús, az a drága lehetséges.” (89.) Ez utóbbi lehetőséget támogatja meg az a
részlet is, amelyikben Taligás Szent Ferenc gyanánt a természetben, a növényekben és az állatokban lel hallgatóságra: „Ahogy vonszolódunk, szavalok a pusztának, ennek a félrenőtt
végtelen gaztengernek, ami zizegéssel felel, ami nem felel, ami csak zörgeti a maga fájdalmát.
Szavalok torzsának, száradásnak, sárgára aszott kisvirágnak. Szavalok a szörnyű délibábnak,
vitatkozom az éjszakai rovarokkal, tücskökkel, válaszolok az éji madaraknak, reccsenéseknek, a sötétség testébe belevájó jajkiáltásoknak.” (151.)
A tizennyolcadik századi narrátor szájából bizony egyáltalán nem hangzik koridegennek
a szerzőre jellemző barokkos, archaizáló nyelv, amelynek kapcsán a Helikon recenzense okkal állapítja meg: „Darvasi nyelvi túlburjánzását (...) nem könnyű leválasztani a cselekményről, de nem is szükséges: mert, bár ez a nyelv továbbra is nehézkes, nem pusztán üres bravúr,
hanem a Taligást szolgálja.” (Stermeczky Zsolt Gábor) A fentebb stílt ráadásul a narrátor
rendre lerántja a porba és a mocsokba. Akár Baudelaire A dögről, ékes mondatokban szól hányásról, rothadásról, vérről és ürülékről, ami nem csupán a pátosz ellenpontozásaként szolgál, de remekül szemlélteti Taligásunk világlátását is, aki mintha mindvégig az ideákat szem
előtt tartva próbálná értelmezni a valóságot, amely a végkifejlet felé haladva egyre kevesebb
jelét mutatja a magasztosságnak, mígnem e kettősség jegyében végül a happy end is csak
azon az áron válik lehetségessé, hogy hősünk hús-vér emberekkel helyettesíti taligájában a
szó-portékát.
Ami pedig Darvasi próza-portékáját illeti, azt minden bizonnyal újraárazza a Taligás című
regény, amely úgy folytatja korábbi társainak mágikus-realista hagyatékát, hogy leértékeli a
csoda szerepét, olyan narrátort beszéltet, aki nem mindentudó, hanem önnön hitelességét illetően is maga támaszt kételyeket, és a múlt századi koncepciós eljárások előfutárává értelmezett boszorkányperek történelmi hátterét csak ürügyként használja ahhoz, hogy elgondolkodtasson bűnről, tisztaságról, ideákról és mocsokról, szavak és mondatok erejéről. Azzal
kecsegtet, hogy új fejezetet nyit a Darvasi-regények világában: olyat, amiben a szerző többé
már nem a mágikus realizmus jól bevált kottájából játszik, hanem kimódolt, ravasz narrációval, prózája eddigi ismérveinek újragondolásával ad markáns választ mindazoknak, akik
számára még mindig kérdéses: a modernség előtti időkből ránk maradt fosszília, vagy pedig
nagyon is huszonegyedik századi irodalom-e Darvasi László prózaművészete.

2017. július–augusztus

137

„

SZABÓ GÁBOR

Regényes históriánk
MÁRTON LÁSZLÓ: HAMIS TANÚ

Pesti Kalligram
Budapest, 2016
349 oldal, 3490 Ft

2014-ben megjelent regényéhez hasonlóan Márton László
ezúttal is a magyar történelem egy valós eseményéből kiindulva párologtatja elő nemzeti múltunk és jelenünk baljósan
groteszk vízióját. Míg A mi kis köztársaságunk a Vésztői köztársaság 1944 ősze és 1945 tavasza közötti rövid fennállását
ürügyül használva azt vizsgálta, hogy a sérelmekbe-hazugságokba történő bezárkózás, az egész világgal való önelégülten
dacos szembefordulás, a külső-belső ellenségek állandósult
termelése, a szabadságharcos retorikával leplezett szervilizmus és kisszerűség reflexei hogyan alakítják a személyes
és kollektív identitás viszonyait történelmünk során, addig a
Hamis tanú a tiszaeszlári vérvád histográfiailag is gazdagon
adatolt eseményeit alapul véve a zsidósággal (vagy általában
a mássággal) szembeni összeesküvés-elméletek természetrajzának napjainkig ívelő logikáját fogalmazza meg egy szorongatóan mulatságos szatírában.
Mindkét regény esztétikai és nyelvi megformáltságát a
tények és a fikció határainak elbizonytalanítása és a történet
időkereteinek – a szövegek példázatszerűségéből is fakadó –
napjainkig való kitágítása , az idősíkok nagyvonalú keverése
határozza meg, A különböző nyelvi, stiláris, kulturális és időbeli regiszterek összemosásán alapuló forma emellett együttesen hívja fel a figyelmet a történelmi emlékezet narratív
működésének és a fikció valóságformáló potenciáljának öszszefüggéseire is.
A Hamis tanú a személyes életesemények, magán-és kollektív sérelmek, vélekedések, bizonyosságok és frusztrációk
kialakulásának hosszú távú, történelmileg rögzülő összefüggéseit mutatja meg a Solymosi Eszter eltűnését követően kialakuló zsidóellenesség terjedésében. Olyan karaktereket –
hétköznapi kisembereket és hatalmi-intézményi döntéshozókat – állít regényének középpontjába, akik az uralkodó kultúra szabályai szerint formálódnak és cselekszenek, miközben ők maguk is állandó hatással vannak a történelem folyamatára.

„

138

tiszatáj

Márton regénye úgy festi meg egy torz mentalitás formálódásának ívét, a hamisnak bizonyuló vérvád történelmi terebélyesedésének ijesztő mechanizmusát, hogy közben a szatíra
nyelvi eszközeinek segítségével jelzi etikai és intellektuális szembenállását az ábrázoltakkal
szemben. Az elavultnak és ostobának ítélt nyelvek, gondolkodási sémák, ideologémák travesztálásával a Hamis tanú így világnézeti szempontból is a megjelenített törvények, szokások, társadalmilag szentesített hiedelmek hazugságainak ellenében pozícionálja magát.
Ahogy A mi kis köztársaságunk lapjain, úgy most az új regényben kirajzolódó történeti
tabló is különböző textuális relikviákat, a múlt eltérő területeiről vett eseményeket kapcsol
össze egymással, amelyek így egy szubjektív legendárium összefüggés-hálózatába rendeződnek.
A Hamis tanú képalkotását a történelmi és az irodalmi valóságok egymásba játszatása, a
történelmi múlt egyfajta irodalmi képeskönyvként, színesen illusztrált mesegyűjteményként
történő ábrázolása jellemzi legszembetűnőbben. Ez a poétikai szempontból maximális következetességgel kiaknázott ötlet a (főleg) magyar irodalmi hagyomány jelentős szövegeit és
szereplőit kapcsolja össze a tiszaeszlári események történelmi szempontból valóságos figuráival és az 1882 körüli társadalmi mozgások többnyire szintén hiteles bemutatásával: a regény
világában elválaszthatatlanul eggyé szövődik, egymásba ágyazódik az irodalmi fikció és a történelmi realitás. Ennek eredményeképp pedig nyilvánvaló módon destabilizálódik a képzelet
és a realitás fogalomköre, hiszen míg a művészi fikció a valóság tevékeny termelőjeként és
alakítójaként jelenik meg a mű eseménytörténetében, addig e kapcsolódás során ez utóbbi
óhatatlanul szövegszerűvé oldódik. A történetmesélést szervező asszociációs technikák, a
különböző társadalmi-kulturális területek közti analógiák, a nyelvi rétegek, idősíkok, valamint a fiktív-reális zónák keveredése a cserefolyamatok játékából kialakuló újrarendeződés
poétikáját teremti meg, amely nem csupán a történelmi emlékezet, de ebből következően
társadalmi jelenünk, nemzeti önértésünk hasonlóan kusza képlékenységének modelljéül
szolgálhat.
A történelem és a történetek helycseréje, vagy inkább nivellálódása, az irodalmi és nem
irodalmi folyamatok oszcillációja a társadalmi változások olyan mozzanatainak példázatává
válik a regényben, amelyek máig érvényes konvenciókat és szemléleti irányokat alapoztak
meg. A tiszaeszlári vérvád nyilvánvaló fikciójának következményei épp úgy váltak a társadalmi gyakorlat, a kollektív mentalitás, a közgondolkodás napjainkig ható realitásává, ahogy
a történeten belül lépnek a valóságteremtés szolgálatába az irodalmi utalások képzelt eseményei. A Hamis tanú pazarló bőséggel szövi a maga történelmi tablójába ezeket az utalásokat, poétikai szempontból inkább az újhistorista kultúraszemlélet és történetképzés, mint a
posztmodern irodalom megszokott eljárásaival aknázva ki a szövegköziség hatáseffektusait.
A művek szinte gátlástalanul csapongó felidézésével a nyelv aktív emlékezete azzal a szabadsággal kel életre, amelyben a regény szatirikus modalitásának mélyén megmutatkozó pozitív
etikai mozzanat ismerhető fel.
Szinte lehetetlen felsorolni a folytonosan felbukkanó irodalmi utalásokat, kiszólásokat,
szövegbetéteket, hiszen ezek annyira a cselekmény szerves részét alkotják, hogy lelkiismeretes lajstromozásuk tulajdonképpen a regény újramesélését tenné szükségessé. A mű A falu
jegyzőjének megidézésével indul, a tiszaeszlári események az ott szereplő Tiszarétre helyeződnek, ám kisvártatva azzal szembesül a meglepett olvasó, hogy (Bródy Sándoron és Fazekas Mihályon átevickélve) Móricz Tragédiájába keveredik, hiszen kiderül, hogy Ölyvösiné

2017. július–augusztus

139

„

(a regényben ezt a nevet viseli Solymosi Eszter édesanyja) férjének halálát az okozta, hogy ki
akarta enni egy lakodalmon az öreg Sarudyt a vagyonából. (58.) A regény vége felé a zsidó
ármánykodás mártírjává nemesülő özvegyet pedig majd Noszty Ferenc szeretné feleségül
kérni, akinek történetét viszonylagos részletességgel ismerteti is a mű. (193., 269.) De feltűnik a regénybeli csendbiztos vacsoravendégeként az a Pistoli is, aki Krúdy Napraforgójából
lehet ismerős, és akinek Maszkerádi Malvinnal kapcsolatos kalandja szintén a történetbe
szövődik. (147–148.) A vizsgálóbíró egy újságban egy Gallus nevű műfordító lopássorozatáról olvas, Márton itt az Esti Kornél tizennegyedik fejezetének átiratát adja (111.), és ha már
Kosztolányi, akkor feltűnik az Édes Annából Patikárius Jancsi is, csak épp a Színek és évekből
idevetődött Pórtelky Magda társaságában és történetében. (287.) Egy feljelentés kapcsán
megidéződik A nagyidai cigányok esete (109.), Justh Zsigmond pedig Füsth Zsigaként nem
csupán szereplőjévé válik a regénynek, de a XIX. századi szerző egy kevéssé ismert művének
főszereplője, Gányó Julcsa is feltűnik az események sodrában. (83.) A Fekete gyémántok Berend Ivánja építési vállalkozóként serénykedik a valóban erről ismert Gregersen mellett
(166), de megjelenik ebben a szédítő irodalmi kavalkádban Weöres (144.), Bodor Ádám
(199.), vagy Pilinszky szövegvilága is. (176.) Egy szellemes inzertben (ismét csak egy, a vizsgálóbíróhoz befutó feljelentés kapcsán) Vogel Amsel néven idéződik meg (az eredetileg
Antschelként anyakönyvezett) Paul Celan alakja, aki a lejegyzés szerint halálfúgázással és
nyelvrácsok szerkesztésével foglalkozik. (182.) Az irodalmi alakok és művek keveredésekor
az elbeszélő gyakran ironikusan reflektál az idézetek, parafrázisok fékevesztett örvénylésére,
például épp az imént említett esetben, ahol a körözött kalandor leírása a következő – az
egyik Celan-kötet címére utaló – kérdéssel zárul: „Csak azt tudnám, hogy mi a csuda lehet az
a nyelvrács?” (182.) De hasonló – alighanem az irodalmi kódokat egyre elveszettebben bogarászó olvasón is élcelődő – irónia jelenik meg Füsth Zsiga esetében is, aki a regény egy epizódjában tanácstalanul morfondírozik azon, vajon honnan ismerős neki a Gányó Julcsa név.
(310.) Ez a vidám karneváli forgatag, irodalmi álarcosbál Eötvös balzaci intenciójú regényéhez hasonlóan egy roppant széles társadalmi és kulturális tablót fog át – csak éppen a realista illúziókeltés legcsekélyebb szándéka nélkül. Vagy legalábbis egy másfajta realizmusfogalom jegyében.
A valóságeffektusok ugyanis – hol rejtett, hol kevésbé rejtjelezett módon – azért mégis
bőségesen jelennek meg a szövegben. A tiszaeszlári per körülményeinek, sőt utóéletének
részletgazdag bemutatása (Márton László alighanem sokat merített Kövér György A tiszaszlári dráma című munkájából, Mikszáth Pesti Hírlapba írt tudósításaiból vagy Krúdy A tiszaeszlári Solymosi Eszter című regényéből) természetesen jól rekonstruálhatóan jelenik meg a
műben, még akkor is, ha Márton néhány esetben regényének belső logikájához igazítja egyes
események vagy szereplők funkcióját: így válik például mellékszereplővé a zsidók védelmét
ellátó Eötvös Károly, aki a műben egyébként a társasági életben használt „Vajda” nevet viseli
vezetéknévként.
De hasonlóan széles és valóságszerű panoráma tárul fel a korszak társadalmi-kulturális
látképének megfestése során is, melyben Wagner névnapi ünneplésétől a szarajevói himlőjárványon át Mailáth György országbíró (a regényben Czernin György) meggyilkolásáig számos történelmi adat, anekdota, historéma, korabeli esemény megidézése teremti meg a hiteles történetiség csalóka atmoszféráját. A per szereplőinek, vagy az üggyel egyéb módon kapcsolatba kerülő alakoknak regényessé torzított nevei szintén a „nyers” történeti tények refe-

„

140

tiszatáj

rencializálható világára utalnak vissza, és az is elég valószínű, hogy a mű legtöbb mozzanata,
leírása is igen alapos kutatások eredményeként került valamilyen formában a regénybe.
(Márton László egy könyvbemutatón beszélt arról, hogy a történeti hűség kedvéért többek
közt jogtörténeti, kórbonctani munkákat olvasott, sőt annak is precízen utánanézett, miféle
búvárfelszerelések voltak használatban akkoriban, amelyekkel a holttestet kereshették a folyóban.)
Ez a megállíthatatlanul burjánzó történelmi maszkabál és adatgazdagság viszont épp az
áradó bősége miatt kelti néha a túlfokozottság érzetét. Leginkább az időnként elképesztően
blőd nevek végeláthatatlan sora kelthet egy idő után efféle kellemetlen hatást (egy testvérpár
neve Erős Pista és Erős Ágost, akiknek gyógyszerész fivére az Erős Arzén névre hallgat, feltűnnek aztán orvosok, akiket dr. Szuri Tihamérnak, dr. Hass-Hajthó Benjáminnak, valamint
dr. Baczillussy Eszkulápnak hivnak, aztán előbukkan egy Festőnincs gróf, stb. stb.), vagy
mondjuk a hosszadalmas Mailáth-Czernin fejezet, illetőleg a világ leghíresebb gyémántjait
bemutató ismeretterjesztő rész is aránytalannak tűnik a szerkezetben.
A szerző szemmel látható élvezettel és kényelmes otthonossággal mozog tágas regényuniverzumában, és minduntalan azt sugallja, hogy a legteljesebb mértékben uralja az általa
elmondott eseményeket, biztos rálátása van szereplőinek gondolataira épp úgy, mint cselekedeteik mozgatórugóinak személyes és történelmi összefüggéseire is. A mindentudó hitelesség imitálása alighanem ismét a regény ironikus (ön)szemléletének egyik eleme, figyelembe véve a „történeti valóság” látványos és provokatív elbizonytalanításának ezzel merőben ellentétesen ható, már emlegetett poétikai eljárásait. Ide értve azokat a nyelvi megoldásokat is, melynek során az elbeszélő kifejezetten XX-XXI. századi kiszólásokat ad szereplői
szájába, vagy épp saját megszólalásába kever efféle beszédfordulatokat, mint pl. a minősíthetetlen „mindenki annyit ér, amennyije van”, vagy a szintén a politikai közbeszédből ismert
„hangosan és tagoltan mondom, hogy (…) is megértse” rosszemlékű frazémáit. (347. és 163.)
És ugyancsak az irónia része az elbeszélői hang (ál)naivra hangolt retorikai megformáltsága,
amely előszeretettel él a „keresztény nemzeti középosztályt” jellemző beszédelemekkel („becsületes, derék, jó magyar emberek”, „idegenek és idegenszívűek”,stb., sőt az időrétegek öszszecsúszásának jegyében egy helyütt „libsik”), hiszen a benne és általa megképződő ásatag
értékrend és világnézet mulatságosan emeli ki az így elmesélődő összeesküvés-elmélet (az
összeesküvés-elméletek mechanizmusának) abszurditását.
Így hát a regény címe nem csupán a vérvád kapcsán hamisan tanúskodó és sikertelenül
asszimilálódni próbáló Móric szerepére utalhat, hanem egyfajta önjellemzésként a szerzői
megszólalás, a narrátori helyfoglalás hitelességét is megkérdőjelezi. Ahogyan persze hamis
tanú a folyóból előkerülő holttest is, amely a legelképesztőbb kitalációk bizonyítékává lesz a
regényben a vérvádat igazolni akarók számára. (Az egyik sírnivalón szellemes jelenet szerint
pl. azért nem volt véres a holttest öltözéke, és azért nem voltak sebek a tetemen, mert a zsidók egy holttestet vásároltak Beregszászon, akire ráadták Solymosi Eszter ruháját, a tetemet
leúsztatták a folyón, és a több napos sodródás nyomán a vér kiázott a pamutból. [151–153.])
Jóllehet a regény középpontjában a hamis tanúk – Eszter, Móric és a történetüket közrebocsájtó elbeszélő – állnak, a mű szerkezete rajtuk keresztül bizonyos egyidejű, ám ellenirányú történeti folyamatok – a provincializmus és a progresszió – tragikus, feloldhatatlan feszültségéről is tudósít. Nézzük, hogyan:

2017. július–augusztus

141

„

Solymosi Eszter rituális meggyilkolásának kósza ötlete fokozatosan szökken szárba, mind
kidolgozottabb és átfogóbb összefüggésekbe helyeződve, részletgazdag magyarázatokkal alátámasztottan válik sokak számára egyre hihetőbbé. A fikció valósággá alakulásának folyamatát a regény egyrészt Ölyvesiné figuráján keresztül érzékelteti, aki ugyan „eddig még sohasem hallott Rothschildról, a nemzetközi zsidó bankárról” és nem érti, „mire kell neki az én
Eszterem halála meg a magyar igazság” (204), ám aki később már mély átéléssel ostorozza a
vád képtelenségére rávilágító „Rócsírd-bérencek”-et (259.), hogy végül az elnyomott magyar
nép szenvedéseit magára vevő magyar Anyaként hősiesen mondjon nemet Noszty Feri leánykérésére mindaddig, míg „majd az összes zsidót felakasztották a cinkostársaikkal együtt”.
(275.) A személyestől függetleníthetetlen, azzal nyilvánvalóan kölcsönviszonyban működő
párhuzamos folyamatként rajzolja meg a regény emellett a kollektívum, a társadalmi tudat és
gyakorlat hasonló módosulásait is. Itt válik legszembetűnőbbé a regény példázatjellege, hiszen a vérvád nemzetközi összeesküvés-elméletté dagadó koncepciójának bemutatása során
az elbeszélés jövőidejébe gyakorta kalandozó részletek egyike a zsidók bevagonírozásának
lehetőségét latolgatja. A regénybeli Verhovinay Gyula lapszerkesztő (akinek mintája a valóban élt antiszemita szerkesztő és politikus, Verhovay Gyula) ugyan az elbeszélés pillanatában
ennek lehetőségét még bizonytalannak ítéli, ám, mint az elbeszélő fogalmaz, „azon fáradozik,
hogy minél hamarabb megérlelődjön” rá az idő. (221.)
A regény cselekménye egyfelől tehát a XIX. századtól a XX századi történelmi kataklizmáig, majd napjainkig húzódó ívet, az ellenségkép-teremtés szédítő karriertörténetét egy tragikomikus bohózat forgatókönyveként viszi színre, ami valamiféle homályos és zsigeri miszticizmus világszemléletté emelkedéseként a középkori babonaságokhoz történő visszafordulás irányába lavíroz. Hangsúlyosan ellenpontozzák ugyanakkor mindezt azok a regényfejezetek, amelyekben a modernizáció, az építkezések, a progresszív fejlődés technikai vívmányai
egy mindezzel merőben ellentétes fejlődésirány dokumentumaiként jelennek meg.
A regény eme két csapásirányának összegabalyodása történelmi időnk szétszálazhatatlan
rétegzettségének lehangoló anamnézise. Provincializmus és fejlődés, elmaradottság és ráció,
babona és tudomány, a kirekesztés és a tolerancia, igazság és kitaláció valami zavaros állagú
történelmi masszává olvad össze benne, amely korokon át áramolva mossa alá, mállasztja
szét mindenkori jelenünk szerkezetét.
Ebben a bizonytalanságban nem csak a kulturális, etikai normák, hanem a józan ész szabályai is érvénytelenné válnak a post-truth igazságával szemben, s a Hamis tanú történelmi
bohóctréfája ennek a torz világállapotnak tart tükröt, ironikusan imitálva annak működését.
Ilyen keretben kaphat ismét jelentőséget a regény néhol túlhabzó nyelvi forgataga, a nevek,
események, leírások már-már zavaróan szédítő áradása, amely a vérvád irrealitásának történelemformáló gyakorlattá válását modellként használva nyelvileg is demonstrálja az igazságon túli világrend kakofóniáját. A regény zabolátlan nyelvi és képi mozgékonysága, cserefolyamatok poétikáján nyugvó szerkezete a beszéduniverzum összezavarodásának genealógiáját esztétikai formaként is demonstrálja, melynek végső sugalmazása szerint a racionális
nemzeti önértés reménye, egy értelmes közös jelen megteremtésének lehetősége végképp elillanni látszik. Minden szatirikus, groteszk, vagy épp blődnek ható játékossága ellenére a
Hamis tanú ezért meglehetősen kiábrándultan jellemzi azt a szellemi és társadalmi állapotot,
amelyben minden, és mindennek az ellenkezője is elképzelhetővé válik, amennyiben a nyelv
megszabadul az igazságkritériumok nyűgétől. Ennek a lehangoló társadalmi víziónak lehető-

„

142

tiszatáj

ségét egyébként A mi kis köztársaságunk egyik szöveghelye már idevágó érvényességgel fogalmazta meg:
„A jövőben, amely már jelen van köztünk, nem lesz hazugság, mert a nyelv nem lesz alkalmas rá, hogy használói hazugságokat fogalmazzanak meg. A jövőben el sem tudunk gondolni holmi hazugságot, mert nem lesznek rá szavaink. Eltűnik a különbség az igazság és a
hazugság között.”
A Hamis tanú történelmi komédiája pedig az ide vezető utak egy lehetséges térképét rajzolja meg.

NAGY-BRITANNIA PAVILONJA PHYLLIDA BARLOW FOLLY

2017. július–augusztus

143

„

LADÁNYI ISTVÁN

Családi album, disznókkal
BENCSIK O RSOLYA: TÖBB ÉLET – KIS VA(J)DMAGYAR
Vagy biztos jó sok disznót esznek
És ettől ők is disznók lesznek
Meneküljetek (Kispál és a Borz)

Magvető–Forum
Budapest–Újvidék, 2016
160 oldal, 2990 Ft

Több élet van Bencsik Orsolya regényében, és több irodalom.
Alacsony röptű kezdés ez egy könyvkritikától, de talán nem
idegen attól a regénytől, amellyel dialogizál, amely úgyszintén nyelvi és gondolati sztereotípiákkal dolgozik, beleértve
az ezekhez kötődő sztereotip iróniát is. Maga a regénycím is
mintha egy dialógust folytatna, és a regény ironikus válasz
lenne a több élet valaki által megfogalmazott követelményére, netán olvasói elvárásra, a regényben valóban több élettel,
és ettől különválaszthatatlanul, több irodalommal. Azt, hogy
mi a több élet, és mihez képest több, azt az olvasóra bízza a
regény, végső soron azzal a problémával együtt, hogy hogyan
viszonyuljon a regény nyers, életszagú és tényszerű közléseihez, szemben az olyan metafikciós fordulatokkal, mint a fikcióban megjelenő szerzői név és az éppen íródó vagy nem
íródó regénye, a Bencsik Orsolya nevű első személyű elbeszélő által elnyert NKA-támogatás vagy a Forum meg a Magvető Könyvkiadó szóba hozott kiadói együttműködése. Mi
ebből az élet, és mi az irodalom?
Kapóra jön itt nekem Takáts József kritikája Kun Árpád
Megint hazavárunk című könyvéről a 2017. januári Jelenkorból, amely szintén az önéletrajzi fikción keres fogást, és a
„Valós vagy kitalált?” hamis kérdésére ad a kérdésbe írt választási kényszert felülíró választ. Takáts gondolatmenetének nem is az az igazán hasznos eredménye, hogy a regény
vagy önéletrajz műfaji kérdését, Szegedy-Maszák Mihályt
idézve az olvasó hatáskörébe utalja (ennek változatait Philippe Lejeune, Paul de Man és mások nyomán az utóbbi évtizedek magyar irodalomkritikája szépen végigmondta), hanem az, ahogyan számot vet az „énfeltárás”, a személyes kitárulkozás olvasói és kritikai elvárásával, végső soron tehát
azzal, hogy a „nyers valóság”, a „több élet” irodalmi „megmu-

„

144

tiszatáj

tatását” hajlamosak vagyunk felminősíteni, nem véve tudomást arról, hogy, Takátsot idézve,
„[a]z irodalmi alkotásokban az őszinteséget éppúgy irodalmi eljárásokkal kell előállítani,
»műértő gonddal«, mint az őszintétlenséget”. Bencsik Orsolya könyvében ennek az elvárásnak, az efölötti iróniának és a mindkettő kapcsán alkalmazott műértő gondnak a működését
látom, azt, hogy egyszerre játszik a fenti elvárás kielégítésének a kifinomult eszközeivel és az
efölötti iróniával külön-külön is, de voltaképpen az iróniát, a megalkotottság látható eszközeit is a „több élet” elmondhatóságának rafinált eszközeként használva.
A regény a naplószerűség és a vallomás önreflexív műfaji előzményeivel dolgozik, első
személyű elbeszélője, egy fiatal, szőke, hosszú hajú és kökényszemű irodalmár, doktoranduszhallgató, aki egy szegedi bérházban bérelt lakásában éli meglehetősen egyhangú életét,
miközben tartja a kapcsolatot szerbiai családjával, elsősorban apjával és anyjával, személyesen is találkozva, de főképp Skype-on, e-mailben és Facebookon üzengetve-írva-beszélgetve.
A szegedi bérházban élt egyhangú életét, párkapcsolati bonyodalmakat és azok hiányát, baráti kapcsolatokat, a szűkösségében alkalmatlan helyen folytatott állattenyésztési és növénytermesztési próbálkozásait, a családdal és másokkal történt üzenetváltásait rögzíti naplószerűen, közben felmerült emlékei és a birtokában lévő dokumentumok alapján a saját korábbi
életére is emlékezik és a család korábbi életét is írja, a fontosabb események napra pontos
számbavételével. A monoton jelent nemcsak a hasonlóan sztereotip, kiszámítható emlékképek, hanem olyan hirtelen és bizarr elbeszélői váltások is dinamizálják, amikor az emberszerű világ minden előzmény nélkül átcsúszik animálisba, a családtagok állati jellemzőket vesznek fel, kiköltöznek az ólba, állati módon elkoszosodnak, nemcsak képletesen, hanem az elbeszélt világban magától értetődően valóságosan is állati létet kezdenek élni. Az állati és az
emberi lét kategorikus szétválasztottságának kérdése, szembeállítva a regénybeli váratlan
összecsúsztatásuk elbeszélői valóságával nem kap különösebb elbeszélői magyarázatot.
A Több élet a címével is, a regény empirikus szerzőjének többé-kevésbé ismerhető életrajzi adataira rájátszó közléseivel (saját szerzői nevén túl a korábbi könyvének említésével, a
szegedi-vajdasági kettős léttel, a doktoranduszstátussal, a korábbi újságíró-gyakornokoskodással, a hadaró beszéddel, egyáltalán a könyvből kiolvasható „személyleírással”), a „nyers”,
rurális vajdasági lét és a szegedi bérház körülzárt sivársága sztereotip motivikájával is mindmind a „több élet” valóságszagú látszatát táplálja, nyelvi és gondolati iróniája viszont láttatni
engedi ennek a valóságnak nevezett percepciókomplexumnak leginkább talán épp a sivár
egyszerűségében, véges számú repetitív futamaiban megmutatkozó konstruált jellegét. A regény nagyon nyilvánvalóan épít a preformált szövegekre, tulajdonképpen az első személyű
elbeszélő elénk kerülő munkája is egészében egy naplószerű, olvasójához az elbeszélt világban odaforduló, a „talált szöveg” sajátosságait felmutató szöveg, amely folyamatosan reflektál önmaga íródásának aktusára, a szövegtesten belül pedig végtelenül sok felhasznált, magába emésztett idegen szöveg maradványa azonosítható, de legalábbis észlelhető, az irodalmi
idézetektől a különféle nyelvhasználói csoportokhoz köthető megkövült nyelvi elemekig, frazémákig. Jellemző módon az önéletrajziság kérdését is először egy mottónak megtett idézettel hozza szóba, Dubravka Ugrešić fontos szövegelőzményként számba veendő művéből, A feltétel nélküli kapituláció múzeumából, amely, nem mellesleg, épp az emigrációs létet, az egykori családhoz és származási helyhez kapcsolódó kötelékeket, az otthon- és kapcsolatteremtés emigrációs kényszermechanizmusait és – nem utolsósorban – az ezekről való autentikus
beszéd problémáit írja sajátos, szabálytalan szerkezetű montázsregénnyé. Persze Ugrešić nő-

2017. július–augusztus

145

„

írója is rafinált eszközökkel megalkotott szerzői én, úgy hozza szóba az önéletrajziság problémáját, hogy elvonni látszik olvasójától annak jogát, hogy ebben a kérdésben ő döntsön: „a kérdés, hogy önéletrajzi jellegű-e ez a regény, legföljebb a rendőrségre tartozhat, nem pedig az
olvasóra”. Nemcsak a mottó Ugrešićtól idézett szövege, hanem számos más vendégszöveg is
figyelmezteti a döntés felelősségét felvállaló olvasót, hogy az első személyű elbeszélő szólama nem egynemű, a rongyika, a karfiol, a csicsóka, a gyökérrágó stb. motívumaiban, de az elbeszélésmódban is ott van Tolnai Ottó költői és prózaírói hangja, akárcsak a nyulakról és
egyéb állatfajtákról írt formátlan elbeszélések kiváló vajdasági mesteréé, Balázs Attiláé, akinek első könyve egy illően körülményes utalással az Állattenyésztők kiskönyvével kerül egy
lapra a regényben, a nyúltenyésztés családi problematikáival összefüggésben. Az Amerikába
kivándorolt Déneske említésénél pedig gyanút fogunk, amit aztán Faggyasék említése meg is
erősít, hogy a jelen regénybe írt malacok leszármazási sorában számba veendők Szilágyi István nagy regényének, a Kő hull apadó kútba jajdoni-zilahi világának emberszámba vett malacai is; ahogy a furnérlemezre égetett Állatok búcsúja is, a képből kinéző őz tekintetével a
megtörténtek rendbe szedhetőségének, a múlt elmúltságának, a nyomhagyásnak, a megbocsátás fogalmának és még oly sok mindennek a kérdéseit boncolgató magyar regényelőzmény falán lóg. És különböző olvasók nyilván további maradványokra harapnak a regénykorpuszban, a nyers föld evésének motívuma Márquez-utalásként realizálódhat, a balatoni
termelői borok fogyasztása szikvízzel Hajnóczy-nyom, és efféle motivikus nyom nélkül
ugyan, de a térség irodalmában otthonos olvasónak a „lány/regény” vajdasági magyar műfaji
előzményei is eszébe juthatnak. A jelen regénnyel dialogizáló művek között a kritikában azonosított Petri György-párhuzamok mellett megemlíthetjük a kései Sziverit vagy habzsoló lakomákat a kannibálmotívumig eljuttató Bozsikot is. Már-már sok is irodalmi referenciából,
különösen hogy a konkrétan megidézett Szilágyi- és a Mészöly-mű a regény eleji említéseken
túl nem szervesülnek igazán a regénybe. Az irodalmi utalásokon túli előszövegek továbbá a
márkanevek, a receptek, újságcikknyomok, a magyar és szerb írott és beszélt nyelvi frázisok,
a regénybe írt családtagok és más szereplők sztereotip nyelvi fordulatai is. Az első személyű
elbeszélő nyelvét is ismétlések, sztereotip nyelvi eszközök jellemzik. A számos ismétlés révén az egyedi leírások, az eredetiség elvére emlékeztető megfogalmazások is elveszítik friss
jellegüket, és a gyakori használattól a 72. oldalon elbeszélt, megkopott plüssnyúl sorsára jutnak.
A nyelvi sztereotípiák tudatos használatát láttatja a familiáris nyelvre épített elbeszélői
nyelv, a családi beszédfordulatokon túl a rokonsági megnevezések lokális jelentésével, amelyek a családtól távolodó koncentrikus körökben egyre inkább elveszítik egyedi azonosíthatóságukat, és külön figyelmet igényel a tata-mama vs. apám-anyám megkülönböztetése, hogy
a további unokatestvérek, az anyám nővére, a tata apja és még távolabbi rokonsági viszonyok
konceptualizálhatóságáról már ne is beszéljünk. A regény nagy fegyelemmel építi ennek a
familiáris beszédnek a bonyolult követhetetlenségét, számos bizarr családi történetrészlettel
teszi próbára az olvasóját, miközben a próbának nem nagyobb a tétje, mint hogy színre vigye
ennek a családi világrendnek az összes lényegtelen különbségén túli érdektelen azonosságát
a végtelen számú hasonló családdal „határokon innen és túl”. Az elbeszélésre jellemző az
azonos rangú narratív elemek halmozása, történetelemek, párhuzamok egymás mellé állítása, asszociációs láncok végigkövetése, sőt a tiszta enumerációs szerkezetek is, mint az ételreceptek összetevőinek leírása, a mama temetésén részt vevők akkurátus felsorolása, a külön-

„

146

tiszatáj

böző családtagok által gyűjtött különféle tárgyak számbavétele, a tata által készített regiszter
az általa birtokba vett nőkről vagy az apa által száztizenkét gépelt A/4-es lapon számba vett
elemi szükségletek, amelyekre még élete végéig szüksége lesz. (Hogy a kritikus is gyakorolja
az iróniát: az irodalmi felsorolások kitartó gyűjtőjeként csak sajnálom, hogy ez utóbbi kimaradt a regényből.) Gyűjteményként foghatók fel továbbá a ketrecben tartott házi kedvencek,
de a tenyésztett disznók is, és sajátos gyűjteményként kerül színre a szegedi bérház lakóinak
panoptikuma. Ilyen a tata apjának 1961. augusztus 21-én bekövetkezett halála után a gyomrában talált tárgyak felsorolása, amely két apró változtatással az Ugrešić-regény emblematikus és metareflexív felsorolását idézi a berlini állatkertben, az elefántfóka ketrece előtt álló
vitrinről, amelynek üvege mögött „az 1961. augusztus 21-én elpusztult, Roland nevű elefántfóka bendőjében talált tárgyak láthatók”. A tárgyak a sör márkaneve (a Jelenre lokalizált
Pilsner) és az enumeráció végén, föltehetőleg gépelési hiba folytán kimaradt tű szócska kivételével megegyeznek. Az Ugrešić-regény alapkérdése tevődik fel Bencsik Orsolya regényében
is, van-e olyan gyűjtési és reprezentálási elv, amely által megnyugtatóan elrendezhetők és újra megjeleníthetők az élet különböző dolgai, amelyek jelentős része már elveszítette a maga
helyén még meglévő értelmét, és ez épp a megőrzést célzó gyűjtéssel véglegesül. Ebben az
összefüggésben juthatnak jelentéshez a regény olyan sajátosságai is, mint a napra pontos dátumok használata a fontosabb események elbeszélésekor, a legkülönfélébb, összefüggő értelemrendbe nem illeszkedő adatok, sajátosságok váratlan említése, az elbeszélésnek az érdektelen részletekig való bővítése is. A regény mintha minden pontján arra építene, hogy a regény szövegtörmelékeivel begyűjtött élet, a műbe írt jelentésviszonylatok lehetőségei az olvasó által hozott viszonylatokban aktualizálódnak és rendeződnek.
A Több élet szerzői poétikájában a szöveggel való munka és a táplálkozás nagyon nyilvánvaló (az iróniával némiképp megfűszerezett, de majdhogynem szájbarágós) összefüggésbe kerül. Szépen kéz alá dolgozik itt a nyelv is a konceptuális metaforáival. A sok vendégszöveg közül szépen hasznosul Dubravka Ugrešić A feltétel nélküli kapituláció múzeuma regényének fent említett bendőmotívuma, ahogy az ismeretek, a hagyományok, a kultúra elsajátításának az emésztéssel kapcsolatos kognitív metaforái is. A regény markáns tanulsága: a szöveg, miként a gyomor, mindent befogad, aztán vagy megemészt, beépít a maga előre kódolt
mintázatába, vagy, nem teljesen nyomtalanul ugyan, de különböző fázisokban távozni enged
az olvasási-elsajátítási folyamat során.
Bencsik Orsolya reményt keltő első, a reményeket megerősítő második és az első két kötet által megfogalmazott reményeket megbízhatóan beváltó harmadik könyvével elsősorban
magának adja fel a leckét. A második könyv, az Akció van! rövidprózáinak világából kibontott,
ám új elbeszélői elképzelései szerint összerakott Több élet kifejezetten jól megírt, okos és
szórakoztató, ráadásul fájdalmasan érzékeny könyv, amellyel olvasója színvonalas társalgást
folytathat életről és irodalomról. Ugyanakkor egészében kiszámítható és biztonságos is ez a
regény a vajdasági magyar – magyarországi magyar viszonylatok összes jól ismert témájával,
a vajdasági értelmiségi lét és a földbe ragadtság termékeny közelségével, a bevállalós női elbeszélő figurájával és a mindezek szóba hozását, megjátszását lereagáló, igen színvonalas és
szellemes ironikus játékokkal, az irodalmi reflexiókkal is. Szerzője, nyilvánvaló tehetsége
okán arra hivatott, hogy elunja mindazt a társalgási biztonságot, amiért megdolgozott az eddigi könyveiben, és e nélkül küzdjön meg újra a következő könyve elbeszélőjéért, nyelvéért,
problémáiért.

2017. július–augusztus

147

„

KOVÁCS IMRE ATTILA

„Költőnek nincs kora”
SÍK SÁNDOR ESZMEKÖREI

Radnóti Szegedi Öröksége
Alapítvány
Szeged, 2014

A Radnóti Szegedi Öröksége Alapítvány konferenciát rendezett Sík Sándor halálának ötvenedik évfordulója tiszteletére,
majd az itt elhangzott előadások egy részét – „külsősök” dolgozataival gazdagítva – kötetben publikálta. Ez utóbbi, a Sík
Sándor eszmekörei c. gyűjtemény képezi jelen írásom tárgyát.
Ahogyan a (sok szempontból jámbor) olvasó a cím iránymutatása/ígérete szerint indul felfedezőútjára, úgy számomra sem tűnik mellőzhetőnek a paratextus feloldása. Nyilván
az eszme többese az érdekes, hiszen Síkra nem volt jellemző,
hogy a keresztény szellemiség és erkölcsiség körén (és nem
körein) túlra kalandozott volna. Gondolni mindenféléket
gondolt, amiként Esztétikájának hivatkozásai mutatják, vagy
bátran próbát tett drámával, epikával, lírával, ám az ő esetében az eszmekör végig kimozdíthatatlanul centrálisnak bizonyult.
Az ellentmondás persze látszólagos. A címben szereplő
eszmekörök (mint az ugyanegy lényeg móduszai) közös középponttal rendelkeznek. Tehát viszonyuk koncentrikus és
szerves. Ugyanakkor – egy más jelentéssíkon – a kötet szerzőinek felfogásbéli/módszertani sokféleségét bocsátja előre,
amely maradéktalanul teljesül. A túlnyomó részt történeti
anyag és az „egymásba ágyazódó körök” (Wolfgang Iser) Johann Gustav Droysenhez vezetnének, de ezt a kitérőt most
mellőzöm. Viszont az általa oly fontosnak tartott subtilitas
applicandi jegyében ejtek pár szót a kötet szerkezetéről.
Értem és méltányolom Miklós Péter szerkesztői koncepcióját (szerzői és széles értelemben vett tematikai „erősorrend”), de a Sík Sándor eszmeköreiben olvasható írások explikálását – mi más a recenzens dolga? – egy applikatív mozzanattal toldanám meg. Eszerint a kiadványban olvasható
szövegek egy (virtuális) folyóirat tematikus számának rovatokba rendezhető egységeiként szerveződnek jelentéshálóvá.
Fellelhetők köztük sűrűn lábjegyzetelt, klasszikus mestermunkák, kisebb „maradványokat” mentő közlemények, disputáló vitairatok és tisztelgő vagy a témát épphogy csak érin-

„

148

tiszatáj

tő, esszéisztikus fogalmazványok.
A Tanulmányok „rovatban” Csapody Miklósé kívánkozik az élre. Időrendben előadja Bálint Sándor és Sík Sándor, „a magyar tudomány és katolikus világ e két nagyhatású alakjának”
kapcsolattörténetét, amely hivatalos eljárások során, tiszteletpéldányok cseréjének alkalmával és társasági összejövetelek keretei között formálódott, egészen Sík Szegedről való távozásáig. Csapody írása (noha nem ezt tekinti feladatának) kitűnően rávilágít Bálint népi katolicizmusának és Sík középosztályi pietizmusának különbségére, amely barátságukat mindvégig a szívélyes érdeklődés és kollegiális rokonszenv szintjén tartotta. Bálint 1944 őszén, Szeged kiürítésekor marad, és hősies daccal jegyzi fel: „Körüljárom, és magammal szeretném oltalmazni a Várost és az országot…”; Sík a pályaudvarra siet, és onnan üzeni a rektornak, hogy
van még szabad hely a vonaton. Mindkettő hiteles: a pontosan nem értelmezhető önfeláldozási gesztus, és a másokat is menteni akaró életösztön.
Egy apróság: Csapody a 85. lábjegyzetben tényként közli, hogy Rónay György azonos a
„Deák” ügynöki fedőnéven nyilvántartott személlyel. A forrásként megadott Szőnyei kötet
szerint „1972-ben, [Rónay – K. I. A.] súlyos betegsége idején »Maróti Lajos« referált az utódjaként szóba jöhető személyekről. Jelentését a »Deák« fn. B-dossziéba is lefűzték – ez valószínűsíti, hogy e fedőnéven Rónay Györgyöt tartották nyilván, de az sem zárható ki, hogy
nyolc évvel az 1964-es zsinat után valamelyik potenciális utódját nevezték így; pillanatnyilag
ez kideríthetetlen…” Tükör által homályosan…
Szintén filológus erényeket mutató dolgozat Fizel Natasáé (Sík Sándor szerepe a párhuzamos tanszékek megalakulásában a Ferenc József Tudományegyetemen). Nagy körültekintéssel bogozza ki annak a (kultúr)politikai szövevénynek a szálait, amely Klebelsberg Kuno kultuszminiszterhez, a katolikus klérushoz és az egyetem professzori karához kötődtek. Klebelsberg a szerzetesrendi nővérek magasabb szintű képzését a Kolozsvárról áttelepített
egyetem bölcsészkarán tervezte, amely így megmenekül a „teljes eltörléstől” (a Takarékossági Bizottságban elhangzott, hogy „a bölcsészeti karoknak több tanárjuk van, mint hallgatójuk”). A katolikus klérus az egyetem felekezeti összetételén javított volna, ennek érdekében
támogatta (kezdeményezte?) katolikus intézetvezetők kinevezését. A professzori kar viszont
– amíg csak tehette – ellenállt minden szervezet-átalakítási szándéknak. Ebben a hatalmi
játszmában Sík Sándornak nem volt meghatározó szerepe. Az egyházi vezetők először a pedagógia tanszékre szánták (buzgón és elborzadva kezdte tanulmányozni a neveléstudományi
szakirodalmat), de Klebelsberg egy teadélutánon már azt közölte vele, hogy mégis inkább az
irodalom tanszéket kapja meg. Így lett Sík (egy másik pályázót, Földessy Gyulát megelőzve)
negyvenévesen professzor.
A Fizel által végigkövetett folyamat ironikus jelentést ad a tanulmány címének. Bemutatja, hogy – noha a személyi döntések látszanak a meghatározónak – a kormányzati elképzelések és az érdekcsoportok egyezsége alakítja a folyamatokat. Sík alkalmas (!) személy volt ennek a kompromisszumnak a megtestesítésére.
A Kisebb közlemények indulhatna a Dugonics Társaság 1939-es ünnepi üléséről történelmi „tudósítást” adó Miklós Péter írásával. Az ötvenéves Sík Sándort köszöntötték – őt és kedves témáit méltató – előadásokkal, és elhangzott Ortutay Gyula felolvasásában Radnóti Miklós alkalmi verse. Miklós Péter (ha nem is tartja botrányosnak), de utólag mindenképpen
magyarázatra szorulónak, hogy miért nem az ünnepi ülésen jelenlévő Radnóti szavalta el a
Köszöntőt. Radnótit az erősödő zsidóellenesség tartotta vissza a fellépéstől – utal Miklós az

2017. július–augusztus

149

„

igazi botrányra. Továbbá felveti, hogy a kormánykörökkel jó kapcsolatban álló Ortutay nagyobb súlyt adhatott a verses laudációnak. Meglátásom szerint egyszerű dramaturgiai megfontolások is (!) közrejátszhattak a szereposztásban: Radnóti nem volt tagja a Dugonics Társaságnak, de tagja volt Sík szűkebb tanítványi körének. Ortutay Gyula így – mint rendes tag
és tanítvány – mindnyájuk nevében fogadhatta az elismerést, és vállalta, „befogadta” a vendéget.
Miklós Péter kitér Radnóti Köszöntőjének Sík Encián című verséből átemelt soraira. A mester – tanítvány híd tehát szövegszerűen is létrejön. Ezt annyival egészítem ki – nem számon
kérve a mikroelemzést –, hogy „az ember által létrehozott, megnyomorított, csigaházba kényszerített világ” metaforája továbbvezet a Hamletig („Egy csigahéjban ellaknám, s végtelen birodalom királyának vélném magamat”), s közvetve Babitsnak A lírikus monológjáig. Sík Arany
fordítására támaszkodik, de – Szávai János szerint – Babits pontosabban reflektál Shakespeare eredetijére. Ekként Sík és Radnóti lírai dialógusára Babits szellemárnya is rávetül.
A rövid, filológiai típusú jegyzetek megkezdett sorát Péter László: Sík Sándor noteszai című forrásközlése folytathatná. 1944 októberében a németek által utcára dobált iratok közül
halászta ki a gyermek Németh Lajos „Sík Sándornak ceruzával és tintával, olykor gyorsírással, máskor megfejthetetlen rövidítésekkel írott” öt fekete naptárát. Ezek tartalmát ismerteti
Péter László, kiegészítve a neveket, pontosítva a feljegyzésekben megadott helyeket és alkalmakat. Nem a ma divatos irodalmi „indiszkréció” az eredmény, még Sík egy verssorának
szövegváltozatára is ráakad. A Kisebb közleményeket Bánk József váci érsek-püspök két, Bihari Józsefnek írt levele zárhatná. A dokumentumok nem tartalmaznak szenzációt, az viszont
egyáltalán nem mellékes, hogy a leveleket bevezető kommentárban Bihari megjegyzi: „Bánk
érsek-püspök úr szerint a két világháború közötti időszak egyháztörténetében két meghatározó egyéniség volt: Prohászka Ottokár székesfehérvári megyéspüspök és Sík Sándor piarista
szerzetes. Mindezt, saját bevallása szerint, az egyházi hierarchiában – »belülről« – érezte és
tapasztalta, előbb mint felszentelt pap, később pedig főpásztorként.” Nyilván két eltérő egyéniségről van szó, de ehhez a klérus – Bánk József emlékezete szerint– nem „személyválogató”
módon viszonyult.
Máté Zsuzsanna írásának problematikája részben (a 2013-as konferencián előadó, de a
Sík Sándor eszmeköreiből hiányzó) Jelenits Istvánhoz, részben Bodnár Györgyhöz kapcsolható. Jelenits szerint Sík Sándort a papi mivolta korának elmeszesedő, apályos teológiai gondolkodásához láncolja, s miután „a teológiában nem alkotó tudós”, ezért költészete megsínyli
a korszerű alapok hiányát. Bodnár Sík modernségfelfogásának legfőbb sajátosságát, mint a
minden idők egyetemes emberi nyitottsága és az aktuális korproblémák képviselete közti ellentmondást rögzíti. Máté Jelenitstől Sík költészetének kritikáját, Bodnártól a „vívódó modern ember” vs. az Egészre irányuló szemléletmód paradoxonát veszi át, amely nála átalakul
a nem-hívő befogadó és a katolikus költészet találkozásának esztétikailag értelmezendő (tehát hermeneutikai ismérvekkel rendelkező) eseményévé.
Máté a katolikus költészetről szólván – akárcsak Jelenits – Pilinszky János líráját tekinti
mércének. Sík összes hibája a nem-pilinszkységéből adódik: bőbeszédű, patetikus, túl emblematikus (értsd: már-már epigon). Három lírai korszakából az öregkorit méltatja; de hisz’
erről Pilinszkynek is volt néhány elismerő szava. Látjuk, hogy egyszerű és őszinte költészet
ez, amely viszont a hozzá vezető út megrajzolása nélkül (épp emiatt vívmány!), csak prózai
közhelyekre fordítható le.

„

150

tiszatáj

Máté Zsuzsanna (Sík Sándor, a költő, a művész) azért kerül a Disputa „rovatba”, mert Bogoly József Ágoston a vele való vitából meríti témáját. Bogoly a dolgozatában (Az esztétika és
a teológia kapcsolata Sík Sándor világképében) – Kakuszi Péter Béla recenziójára hivatkozva
– cáfolja Máté véleményét, miszerint az Esztétika neotomista lezárása kárára vált volna Sík
elméleti főművének. Sőt, ellenkezőleg: „határozott világkép, ember- és létfelfogás nélkül lehetetlen e tárgykör kérdéseire felelni” – idézi az utolsó oldalakon Németh G. Bélát.
Bogoly József Ágoston még az írása elején megfogadja, hogy „külsődleges szempontok
szerinti bírálat helyett az immanens kritikai szemléletet” fogja érvényesíteni. Miután Sík esztétikája feltételezi az Abszolútumot, ezért a teológia logikusan bennfoglalódik a tárgyszerű
vizsgálódásban. Ha viszont (a latin egyházatyák teológiájának Istenével is azonosított) Abszolútum létezéséről legitim vitát kezdeményezhetünk, úgy az Esztétika alávethető volna az
ebből levezetett normáknak. (Mellesleg ettől a „külsődlegestől” és „immanenstől” Berzsenyi
Poétai harmonistikájának keletkezéstörténete és [kanonikus vs. történeti] recepciója felé tehetnénk egy lépést. Berzsenyit Kölcsey éles elméjű, de igazságtalan bírálata indította esztétikájának megírására, Sík Illyés Gyula: Katolikus költészetére felel – mindketten gigászi készülettel, és elméleti zsákutcának tűnő folytathatatlansággal végezték a dolguk.)
Két röpke észrevétel Bogoly szövegéhez: 1. a 149. oldalon szereplő Gadamer idézet, annak is a pietizmusnak a „három különálló szubtilitás hagyományos megkülönböztetéséről”
szóló része megérdemelt volna egy lábjegyzetet, hiszen Kisbali László és Kulcsár Szabó Zoltán elhíresült vitája az állítólagos Rambach citátumról Bogoly témájához tartozó tanulságokkal szolgál. 2. Az írás okfejtése időnként szakadozó, máskor túlzsúfolt, torlódó. Az utóbbira
egy példa: „A piarista rend két alapvető vonása az egyszerűség és a rugalmasság. A természettudományokat eredményesen oktatták. A piarista lelkiséget meghatározza Szűz Mária
elmélyült tisztelete.”
A „vitázó” írások közé sorolom Kovács Petráét („Százgyökerű” szívek. Sík Sándor és Radnóti Miklós kapcsolatának vizsgálata). Munkája részben a narratívakutatásban úttörő Diltheyhez kapcsolódik, aki (Tófalvy Tamás szavaival) elsőként „megfogalmazta, hogy az élettörténet, »az élet összefüggése« alapvető meghatározója az ismeretek szerveződésének. Ez a felfogás már magában hordozza a narrativitásnak azt az értelmezését, amely nagyobb jelentőséget tulajdonít az »elbeszélő módnak«, s nem csupán részleges kulturális jelenségnek, hanem
identitásképző, »mindenütt jelen lévő« funkciónak tekinti.” Kovács az élettörténeti narrativitás-interpretációt irodalmi szövegekre építi, tehát érdeklődése az esztétikai/retorikai jelentésképzés (az identitás szempontjából relevánsnak gondolt) eljárásaira is kiterjed. Ami disputáló hangsúlyt ad dolgozatának, az Sík papi és költői hivatásának az összeegyeztethetetlenségén meditáló – a kötetben is általánosnak mondható – vélekedések hallgatólagos elvetése. Meglátása szerint Sík esetében a „papi és irodalmi hivatás valójában jól kiegészítette
egymást […] a »kettős végtelen« tette személyiségét annyira vonzóvá, lenyűgözővé”. Kovács
Petra végül is megoldott egy régi dilemmát, ugyanis a Sík verseiből hiányolt, a századfordulós ember ontológiai tépettségét irodalmizáló, késő modern horizont és az Abszolútumra
hangolt egyetemesség-igény az élő, cselekvő Sík Sándor személyében (!) olvad össze. Sokan
kutatják Sík emberi/tanári hatásának titkát, nos, ez a „kedves ellentmondás” talán megfelel a
kérdésre.
Virtuális folyóiratom tematikus számát (amelybe most – a Sík Sándor eszmeköreire tekintettel – a magam megértését „töltöm”) négy szerző hat írásával zárnám/keretezném. Össze-

2017. július–augusztus

151

„

tartozásuk indoka alig meghatározható, vagyis éppen ez, a témához való önfeledtebb kapcsolódás. Szabadon kalandoznak az emlékekben, válogatnak a jól ismert tényekből, sajátosan
festik egy elmúlt kor miliőjét vagy maguk is kortörténeti relikviák.
Rónay László a sors és a hivatás paradoxonját állítja Sík Sándorról írt rövid pályaképének
tengelyébe (Sík Sándor emlékezete). Rónay nem a sokat emlegetett „kettős végtelent” választja belső mottóul, mivel érdeklődése inkább a krónikásé (biográfusé). Igyekszik összegyűjteni
Sík életéből azokat a momentumokat, amelyek személyiségének „csendes, szerény, visszahúzódó”, a „dekórumoktól idegenkedő”, „magányra, szemlélődésre termett” mivoltát igazolják.
Ugyanakkor utal szerteágazó tevékenységére is (országos cserkészvezető, főszerkesztő, tanszékvezető, rendtartományi főnök, a Köznevelési Tanács ügyvezető alelnöke, több társaságban elnök vagy alelnök stb.). A tények alapján úgy tűnik, hogy Sík Sándor szeretett szerepelni, de nem volt vezető típus.
A két világháború között Prohászka Ottokár, a szovjetizálás időszakában pedig Mindszenty József volt a legnagyobb hatású egyházi személy. Rónay, aki a teljes pályaív megrajzolására törekszik, (Sík erényeivel rokonszenvezve) végzi el a Prohászkával való összehasonlítást, de az ötvenes évek tárgyalásakor már nem talál lehetőséget hasonló párhuzamra. Ráadásul kínos, hogy az egyházi iskolák államosítását az egykori piarista diák, Sík Sándor szegedi „magánszemináriumának” dísze, Ortutay Gyula vezényli le.
Prohászka Ottokár mindig a felszínen marad Sík habitusának kontrasztjaként, de van egy
rejtőzködő rokonlélek, akire több nyom is utal a Sík Sándor emlékezetében. Figyelemreméltó,
hogy Rónay mennyi mindent felhasznál a Németh László irodalomból. Nemcsak az alkat és
szerep kettősségére gondolok, hanem a Némethnél is fellelhető epizódokra: verseinek hangos skandálása, gyöngécske drámái, Osvát értetlensége, az Ady-élmény pályára indító lökéshullámai stb. Mintha Rónayban lappangana és kibeszélésre várna egy Németh-Sík esszé.
A margóra kívánkozik egy apróság: Rónay szerint az 1963 augusztusában a Budapestre
visszatérő, és egyre elesettebb, nagybeteg Sík Sándort apostoli áldásában részesítette XXIII.
János pápa. A tény az, hogy a II. Vatikáni Zsinatot meghirdető XXIII. János pápa 1963. június
3-án meghalt. Tehát a pápai áldás csak ezt megelőzően kerülhetett kibocsátásra.
Pomogáts Béla esszéje (Sík Sándor Marosfőn) egybefűzi egy emléktábla avatás históriáját
a maga anekdotikus életélményeivel, Sík és Radnóti identitáskeresését a marosfői tájversek/zsánerképek – Sík „népies” vonulatának – bemutatásával. Olvasmányosan, kellemes stílusban. De megjeleníti a háborús kor embertelenségét, a szorongatottságot, a méltatlanságokat. Többek között: „…midőn Sík Sándornak a háború végén el kellett hagynia szegedi egyetemi katedráját, és Budapestre menekülve a piarista rendházban keresett magának otthont,
korábbi barátja: a rend főnöke ezt szívtelenül megtagadta tőle.” Rónay László a Sík Sándor
emlékezetében (igaz, Pomogátstól százoldalnyi távolságra) a következőket írja: „1944-ben
Sík Sándor visszaköltözött Szegedről a budapesti rendházba. Az ostromot nyolc másik társával együtt a Teréziánumban vészelte át.” (A piarista levéltár úgy tudja, hogy Sík Sándor „1944
őszén Szegedről a budapesti rendházba jött. A rendházban lakott a pesti ostrom idején is addig, amíg egy időre távozniok kellett a rendházból. Ezt a távolléti időt nyolc rendtársával a
Mária utcában töltötte, a Kalocsai Iskolanővérek főiskolai kollégiumában, a Teréziánumban.”)
Péter László rövid szövegeinek gyűjtőcíme az Arckép négy tételben (amelyből egyet, a Sík
Sándor noteszait – műfaji jellegzetességei okán – már átemeltem a Kisebb közleményekbe). A

„

152

tiszatáj

címadás poétikus/szinesztetikus: egy szonatina és egy portré egyesített „hangképét” ígéri. A
kis fejezetek összeolvasásából nem is annyira Sík, mint inkább Péter László szakírói arcképe
bontakozik ki, ahogyan huszonhat év leforgása alatt más és más nézőpontból értékelte a Síkoeuvre-t. A Sík Sándor emlékezete (Rónaynál ez főcím a kötet elején) 1963-ra datálódik. Ekkor (Sík költészetének gyengeségeit sorra véve, a fölszabadulást köszöntő Fecskét látok kivételével) a szocialista utókor figyelmébe ajánlja a „világviszonylatban is jelentős alkotást”, az
Esztétikát. A kettős végtelen (1970) a Sík önmeghatározásában kulcsfontosságú „pap és költő” dichotómiát a „költő és/vagy tudós” eldöntendő viszonyra cseréli. A szegedi évek jelentősége nő meg azáltal, hogy Péter László a tudós munkásságát tartja értékesebbnek. Sík embersége a tudományos teljesítményét is meghaladja – zárja okfejtését, s nyitja meg a horizontot
az egyetemesség felé; ezzel ellenpontozva a pap-tanár finom „szekularizációját” egyengető
megfogalmazásait.
A noteszokat már említettem, a Szegedi klasszikusokhoz írt röpke Előszó (1989) kíván
egyetlen észrevételt. Az Előszóban Péter László (zárójelesen) 1942-re datálja Sík Sándor Esztétikáját, csakúgy, mint a kötet másik két szerzője, Rónay László (közvetve) és Bogoly József
Ágoston (lábjegyzetben). Máté Zsuzsanna Sík Sándor monográfiája viszont 1943-at tekinti a
megjelenés évének. Talán az Athenaeumé megelőzte a Szent István Társulat kiadását?
Fazekas Csaba – ahogyan ő fogalmaz – töprengése (A főpapok, a keresztények és az antiszemiták) súlyos kérdéseket vet fel. Mondandójának lényegét a következő idézet tartalmazza: „…ha a kereszténység olyan mértékben hatotta volna át a társadalmat, ahogy azt a kor
egyházi és politikai elitje egyaránt vélelmezte, és ez a kereszténység a felebaráti szeretet parancsát a zsidók vonatkozásában is érvényesítette volna – aligha került volna sor numerus
claususra, zsidótörvényekre, gettósításra, deportálásra és több százezer honfitársunk tragédiájára.” Igen, így van.
Recenzióm terjedelmi lehetőségeit messze meghaladja, hogy minden gondolatát kibontsam a töprengés burkából. Három észrevétel azért ide kívánkozik: 1. Fazekas, a keresztények
antiszemita „eszmeköréről” szólván, utal Síknak az ezzel való alkalmi és sajnálatos érintkezésére. Az „ügynek” a Sík Sándor eszmeköreiben (!) való felemlítése az életműre tekintő megfontolásokat tett volna lehetővé (szükségessé?). 2. A Fazekas Csaba által említett „megbélyegzés / önfelmentés dimenzió” mellett működik a „némaság / parttalan vezeklés” modell is.
3. A zsidók mentése és bújtatása nem „ellensúlyozó tény”, mert azt az igaz keresztények nem
valamiféle rossz lelkiismerettől vezérelve vállalták. Számomra egyértelmű, hogy Fazekas
őszintén bízik a kérdéskör „konszenzussal történő lezárhatóságában”, amely nyugvópont
csak akkor képződik meg, ha minden érdekelt fél lemond egy szimpla ellen-diskurzus retorikai örömeiről.
Most jött el a pillanat, hogy a (virtuális) folyóiratba – a megértés anatómiája szerint – újrarendezett szövegeket elbocsássam. A Sík Sándor eszmekörei a maga rétegezettségével, olvasói felfedezéseket váró labirintusos szerkezetével sokféle „rálátást” tesz lehetővé Sík Sándor emberi és szellemi teljesítményére. Ezáltal válik jelen-valóvá – Droysent idézve – a múlt
„halványuló nyoma és távoli ragyogása”.

2017. július–augusztus

153

„

SZŰCS KATA ÁGNES

A felvilágosodás előzményei
A FELVILÁGOSODÁS ELŐZMÉNYEI
ERDÉLYBEN ÉS MAGYARORSZÁGON (1650–1750)

SZTE
Magyar Irodalom Tanszék
Szeged, 2016
381 oldal,

Az MTA Irodalomtudományi Intézetének reneszánsz-barokk
kutatócsoportja és a Szegedi Tudományegyetem Irodalom
Tanszékének szervezésében 2015 májusában Szegeden zajlott le a szakmai berkekben csak Rebakucsként emlegetett,
immáron 46 éve megrendezésre kerülő ikonikus konferencia, mely alkalmat teremt a korszak kutatóinak nemcsak a
régen esedékes találkozásokra, hanem az új kutatási eredmények megvitatására is. A mostani néhány nap is igazi tanuló-iskola volt a bölcsészhallgatók nem kis csoportja számára. A helyszínválasztás, már csak a tanulmányok összetételét tekintve is indokolt volt, hiszen az előadók szinte egyharmada szegedi illetőségű.
A konferenciakötet – nem titkolt módon – szoros kapcsolatban áll a szintén 2016-ban megjelent Köleséri Sámuel és az
európai korai felvilágosodás című kiadvánnyal.
A konferenciakötet négy nagy egységre tagoltan közli a
beküldött huszonnyolc tanulmányt, melyek így strukturált
módon járják körül a 17–18. század Magyarországra, Erdélybe
eljutott – felekezetek által erősen meghatározott – eszmei
áramlatait. Alább átfogó képet szeretnénk adni arról, miért
érdemes nagy gonddal forgatni az említett munkát.
A konferencia tematikáját nem valamely évfordulós esemény szolgáltatta, a szervezők ezzel a témaválasztással a hazai szakirodalomban kézzelfogható hiányérzet megszüntetésére tettek kísérletet. Kosáry Domokos nagyszabású monográfiája (Művelődés a XVIII. századi Magyarországon, 1980.)
figyelmen kívül hagyja a 18. századi felvilágosodás felekezeti
vonatkozásait. Ezen aspektusok vizsgálata immár Európaszerte eredményes kutatási program, mely több, a 17–18. századi Magyarország és Erdély művelődésével és irodalmával
foglalkozó kutatóra is ösztönzőleg hatott.
A tanulmánykötetet Balázs Mihály előszava nyitja, melyben levonja a konferencia tanulságait és egyben remek öszszefoglalást is kínál a munka egészéről.

„

154

tiszatáj

Az első nagyobb egység a Korszak eszmei áramlatairól címet viseli, mely a hazai tendenciák kontextualizálását és távlatibb szemlélését segíti elő, szerencsésen mozgósítva a vállalkozó kedvű hazai filozófiatörténészeket is. A felvilágosodás bölcseleti előzményeiről készült
filozófiatörténet újabb kutatási eredményeit is számba vevő áttekintést a felekezeti szempont határozott jelenléte okán a janzenizmus-, pietizmus- és antitrinitarizmus-kutatásban elért eredmények követik. Keserű Gizella és Balázs Mihály munkája két friss, átfogó külföldi
monográfia vallásfilozófiai szempontból úttörő jelentőségét értékeli, és egyúttal élesen bírálja a kelet-közép-európai vonatkozások mellőzését.
Az Európai tájékozódás fejezetcím alatt közölt tanulmányokban a hazai forrásanyag mozgatása mellett áttekintést kapunk a németországi, svájci, németalföldi, franciaországi és angliai fejleményekről, illetve a fontos és új kutatási eredményekről. Ebben a részben is kitűnő
filozófiatörténeti tanulmányokat olvashatunk, többek között Smrcz Ádámtól, aki a mnemotechnika szerepéről ír a korai újkorban. Ezután egy kisebb, német nyelvterülethez köthető
szekció következik. Ötvös Péter és Fajt Anita tanulmányaiban közelebbi ismertségbe kerülhetünk Barthold Heinrich Brockes (1680–1747) filozofikus költészetével és Johann Joachim
Spalding (1714–1801) elemző prózájában megjelenő filozófiai antropológiával, egy-egy
életmű alapos elemzése révén. Végül Dobay Székely Sámuel (1704–1779) altdorfi peregrinációjáról, album amicorumáról és nürnbergi kapcsolatairól kapunk érdekes adalékokat Szőke
Kornélia elemzéséből. Ezt követi a francia vonatkozásokat taglaló két tanulmány, Schmal Dániel Isaac la Peyrere (1596–1676) munkásságának tükrében foglalkozik a racionális bibliakritikával, az Ádám előtti emberiség feltételezésével. Pavlovits Tamás a felvilágosodás
előzményeit vizsgálja Voltaire Filozófiai levelek c. munkájában megjelenő Pascal-olvasat alapján. A felekezeti szempontok érvényesítésére Molnár Dávid tanulmánya szolgál, aki Joachim
Stegmann (1595–1633) az erdélyi korai felvilágosodás időszakában betöltött szerepét elemzi a kolozsvári unitárius kollégiumban őrzött, mostanáig lappangó, a coccejánusokra reflektáló kéziratok alapján, melyekben a vallási tolerancia kérdése is megjelenik. Balázs Péter
szintén az antitriniarizmushoz kapcsolódó írása a 18. századi unitárius egyháztörténetbe
A Názáreti Jézus históriája címmel bekerült textust vizsgálja, és ezt a blaszfémikus Jézustörténetet azonosítja a középkori eredetű Széfer Toledoth Jesu egyik magyar fordításával.
A harmadik részt olyan munkák alkotják, melyek egy-egy nagy személyiség életművéhez
szólnak hozzá. Bene Sándor két, az irodalomtörténet szempontjából megkerülhetetlen személyiség Zrínyi Miklós és Kazinczy Ferenc Bacon olvasatát veti össze, rávilágítva a különbözőségekre és hasonlóságokra. Ezt követően egymástól függetlenül, más-más megközelítésben létrejött, de egységesen Bethlen Miklós alakját középpontba állító színvonalas tanulmányblokk következik Simon József, Nagy Levente, Maczelka Csaba és Laczházi Gyula tollából. Végül Knapp Éva és Tüskés Gábor tanulmánya zárja ezt a fejezetet, melyben Rákóczi Ferenc rodostói könyvtáráról közölnek fontos pontosításokat.
A negyedik és egyben utolsó blokk A recepció módozatai. Az itt összegyűjtött tanulmányok a hazai befogadástörténet egy-egy mozzanatára koncentrálnak, s általuk lényeges pontokon pillanthatunk be több felekezet életébe is.
A felvidéki evangélikus világgal Guba Ágoston és Bogár Judit tanulmányai foglalkoznak.
Földesi Ferenc Lázár Jánosról írt értekezésében lényeges összefüggések tárulnak fel Christian Wolff erdélyi recepciójáról. A németalföldi remonstrantizmus hatása három dolgozatban
is előkerül. Túri Tamás dogmatikai és szövegközpontú vizsgálattal alátámasztott tanulmá-

2017. július–augusztus

155

„

nyában Ajtai Abód Mihály Bánffi Kata felett mondott halotti beszédét (1746) elemezve az abban megjelenő „pura religio” eszmeköre kapcsán rávilágít a nagyenyedi református főiskolai
tanár beszédében felfedezhető közeledésre a remonstráns Jean Le Clerc felekezeti egységet
szorgalmazó megfontolásaihoz. Ezután egy Makfalvi József tevékenységét részletesen bemutató tanulmány következik Kolumbán József tollából, melyet különösen értékessé tesz a heterodoxiával vádolt református lelkész 1748-as védekező beszédének magyar fordítással
együtt történő közlése. A harmadik ebben a témában íródott munkában Samuel Werenfels és
a remonstráns áramlatoknak kitett svájci teológusok magyarországi recepcióját elemzi Hegyi
Ádám. Lengyel Réka Verestói György református lelkész Holtakkal való barátság című, halotti
prédikációkat tartalmazó kötetét vizsgálja, rávilágítva a magyarországi felvilágosodás populáris változatának sajátosságaira is. A negyedik szakaszban az unitáriusok két tanulmányban
kerülnek elő. Gönczöl Andrea a reformátusból átkeresztelkedett Losonczi B. András megtéréstörténetének retorikáját vette górcső alá, kiemelve a korai felvilágosodásra jellemző eszmetörténeti mozzanatokat. Balázs Mihály tanulmánya pedig Bod Péter (1712–1769) A Szent
Bibliának históriája c. művét középpontba helyezve járja körül a philologia sacra kérdéskörét, azaz, hogy a Szentírás szövegéhez miként viszonyulnak a különböző felekezetek, hol és
mennyiben alakul ki a szent szöveg profanizálódása, kritikai vizsgálata. Végül a kötet zárótanulmányában Vadai István a jezsuita Bertalanffi Pál (1706–1763) A nagyravágyó és semmi
bizonyos vallású hívságos világ fiának keserves siralma című munkájának eddig számon nem
tartott első kiadását veti össze a későbbiekkel, s színvonalas elemzést ad a tankölteményről.
A kötet célja láthatóan nem az elméleti kérdések megválaszolása, vitatott fogalmak tisztázása vagy a felvilágosodás folyamatának periodizálása volt. A felvilágosodás előzményei Erdélyben és Magyarországon 1650–1750 felvonultatja a kutatás legújabb eredményeit. A tanulmányokat végigolvasva képet kaphatunk a felvilágosodásnak a vallásos gondolkodás keretein belül jelentkező előtörténetéről, amely megkövetelte a különböző felekezeteken belüli
elmozdulások vizsgálatát. Mindez a teológia és bibliatudományok területén az értelem szerepének felértékelődésével, kritikai szövegvizsgálatokkal, a Bibliát „scriptura” helyett „texturaként” olvasni tudó értelmezésekkel valósulhatott meg.
(Szerkesztette: Balázs Mihály–Bartók István)

„

156

tiszatáj

MOLNÁR DÁVID

A Miatyánktól az
aranybányászatig:
Köleséri Sámuelről
és Aurariájáról
KÖLESÉRI SÁMUEL : ERDÉLY ARANYBÁNYÁSZATA

Erdélyi Múzeum-Egyesület
Kolozsvár, 2015
186 oldal, 3200 Ft

2012-ben Köleséri Sámuel élete, munkássága és a felvilágosodás erdélyi meggyökerezése bemutatására indított sorozatot az Erdélyi Múzeum-Egyesület. A Kölesérirana három kötete jelent meg eddig. Az első Köleséri azon tudós leveleit
tartalmazza, amelyeket még Jakó Zsigmond gyűjtött össze az
1950-es években. A második az itt bemutatandó Erdély
aranybányászata (a továbbiakban Auraria) című műve, a
harmadik pedig egy olyan tanulmánygyűjtemény Köleséri
Sámuel és az európai felvilágosodás címen, amely – rendhagyó módon – egy válogatást is közread Köleséri nagyszámú
egyetemi disputációiból.
Ezek közül az első kötet azért is érdekes most számunkra, mert egy-egy itt közölt levélből értesülünk arról, hogy
amíg Köleséri az Aurariát hevenyészve kiadott munkának
tartotta, amely csak bevezetés a dáciai római régiségekről
tervezett nagyobb művéhez, amelyben szó lesz például egy
gyergyói sóbányában megkövesedett, tojásain kotló tyúkról
is, addig kortársai között – még külföldön is mindenütt –
nagy volt a sikere az idén 300 éves könyvnek, amelyet Magyar László András fordított magyar nyelvre .
A fordító utószavából tudjuk meg, ki is volt tulajdonképp
Köleséri Sámuel. Valamikor a 17. század hatvanas éveinek
elején született egy kelet-magyarországi mezővárosban. Magyar László András szerint csodagyerek lehetett, már 15 évesen héberül tartott szónoklatot a debreceni kollégium tudós
közönsége előtt. Azután Hollandiába utazott, hogy apja
nyomdokába lépve a filozófiai mellett teológiai doktorátust szerezzen (erről ír a tanulmánygyűjteményben Bujtás
László Zsigmond és Schmal Dániel), ám hiába képezte magát

2017. július–augusztus

157

„

lelkésszé, hazatérte után kínos kudarc érte: itthoni bemutatkozásán belesült a Miatyánkba.
Fel is hagyott a prédikátori pályával, s visszatért Hollandiába, hogy orvosnak tanuljon. Így sikerült városi orvosi álláshoz jutnia a szász Nagyszebenben, ahol oly sikerrel kúrálta betegeit,
hogy a számos nyelven beszélő, rendkívül művelt és Habsburg-párti tudós, aki később a Rákóczi-szabadságharcot is elítélte, hamarosan annyira felkeltette az erdélyi kormányzóság figyelmét, hogy a császár az új évszázad első évében már Erdély bányaügyi felügyelőjévé, majd
Erdély első főorvosává is kinevezte. Köleséri hivatali sikerei kapcsán ironikusan jegyezte
meg Magyar László András, hogy „Ki tudja, még milyen magasságokba emelkedett volna, ha
nem lépnek közbe a nők.” Tudniillik többször házasodott, és szász feleségét például nem véletlenül emlegették Brassó-szerte „gonosz Mártaként”. Pereket akasztott Köleséri nyakába,
miután az beadta a válókeresetet, majd kiforgatta vagyonából és feljelentette bigámiáért. Köleséri ezért börtönbe is került, ahol egy évig raboskodott, majd 1732. szentestéjén halt meg.
Halálát egyesek szerint mérgezés okozta.
Magyar László András utószavában Köleséri élete mellett megemlékezett írott munkáiról
és gyűjtő-szenvedélyéről is. Utóbbi kapcsán megjegyzendő, hogy Gyulafehérvár 1714 óta tartó erődítési és árkolási munkálatai közben számos római leletre bukkantak, az egykori római
kolónia bizonyítékaira. Köleséri az építés során előkerült római régiségeket ismerteti is egy
levelében. Érdeklődéséhez hasonlóan írott életműve is nagyon sokrétű volt, több mint 50
munkáját tartja számon a szakirodalom, amelyek közül több kéziratban maradt, elveszett
vagy lappang. Például ő tudósította elsők közt a nagyvilágot a vámpírok tevékenységéről. Köleséri legjelentősebb műve azonban kétségkívül a karrierjével is összefüggésbe hozható Auraria volt. Erre mutat az is, hogy erre a könyvére hivatkozva választotta tagjai közé a császári
Leopoldina Akadémia és a londoni Royal Society.
A címről (Auraria Romano-Dacica) annyit elmondhatunk, hogy Köleséri csupán azt a bányát nevezi igazi aranybányának, amelynek erei csakis olyan ércet tartalmaznak, ahol az
aranyérc van túlsúlyban, s egy helyütt kikéri magának, hogy egy tekintetes hallei professzor
ritka és különleges kincsnek mer tartani egy fél babszem szélességű aranyszemcsét, ugyanis
ez a nála következetesen Daciának nevezett Erdélyben nem állja meg a helyét. A gúnyosan
„labancnak” nevezhető Köleséri patriotizmusát csaknem minden sora tükrözi.
Szembeötlő az is, hogy műve nemcsak hogy korának tudományos színvonalán áll, hanem
bizonyos értelemben túl is szárnyalja azt. A szerző nyitottsága és széleslátókörűsége nagyon
tanulságos: amíg valamit be nem bizonyítanak vagy meg nem cáfolnak, legyen az bár a legképtelenebb dolog is, arról alkotott végső ítéletét Köleséri legfeljebb csak felfüggeszti, ítéletet
bizonyítékok híján azonban sosem mond. Tisztában lévén azonban azzal, hogy kötete minden
egyes részében a mai olvasó számára nem lehet szórakoztató, az alábbiakban nem annyira a
szerző tudományos teljesítményét dicsérjük, hanem sokkal inkább azokat az anekdotaszerű
részeket és érdekességeket húzzuk alá, amelyek felkelthetik a mű iránt az érdeklődést.
Kötetének I. fejezete a római-dák bányászat történetét tartalmazza egészen attól fogva,
hogy Traianus római császár megszerezte Daciát. Szó van itt a Daciában elrejtett királyi kincsekről, s arról, hogy kik és miért hamisították ezeket. Szó esik egy hiedelemről is, amely a
kolozsváriak körében még az Auraria megírásának napjaiban is tartotta magát, amely szerint
egy nagy ínséggel küszködő kolozsvári varga egyszer rábukkant Decebal kincsére, ám a kincs
lelőhelyét, bár az első szerencsés lelet után többször is kutatott utána, sem ő, sem az örökösei soha többé nem voltak képesek megtalálni. E kincset többen is megpróbálták felkutatni a

„

158

tiszatáj

haldokló varga azon végrendelete alapján, amelyet azután letétbe helyeztek a Királyi Kamaránál. A testamentum alapján a császári hadak erdélyi főparancsnoka, Köleséri barátja,
Steinville gróf is négy vértes lovast küldött a kincs felkutatására, ám hiába. A II. fejezet az
aranybányászati munkát mutatja be, amelyben például erősen vitatja, hogy az ún. varázsvessző, amely tulajdonképp egy Szent János napján délben egyetlen csapással lemetszett mogyorófavessző, alkalmas a fémek, így az arany megtalálására. A III. fejezet az aranypénz veréséről szól, értékes éremtani adatokat tartalmaz. A IV. jogtörténeti fejezet a bányászattal és
pénzveréssel kapcsolatos tartományi törvényeket és rendeleteket veszi sorra, s például azt is
megtudjuk belőle, hogy eredetileg azért volt körfelirat a pénzeken, hogy nehéz legyen körülnyírni az érmét az „aranytolvajoknak”. A V. fejezetnek, amely az arany eredetét, létrejöttét és
tulajdonságait mutatja be, alkimista-kémiai fejtegetései igen izgalmasak. Köleséri itt kijelenti,
hogy az aranycsinálás, amelynek tudományát nem tartja teljességgel lehetetlennek, politikailag semmiképp sem lehet hasznos. Ha ugyanis nagy mennyiségű arany áramlik a nép közé, az
emberi fajnak le kell mondania a jó pénz minden nagy áldásáról. Hiszen az arany a közvetlen
árucserét helyettesíti, amit minden ember támogat, és kis terjedelme ellenére nagy értéket
képvisel. Így aztán szerinte, ha nem lenne arany, vissza kellene térni a rézhez és a mérleghez.
Akkor aztán a paraszt, ha sikerülne a városban a földecskéje termésén túladni, nem erszényben, hanem szekéren vihetné haza a keresményét. A VI. fejezet az arany orvosi hatásait vizsgálja. E fejezetet, különösen ironizáló anekdotáit igazán bizarr olvasni azok után, hogy már
betekintettünk a fordítónak a már többször említett tanulmánygyűjteményben megjelent
írására, amelynek összefoglalásában megállapította, hogy az 1700-as évek elejének erdélyi
egészségügyi állapotai rendkívül, mai szemmel szinte elviselhetetlenül rosszak voltak.
Befejezésképp elmondhatjuk, hogy a tiszai ciánszennyezés óta egy kissé jobban feltámadt
az érdeklődés Magyarországon a modern aranybányászat iránt. Talán nem érdektelen azonban betekinteni a történetébe sem. Köleséri műve erre kiválóan alkalmas, sőt, nemcsak a bányászat iránt érdeklődőknek lehet aranybánya. A numizmatika, a régészet, a geológia, a kémia- és orvostörténet iránt vonzódóknak is érdekes olvasmány.
(Fordította, az utószót és a magyarázatokat írta MAGYAR László András, lektorálta és a jegyzetek írásában közreműködött PETNEHÁZI Gábor, a földrajzi nevek lektora PAPP Gábor, szerkesztette FONT Zsuzsa, Kolozsvár – Szeged, SZTE BTK Irodalomtudományi Doktori Iskola – Erdélyi Múzeum-Egyesület, 2015 [Kölesériana 2.], 190 lap.)

2017. július–augusztus

159

„

V. GILBERT EDIT

Összeérő idő
LJUDMILA ULICKAJA: JÁKOB LAJTORJÁJA

Magvető Könyvkiadó
Budapest, 2016
720 oldal, 5490 Ft

Ulickaja nálunk legutóbb megjelent regénye összefoglaló, integratív mű, jelentős alkotás. Mind kompozicionálisan, mind
a kulturális emlékezet vonatkozásában, mind a szerzői személyes kitárulkozás útján mérföldkő. Tanúság és innováció.
Szerkezeti nóvumát az időben összeolvasódó, egymás felé közelítő narrációban látom. Hasonló nagyságrendű narratív tett a Kukockij esetei volt tőle, amely a belső történet különös, definiálhatatlan státuszából adódóan rejtélyfejtői
énünket tette próbára a két világ közti kapcsolatrendszer sejtetésével. Olvashatóságának záloga a paralell alakzatok felismerésének lehetősége volt. A befogadó azt kutatta, kinek ki
felel meg – amott. Abban a regényben, a Kukockij eseteiben
Ulickaja a másik, az ittenin túli világot rendelte hozzánk, s
szőtte össze a földivel: a fizikaiból levezette a metafizikait és
viszont. Az új műben ugyancsak összevetüléseknek vagyunk
tanúi, de a földi létezésben maradunk. Több mint egy századnyi történelem és történet ér össze lépcsőzetesen, két
irányból. 1905-től a nagyanya és 1975-től az unoka fiatalkorából indul a történetmesélés a szereplők naplóbejegyzéseivel, visszaemlékezéseivel, leveleivel és az ábrázolt időt elbeszélő narrációval. A szálak fedésbe kerülnek, a régi történet
beéri az újat. A jelen kérdései a múlt következményeiként
mutatkoznak meg s nyernek magyarázatot, ténybeli és pszichológiai alapozást. A metaszint, maga a modell tud valami
rendkívülit. Ez az időjáték mintegy megképezi a személyes és
családi identitást, bevilágítja az egyén és körei, közösségei
közti erőviszonyokat, feltérképezi a személyiség szerkezetének, tartalmainak a létrejöttét.
A genetikus végzettségű írónő eddigi műveiben is kamatoztatta szerzett tudását, szemléletét társadalompszichológiai érzékével vegyítette, aminek most is tanúi vagyunk. És ennél többnek: ahogy az individuális és a külső idő összeér,
ahogy megértjük, kik vagyunk, kik lettünk, miért történt ez
és az életünkben. A titkok miért váltak tabuvá, hogyan győz
egyik felünk, egyik genetikai águnk a másikon. Az önéletrajzi

„

160

tiszatáj

főszereplő közel kerül írásain át az egyszer látott nagypapához, s megérti nagymamája iránt
táplált saját vegyes érzéseinek, elhidegülésének az okát. Bátorságra, személyes döntésre van
szükség, hogy rászánja magát a régóta tologatott családi levelezésköteg kibontására. Sokáig
azt hiszi, nincs hozzá joga, utólag beismeri: félt, mi mindenre derülhet fény. Hiszen a nagypapa folytonos száműzött volt, az ilyesmiről nem beszélnek az emberek, a családok. Galádságok, bűnök kerülhetnek felszínre, vagy legalábbis az, hogy nem volt ártatlan teljesen, talán
volt takargatnivalója, s az utód keze kitakarhatja-e ezeket a nemzedékeken át szorosra becsomagolt információkat? Az unoka megteszi, s nem kerülhet ki sérülésmentesen belőle. Hátrahagyott adataink, feljegyzéseink, leveleink és naplóink, vagy a másik oldalról: a rólunk valahol őrzött dokumentumok mind rávetülnek a képre, ami él rólunk a minket ismerőkben. Ez
a nagyapa, a címszereplő Jakov szinte maga alkotja meg hosszú verbális portréját azokból a
terjedelmes levelekből, amelyek szerelméhez, feleségéhez: Maruszjához szólnak. Ezek egyúttal lenyomatai terveinek, mindennapjainak, olvasmányainak, leírások a helyekről, ahova érkezik, s magukba foglalják mindenkori tudós kutatásainak részleteit. Sehol nem adja föl; nem
nyugszik, nem lankad, nem hagyja el magát. Minden egyes újabb állomáshelyen újrakezdi az
életét, tanulmányozza a helyet és kitalálja, mit lehetne ott tenni, miből lehetne megélni, hogyan segíthetne az ottaniakon – s egyúttal önmagán. Megpróbál helyet találni, alkotni magának minden isten háta mögötti állomáson. A feleség pedig egy idő után nem válaszol, érzelmileg leválik a száműzött férjről. Nem könnyű neki sem: Jakov nyughatatlan és öntörvényű. Ritka otthon tartózkodásaikor észrevétlenül és törvényszerűen eljut azokig a határokig, amelyek elviselhetetlenek az államhatalomnak, s így újra Szibériában találja magát. Innen küld
haza csomagokat – abból a szokatlan irányból, ahova érkezni szoktak a küldemények. És töretlenül írja, írja nagy műveit, rendszerezi jegyzeteit, átfogó kutatásait, talán még a regénye is
elkészül. Mindenesetre az unoka sokkot kap, amikor az archívumból kiderül, mit és hány oldalnyi szöveget semmisített meg Jakovtól a KGB.
A mű etikai gesztusa, hogy esztétikai emléket állít neki, Jakov Oszeckijnek. Unokája kárpótolja, rehabilitálja: rekonstruálja a nyomokból, a megmaradt írásokból, ezekből a levelekből, amit lehet, s még a címbe is beemeli. Ez az ő regénye, Jákobé, a szüntelenül hadakozóé és
közvetítőé. Pedig lehetne a feleségéé is, akit a szerző elveszít félúton, akinek a nézőpontjából
már nem ismerjük meg, ami egy idő után történik. Hiszen nem válaszolt Jakovnak, elveszíti
az érdeklődését, felmondja az elköteleződését iránta, nem tart ki mellette – s a regény is elveszíti őt. Az egykor ragyogó Maruszját, akinek vágyai, tervei, szenvedélyesen induló táncpedagógiai pályája és gyönyörűségesen ragaszkodó, sokáig aprólékosan ábrázolt izzó szerelme
Jakov iránt kiteljesedett, majd elapadt. Az írott szó győzedelmeskedik: nincs anyag, ami alapján férje mellé lehetne állítani az ő narratíváját, s az emlékező unoka személyes tapasztalatai
sem kedvezőek róla. Nehéz volt Maruszjának egyedül a nehezen kezelhető fiúgyerekkel, tudatja, de nem élesíti ki ezt a fókuszt az elbeszélő. A közölt, férje által hozzá írott szövegek súlya agyonnyomja alakját. A nagymama ideológiai sarkosságát is felfelvillantja az unokanarrátor, de mindezekkel együtt sem válik lélektanilag érthetővé és méltányolhatóvá az,
hogy elválik Jakovtól távollétében, nem is értesítve – s annak utolsó kérésére, amikor 55-ben
rokkantan megérkezik Moszkvába, s egy búcsútalálkozást kér tőle, sem reagál. Jakov ekkor
látogatja meg fia családját s találkozik a kis Norával. Nora apjáról – Jakov fiáról, Genrihről – is
terhelő tények derülnek ki az archívumból: feljelentette saját apját.

2017. július–augusztus

161

„

Nora pedig ápolja és eltemeti az előző nemzedékeket, aggódik fiáért s menti meg, amikor
s amitől kell. A mindenkori – meglehetősen szaggatott – jelenekben adatik meg csak neki a
szerelmi és alkotótársi kapcsolat a kaukázusi rendezővel, akinek akcentusa egy másik világ
szemléletét hordozta, amitől Nora soha nem tudott elszakadni, s ami fénylő színházi felismerésekhez juttatta, szinte valahányszor a sors összehozta őket. Meglátta általa azt, amit régóta
nézett. Pedig ez az időgörbe, az ő idejük szintúgy kegyetlen: a Tengiz által diktált intenzív és
feltétlen együttlét nem folyamatos, hanem megszakított jelen. S amikor a férfi felfüggeszti
közös életüket a következő jelenig – néha évekre, esély nincs, engedély híján, az átjárásra.
Visszaköszönnek természetesen az életmű ismert motívumai: a megvalósulatlan anyaság
megvalósulása a tanítványokban, fiatal barátnőkben Nora mestere, tanárnője körül, a női (itt
faszobor-) aktokat megformáló művész műterme, Grisa pedig a hierarchikus hasonlóság világmagyarázó elveivel, a molekuláris bibliakutatással idézi, a Kukockij-regény zseniális tudós
professzorait. Felvillannak ezek az intratextuális utalások, allúziók, s akarva-akaratlan hasonlítunk és értelmezünk, már a nevek azonossága okán is. (Hívtak például mást is Norának
már Ulickajánál.) Példátlanul és hallatlanul izgalmas, ahogy az idősíkok közelítenek egymáshoz. Kétfelől, két fénytörésben láthatjuk a szereplőket. A múltban megszületik Genrih, majd
Nora, akiket a jelenből már felnőttként ismerünk. S a váltások analogikus ritmusa is megrendítő. A múltbeli fordulat megismétlődik valamiként a jelenben.
2011: az összegző és elengedő záró jelen(et)ben Nora, az önéletrajzi alak hazafelé tart
azzal a teherrel, amit az archívumban megtudott. Körbejárja a városrészt, Moszkva belvárosi
utcáit az Arbat körül, ahol elődei, regényszereplői jöttek, mentek, éltek, s nevezi meg a házakat, tereket, jellegzetes helyeket, ahol a könyv – s az életük játszódott. A jelenben ott vannak
a múlt rétegei, a sokféle emlékezet, érzelmi és fizikai nyom. S amint Nora számbaveszi életének házait hazafelé menet, s eltöpreng, megírja-e Jakov regényét a lényegről, az egymásban, a
családban, a történelemben folytatódó lényekről (a fantaszta Grisa szellemében is), siratja
apját, Genrihet, az árulót, a szerencsétlen kisfiút, aki egyre sír benne ekkor, aki nem lehetett
pilóta, mert a nép ellenségének fia volt.
(Fordította: Goretity József)

„

162

tiszatáj

KRISTÓ SÁNDOR

Az új Dosztojevszkij-életrajz
– magyarul
LJUDMILA SZARASZKINA: DOSZTOJEVSZKIJ

Kairosz Kiadó
Budapest, 2016
736 oldal, 5800 Ft

Fjodor Dosztojevszkij magyar olvasói különleges könyvet
vehetnek kezükbe: magyarul is megjelent az orosz író legújabb, eddig legteljesebb életrajza. A vaskos kötet szerzője
Ljudmila Szaraszkina, az ismert és elismert Dosztojevszkijkutató már ezt megelőzően is publikált egy monográfiát az
író életéről (Fjodor Dosztojevszkij: Odolenyije gyemonov,
1996), sőt „örök barátnője”, Apollonarija Szuszlova életéről
is (Vozljublennaja Dosztojevszkovo, 1994). Jelen kötetben tehát hosszú évek kutatómunkája összegződik; a szerző nem
kevesebbre vállalkozik, mint hogy az eddig megírt tudományos művek, ismert, nyilvánosságra hozott anyagok, dokumentumok felhasználásával minél részletesebben mutassa
be Dosztojevszkij eseménydús életét, az életrajz eddig ismeretlen, homályos vagy éppen kényes részleteinek nyomába
eredjen.
Ljudmila Szaraszkina munkája Oroszországban a nagy
múltra visszatekintő, és itthon sem ismeretlen Híres emberek
élete (Zsizny zamecsatyelnih ljugyej) című sorozatban jelent
meg. Egyébként ebben a sorozatban már két Dosztojevszkijmonográfia is napvilágot látott (L. P. Grosszman, 1962.; Ju. I.
Szeleznyov, 1981.). Magyar nyelven korábban is jelentek már
meg az író életét, életművét feldolgozó monográfiák, melyek
egyes életrajzi vonatkozásai mára már pontatlannak, hiányosnak, elavultnak mondhatók, tehát nem túlzás azt állítani,
hogy Ljudmila Szaraszkina könyve határozottan érezhető hiányt pótol a magyar nyelvű Dosztojevszkij-irodalomban.
A könyv szerzője tudományos igénnyel és objektivitással
dolgozza fel az újabb kutatások eredményeit, a problémás
kérdéseket részletekbe menően tárgyalja. Ez az alaposság
tűnik ki már az előszóból is, ahol a szerző áttekinti az író életéről született fontosabb munkákat, és ezek kapcsán érinti az
életrajzírás problémás kérdéseit. Ugyanakkor a szerző kitér
az életmű és az életrajzírás viszonyával kapcsolatos vitatott

2017. július–augusztus

163

„

megközelítésmódra is: Dosztojevszkij korábbi életrajzíróinak jelentős része ugyanis megfelelő információ hiányában, nemritkán az író egyes műveiből levont következtetések alapján
egészítette ki az életrajz hiátusait, ami nagymértékben torzította az utókor íróról alkotott
képét: „…kevesen tudták távol tartani magukat a kísértéstől, hogy az író életében felkutassák
azokat a csontvázakat, amelyek a hősei szekrényeiben rejtőznek (14. oldal).”
Ilyen „csontváznak” tekinthető például A Karamazov testvérek című regényben az apa figurája, illetve az apagyilkosság témája. Elterjedt nézet, hogy Fjodor Karamazov alakjában az
író részben saját apját ábrázolta. A korábbi életrajzok, monográfiák Dosztojevszkij (és bátyja) apjával való viszonyát rendre sötét színekkel festik meg. Az apát általában a családja felett
zsarnokoskodó, hirtelen haragú, fösvény emberként jellemzik, aki ráadásul alkoholista. Halálának körülményeit is zsarnoki jellemével, lobbanékonyságával hozzák kapcsolatba, és az
esetet úgy állítják be, mintha a despota apát fellázadt parasztjai ölték volna meg.
Sigmund Freud 1928-as, Dosztojevszkij és az apagyilkosság című tanulmányában, melyet
Dosztojevszkij összes művei német kiadásához, A Karamazov testvérek előzményeinek anyagát tartalmazó kötetéhez írt előszó gyanánt, Dosztojevszkij személyiségét főként a mű(vek),
illetve az akkor rendelkezésre álló életrajzok, visszaemlékezések alapján jellemzi. Freud
gondolatmenetének egyik fontos alapköve tehát az író „gonosz”, „igen kemény apjától” való
függése, illetve az apa „szörnyű halálának” tényként kezelt momentuma. A pszichoanalízis
atyja végeredményben ebből eredezteti Dosztojevszkij „mazochista életvitelét”, epileptikus
rohamait, de játékszenvedélyének tulajdonképpeni okát is ebben látja.
Szaranszkina munkájában az apa alakja, jelleme jóval árnyaltabb módon jelenik meg a
korábbi életrajzokhoz képest. Az életrajzíró részletesen tárgyalja az idősebb Dosztojevszkijfivérek, Mihail és Fjodor apjukkal való kapcsolatát, melynek bemutatását részben levelezésükre, illetve fiatalabb testvérük, Andrej visszaemlékezéseire alapozza, következtetéseit pedig imponáló módon alá is támasztja. Ennek köszönhetően a könyvben leírtakból már korántsem egy zsarnok apa képe bontakozik ki.
Az apa a két idősebb fiút egy jó nevű, drága magáninternátusban taníttatta, mivel tisztában volt a korabeli moszkvai gimnáziumok rendjével, amelyekben mindennapos dolognak
számított a testi fenyítés. Majd az anya halála után, kapcsolatait felhasználva, az irodalom
iránt élénken érdeklődő fiait a szentpétervári Hadmérnöki Intézetbe küldte tanulni. E döntése nem feltétlenül értelmezhető zsarnoki természetének megnyilvánulásaként, hanem sokkal
inkább arról tanúskodik, hogy a korábban (már a 1812-es napóleoni hadjárat idején is) katonaorvosként dolgozó apa a fiai jövőjét a katonai pályán látta biztosítottnak. Ebben az intézményben nem mellesleg több humán tantárgyat hallgathatott az ifjú Dosztojevszkij, mint más
hasonló katonai intézetben. Az apa utoljára akkor találkozott fiaival, mikor tanulmányaik
megkezdése előtt elkísérte őket Pétervárra, ezután kapcsolatuk csupán levelezésükre korlátozódott.
Mihail Andrejevics és fiai a könyvben idézett leveleiből a baráti hangnem, a kölcsönös
tisztelet tűnik ki. A felesége halála, és az azt nem sokkal megelőzően vásárolt birtok gazdasági hanyatlása után az apa igen nehéz anyagi körülmények közé került, ennek ellenére az utolsó rubeljeit is elküldte, hogy a Péterváron tanuló Fjodor rendezhesse adósságait, könyveket
vásárolhasson, és a fejadagon felüli teát ihasson a táborban.
Az apa halálával kapcsolatban a régebbi életrajzokban általános az az álláspont, miszerint
saját parasztjai ölték meg őt zsarnoki természete miatt. Szaraszkina az újabb kutatásokra,

„

164

tiszatáj

korabeli orvosi és bírósági jegyzőkönyvekre támaszkodva izgalmas oknyomozást folytat, ami
új megvilágításba helyezi az apa halálának körülményeit. Létjogosultságot ad egy másik
(sokkal valószínűbb) verziónak, miszerint Mihail Andrejevicset szélütés érte az országúton,
ahol a parasztok találták meg. A korabeli orvosi vélemények a természetes halált támasztják
alá, így feltételezhető, hogy az apa erőszakos halálának verzióját szomszédja híresztelte el,
akivel folyamatosan perben állt. Az ügy bíróságra is került, ám a nyomozás sem talált semmilyen bizonyítékot a gyilkosságra.
Fontos kérdés azonban, hogy ki és mikor értesítette Fjodort és bátyját a történtekről, és
pontosan mit is közölt velük, illetve, hogy a fiúknak volt-e tudomása a bírósági vizsgálatról.
Szaraszkina könyvéből kiderül, hogy nincs arra bizonyíték, hogy az idősebb Dosztojevszkijfivérek apjuk halálának erőszakos verziójáról értesültek volna először, vagy hogy azt vélték
volna igaznak, sőt, a halálesettel kapcsolatos reakciójukról is csak keveset tudunk.
Mint látható, a megfelelő adatok hiánya a múlt évszázad életrajzíróit, kutatóit nemritkán
tévútra vitte, ugyanakkor nem csupán ez volt az oka annak, hogy a korai életrajzok bizonyos
mozzanatai nem a valós képet tükrözték az íróról. Dosztojevszkij életrajzának legfontosabbak közül való forrásai felesége, Anna Dosztojevszkaja naplója és visszaemlékezései. Az
előbbi teljes szövegét csak 1973-ban adták ki, az utóbbit az 1920-as években publikálták először Oroszországban, de a legteljesebb verziója ennek is csak 2015-ben jelent meg. Ljudmila
Szaraszkina könyvében felhívja a figyelmet arra, hogy Dosztojevszkaja visszaemlékezései
fenntartással kezelendők. Anna a férjével, mindennapi életükkel, konfliktusaikkal kapcsolatos élményeit, benyomásait jegyzetfüzetekbe írta, s mivel gyorsírónő volt, egy speciális jelrendszert használt gondolatai lejegyzéséhez. Ezt a sajátos naplót első külföldi utazásuk során, 1867-ben kezdte írni. Füzetei egy részének rejtjelezését csak több évtizeddel Dosztojevszkij halála után oldotta fel, mikor visszaemlékezéseit írta (1911−1916). Az idősödő özvegy ekkor egyrészt cenzúrázta, s némileg átalakította saját szövegét, másrészt újabb részekkel egészítette ki, amelyek harminc-negyven év távlatából korántsem voltak annyira hitelesek és őszinték, mint ifjúkori naplóbejegyzései. Dosztojevszkaja ugyanis olyan memoárt kívánt az utókorra hagyni férjéről, amely összhangban van azzal a képpel, ami a század végére
kialakult róla. Ilyen módon tehát sokáig csak az „öncenzúrázott” visszaemlékezései voltak olvashatók, amelyek idealizált voltára a sajátos titkosírással írt füzetek megfejtése derített
fényt.
Dosztojevszkaja azt kérte, hogy halála után semmisítsék meg rejtjeles füzeteit, ám erre
soha nem került sor. E füzetek jelrendszerét csak jóval később, az 1970-es években sikerült
dekódolni, így mintegy száz év elteltével az író feleségének fiatalkori élményeit, benyomásait
őrző naplója is napvilágot látott, és Szaraszkina könyvének is nélkülözhetetlen forrásdokumentumává vált.
Az új Dosztojevszkij-életrajz az itt kiemelt problémákon kívül számos, az író életével,
életművével kapcsolatos érdekes kérdéssel foglalkozik, amelyek a legújabb kutatások alapján
új megvilágításba kerültek, s egy ilyen, a széles olvasóközönségnek szánt, átfogó munkában
eddig még nem kaphattak helyet. Ilyen például az Dosztojevszkij felmenőivel foglalkozó fejezet, ami már csak azért is érdekes, mert – mint közismert – maga az író is keveset tudott őseiről (egyébként ez tükröződik hősei életében is). Mindemellett a könyv újabb adalékokkal
szolgál az író játékszenvedélyével kapcsolatosan, betekintést enged az íróhoz írt rajongói le-

2017. július–augusztus

165

„

velekbe, de többek között megtudhatjuk belőle azt is, hogy milyen véletlenek miatt hiúsult
meg többször is a két íróóriás, Dosztojevszkij és Tolsztoj személyes találkozója.
Szaraszkina könyve tehát nemcsak a kutatók érdeklődésére tarthat számot, hanem egyúttal azt is lehetővé teszi, hogy a Dosztojevszkij műveit kedvelő olvasó az író talán legnagyobb művét vegye kézbe: sajátos, eddigi legteljesebb életregényét, melynek főszereplője a
világirodalom egyik legkiemelkedőbb alkotója.

LEONOR ANTUNES (… THEN WE RAISED THE TERRAIN SO THAT I COULD SEE OUT
HAGYOMÁNYOK PAVILON

„

166

tiszatáj

VASS ANNAMÁRIA

Turi Márton:
Rejtekutak a pusztaságban

JAK-Füzetek
Budapest, 2016
204 oldal, 2490 Ft

A Rejtekutak a pusztaságban egyik legfőbb erénye műfaji kevertségéből fakad: tanulmány- és esszékötet határán lavírozva nem kizárólag egy szűk, irodalommal hivatásszerűen foglalkozó rétegnek szól, hanem minden orosz irodalmat kedvelő magyar olvasónak. A négy nagyobb témakörhöz (Vladimir
Nabokov művészete, szovjet világ, antiutópiák, újragondolt
terek poétikája) rendelhető nyolc fejezet egyrészt egy-egy
magyarul is elérhető, izgalmas kortárs orosz regényre irányítja a figyelmet, másrészt pedig szélesebb körű irodalmi,
irodalomtörténeti és -elméleti kontextusba helyezi a tárgyalt
szövegeket.
A könyv másik nagy érdeme, hogy szerzője, Turi Márton
olyan kettősügynök szerepében lép fel, aki két kultúrának
dolgozik egyszerre. Sokszor – azért, hogy egy-egy orosz nemzeti sajátosságot világosan láttasson – olyan mélyre ás az
orosz kultúrában, hogy egészen a gyökerekig nyúl le. Szorokin Kékháj c. regényének értelmezésekor például a Sztálinkultuszt, az azt követő ellenmítoszt, illetve a kultusz jelenlegi
reneszánszát egyszerre tárgyalva rávilágít arra, hogy a két,
egymásnak feszülő nézőpont mögött egészen hasonló pszichológiai tényezők állnak. Ezzel Tatyjana Tolsztajának az
orosz történelemszemléletről alkotott (egy fejezettel korábban idézett) gondolatát is alátámasztja, mely szerint az orosz
elnyomáskultúra nem a kommunizmussal kezdődött. Az
orosz kultúrára (így például az oroszok pravoszláv hitére,
politikai-társadalmi szerveződésére vagy alkoholfogyasztási
szokásaira) vonatkozó, Turi által ügyesen az elemzésekbe
csempészett háttér-információk nélkül a magyar olvasó
könnyen ismeretlen vidéken (a könyvborító idézte végeláthatatlan, havas szibériai pusztán) találhatná magát. Az orosz
kultúra kontextusába ágyazott elemzések azonban megmutatják neki „a helyes irányt”, melyek nélkül csak „találomra
baktathatna” a „mély szakadékokkal átszelt mezőn” (Puskin:
Hóvihar).
A Rejtekutak a pusztaságban c. kötetről szólva nehéz kí-

2017. július–augusztus

167

„

vül maradni azon a játéktéren, amelyet a kortárs orosz irodalom teremt, s amelybe Turi maga is belép. Elemzései izgalmas szellemi kalandnak is bizonyulnak: át meg átszövik őket a különféle (magyar és orosz szépirodalmi, szakirodalmi) intertextuális utalások. Sokat hivatkozik ugyan más magyarországi szlavistákra is – így többek között Goretity Józsefre, M. Nagy
Miklósra vagy Szilágyi Ákosra – kétség kívül mégis Hetényi Zsuzsa és monumentális monográfiája van rá leginkább hatással. Nem arról van szó csupán, hogy gyakran idézi gondolatait,
hanem hogy Hetényi Zsuzsa láthatóan az egész kötetére (annak felépítésére és stílusára)
termékenyítően hatott. Már a cím is (Rejtekutak a pusztaságban) az ő monográfiájának címére (Nabokov regényösvényein) „gondolatrímel”. Mindkét cím olyan, az irodalmi szövegekben
meglelhető utakat feltételez, amelyek – bár időnként zsákutcáknak, máskor pedig reménytelenül sokfelé ágazóknak, vagy éppen körgyűrűknek tűnnek – azzal kecsegtetnek, hogy eljuttatják olvasójukat a megértésig. Turi a bemutatkozó fülszövegben is Hetényitől kölcsönöz, az
ő szavaival játszva el a szerzői mítoszteremtést: „Annyi bizonyos, hogy Turi Márton 1986ban született Budapesten, tanulmányait a PPKE-BTK esztétikaszakán végezte, irodalomkritikus, és ez az első kötete. Ezen túlmenően minden más kérdéses és feltételes.” Hetényi ezekkel a
szavakkal fejezi ki az élet és irodalom bizonytalanságát Szorokin Kékhájához írt előszavában.
Turi célja nem az, hogy orosz irodalomtörténetet írjon, kötetébe a kortárs orosz irodalom
néhány jellegzetes alkotása került. Az orosz irodalom széles spektrumát mutatja be: a posztmodern irodalom forrásvidékétől az újrealizmuson át egészen a tömegirodalomig.
Két fejezetet szentel Nabokov munkásságának. A Jelek és jelképek c. rövid novella és a Laura modellje c. befejezetlen regénnyel nyitja az elemzések sorát, ezzel megteremtve a lehetőséget, hogy a befogadó „saját határaival, értelmezésének viszonylagos voltával is szembesüljön.” (13. oldal). Kellő kulturális tudással vértezi fel, majd arra biztatja, hogy egyedül is merjen az értelmezés során alternatív útvonalakat keresni. Közben bemutatja, hogyan talál ki egy
rutinos szabaduló művész Nabokov „útvesztőiből”, és marad épelméjű, annak ellenére, hogy
tudja, a többértelműség kínzó tudata úgyis újra meg újra a „hermeneutikai pokolkör” bejáratához hajtja.
Szása Szokolov Bolondok iskolája c. művét, Turi (bízva abban, hogy az előző fejezetben sikerült Nabokov bűvkörébe vonzani az olvasót), az orosz-amerikai író ajánlásával igyekszik a
második fejezetben „eladni”. A regénynek szüksége is van a jó reklámra, mivel – talán amiatt,
hogy lényegében nem rendelkezik érdemi cselekménnyel – hazánkban csak szűkebb körökben ismert. A Szokolov által próza és líra hibridjeként aposztrofált szöveg a keményvonalas
orosz posztmodern próza kiváló példája. A szovjet „új hullám” nyelvi játékot érvényesítő
irányzatának számos alapszövege (így például Andrej Bitov: Puskin-ház, Dmitrij Galkovszkij:
Végtelen zsákutca) magyarul, kevéssé rentábilis voltuk miatt, sajnos nem érhető el. Turi úgy
mutatja be Szokolov regényének nyelvi és narrációs frissességét, hogy az átlag irodalomfogyasztó számára is képes emészthetővé tenni az orosz posztmodern történet nélküli, töredékes írásmódját.
A következő három fejezet hazánkban is ismert regényekről nyújt értékelést. Venyegyikt
Jerofejev Moszkva-Petuskiját jelenleg is játsszák a Thália Színházban, Tolsztaja Macskánya
most jelent meg másodjára magyarul (először Kssz! címen), Szorokin pedig Ulickaja utána a
leginkább eladható orosz szerző ma Magyarországon. Olyan, már-már kanonizált szerzői
ezek a posztmodern orosz prózának, akikről jócskán született szakirodalom. Turi alapvetően
magyar, magyarul is elérhető orosz (Alekszandr Genisz, Pjotr Vajl, Mihail Epstejn, Alekszandr

„

168

tiszatáj

Etkind) és angol nyelvű forrásokkal dolgozik. Hiányzik azonban az orosz posztmodern elmélet- és kritikaírás olyan kulcsfiguráira történő hivatkozást, mint Olga Szlavnyikova, Natalja
Ivanova, vagy Mark Lipoveckij – akiknek a munkái ugyan sajnos nem olvashatók magyarul,
de egy kortárs orosz irodalomról szóló kötetnél alappillérekként kell, hogy szolgáljanak. Turi
itt is az orosz gondolkodásmód és mentalitás révén igyekszik közel hozni olvasóját az orosz
irodalomhoz. A „nagy orosz lélek” titkait boncolgatva ebben a három fejezetben az oroszoknak az alkoholhoz (Moszkva-Petuski), az irodalomhoz (Macskány), és a hatalomhoz (Kékháj)
fűződő viszonyát mutatja be.
Az utolsó két fejezetben a mai orosz irodalom vidékére kalauzolja az olvasót: az újrealista
Roman Szencsin A Jeltisev család és az orosz zsánerirodalom bestseller-szerzőjének, Glukhovskynak a Metró 2033 c. regényével foglalkozik. Szencsin azoknak az újrealistáknak a csoportjához tartozik, akik szerint a posztmodern szövegkonstrukciók végzetes hibát jeleznek
az orosz irodalomtörténetben, amely teljesen elszakadt saját gyökereitől. Azt, hogy Turi az
orosz irodalomnak mennyire különböző területeit térképezi fel, mi sem bizonyítja jobban,
mint hogy ezek az újrealista írók olyan szerzőkkel szemben állva definiálják magukat, mint
az előző fejezetekben tárgyalt Tatyjana Tolsztaja, vagy Vlagyimir Szorokin, akik – véleményük szerint– nem orosz irodalmat művelnek, hanem nyugatról importált jelenségeket terjesztenek. Az új realisták az orosz irodalomban hagyományosnak vélt elbeszélésmód és témaválasztás keresésekor előszeretettel nyúlnak vissza a szlavofil szellemiségből fakadó úgynevezett falusi irodalomhoz. Ennek egyik reprezentatív példája az itt bemutatott A Jeltisev
család, Szencsin egyetlen, magyarul olvasható műve.
Turi a szépirodalmi művekkel egy sorban elemzi a tömegirodalmat, Glukhovsky regényét,
melyből Oroszországban több mint félmillió példányt adtak el. A Rejtekutak a pusztaságban
hátsó borítóján található fotó, mely a szerzőt (talán a bemutatkozó szövegben megkezdett
mítoszteremtés részeként) gázálarcban ábrázolja, a Metro Univerzum iránti rajongásáról
árulkodik. Nyilvánvaló, hogy a szöveg kiválasztásakor nem kizárólag irodalomtudományi
szempontok irányították. A Metro 2033 elemzésében a metróépítés szovjet politikai diskurzusának rendkívül izgalmas és átfogó ismertetésekor még inkább felerősödik a kultúrtörténeti aspektus, amely a korábbi fejezetek elemzései során is hangsúlyosan volt jelen. Turi, aki
maga is fordít, irodalmárként hasonlóan jár el, mint műfordítóként: olyan (kulturális) tartalmakat tesz láthatóvá, érthetővé a magyar olvasó számára, melyek az eredeti műben rejtetten, áttételesen vannak jelen. Ezáltal lehetővé téve, hogy a kortárs orosz kortárs próza, a
klasszikushoz hasonlóan, a magyar nyelvű kultúra részévé válhasson.

2017. július–augusztus

169

„

NAGY JÓZSEF

„Elhallgatom, hogy rájöhess
magadtól”
AZ ISTENI SZÍNJÁTÉK FORRÁSAI ÉS HATÁSA

SZTE BTK Olasz Tanszék
Szeged, 2016
332 oldal,

A kötet az SZTE BTK Olasz Tanszéke által 2016. VI. 16-án
megrendezett, Az Isteni Színjáték forrásai és hatása című
dantisztikai konferencia anyagainak szerkesztett változatát
foglalja magában. Mint a szerkesztők jelzik az Előszóban, „az
itt közzétett tizenkét írás zöme, közülük egy olasz nyelven,
eredeti, hosszú ideig tartó kutatómunka eredménye. Elmélyült tárgyismeretük, jól megindokolt következtetéseik alapján a tanulmánykötet írásai a nemzetközi szakirodalom
szempontjából számos új eredményt hoznak”.
A kötet alcíméhez híven a tanulmányok két részt alkotnak: az I. rész munkái tehát a Színjáték forrásait, míg a II.
részben olvasható írások a Szent Költemény hatástörténetének egyes mozzanatait vizsgálják. A tanulmányokat bibliográfiák, valamint olasz ill. angol (az egyetlen, Laura Pasquini
által közölt olasz tanulmány [Fonti iconografiche della Commedia, vagyis A Színjáték ikonográfiai forrásai] esetében magyar, Király Erzsébet munkája esetében pedig német) nyelvű
rövid összefoglalók zárják. A kötet gazdag képmellékletet és
– elsősorban Kaczmarczyk Adrienne zenei tanulmányával
(„Vexilla regirs prodeunt”. Költészet és zene bensőbb kapcsolata a Dante-Szimfónia Inferno-tételében) összefüggésben –
táblázatokat is tartalmaz.
Az I. részt nyitó tanulmány Kelemen Jánosé: A bűnök osztályozásának antik és középkori forrásai az Isteni Színjátékban. A témát – mit a szerző is jelzi – számos jelentős Dantekutató elemezte már (többek közt Edward Moore, Teodolinda Barolini, Alison Morgan), így a tanulmány kettős célkitűzése az alábbiakra szorítkozik: néhány elméleti és történeti
kérdés taglalása a bűnök felosztása alapjaira vonatkozólag,
továbbá a Színjáték és a forrásai közti viszony kommentálása
(vö. 9). Mint Kelemen rámutat, a középkor felfogásának megfelelően „az ember mind effektív cselekedeteiért, mint pedig
hiteiért, gondolataiért és érzelmeiért is büntethető. Danténál

„

170

tiszatáj

a Pokol és a Purgatórium egész rendszere, illetve a túlvilág e két birodalmának egymáshoz
való viszonya teljes egészében ezen a megoldáson alapul” (10). E középkori koncepció (melyet tehát Alighieri is osztott) mind a modern, mind pedig a – Dante szempontjából elsősorban az Arisztotelész-féle Nikomakhoszi etika ill. az ehhez kapcsolódó Aquinói Tamás-féle
kommentárok alapján elsajátított – antik hagyománytól különbözött. Az érzelmeket is magában foglaló bűn-tipológia a bibliai, ezen belül az újszövetségi tradícióra vezethető vissza (vö.
10–11). Mindazonáltal a középkor nagy gondolkodói – s köztük értelemszerűen Aquinói Tamás és Alighieri – is észlelték az effektíve elkövetett bűnök és a bűnös hajlamok közti különbséget: ezt – szándékuk szerint – a spirituális és testi bűnök, valamint a halálos és bocsánatos bűnök megkülönböztetésével hidalták át (13). Ennél azonban fontosabb – Abélard
nyomán – a peccatum (bűnös tett) és vitium (bűnös hajlam) distinkciója, amin a dantei Pokol
és Purgatórium tartományainak különbsége is alapul (vö. 13–14).
A Pokol antik forrásait illetően a XI. ének adja a legrelevánsabb referenciát, mivel ebben
Dante „a Nikomakhoszi etikából vett arisztotelészi sémára hivatkozva fejti ki a bűnök felosztását és sorolja be a bűnösök egyes kategóriáit a Pokol különböző köreibe”, pontosabban
„Dante csak a felosztás elveit, illetve a bűnök hármas osztályozását («incontinenza», «malizia», «matta bestialidade») veszi át” Arisztotelész szóban forgó művéből (16). Az említett XI.
ének azt is világossá teszi, hogy a Nikomakhoszi etikán túl az arisztotelészi Fizika és értelemszerűen a Biblia a Színjáték egymást kiegészítő és megerősítő forrásai (vö. 18). Tanulmányát
szerző az alábbi ideiglenes konklúzióval zárja: „a bűnök azon két osztályának éles [késő középkori] megkülönböztetése [tehát peccatum és vitium], mely a tettek és a hajlamok szembeállításán alapszik, […] teológiai fogalmakban fejezi ki azt a szellemi fejlődést, mely elvezetett
az ember nevelhetőségébe és javíthatóságába vetett optimista hit kialakulásáig” (21).
Pál József munkája (Lucifer magányossága. A gonosz színrevitelének keresztény forrásairól) kiinduló tételének megfelelőnek az egyik alapkérdés (a Jézus missziója és Alighieri kora
közt eltelt 1300 évben) az alábbi maradt: „a mindenható, végtelen és végtelenül jó Istenben
való szilárd hit hogyan egyeztethető össze a rossz gyakori jelenlétének közvetlen tapasztalásával?” (25). E tekintetben érdekes szempont, hogy Alighieri főművében „a sátánt a kozmosz
működésének perifériájára szorította. Nem látta őt Krisztus, amikor pokolra szállt […], nem
beszélt róla Beatrice Merkúr egében […]. [A sátán] aktív időszaka még az ember teremtése
előtt végleg befejeződött, Krisztus vele folytatott, az evangéliumokban gyakran idézet harcai
hivatkozások formájában is alig kaptak helyet a Commedia-ban” (28). Mindenesetre Dante
ördög-képének fő forrása János evangéliuma (30), specifikusan a princeps huius mundi [e világ fejedelme] terminus (vö. 30), továbbá – minden valószínűség szerint Ágoston nyomán
(bár erre Pál József nem utal) – „Danténál nincs, nem lehet male naturale. A természeti világban a Rossz nem rendelkezik autonóm mozgási energiával. […] A helytelenség fő vonása és
kifejezője valamely pozitív dolog nemléte [vagyis hiánya]” (32). A sátánra vonatkozólag ez
azt jelenti, hogy „a világmindenség visszavételéért folytatott küzdelemben az ördögnek nem
lehet aktív szerepe”, t.i. a Pokolbeli szenvedés előidézésén kívül nincs is funkciója (35).
Jézus földi missziójának eredménye – és ezt Alighieri is hangsúlyozza – kettős: halálával
„nemcsak Istent engesztelte ki, hanem a zsidók is örültek a »felforgató« Krisztus halálának”,
fenntartva, hogy e kivégzés földi megtorlása néhány évtizedig – úgymond – nyitott kérdés
maradt. E ponton hiányolható Pál József részéről annak jelzése, hogy természetesen Alighieri
is osztotta a középkori kereszténység antijudaista felfogását, hisz épp erre vezethető vissza

2017. július–augusztus

171

„

többek közt az, hogy „a Beatricét is inspiráló viva giustizia Titusnak adta a bosszúállás dicsőségét, aki a jeruzsálemi templom [helyesebben: Szentély] 70-ben történt lerombolásával és a
zsidók szétszórásával megtorolta rajtuk (Pd VI 88–90) Krisztus elárulását és keresztre feszítését” (35–36). Itt azt sem ártott volna jeleznie Pál Józsefnek, hogy a II. Vatikáni Zsinat
(1962–1965) a doktrína szintjén lényegében semlegesítette a katolicizmus antijudaista jellegét, amely tehát a középkori kereszténységben – és később a protestantizmus bizonyos
irányzataiban – oly jelentős volt. A „Félelmetes szimmetriák” című részben Pál József szemléletesen emeli ki, hogy a világ és a túlvilág Isten műve, valamint azt, hogy az imago diaboli a
Szentháromság torz tükre, diametrális ellentéte. A Luciferre jellemző tulajdonságok nem lehetnek mások, mint a Hatalom, Bölcsesség, Szeretet ellentétei (42). Pál Józsefnek a jelen kötetben közölt másik, rövid cikke (Dante és a pápák, 91–95) egyrészt emlékeztet azon ismert
tényre, hogy Alighieri – aki ezáltal a saját korában mindenképp nagy bátorságról tett tanúságot – több pápát (így V. Kelement, III. Miklóst, VIII. Bonifácot és V. Celesztint) a Pokolba helyezett, másrészt rámutat, hogy a (modern kori) pápák közül XV. Benedek (1914–1922) volt
az, aki elsőként „rehabilitálta” Dantét.
Kaposi Márton elmélyült értekezése (A szerelem új arculatának és sokoldalú képének
megalapozása Dante költészetében, 49–89) a szeretet késő középkori fogalma – a Vita nuovaban és Alighieri fiatalkori költeményeiben tetten érhető – filozófiai-teológiai kidolgozásának
paradigmatikus mozzanatait vizsgálja. Vígh Éva munkájában (A Dantei „dupla lény”. A griffmadár olvasata a közép- és újkor olasz irodalmában, 97–124) az antik és a keresztény állatszimbolika Színjátékbeli funkcióját vizsgálja, míg Prokopp Mária értékes kontribúciója (A Divina Commedia képi forrásai és hatása a Magyar Királyság képzőművészeti ábrázolásaira a
XIV–XV. században, 163–187) a dantei főmű egyes művészettörténeti szempontból releváns
aspektusait járja körül.
A II., tehát a Színjáték recepciójának egyes kérdéseire reflektáló részt nyitó tanulmányában (Esszé J. W. Goethe Dante-értelmezéséről, 191–206) Fried István a közelmúltban több
elemző – így Kelemen János – által újra felvetett, a Színjáték és a Faust lehetséges tematikai
párhuzamaira fókuszáló termékeny komparatisztikai vizsgálódást gazdagítja új szempontokkal. Mátyus Norbert tanulmánya (Babits és az Isteni Színjáték-fordítás forrásai, 207–227)
több korábbi írásában – jelen cikket megelőzően legújabban a 2015-ös Babits és Dante című
monográfiájában, valamint az ugyanazon évben közölt Dante-filológia, avagy Dante szövegeinek hagyománya és kiadásai című cikkében – vizsgált tematikát, a Babits-féle Színjátékfordítás genezisével kapcsolatos alapkérdéseket járja körül filológiai és exegetikai megközelítésben. A közelmúltban elhunyt nagy italianista, Király Erzsébet komparatisztikai jellegű
írása („Paolo és Francesca”. Dante hatása a magyar századforduló művészeti gondolkodására,
229–257) érdekes és informatív áttekintést ad a XIX–XX. század magyarországi irodalmi és
képzőművészeti Dante-recepciójáról, hangsúlyozva e tekintetben egyebek mellett Gulácsy
Lajos munkásságának jelentőségét (vö. 240–246). Gosztonyi Ferenc tanulmánya (Fülep Lajos
Dantéja, 259–278) a művészettörténész és filozófus Fülep egyedi Dante-megközelítését tárja
fel. Idézi Fülep „definícióját”, mely szerint „a Commedia skolasztikus tektonikával épült misztikus lírai költemény”, melyben Fülep (Dantéval analóg módon) lényegében feloldja skolasztika és miszticizmus hagyományos szembeállítását (vö. 271–274).
A kötetet záró, Kaczmarczyk Adrienne-féle, már említett – szintén komparatisztikai jellegű (irodalom- és zenetudományi megközelítésű) – tanulmány (279–298) világosan megfo-

„

172

tiszatáj

galmazott és figyelemre méltó tudományos eszmefuttatásokat foglal magában Liszt Ferenc
Dante-szimfóniájának geneziséről, különös tekintettel a szóban forgó zenemű és a dantei
Szent Költemény kapcsolatára.
Jelen konferenciaanyag mindenképp jelentős tudományos forrásként tartható számon a
magyarországi dantisztikai, komparatisztikai és medievisztikai kutatások szempontjából.
(Szerkesztette: Draskóczy Eszter, Ertl Péter, Pál József)

JAPÁN PAVILON TAKAHIRO IWASAKI TURNED UPSIDE DOWN, IT’S A FOREST

2017. július–augusztus

173

„

FEKETE J. JÓZSEF

Könyv a másságról: „Semmi
nem ennyire fekete-fehér”
O NAGY ZOLTÁN – GULISIO TÍMEA : PEREMVILÁG
„A homoszexualitást tiltja a katolikus egyház, a zsidó vallás, az iszlám.
A buddhizmuson kívül egyetlen vallás sem tűri.” (O. Z.)

Athenaum Kiadó
Budapest, 2015
254 oldal, 2490 Ft

Onagy Zoltántól nem idegen a nemi szerepek közti kurkászás, olykor valóban izgalmas fölfedezéseket tesz ezen a terepen, pedig „mindössze” író vagy irodalomtörténész, esetleg
ezeken túl: kíváncsi ember. Mostani beszélgető könyvében –
ezt a műfajt több köteten át sikerrel műveli – a nemi másság
problematikáját igyekszik körbejárni Gulisio Tímea költőfestő-szerkesztővel, aki korához képest lánya is lehetne a
kérdezőnek. De valójában, mintha az is lenne, úgy alakul a
párbeszéd. Őszintén, nyitottan, tabuk nélkül, ahogyan egy
családon belül (is) kellene.
Pedig érzékeny, sikamlós a téma: a nemi másság, a homoszexualitás kérdése. Ha nem olvastam volna el a beszélgető könyvet, most azt írnám: a szexuális deviancia, ám most
magam is úgy érzem, inkább szexuális orientációról illene
beszélni. A szerzőpáros ezt teszi. Gulisio Tímea életében és
művészetében egyaránt vállalja leszbikusságát, miként a beszélgetés(ek) során is. Mindössze 25 esztendős, de nagy nőfalónak számít, tapasztalatból nála nincsen hiány. A maga
másságára és más nemi orientációjú sortársai szexuális magatartására pontos realitásérzékkel tekint. Ő az idősebb hölgyekre bukik és hajt, miközben tudatában van, hogy a gerontofília egy az egyben természetellenes, mégsem tud lemondani róla. Az anális közösülésről pedig úgy vélekedik,
hogy a végbél nem azért van, hogy oda beletegyenek valamit,
hanem, hogy onnét kijöjjön valami… A kérdező hetero, noha
miként általában mindenkit, őt is megcsapta a nemi másság
mások által keltett szele, ennek ellenére az ellentábor szemszögéből kérdez. Nagyon sok dolognak, kimutatásoknak, statisztikáknak utána nézett, tudományos dolgozatokat tanulmányozott, föltúrta irodalomtörténeti ismereteinek fiókjait,

„

174

tiszatáj

és ebből a vértezetből kérdez.
A válaszadó viszont mindig többet tud a témáról, hiszen benne él a melegek forró világában, ahol sok minden megmagyarázhatatlan, és ugyancsak sok minden természetesnek tűnik
a szexuális magatartásának fölismert természetellenességében.
Kívülről nézve, és a bulvártól jelentős mértékben megkímélve úgy tűnik, mára már jelentős mértékben lecsengett a ki a zsidó és ki nem az a magyar közéletben kérdés, ugyanakkor
talán még sokak érdeklődnek a felől, hogy ki a buzi, ki nem az. A kötetnyi terjedelmű interjú
egyebek közt arra is igyekszik rámutatni, hogy a homokos meg leszbikus megnevezések csupán címkék, olyan fiókok, ahová csak látszólag lehet belegyömöszölni a különböző nemi
identitásokat, hiszen azok mindig egyéni formában jelentkeznek. A kérdezett is ebben a tudatban válaszol a meleg-lét mivoltának megértéséről: „Megértetni nem [tudom], egyrészt
mert magam sem értem, másrészt mert nem tudom, mások hogyan élik meg a melegségüket.
Ismerek olyan embert, aki látszólag büszke rá, belül mégis gyűlöli magát miatta. Csak a saját
nézőpontomból tudok beszélni. Kövezzenek meg a többiek, de én nem tartom a melegséget
természetes, normális jelenségnek. Még a gerontofíliám nélkül sem. Nyilvánvaló, hogy van
oka, valami a genetikában, amit még nem fedeztek fel, ugyan már tapogatóznak az agymagok
körül. A nevelés, a traumák is szerepet játszanak, bár kétséges, kinél mekkora mértékben.
Ugyanakkor betegségnek sem tartom, mert állandósult, nem romló állapot, gyógyítani nem
kell, nem is lehet. Ám annyira komplex, az életet megnehezítő problémahalmazt képez, amiből látszik: nem természetes. Persze lehet, hogy a problématudatot és magát a problémát
csak a társadalmi beidegződések alakítják és termelik újra, talán az én véleményem is kizárólag ebből fakad. Tyúk-tojás kérdés.” (16.)
A válaszadó olykor mintha elbeszélést írna. Elmeséli egy hitoktató barátnőjével való szeretkezésének történetét, ami, tekintettel, hogy máshol nem akadt alkalmas hely, a sekrestyében esett meg, és a barátnő berzenkedett a helyszín miatt. „Már majdnem morális teológiai
vitába száll velem, mikor egy csókkal befogtam a száját. Orális teológia. Nagyon megijed, mikor a vad menetben lerúgjuk a keresztet a falról, és fordítva áll meg.” 70.)
Se nem titkos, se nem tiltott területre vezet be az interjúkötet, bár kétségtelen, hogy a
melegség, a transzneműség, a szexuális praktikák eleve kíváncsiságot csigáznak. A melegség
kialakulására nincsen magyarázat, nem is ezt keresi a kötet, hanem a bölcs és fölkészült kérdező és a nyitott, elméletből és gyakorlatból fölkészült válaszadó révén igyekszik elhelyezni
ezt a problémát a pszichológia, szexualitás, a buzi-pornó, a művészet, a család, a társadalom
horizontján, vagyis beavat a téma megközelítésének módozataiba.
Ráadásul a könyv mindkét szereplője író, így a gondosan fejezetekre bontott interjú minden szakasza egy hasonlóképpen gondosan kiválasztott mottóval és egyéb irodalmi átfedésekkel, filmekre utaló szövegrészekkel is gazdagszik.

57. Velencei Képzőművészeti Biennále

DEÁK CSILLAG

Faust sportcipőben

*

Aki az idei, legfontosabb nemzetközi képzőművészeti eseményeket szeretné megtekinteni,
vásároljon egy új és kényelmes sportcipőt. Nem lesz elég a tízezer lépés. Ebben a képzőművészeti szuperévben a Velencei Képzőművészeti Biennáléval egybeesik az ötévente megrendezésre kerülő, világkiállításnak is nevezett 14. kasseli documenta, amire még rátesz egyet a
nemzetközi münsteri szoborprojekt is. Tíz éve volt hasonló, akkor végigjártam mindhármat.
Velencében, a Giardini Központi épületébe érve újból az öt éve látott kasseli documenta13 villan be, ahol a főpályaudvaron az egyik ikonikus documenta installációt helyezték el,
Man Walking to the Moon címmel. Az ég felé nyúló rúdon egy ember halad felfelé. A Giardini
központi pavilonjának kivetítő vásznán két monumentális szikla között, kötélen egyensúlyozva halad egy férfi. Nem akármilyen kötéltáncos ez, egyik szikláról a másikra nagyméretű
táblaképeket visz át a szakadék fölött. Takes Makhacheva Dagestan-i művész videojának címe Tightrope. Nem bírok továbbmenni, pedig tudom, estig se járom be az első helyszínt.
Megnézem, milyen hosszúságú a video. 58,10 perc. Felállok, majd később visszatérek. A kötéltáncos még mindig hordja a képeket, és már tudom, ennek nem is lesz vége. Modern Sziszifusz. Nehezebb, mint a sziklagörgetés. A múzeumokon kívüli művészetek kihívásainak metaforája. Valószínű, a képeket nem nézi meg senki se. Ilyen rosszul áll a művészet szénája?
Szcénája? Vagy csak a táblakép halott?
Valóban nem sokat látunk ezekből, ha megnézzük a Christine Marcel, a Pompidou Központ vezető kurátora által meghívott 120 művész alkotásait, vagy a 86 nemzeti pavilonban,
az egykori hajóépítő műhely kilométer hosszú kiállítótermeiben, az Arsenaleban, és a város
számtalan külső helyszínein, a palazzokban bemutatott műveket. Az idei biennále mottója
Viva Arte Viva, ez amolyan mozgalmi, kissé provokatív, de mindenki számára érthető. Felkiáltás, éltetés, figyeljünk oda. És él a művészet, ha nem is érteni mindegyik megnyilvánulását.
A tavalyelőtti kurátor sötét, pesszimista hangulatú kiállítása után Marcel az ideibe új színeket
hoz, a szó szoros értelmében is. A központi pavilon kilenc terme, mintha a kilenc múzsának
adna időt és teret. Színek, Föld, Művészek és Könyvek, Örömök és félelmek, Közösségi tér, Hagyományok, Sámánok, Érzékek, és Az idő és a végtelen.
Az Örömök és Félelmek pavilonjában nekünk magyaroknak nincs okunk félelemre, csak
örömre. Hajas Tibor (1946–1980) egyéni kiállításnak is beillő fotósorozatát láthatjuk. Az igényesen elhelyezett alkotások a nemzetközileg is elismert akcionista és perfomer művei a
művész és a saját létezése (teste) közötti kapcsolatot térképezik fel. Portréinak legfőbb képtárgya saját teste és a test kötelékeitől való megszabadulás.
A művészi munka folyamatának bemutatása is egyik alapja a biennálénak. Szőnek, fonnak, és nem csak, mint Párkák, vagy Penelopék, de mint Ariadnék is. Varrnak, ragasztanak,
barkácsolnak. A meghívott művész közül többet is megfigyelhetünk alkotómunka közben.
*

Velence, 2017. május 13 – 2017. november 26.

„

176

tiszatáj

Zenestúdiót is látunk, vagy inkább hallunk a francia pavilonban, próba közben. De a művészek lebegnek is, levitálnak, fekszenek a pamlagon, vagy éppen alszanak, de ekkor is munka
közben vannak. Nem szabadulhatnak a művészettől.
A Ludwig Múzeum pályáztatással választotta ki a magyar pavilonban látható pályamunkát, alkotó: Várnai Gyula, kurátor: Petrányi Zsolt. A múlt feltartóztathatatlan. Szóljon az háborúról vagy békéről. A hidegháború idején a békéről: Peace on Earth! – világít a hatalmas
neon reklám, a galamb még mindig nem repült el, csak készül. A projekt az utópiát, a béke
utópiáját állítja célkeresztbe, de galambra nem lövünk. Rohanunk vissza az időben. Körhintán, a föld felett, szaladnak a fák, forog velünk a világ. És a körhintából már csak egy ülés vasváza maradt meg, Öt perc, mint installáció. Akár egy talicska is lehetne, de ki tudná ezt már
eltolni? El van tolva. Várnai Gyula kiállítása felidézi a jövő és a múlt utópiáinak elképzeléseit,
és a jelen kihívásaival szembesíti őket. Szivárványt rak ki a szocializmus színes jelvényeiből.
Az utópia visszfénye, ma senki se tűzi ki ezeket. A szivárvány íve, mint egy megritkított
szemöldök, egyre kevesebb jelvényt tartalmaz. A montázsszerű munkák felülírják a múlt
utópiáit.
A román pavilonban a 91 éves Geta Brătescu, Jelenések című kiállításán hatalmas életművének főbb állomásai láthatók, az alkotófolyamatokra utaló reflexiókkal. Az Oliver asszony
utazókosztümben, 1980 című kollázson a művésznő önarcképe egybeolvad írógépével, mert
íróként is alkot, ő így utazik. Minket is magával ragad munkáival.
Az argentin pavilonban Claudia Fontes gigantikus fehér lova fölugrik, teste meghajlik, és
megfeszül, előtte életnagyságú kislány áll és egy kézmozdulattal megállítaná a lovat. A kislány képviseli az emberi gesztust. Nem tudni, hogy ez sikerül-e, a kislány se tudja a végeredményt, egyik kezével eltakarja szemét, arcát. A lóerő hatalmát itt nem csak az állat és ember
kapcsolatára vonatkoztatva érezzük, hanem motorizált, egyre nagyobb sebességre vágyó, elembertelenedő világunkra is.
A kínaiak az árnyékszínházhoz nyúlnak vissza, multimédia fal mögött két idős férfi mozgatja a figurákat, négyen tradicionális hangszereken játszanak és elmesélik egy hegy történetét, melyet emberi erővel hordtak el és a törmelékkel egy tengert töltöttek meg. A közösség
erejét, a generációk kitartását mutatják be. De még számos alkotáson keresztül találkozunk a
kínai művészekkel.
Az orosz pavilonban nem annyira a színek, mint inkább a multimédia reprezentált. Fényés akusztikus effektek kísérik a meseszerű figurákat, video szekvenciák követik egymást,
művészettörténeti idézetekként ránk köszön Max Ernst és Picasso is. A sok apró figura a kínai agyagkatonákat idézi fel bennem.
Ausztrália is a migrációról szól, Tracey Moffet magát szobalányként ábrázolja, utalva a
sok elrabolt aboriginis kisgyerek drámájára, akiket szolgasorsba kényszerítettek a fehér otthonokban, Body Remembers. A pavilon homlokzatán fut egy video, fent, magasan. Igen. Mi
messziről nézzük a dolgokat, a migráns problémát is, és így ítélkezünk. A tunéziai pavilonban
útlevelet készíttethetünk, ujjlenyomatunkkal igazoljuk magunkat és máris birtokolhatunk
egy türkizkék útlevelet, egy új szabad országét, a 250 ezer évvel ezelőtt megszűnt szuperkontinensét, amikor még az öt kontinens egyet alkotott. A kérvényezők ujja stigmaként kéklik,
igényelték ezt a szolgáltatást.
A cseh pavilon installációja talán még nem hattyúdala a 76 éves Jana Želibskanak. A swarovski kristályként csillogó mesevilág hattyúi a falra vetített tenger előtt himbálóznak, már

2017. július–augusztus

177

„

annyira giccsesek, hogy pop artnak is érezhetjük. A cím Swan Song – Don’t Be Naive figyelmeztet, eszünkbe ne jusson ezt mesének felfogni.
Az osztrák pavilon előtt fejre állított teherautó áll. Nem baleset történt. A jármű kilátó toronnyá avanzsált Erwin Wurm installációjaként. Meredek lépcsőn mászunk fel, a rögtönzött
kilátón kihelyezett táblán olvassuk: Csendben lenni és a Földközi tengert nézni. Forgunk körbe, de tenger egy csepp se, az csak a fejünkben létezik, ezt mi magyarok talán még inkább
érezzük. Bent a pavilonban retró lakókocsi áll. A korábbi migrációra és mobilitásra utal, amikor a 60-as évektől kezdődően lakókocsik hada kígyózott az autópályákon, vendégmunkások,
turisták. Itt is felhívást olvasunk, használjuk a kiállított tárgyakat, objekteket, így mi is egyperces szobrokká válhatunk. Már Andy Warhol mondása is elavult, hogy mindenkire vár tizenöt perc hírnév? Végre van humor és saját magunkat is kinevethetjük, de azért nem feledjük a lakókocsi oldalán díszelgő nevet: Narrenshiff, Bolondok hajója, bolondozunk is. Wurm
installációja Brigitte Kowanz Licht Raum installációját, fény termét sem tudja beárnyékolni,
inkább ellenpontként szerencsés társításnak érezzük, erősítik egymást. A fény, mint anyagtalan szobrászat, virtuális környezet neonfényekkel, tükrökkel és internet adatokkal. A fény,
nem mint szín, hanem információként jelenik meg, a telekommunikáció korának univerzális
kódja, miközben a tér kiterjesztése is.
Az idő és végtelen pavilonjában eltévedhetünk Alicia Kwade installációjában és eltévedünk az Arsenale pavilonjainál is, másik magyar meghívott művész, Csörgő Attila kiállítását
keresve. A legutolsó kiállítótérben, kormos, füstös raktárhelyiségben találjuk meg. Clock
Work, 2017. Az öt évvel ezelőtti kasseli documentához képest itt működik az installáció.
Mérnöki pontossággal. Az idő, a tér és a végtelen kapcsolatát követhetjük szemmel, eddig soha nem tapasztalt módon. Einstein talán somolyogna. Az idő nem egy irányba folyik és ezt
nem csak a fénnyel kirajzolódó végtelen jel érezteti. Szimbolikus az is, hogy ez a kiállítás zárja a sort, ahol az idő megfordítható. De nem ér véget, mi is visszafordulunk.
Évek óta keresik a kurátorok a megoldást, hogyan alakítható át a náci múlttal terhelt
grandiózus, Germania nevet viselő német pavilon, és tesznek is róla. Volt olyan, hogy a padlót
törték fel, két éve bravúrosan pavilont cseréltek a franciákkal, a tavalyi építészeti biennálén
pedig több helyen kitörték az oldalfalat, valóságos átjáró házzá alakítva az épületet. Idén még
ezt is tudták, német szóval élve, überolni. A tavalyi lyukakat befalazták, magas börtönráccsal
vették körül az épületet. A bekerített részen fekete vérebek, dobermann kutyák kószálnak,
vigyázzák a pavilont. Fekete sportruhás, sportcipős fiatalok mozognak az épület előtt, lógnak
a kerítés tetején, néha széttárják karjukat, mintha repülni akarnának, mint a Titanic film szerelmespárja. Vagy a keresztre feszítést imitálnák? Nem tudhatjuk, mi vár ránk az épületben,
hatalmas sort kell végig állni, míg bejutunk. Üvegkalitkába érkezünk, akváriumba, amiben
nincs víz, nem fulladozunk, mégsem érezzük komfortosan magunkat. Mintha zombik vennének körül, közöttünk és alattunk. Egy méterrel megemelt üvegpadlón járunk, látjuk, mi történik, benne vagyunk a történésben, idegenként, megfigyeltként és megfigyelőként. Hatalom
és tehetetlenség, önkény és erőszak, ellenállás és szabadság, az átláthatóság és bezártság kettős érzése harcol egymással. Fent és lent. Hang, mozgás. Anne Imhof: Faust című performansza öt órás műsor, így annak csak részleteit láthatjuk, illetve a részlet részletét, mert figyelmünket tudatosan több irányba csábítják, mai világunk ránk törő agresszív ingereit imitálva.
Nem láthatjuk egyben a dolgokat, arra nincs lehetőségünk és időnk se. Kísérleti alanyok vagyunk, hogyan reagálunk a testi erőszakra, tárgyakká válunk-e. A performansz az egziszten-

„

178

tiszatáj

ciális kérdéseket absztrakt és konkrét formában is felvillantja. Itt az osztrák pavilonnal ellentétben, nem egyperces szobrokat látunk. Az üvegpolcokon a lemerevedett testek egyszerre
szobrok és kirakatba kitett áruk is. Benzinnyomokból kis tüzek lobbannak fel, tűzoltó csőből
vízsugár tör fel, parittyából kis acél golyók gurulnak, de a főszereplők a testek. A Faust címnek kettős értelme van, nem csak a fausti paktumra, hanem a Faust (a német szó jelentése
ököl), mint az erőszak, és az ellene folyó lázadás megjelenik. A szokatlan hangok, kutyaugatás, a zene azt sugallja, mintha világvége közeledne, fent és lent egybeolvad, akár a lassú, törékeny, hol barátságos, hol ellenséges, gonosz, vonagló testek. Az idei Arany Oroszlán díj bearanyozza a német pavilont, talán ezután már nem kell alakítani rajta.
Ha még bírunk sorba állni, kincskeresőknek Damien Hirst monumentális kiállítását ajánljuk. Az se biztos, hogy kincset találnak, de az valószínű, hogy a látványt nem szemlélik közömbösen. Viva Arte Viva. A művészet köszöni szépen, megvan, él. Energiát sugároz, fel- és
megismerhetetlen, vonzza az emberi tekintetet. Hatása alatt állunk. Immár több ezer éve. Keressük a nyitját, miért és miként hat ránk. Mustra ez, egyetemes és lokális. Kánont teremtő is,
vagy kánont igazoló. Az egyetemes művészettörténetbe való beemelés egyik helyszíne. Ararátja. Mert látni, hogy a képmentés, egy képtelen kiállítás két hegycsúcson Noét is idézi, a
vízözönt, figyelmeztetés. Van mit menteni.

KÖLÜS LAJOS

A művészetekbe kapaszkodik a világ
Velencében biztosan. Christine Macel főkurátor (a negyedik nő, aki vezetheti a 120 éves Velencei Biennálét) teret ad a fiatal művészeknek, miközben újból megmutatja azokat, akik túl
korán meghaltak, vagy azokat, akik a műveik jelentőségének ellenére ismeretlenek a nyilvánosság számára. Anna Halprin (Közösség pavilon), egy gyönyörű kilencvenhét éves nő videója, a Planetary Dance közösségi cselekvést és kulturálisan hibrid rituálét mutat, a békét népszerűsíti és összekapcsolja az embert és a természetet.
Vajiko Chachkhiani (A Living Dog in the Midst of Dead Lions, grúz pavilon) egy bányászvárosban talált elhagyott, tradicionális faházában – belül – láthatatlan forrásból megállítatlanul
esik az eső. A Chachkhiani egy homályos apokalipszisra (vízözönre?) utal: visszatérő rémálmunk lehet az elhagyott otthon a város szélén, egy időtlen, ökológiai borzalom nyomán. Rokon Bukta Imre szentendrei Levitáció című kiállításon látható házával. Bukta installációjában
is bent esik, esik az eső. A művészet nem ismer határokat, időt és teret, szabad. De nem véletlen, hogy a két mű mögött hasonló múlt, tapasztalat áll. Geoffrey Farmer ijesztő, de szerethető gejzírje (A way out of the mirror, kanadai pavilon) is az idő, a pillanat, az emlékezés, a
megőrzés kérdéseit veti fel. Aki átmegy a pavilonon, egy napsütötte erkélyre jut, ahonnan a
velencei vizekre láthat, és elolvashatja Farmer szövegét, amely a jelenlévő tárgyak eredetét
taglalja.

2017. július–augusztus

179

„

A művészetről folyik a párbeszéd. És látjuk korunk miként lép ki a tornacipőből, miként
válik virágvázává, virágtartóvá, egy egész fal, elválasztófal, egy bevásárlóközpont fala. (Michel Blazy: Collection de chaussures, Föld pavilon). Mintha kísértené az istent, egy víziót, hogy
a jövőt mutatja, egy új rendet, amelyben talán nem jut szerepe az embernek. Mert már nem
lesz emberiség, csak az öröksége, amely pusztulásra van ítélve, bár virágzik. A monacói művész tornacipőiből növények, virágok nőnek ki, de nem kelnek így se lábra, illúzió, kissé didaktikus, eszembe jut, amikor a népművészeti tárgyak gyűjtése nagy divattá vált a 60-as, 70es években, a szénvasalót virágtartónak használták, igaz, az egy funkcióját vesztett tárgy volt
akkoriban.
A néző felelőssége, hogy magának kell megkülönböztetnie a jót a jobbtól, és a kevésbé jótól. Izgalmas volt látni, ki lép túl a művészet határain, ill. ki jut el a művészet határainak feszegetéséig, sőt egyenesen megszüntetéséig, jelezve, a valóság egybeesik a művészivel. DélKorea pavilonjában Rodin Gondolkodóját láthatjuk, gyomorbajok ellen nagyon hatékony Pepto-Bismol-ból, toalettpapírból, fából, vakolatból készült (Cody Choi: The Thinker). Giccs? Az.
Szándékosan az. Ezért már nem is lenne giccs? Határeset. A mű akár egy kimért puncsos
fagyfalt, csak épp nyalni nem lehet, de nem is ajánlott, mert nem tudhatjuk, a felhasznált (és
talán használt?) toalettpapír megjelölés mit takar. Rokon alkotás Pauline Curnier Cardin szobor és video installációja, a Grotta profunda, Approfundita. Az installáció a felállított és átjárható tenyérrel az emberiség eredetére kérdez rá. És azt a helyet ábrázolja, ahol alulról felfelé
minden megfordítható, ahol a nő felszabadulhat testében vagy megjelenésében. Fagyiként is
interpretálták a széttárt ujjú tenyeret a kritikusok. Ízlések? Jézus modernkori arcképe egy
női ágyékot takar el. Szent és profán találkozás. Rajta és belül is vagyunk? Ez a sors tenyere?
Kézben tartjuk a világot, vagy a művészetet? A tenyérjóslás parafrázisa? Likas markú, jut
eszembe a lekicsinylő mondás.
Az installációk és szobrok helyspecifikus, hol divatos, hol meglepő, hol közhelyes, konceptuális izmos trendjét látjuk a kiállítóterekben, háttérbe szorul a festmény és grafika. Mark
Brattford absztrakt színes vásznai (USA pavilon) a kivételek. Sorok állnak az amerikai pavilon előtt, még nem tudom, mit rejtenek a termek, csak az elképesztő hosszú sor jelzi, nem
akármit. Az USA pavilonjában medúzák fent és lent is, fekete-sárgán, maga az ajtó is medúza.
Egy mellékajtón léphetünk be a pavilonba, mintha Thomas Jefferson rabszolgái lennénk. Tomorrow Is Another Day a kiállítás címe. Mark Bradford – akire azt is mondják, a mi Jackson
Pollockunk – művei a folyamatos kísérletek anyagi absztrakciói, amelyekben egyesíti az ősi
múltat (mítoszt, alkímiát) és az egyéni (személyes) történetet. Bradford a világ pluralista és
inkluzív elképzelését képviseli – egy olyan elképzelést, amely újra meghatározza, hogy mit jelent a világ és a művészet a művész, valamint a polgár számára.
A Művészek és könyvek pavilonjában ironikus megközelítések láthatók a művész helye a
mai társadalomban, a pihenés és a kreativitás összetartozása tárgyában. Franz West üres sofája a jelen nem lévő pszichiátert és pácienst is megidézi. A horvát művész, Mladen Stilinović
ágyában alszik (Artist at Work [again], Artist at Work [1978/2017]). Nyolc fényképét látjuk.
Egyik képen nyitott szemmel fekszik az ágyán, miközben gondolkodik, vagy álmodozik, a
többi képen a takaró alatt fekszik és alszik. A fényképek a mindennapi munka és pihenés napi rutinjára utalnak. A gép forog, az alkotó pihen (Madách: Az ember tragédiája).
Yelena Vorobyeva és Viktor Vorobyev The Artist Is Asleep (1996) című alkotás kapcsán
felötlik bennem Oblamov, Goncsarov orosz író regényének hőse. Nem ír alá nyilatkozatot, az

„

180

tiszatáj

biztos, álmában nem. A lazaság és a cselekvés közötti tér fontosságát hangsúlyozza és ünnepli a mű. A műterem, a saját műhely (Dawn Kasper The Sun, The Moon, and The Stars, 2017) él,
virul a Giardiniben. A műhely ethoszát látjuk.
Két bronz lépésnyom világít az egyik boxban (Fiete Stolte: Printing My Steps, Idő és Végtelen pavilon). Ez marad belőlünk? Keressük saját önazonosságunkat, mert a két lábnyom a
művésszel azonos. Biológiai lábnyom, még nem fosszilis, mert bronzból van, a sötétben világít. Lesz egy újabb bronzkor? A Biennále most is előidézi, kikényszeríti észlelési képességünk
javítását, mozgását, a megélt észlelési tapasztalatokkal. Újrainterpretálhatjuk vagy kiterjeszthetjük a művészet jelenkori határait.
Hetvenhét maroccói kalapból áll Younès Rahmoun, Taqiya-Nor (2016) című alkotása. Kalapot emelek. Nincs egyetlen olyan kalap, amely egyforma lenne. Változó formák, változó
művészeti törekvések. Mintha Bukta letarolt erdejét látnám, világítanak. Sátorban ülhettem
(miután levetettem a cipőmet), Ernesto Neto alkotása, olvashattam, meditálhattam. Itt elmosódott a határ modern és hagyományos művészet között. Bár az kiviláglott, hogy a modernség bölcsője a múltban ringatódzik. A háncsból készült létraszerű, megcsavarodott kötélhágcsója a DNS kettős spirálját, az átörökítés elengedhetetlen alapelemeit juttatta eszembe. Szőnyeget érinthettem meg, függő szálakkal, finoman csüngtek alá. Leonor Antunes műve (…
then we raised the terrain so that I could see out, 2017, Hagyomány pavilon).
Egyre nehezebb elkülöníteni a műveket az élet szokásos áramától, tárgyaitól. Élet és gyakorlat birodalma kerül közel egymáshoz a testek hangsúlyos (centrális, test és vágy kapcsolata szerinti) ábrázolásában. Phyllida Barlow Folly című kiállítása a brit pavilonban látható.
A folly magyar jelentése: butaság, ostobaság, bolondság, oktalanság, dőreség. Rögök, csontok,
gigászi méretűek, kitöltik a teret, rések között járhatunk, az az érzésem, hogy a nézőknek
már nem is maradt hely. Velence tengeri vizéből két hatalmas fehér kéz nyúl ki és támasztja
meg az egyik palota sarkát (Lorenzo Quinn Support című installációja a Ca' Sagredo hotelnél).
Mintha egy fuldokló utolsó, elkeseredett mozdulatával kapaszkodna Velence épületébe. Roberto Cuoghi, Adelita Husni-Bey, and Giorgio Andreotta Calò művész trió The Magic World
installációja az olasz pavilonban látható, mintha alkimisták laboratóriumában lennénk. A képzelőerő erejét tapasztalhatjuk meg, miként hatol át a látható jelenségeken is túl, és miként tárul fel általa a világ minden gazdagságában és sokféleségében, miközben iparszerűen Krisztus szobrokat hoznak létre, darabolnak, szárítanak, majd újra összeillesztik a darabokat, és
falra függesztik az egész testet. Elkészül a test, majd megsemmisül, és újra porrá válik? Ez is
workshop? Most mi vagyunk az istenek, hogy ezt megtehetjük, élet és halál uraiként?
Az egész Biennálén érezni a szabadság levegőjét. Kozmikus mélységek és kozmikus magasságok. A képzelet határtalanságát mutatják az alkotások, még bonzaiban is (Wong Cheng
Pou Bonsai of My Dream, Macao, Kína). Hordszéket vivő korpulens alakokat látunk, egyiket a
fal innenső, a másikat a fal túloldalán. A fal választja el őket. Úgy érzem, mintha különböző
dimenziók között járnék, oda-vissza. Az irracionális valóságosnak hat, és ami valóságos, már
nem is létezik. A többdimenziós pszichológiai időt és teret köti össze a művész. Michel Blazy
Foret de Balais című műve (Idő és Végtelen pavilon) seprű és földből kinövő zöld növény társítása. Biológiai óra mutatja az idő múlását. A zöld benövi a seprűket, léteznek, meg nem is.
Légy, ami lennél: férfi. / A fű kinő utánad – írta József Attila (Tudod, hogy nincs bocsánat).
Az andorrai pavilonban látható a Murmuri, Eve Ariza installációja, amely olyan, mint egy
spirál, eperszínű, körkörös, közepén egy lyukkal, a mindenség kapujával, kerámiából. A mű

2017. július–augusztus

181

„

az univerzális nyelv reflexiója, a mutáció anyagának mélyreható kutatása, az alak és a hang
eredete. Egy pillantás erejéig elidőzök az Arsenaléban a Las Amazonas, 1968 című alkotásnál.
Talán női mellek, mellcsúcsok. Sánchez Zilia munkáját a formális absztrakció megkülönböztető megközelítése jellemzi. Hullámzó sziluettek, elnémított színpaletták és egy egyedi, érzéki festészeti mód tárul elém.
Talán a Biennále ezektől a pillantásoktól az, ami. Felfoghatatlan. Látni és emlékezni. Sok
és kevés. Művészet és a kereskedelem (piac) kézfogója is. Várjuk a következőt. Always a Little
Further (Mindig egy kicsit tovább), az 51. Biennále szlogenjével.

KÍNAI PAVILON YAO HUIFEN SKELETON FANTASY SHOW

70 éves a Tiszatáj

ILIA MIHÁLY*

Szerkesztőségi emlékek
Többször írtam és interjúkban is beszéltem arról, hogy mi és mint volt az én szerkesztőségi
munkálkodásom a Tiszatájnál attól az időponttól fogva (1968), amikor is Kovács Sándor Iván
barátom, egyetemi kollégám meghívott oda a nem kért kéziratok olvasójának, illetve megválaszolójának. Ekkor alakult ki az a levélíró buzgalmam, mely máig is tart, hiszen a „szerzőknek” meg kellett írnom, hogy írásuk sorsa mi lesz. Amikor aztán rovatvezető, főszerkesztőhelyettes, majd főszerkesztő lettem, a szokás megmaradt, sőt, az a gyakorlat is, hogy a nem
kért kéziratok is hozzám kerültek. Néhány ilyen nagyon korai válaszlevelet megmutattak később a szerzők, azok, akikből lett valami, írók lettek. Pirulva láttam, hogy kezdő válaszoló koromban úgy írtam alá a nevemet, hogy dr. Ilia Mihály. Igaz, egyetemi oktató voltam, de nem
tudtam még, hogy az irodalomban nincsen doktor, ott nagy demokrácia van, a szerkesztő, a
kritikus ne kérkedjen semmi ranggal (cafranggal). Ha lassan is, de megtanultam, hogy az irodalom sokkal ravaszabb valami, mint bármely okos szerkesztő vagy kritikus és rangot nem a
cím, sőt nem is valami hivatal adja, hanem a mű milyensége. Ez a nem kért kéziratokra való
válaszolás arra is jó volt, hogy sok fiatal írását olvashattam, akik később különböző mértékben, de „befutottak”, írók lettek, a szó igazi értelmében írók.
Néhány szerkesztőségi emléket írok le itt, ha talán nem is fontosak, én jó szívvel emlékezem rájuk.
A Tiszatáj szerkesztősége a Stefánia 10. száma alatt volt, a házról az a hír járta, hogy Albrecht főherceg Bocskai Katalinnak, a szeretőjének vette meg. 1944 után előbb a Nemzeti Parasztpárt székháza volt, majd a Magyar Kommunista Párt (a Magyar Dolgozók Pártja) költözött oda. Később sajtóház lett. A Tiszatáj szerkesztőségében volt egy gonoszkodó beszéd erről: az előkelő metresz házát előbb a politikai pártok örökölték, utóbb meg az irodalom. Ezek,
úgy látszik, hogy az eredeti tulajdonos örökösei lettek.
A szerkesztőségbe – egyetemi elfoglaltságaim miatt – nem jártam be sűrűn, vittem haza a
kéziratokat, korrektúrát, küldeményeket. A szerkesztőségnek két szobája volt a második
emeleten (a többi helyiségben a lapkiadó és a szegedi napilapok lakoztak). A főszerkesztői
szobában jól látható helyen ezt a föliratot olvashatta a belépő: „A szerkesztőség nem kocsma,
hogy mindig benne üljünk.” (Tömörkény István) (Nem régen jelent meg Apró Ferenc barátom könyve: Tizenhét írás Tömörkényről, ő hitelesebben idézi ezt a mondást, ott nem szerkesztőség szerepel, hanem hivatal.) De a fölirat azért is jellemző volt, mert a folyóirat nagy figyelmet szentelt az ún. szegedi irodalomnak, mely ugyan regionális irodalomnak neveztetett
némely irodalmárok részéről, de klasszikusok voltak köztük, Juhász Gyula, Móra Ferenc, Tömörkény, majd József Attila, Radnóti Miklós. Gyakran készítettünk különszámokat róluk, ki*

1947 márciusában indult útjára a Tiszatáj folyóirat. Története, e küzdelmekkel és eredményekkel teli 70 év nemcsak a mindenkori szerkesztőség históriája, de főképpen a lapot írással, gondolattal és
élettel megtöltő szerzők, barátok és kollégák története. A 70 éves Tiszatájat köszöntő ünnepi sorokat
következő számainkban mutatjuk be.

2017. július–augusztus

183

„

adtuk ismeretlen, elfeledett írásaikat, próbáltunk nemes kultuszt csinálni az életművüknek.
Magam elfogult is voltam ebben az ügyben, hiszen közülük majdnem mindannyian írtak a
szülőfalumról, Tápéról.
Amikor Juhász Ferenc költő meglátogatta a szerkesztőségünket és elolvasta ezt a föliratot, hangos nevetésre fakadt és csöndesen azt mondta: milyen régen olvastam már ezt az írót.
Most, 2017-ben, Tömörkény halálának 100. évfordulóján az is eszemben van, hogy ebben
a szerkesztőségben vitatkoztam Czine Mihállyal, aki Móriczról szólva Tömörkényt túlzóan
etnográfikus írónak tartotta, pedig Tömörkény a néprajzi anyagot finoman bele tudta szőni
az elbeszéléseibe, fölhasználta emberábrázolásra, nem fölösleges dísz az írásaiban. Ugyancsak itt mondtam ellent Veres Péternek, aki azt állította, hogy olyan paraszt nincs, amilyet
Tömörkény leírt. Persze ő a bihari élményeiből, a rideg pásztorvilág ismeretében ítélte meg
mások parasztábrázolását, az érzelmileg gazdag, ravaszkodó szeged vidéki paraszt, sőt, parasztpolgár idegen volt számára.
A szerkesztő gyakran találkozik a szerzők különös kívánságaival. Hol legyen a lapban az
írása, ki mellett, ki mellett ne legyen, milyen betűtípussal szedjék stb. Igyekezni kell ilyenkor
– a józan ész határain belül – teljesíteni azt is, ami majdnem teljesíthetetlen. A szerzőt dédelgetni kell, ahogy nálunk, Tápén mondják, kötyögtetni (udvarolni neki, dédelgetni – Bálint
Sándor Szegedi szótára ismeri a szót). Persze voltak nevezetes közlési esetek is. S. I. költő barátunk, aki remek versekben emelte képzelt magasságokba Gyula városát és nagy Márai-hívő
volt, mellé még nagy Újpest-drukker, egyik versének közléséhez ezt az intenciót adta: a vers
mellett legyen ott az ő fényképe, az édesanyja fényképe és imádott színésznő ismerősének a
képe is, ezeket a verssel együtt megküldte. Emlékszem rá, hogy az éppen Szegeden játszó Újpest labdarúgói a Tisza Szállóban laktak, oda vittem vissza a képeket. Egy nagy asztalnál S. I.
Göröcs mellett ült, oda óvakodtam és a borítékot S. I. kezéhez csúsztattam. A költő nem vett
tudomást rólam, a borítékról sem, abban voltak a fényképek.
Volt persze szomorúbb kérés is. Amikor Pilinszky János megküldte írásait a Tiszatájnak,
nyomatékosan kérte, hogy még a közlés előtt kapja meg a honoráriumot, mert nagyon nagy
szüksége van rá.
A Tiszatáj szerkesztősége – abban az időben, amikor én ott tüsténkedtem – nagy vendégjárásnak volt a célpontja. Itthoni írók, a szomszédos országokból jobbára magyar írók sűrűn
megfordultak ott, de jöttek szlovák, szerb, román írók is. Voltak rovataink, amelyek a velük
való kapcsolatot próbálták erősíteni (Most-Punte-Híd, Kelet-európai Néző). Most egy olyan
látogatásra emlékszem, amikor itthoniak jöttek. 1974-ben Illyés Gyula, Illyés Gyuláné,
Weöres Sándor, Károlyi Amy és Latinovits Zoltán látogattak meg bennünket. Úton voltak,
mentek Újvidékre az ottani rádió M stúdiójának műsorában szerepelni. Akkor már Illyésnek
és Weöresnek is jelentek meg írásai a Tiszatájban. (Az újvidéki M stúdióról hadd jegyezzem
meg, hogy a kortárs magyar irodalom legjobbjainak a legfontosabb fóruma volt néhány évig.)
Ez a szerkesztőségi beszélgetés a vendégek között folyt igazán, Illyés, Weöres a békeszerződésekről és a határokról vitatkoztak, de olyan hévvel, hogy Illyésné, Flóra asszony próbálta
csitítani őket. Az egész vita fölé emelkedett Latinovits hangja, aki a pesti színházi világ vigéceit szidta, a kritikusokat, de színészeket is, fölugrott a székéről és a hangja betöltötte a szerkesztőségi szobát. Illyés is fölkelt, odament Latinovitshoz és azt mondta neki: Zoltán, kérlek.
Latinovits elhallgatott és leült. Nagy jelenet volt, mintha valaki, egy nagy rendező rendezte
volna.

„

184

tiszatáj

A szerkesztőségnek vannak olyan tagjai, akiknek a munkája alig látszik, de nélkülük nem
menne semmi jól. A Tiszatájnál az én ottani időzésem alatt ilyen munkatárs volt Goda Judit
titkárnő, aki néha többet tudott a dolgokról, mint a főszerkesztő. A másik „hasznos” ember
Csúri László nyomdász, korrektor volt, aki nagy akribiával olvasta a kéziratokat, készítette
elő nyomásra a folyóiratot és képes volt a szegedi szerzőket a nap bármely szakában fölkeresni, eldiskurálni egy-egy szón vagy írásjelen. Brassóban dolgozott fiatal korában, a Brassói
Lapok nyomdásza és korrektora volt, gyakran emlegette az erdélyi szerzőket, az idősebb
Szemlér Ferencet és a fiát is. Román katonaként a második világháború alatt kalandozott át
Magyarországra, itt is nyomdász lett. Erősen él az emlékezetemben, hogy amikor a Magyar
Helyesírás Szabályainak valamelyik kiadása megjelent, egy szegedi könyvbemutatón Csúri
László heves vitába keveredett Lőrincze Lajossal, aki a könyvbemutatót celebrálta. Számos
alkalommal találkoztam Csúri Lászlóval az egyetemi nyelvészeti tanszékünkön, ahová mindig
valami vitás nyelvi kérdésben, helyesírási dilemmával érkezett. Jó barátságban voltam vele,
brassói időzéséről sokszor beszélgettünk. Egyszer (1974-ben) megállított az utcán és azt
mondta: „Tanár úr, a Tiszatáj kéziratait a nyomás előtt elviszik a nyomdából. Ne kérdezze,
hogy kik viszik el és hova, a Rákóczi téren van az a ház.” A szegedi Rákóczi téren volt az
MSZMP megyei bizottsága. Miközben a párt legfőbb kulturális ideológusa arról nyilatkozott
többször is a nemzetközi sajtónak, hogy Magyarországon nincs cenzúra, Szegeden így oldották meg az „ellenőrzést”. Igaz, utóbb tudtuk csak meg, hogy ekkor már lehallgató készülék
volt a szerkesztőségben, az egyetemi szobámban és a lakásunkon is. A beszerelésben két
egykori bölcsészhallgató segédkezett, akik ebben az időben már rendőrségi alkalmazottak
voltak. Be voltunk kerítve. A főszerkesztő bukása elkövetkezett.

ERIKA VERZUTTI TURTLE FÖLD PAVILON

LORENZO QUINN SUPPORT C. INSTALLÁCIÓJA A KLÍMAVÁLTOZÁSRÓL

Emberi

erőforrások
minisztériuma

É M S i|k
9770133

116008

