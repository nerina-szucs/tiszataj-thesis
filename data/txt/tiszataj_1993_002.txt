tiszatáj
1993. FEBR. * 47. ÉVF.

Markó Béla, Kabdebó Tamás,
Sárándi József, Tandori Dezső versei
Temesi Ferenc
új regénye: Híd
Széles Klára: Látlelet
kritikai életünk közelmúltjából
Diák-mellékletünkben:
Árpás Károly - Jókai Mórról

2

tiszatáj
IRODALMI FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Műszaki szerkesztő: ENGI MÁRIA

Főmunkatársaink:
BAKA ISTVÁN (Szeged)
DOBOS LÁSZLÓ (Pozsony)
KISS GY. CSABA (Budapest)
SÜTŐ ANDRÁS (Marosvásárhely)
SZÉLES KLÁRA (Budapest, Szeged)
VEKERDI LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel u. 10/A - 1900, közvetlenül vagy
postautalványon, valamint átutalással a HELIR Postabank Rt. 2 1 9 - 9 8 - 6 3 6 pénzforgalmi
jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint.
ISSN 0133 1167

Tartalom
XLVD. ÉVFOLYAM, 2. SZÁM
1993. FEBRUÁR
MARKÓ BÉLA: Érintések

3

TANDORI DEZSŐ: Quasi una fantasia - Szpéró felé
(„Ixtlan"!)

4

TEMESI FERENC: Híd (Regényrészlet)

8

KABDEBÓ TAMÁS: zászlóBUGYOLÁLÁS
HORGAS BÉLA: Időkarambol; Mint; A kivénhedt kapusok
SÁRÁNDI JÓZSEF: Megtérés; Zsákutcában; Szikrák a
csillagszóróról; Tudatalattimról; Az éhenkórász fogyókúrája; Másik valóság; Én és a bálna; A különös,
mint olyan...; Atavizmus; Erők; (EGYÜTT)működés?;
Mondatok

38
39

41

CSEH KÁROLY: Időjelek; Fehér nesz; A közellét álmai;
Tízezer magasából

44

BÖJTI GÁBOR: A könyvtár; Lóhere; Egy díjnyertes pázsit
hiteles története

46

ERDÉLYI BÉLA: Kínban-fagyban

52

TANULMÁNY
SZIGETI LAJOS SÁNDOR: A pillanat varázsa (Egy
Illyés-szonett „tanulságai")
SZÉLES KLÁRA: Látlelet kritikai életünk közelmúltjából
FŰZI LÁSZLÓ: Irodalmunk kulcsszavai (Vendéglét, otthonosságérzet)

56
64
70

CSERJÉS KATALIN: Halk, lankadatlan figyelem (Gondolatok Mészöly Miklós új kötetéről)

76

KRITIKA
SZILÁGYI MÁRTON: A tárnicsgyökér fanyar illata (Bodor Ádám: Sinistra körzet)
BAKONYI ISTVÁN: Fodor András: Meggyfa

82
87

CS. VARGA ISTVÁN: Felfény lés - hellén igézet (Cseh
Károly: Aranyháló)

89

PÉTER LÁSZLÓ: Zenei textológia (Bónis Ferenc: Hódolat
Bartóknak és Kodálynak)

91

A Kisteleki-alapítvány pályázati fölhívása szegedi helyismereti munkára

96

Szerkesztői asztal

a belső borítón
ILLUSZTRÁCIÓ

BERNÁTH CSABA grafikái a 7., 37., 40., 51. és a 81. oldalon.
DIÁK-MELLÉKLET
ÁRPÁS KÁROLY: Jókai szerelmi háromszögei
MELLÉKLET
A Tiszatáj 46. évfolyamának tartalommutatója

1

MARKÓ

BÉLA

Érintések
Egy könyvet, egy mellbimbót, egy bükk törzsét,
egy pillangó szárnyát végigsimítva,
keresve talán a rést, ahol eltűnhetek,
keresve azt az érzékeny pontot, amelytől
lüktetni kezdenek a tárgyak, és kitárulnak,
hogy befogadjanak, azt a miniatűr rejtekajtót,
amelyen át beléphetek egy papírlapba
vagy egy lepkébe, ahogy egy sűrű
erdőben irtózva egymáshoz érnek a fák,
ahogy egy tapintástól elernyed a gyufásdoboz,
ahogy a világ erogén zónái vibrálnák
az égbolton, látom, megoldod ruhádat,
és felém sodorja könnyű testedet a szél,
porral, fűvel, vízcseppekkel elkeveredünk,
szétszórva részeink, Idröppenek én is, mint egy
méhesből a méhek, és millió helyen
ott leszek, megnyitom magam s széjjelosztom,
és nem félek már, hogy megérintenek,
hallgatom zsongó testedet, magamhoz húzom
hideg arcodat, te még megbontatlan egész vagy,
mint egy téli kaptár, alszik az édes
méz a fagyban, ujjaim fölpattintják
a titkos bejáratokat, akadálytalanul
átsiklanak a színes mátyásmadarakon,
most már úgy vagyok, hogy talán nem vagyok,
nyílj meg, szerelmem: ilyen lesz halálunk...
Szigliget, 1992. augusztus 15.

4
TANDORI

tiszatáj
DEZSŐ

QUASI UNA FANTASIA - SZPÉRÓ FELÉ
(„IXTLAN"!)
Hamburgi derbyhét: a pálya, Domicella,
egy takarékos végigszívás
(Ottlik Gézának és Ottlik Gyöngyinek is)

Vasárnap volt a főpályaudvar környékén, Rahlstedtből
buszoztam be a Wandsbek Markiig, onnét metróval tovább.
Nem tudtam mihez kezdeni, a derby napja volt, maga
a derbynap, én a derbyhez kissé kezdő vagyok, így kombináltam,
egész héten Lomitas híreivel voltak tele a lapok: Kölnben
megtagadta, hogy bemenjen a startboxba, a valagánál
tolták ballonkabátos pályaszakszemélyek, hiába, ez nem
sok jót ígért a tulajdonosának, Amerikából hoztak egy lópszichológust, ő Lomitast - ez le volt írva megannyiszor, mely
módszerekkel - ismét rávette, hogy újra hajlandó legyen etc.
(Lomitas, Leone - az egyes és a kettes volt hatvan körüli
favorit, itt ilyen arányok voltak, a Hondo Mondo, akit végül
tízzel-tízzel én játszottam, 184-en állt, és a többiekről akkor
nem is szóltam.) Ültem a pályaudvar környékén a kihaltas
Hamburgban, hol itt ültem, hol ott, bejártam a vasárnap nyitva tartó
üzletterepet a pályaudvar új sétacsarnokában, vettem is
egy üveg bort, azzal a Szent György utca közelében, egy téren
raktam le magam egy fa tövébe, szemét fölé kicsit, üreges
fémkorlátra. Valaki hozzám lépett; sokadszor
történt, itt és a metróállomások tájékán ez mindennapos,
valamiért lejmolnak, mit tudom, ennek mindene reszketett,
és sörhabkaparóval lehetett volna szedni róla a verítéket.
Megkínált egy Camellel. Ennek megörültem. Volt egy kisebb
futamban egy McAle nevű ló, gondoltam rá: megjátszom, hát a
Camel betűi pontosan őt adták. Rágyújtottam, vártam, mit
kér. Nincs-e piád, pajtás. Szóval kiszúrt a túloldalról a borommal.
Nem sokat tétováztam. Előhúztam táskámból a bort, és
megint egyszer láthattam valami röntgenképemet: átvilágítottam
magam ezzel - ahogy a háromnegyedéig telt üveget neki adtam.
Ahelyett, hogy jól megszívtam volna még a Camelt, aztán
meghúztam volna a burgundit, és ami marad, vidd, fazonkám.
De nem. Nyert is McAle, én akkor már óvatosan játszottam,
nagyjából bizonyítottam magamnak a - szomorú? - tételt:
a lovak: mostanság egyetlen esélyem. Kaptam is elismerést.
Vettem egy pakli nem-tudom-mit, rágyújtottam. Később kimentem

1993. február

5

a pályához. A rendezők vendége voltam, ingyen jegyem volt,
szemközt nem mentem be az ismerős virágoshoz, magam akartam
lenni, voltak kint vagy ötvenezren. VIP-sátor, fátyol-szalma-kalapok,
lilák, Bismarck hercegnők, az SPD vagy SDP elnöke, mit tudom,
nem rontom el ilyen tudásokkal pont azt, ami a lópályával
akkor még természetvédelmi területként megmarad nekem
a világból, nem? Mit rontsam el? Semmi VIP-sátor, sajnos,
az is meglesz az ősszel, már ak... két k-val? ...reditálnak.
Ez is a világ egyik legszebb története. A semmi újsághoz,
maga egy pálya sajtóirodája ak... De itt egyelőre leheveredtem
a távoli kanyarban, a horniban, vagy én nem tudom, és elaludtam
lapulevelek közt, meg olyan füvek tövében, amilyeneket
idehaza Szpéróéknak - és alak élnek még - szedtünk,
szedünk. Táskámat szíjával jól a lábamra csavartam, táskámat
magát a fejem alá tettem, egy doboz sört megittam, borom is
volt újra, elaludtam. Előtte megnéztem ezt a kanyart, amelyet
távcsővel se jól látni. Majd a hamburgi - a horni - pályáról
mesélek még, ha lesz rá alkalom: a nagy tavacskáról, melyen
egy „úsztató akadályversenyen" a mezőny tényleg keresztülúszik, a hidegvérnek versenyéről, meg hogy az úgynevezett
„új szövetségi államok" lovainak egy külön futamot szenteltek, hadd
menjék a maguk ritmusát, sokan így is vánszorogtak csak, és a
különben zseniális-forma közvetítő csúnyán kigúnyolta őket. „Ott
jön a horni kanyarban Diseuse, utána Factory... még Fashion Volkseigen
is feltűnik... feltűnően a négy lábukon jönnek... de hát még mindig
jönnek? Ennyien vagytok? Muszáj? Tessék nézni, nézőim, mennyien
vannak... ezek a lovak az új szövetségi államokból... Beérnek-e
a célba? Stb. A neveket direkt kitaláltam csak, megváltoztattam.
Égett a pofám. Különben szenzációs volt a szpíker; és a kanyart,
mondom, így álmomban jobban láttam, mint a tribün előtti térről.
Sok volt az eső, a sár, jól meg tudtam tippelni pár „elasztikus"
és ,/nély" talajon jó lovat; kedves Gyöngyi, Domicellához ott
kellett volna lennie, hogy egy kis vagányságra biztasson, társaságomban
eléggé apró tétekkel játszottak, ez engem is rosszra hangolt; tavaly
késő őszről, az utolsó düsseldorfi versenynapról elfeledhetetlenül
emlékeztem még Domicellára, nagyot nyert, nagy meglepetésre,
csúcs svéd lovak előtt, ezekkel a csúcs svéd lovakkal nagyon kell
vigyázni, itt is volt néhány, meg a Saarprinz, voltak favoritok,
Domcella, akinek a neve nekem mindig a Dömi medvémét idézte,
134-en állt. Rá kellett volna pakolni egy százast. No, és akkor
boldogabb lennék? Tymbarknál, szintén akadály, elég jól játszom
akadályt, már jobban megnyomtam a londoni Margaret Streetről
hozott kis fogadóironomat. Minden rendben volt, mondom, laktam
s megéltem, és a derbyt is lefutották. Ez lett: eszembe jutott
a születésnapom. Semmi Hondo Mondo még akkor. Taóról, aki Düsseldorfban
tavaly jó volt, de egy héttel korábban a dán derbyt nyerte, rögtön
letettem. Lomitasékkal nem foglalkoztam komolyan. Tudtam, outsider

6

tiszatáj
jön be, éreztem. Ráadásul az epsomi derby győztesének,
Generous-nak - később az ír derbyt is nyertei - a neve zsongott
az agyamban. Temporal... volt egy ilyen ló itt. A 8-as. A születésnapom: már-már hajlottam rá, tízzel. 8-1-2. December nyolcadika.
Akkor mellettem azt mondja valaki: ő megjátssza a születésnapját.
7-1-2, azaz július 12. Ez Szpéró napjai De a 7-es ló nem volt
posszibilis. Nagyon erősen Szpéróra gondoltam, mondom, és mentem
Hondo Mondót megtenni. Egy esztelen befutó volt! Amilyen magasak,
különben is, hatalmasak, zuhogó, sűrű vágtában megjönnek, és zutty,
átrobognak a patkó előtti Temporal, és ráadásul Dettorival,
igen, „Dettori = Tandori"; és akkor a szemmel nem követhető
kavargásból a 8-1-2 hármas befutó tisztult ki. Tíz márkára,
mesélem itt az egyik kocsmában, ahogy rágyújtok egy Szofira,
valami 9701 márka. De semmi, mosolygok csak - ,/nint taós ", mint
,Jiondo-mondós". Mit tehetnék? Átpréselem magam alkony után
egy este megint a Sportkórház vaskerítés-oszlopai közt; most
9701 márkával lennék boldogabb? Megszülettem, elmegyek - már cigizve néha arra, a Győri út és az Alkotás utca tájékára. Mit emésszem
magam ezért, a születésnapi dologra gondolok, mondom ismerőseimnek.
De tényleg! Egy: aznap Don Pepével, aki Pipi Néni nevét idézte,
megnyertem a magamét, még rárámoltam Wakidivel, aki Pipi vaksága
miatt volt evidens, és a végén Uranost helyre tettem. Ezzel
a derbyhét véget ért, most Lifestyle-t, sőt, ha volna Music TV
nevű ló, azt is megjátszanám. De majd legközelebb, mondom, kifújva füstöt,
hondó-mondó. Professzor, mondják ismerőseim a kocsmában, el is
várjuk, hogy valami nagy VIP-hírrel térj haza, mondom erre: kettő:
ha ebben nem lennék biztos, neki se vágnék, nem én, mondom
nekik, sajnos, manapság, egy ilyenféle írónak, mint én, ez
az egyetlen komoly esélye; majd éppen házalni fogok akár azzal is,
hogy amit a német versenyekről írok, franciára, amit a franciákról,
németre fordítsák lel Majd mitl Az angoloktól meg csak ilyen
fogadóironokat lehet elhozni; Angliában, mesélem, nincs nyerő esélyem.
*

Aztán ma reggel, hogy ezt átnéztem, előszedtem a galoppújságok közül az Út Ixtlanba c. könyvet. Castanedának, a
szerzőnek mondja ott don Jüan, az indián: ,Aztán, persze, ahogy
ez mindannyiunk számára a legtermészetesebb mindig, nekilódulsz,
vissza: Los Angeles-be. Csak hát Los Angeles-be többé nincs
visszaút. Ahonnét elmentél, elhagytad örökre." A startautó
fehér szárnya, igen, Szpéró fehér szárnya, holtában, ez volt
a kérdés: rajt? cél? mikor nekilódul a mezőny... és mikor Szpéró
már nem aludt a kezemben, mikor már halott volt... véget ért,
elkezdődött valami ? Aztán Castaneda megkérdi: ,f>e mi lesz
azokkal, akiket szerettem?" - „Mind, mind elmaradnak, hátra,
le..." Nincs türelmem pontosan fordítani. „Nem kockáztathatom-e,

1993. február

7

hogy egyszerűen mégis magammal vigyem őket?" - „Nem. A te utad
már egészen más, ismeretlen világokat nyit neked, és azontúl
ott leszel, és aztán megint más, ismeretlen világokban." - ,J)e
Los Angeles? Azért vannak busz- és repülőjáratok... vehetek
magamnak egy autót! - !! - „visszatérhetek, és meglesz, ott
lesz. Vagy nem?" S akkor don Jüan és Genaro sorolni kezdi,
komoly arccal és nevetve, a maguk megannyi ily helyét: Manteca,
Temecula, Tucson, Piedras Negras... mind megvan, ott van, hát persze... Sorolni kezdtem a lovak nevét: Ayrton, Sam Grandchamp,
Jay Arr, Suave Dancer, Wakidi, Waky Na, Bergerac, Hobel Nobel, Lady Du,
Christine Sir, Gallup Diabolesse, Basinger Foothold, Chris Girl...
„Szomorúságom olyan elsöprő volt, hogy eufóriába sodort. Don
Genaro felállt, mosolygott. Don Jüan is, és rendesen vállon
veregetett, szinte gyengéden..." Elköszöntünk Rahlstedt állomáson. Hát visszajöttél, kérdeztem, lemondtad a... Igen, hogy
kicsit... Még beszélgethessünk, mondtam. Aztán nem szóltunk, a vonatig
egy szót se. Szpéró akkor megint valóság lett, a vonat nekilódult, sírtam.

BERNÁTH CSABA: A GAZDÁRA VÁRVA

tiszatáj

8
TEMESI

FERENC

Híd
Regényrészlet
Harmadik sor
1906 október első hete volt, amikor Tóth Pál a sorsát
fordítani Budapestre érkezett. Ez a város, ami nem is olyan
régen még németül beszélt és szerb bort ivott, egy darab
Amerikának számított a korabeli Közép-Európában. A nagyralátó tereken, a párizsi mintára szabott sugárutakon rengeteg
ember lázongott-nyüzsgött. A tengődi fiút nem is annyira a
sokaság, hanem a szinte égig nyújtózkodó templomok, pöffeszkedő házak ámították el. Minden nagy volt itt, ez az ország
nagynak tudta magát. A Hősök terén, az ezeréves Magyarország emlékművén, az Árpád-házi szent királyok, Hunyadi
atya és Kossuth apánk mellett ott álltanak a Munka, a Jólét,
Becsület és a Hírnév megtestesítői is, eme polgári erényeké,
amelyre és amelyből ez a késő gótikával kevert eklektikus
nagyotakarás épült. Palkó elcsodálkozott, hogy itt még a nap se süthet kedvére a magas
falak közt.
Galamb Józsi a Városmajor utcában lakott, és a Délivasútnál várta barátját. El is
mentek egy munkaközvetítőhöz a Rákóczi útra; Tóth Pál lefizette a taksát, de nem
bízott a közvetítőben. Üzletről üzletre járt, ajánlkozott. Kéményseprővel, szürke lóval,
zsidóval találkozni szerencsét jegyez a tengődi nemzet szerint. Az utolsó jött be: Braun
Miksa üzletében helyezkedett el, a Gyár utca 45. szám alatt. A tulajdonos közölte, hogy
tejet és zsömlét is ki kell vinnie a házakhoz. Meg aztán az idősebb segéd arra akarta
rávenni, hogy lopjanak a kasszából. Palkót nem sokáig fogta ez a hely: egyszer nagyon
durván rászólt egy házmester, hogy szolgának a cselédlépcsőt kell használnia.
Palkó újra nyakába szedte a várost. Nem győzött vele betelni: minden kétszerháromszor nagyobb volt, mint Porlódon. A jósors Bóka Gyula fűszer- és csemegeüzletébe vezette, amely az Üllői út 53. alatt volt található. Havi húsz korona és teljes
ellátás járt a reggel hattól este tíz óráig tartó munkáért. Egy mérnök előszobájában
aludt, aki nyaranta a szülei házában bérelt szobát. Palkónak tetszett a hely. Az első
fizetéséből tíz koronáért egy szürke felöltőt vásárolt magának. Most már ebben az úri
viseletben vegyült el a pesti nép között. Bár nyár volt, a felöltőt a karjára vetette.
Különösen a piacok vonzották: kicsit otthon érezte magát: az őstermelő elnevezés
végül is parasztot takar. A Váci utcát a Városháza felé folytató közt a virágkereskedők
foglalták el x-Iábú asztalaikkal. Nem volt könnyű áthatolni a cserepes és vágott virágok,
koszorúk hadán. A városháza előtti tér közepén tejföl, vászonba kötött túró, író volt
kapható, nagy zöld levelekbe csomagolták a vajat. Mögötte, a Városháza oldalán
káposztahegyek, karalábédombok, sárgarépabuckák, vörösrépahalmok magasodtak, a
petrezselyemkazlak és hagymahányások között. A ponyvára terített völgyben gombarakások illatoztak.

9

1993. február

A városháza oldala és a Plébánia templom háta mögött volt a falusi kenyérárusok
helye. Azok az ízes szójárások, illatok, az ostorcsattogás és káromkodás, az alkudozások vég nélküli fordulatai! Egy soroksári kenyérárusnak azt mondta a vevő, hogy
a timsótól marad friss oly sokáig a kenyere - rögtön ölre is ment vele. A malomkőnyi,
fényes, barna héjú kenyerek egykedvűen szemlélték a jelenetet, mint valami kövér pocakok a széles köldökkel közepükön.
Arrébb, a mészárosok állványain nehéz szagú félsertések, marhadarabok csüngtek,
a hentesek asztalain már letisztítva, vagy kolbásznak, hurkának feldolgozva feküdtek.
Kis kályhán húst sütöttek a megéhezőknek.
Azért koszorúba éggyik sé köti a kolbászt, gondolta Palkó elégedetten. Kiért a
Duna-partra.
Itt a krumplihegyláncokból ormok, szirtek emelkedtek ki, mellettük paradicsomboglyák piroslottak, uborkagarmadák és tökkalangyák között. A kis fahajók, amelyekkel érkeztek, nem messze tőlük horgonyoztak.
A Plébánia téren porlódi embörökkel elegyödött szóba: pirospaprikát hoztak a
fővárosba, és harcban álltak a kalocsai gazdákkal. Elmondták egymás terményét mindennek, a pacal átható szagában a hólyagkereskedők bél és disznó felfújt, szürkésfehér
léggömbjei alatt. Otthagyta őket.
Végigment a Hal térre nyíló Torony utcán a kosárfonók és kefeárusok között, ahol
a mindenkinél szagosabb halárusok kínálták portékájukat. Jobbra fordult, és újból a
Duna-parton volt, előtte tyúkketrecekből épített erődítmények magasodtak. Odébb a fazekasok, szappanosok, papucsosok, lisztesek, még arrébb a szentképárusok és a ponyván rémtörténeteket árulók.
Rémtörténetekből ismert eleget, de a zaj, bűz és piszok is Budára űzte. Átballagott
a Ferenc József-hídon.
Budáról jóformán csak annyit tudott, hogy ott vár van. A várban meg németek.
Na meg egy tengődi szólás jutott eszébe:
Hogy hun van? Budába, Bécsbe, lyukas menöcébe!
Vagyis mi közöd hozzá.
Amikor jött a második fizetés boldogságos pillanata, Palkót elragadta a hév. Kinyomtatta ötszáz példányban egy versét. Tíz korona volt az ára. Nem a fiatalon sírba
tűnt kedves utáni busongók közül választott - talán maga is érezte, festett vérzés ez - ,
hanem egy tanácsadót. Nincs kegyelem, ezt el kell olvasni.

Falusi lányokhoz
Nem szeretnék Budapesten
Eladó lány lenni
Sokkal jobb bíz lánypajtások
Faluhelyen élni
Járok-kelek Budapesten
Sétálgatok egy szép esten
De én többet nem maradok
Nem látni ott boldog kacajt
Hol a lány rózsát szakajt
Nem látni ott kertet

Nem látni ott az ablakban
Virágos muskátlit
Hamis ott a boldogság is
Csak igaznak látszik
Nincsenek ott gémeskutak
Hol a legény lánnyal mulat
Házak előtt nincsen kispad
Hol párjával
eldalolgat
Kedves szép estéken

10

tiszatáj
Nincs oly öröm mint minálunk
Ha a tavasz eljő
Az utcákon nem illatoz
Akáczvirág erdő
Nem jön ide fecske lakni
Hisz nem tudna fészket rakni
Nem dalol a kis csalogány
A zöldelő bokrok alján
Mint otthon minálunk

Nincsen itten hű szeretet
Csak az érdek vezet
Pénzen megvett örömökben
Van csak az élvezet
Festettek a sápadt arcok
S azok a szép piros ajkak
Mosolygásnak nagy az ára
Kinek van ott boldogsága
Hisz a csók nem édes

Mondok egyet lánypajtások
Maradjunk meg otthon
A mi fehér leány lelkünk
így tiszta lesz bizton
Szívünket ha tépik vágyak
Szárnya alatt jó anyánknak
Várjuk azt kit megszerettünk
Aztán boldogan megélünk
Igazán szeretve

Nem volt egy rab vers, nem lehet mondani. A címzett kilétét meg úgyis tudjuk.
Ez a pesti élettől megcsömörlött világfi még nem átallott a főnöke elé állni: engedné
meg, hogy a versét a borjúfrikandó és füstölt pomerániai libamell közé a kirakatba
kitegye. Bóka úr végigolvasta a költői műremeket, és mosolyogva csak annyit mondott:
Jól van.
Palkónak egyetlenegy verset nem sikerült eladnia, a kereslet és kínálat törvényét
- viszonylag kevés falusi lány vásárolt az üzletben - a saját bőrén tanulta meg.
__ __
^Z ^Z

Majd csobbansz, mint a Velencei-tó Agárdnál!
Most a Zempléniről beszélsz?
Róla.
Nem tudom elhinni. Hogy ő itt bújtatta Hamvas Bélát?!
És nem csak őt. Többen dekkoltak itt.
Papó és István a szerzeményi osztály folyosóján levő katalóguscédulák között
matatnak, aki messziről nézi őket, azt hinné, dolgoznak.
Hamvas Béla mégis raktárosként halt meg Sztálin- akarom mondani Dunaújvárosban, 1968-ban.
Mit tudsz te erről, papókám!
Sokat. Hogy Lukács György mondta ki rá a halálos ítéletet, azzal, hogy ilyen
idealistákkal nem állunk le vitatkozni. Még a könyvtárban sem tűrték meg ezután. Hogy
Déry, mikor már aggastyán volt, csak annyit mondott:
Hamvas Béla? Emlékszem, ízléstelen nyakkendői voltak.
Papó nekitámaszkodik a katalógusszekrénynek, az állát vakargatja.
Ebben a városban Malheurnek gúnyolták Gustave Mahlert. Megvető ajkbiggyesztés. Egy magyar tévésorozatban azon kell drukkolnunk, hogy a ruszki partizánoknak
sikerüljön felrobbantaniok egy magyar katonákkal teli teherautót.
István nem válaszol, a vezetődrótra felfűzött lapokat pörgeti.
Magyar írók! Miért veszünk mi nyilvántartásba ilyen könyveket? A háromnegyed
részük megy a zúzdába.

1993. február

11

Én csak egyre vagyok kíváncsi, papókám.
Farkasszemet néznek.
Csak mulandó művet érdemes kiadni. A halhatatlan maradhat kéziratban. S a
szerző halála után a cselédlány bátran kosárba gyűjtheti. Konyhába viheti, hogy befűtsön vele. Amit egyszer halhatatlanul megírtak, annak léte már nem függ emberi emlékezettől. Honnan való ez az idézet?
Hamvastól. Ezzel vigasztalta magát.
Honnan ismered te őt, amikor minden könyve be van tiltva vagy zúzva, a regénye
elolvasásához a kézirattárba az özvegy engedélye kell?
Weöres Sándornak van egy fiatalkori esszéje, amelyben filozófiájának lényegét
igyekszik összefoglalni. A teljesség felé címet viseli. így kezdődik: Mesteremnek,
Hamvas Bélának ajánlom...
Nem azt kérdezem: hol olvastad a műveit?
Hát a legtöbbet itt, a könyvtárban. A láthatatlan történetet, az Anthologia
Humánát, a Tibeti misztériumokat, a Scientia Sacrát, meg ami van...
Ezek azok a könyvek, melyeket elolvasva a középszer azt hiheti magáról, hogy
művelt, de legalábbis eredeti.
Kösz.
Hamvast is ki kell heverni, mint annyi mást...
István már menne, dé munkatársa megállítja.
Azt akarom tudni, kiloptad-e a példányokat a raktárból, igen vagy nem?
Megtehettem volna, hogy egyszerűen hazaviszem. De én szabályosan kikölcsönöztem. Az más kérdés, hogy el fognak veszni, és kifizetem értük a büntetést.
Tudod papó, egyet utálok: az olyan könyvtárost, aki lop.
Bóka László is lopott.
Neki legalább volt egy mentsége, de neked?
Mért, miféle mentség kellene nekem? A könyvtárosnak, magad mondtad, kötelessége megkülönböztetni a költészetet a finom szeméttől.
De nem úgy, hogy ellopja.
Ahol valamiből sok van, és az ember éhes és szegény, vegye csak el a magáét!
Nézd meg ezeket a cédulákat! Mennyi fölösleges könyvet takarnak.
István kiránt egy egész fióknyi katalóguscédulát.
Ez is... Ez is... Hiú remény... Erről is azt hitte valaki, hogy egyetlen lesz, és itt
végezte a tömegsírban... Hiábavalóság...
Papó vállat von, és magára hagyja Istvánt a gesztusaival.

12

tiszatáj

Az Üllői úti boltot fél év múltán hagyta Tóth Pál. Talán
túl sok porlódi tájszót kevert a beszédébe? A főnök rápirított.
Ascher Nándor Rottenbiller utcai csemegekereskedésében mindenesetre mekegett, mintha rendeletre tenné. A mémökék máshová költöztek, ágybérlet után kellett néznie, az albérlet sok
volt az ő pénztárcájának. A közelben, a Keleti pályaudvar mellett talált szállást. Vasárnaponként a főbérlők, egy fiatal nyomdász és neje magyarnótát jártak hallgatni egy környékbeli vendéglőbe.
Egy vasárnap este a főbérlő felesége bejött hozzá, és se
szó, se beszéd szájon csókolta.
Mit fog szólni ehhez az ura?, kérdezte Palkó, amikor levegőt kapott.
Részeg már, ott ölelget egy lányt a konyhában, mondta az asszony.
Nem bánom, de csak akkor, ha kettesben leszünk.
A Rottenbiller utcai üzletet egy drogista miatt hagyta ott a fiú, aki állandóan zárás
előtt pár perccel érkezett. A drogista még mindig Blaha Lujza őméltóságával hirdette
legfinomabb arczporát, és esténként a boltban likőrözött. Sokszor csak negyed órával
később tudtak miatta zárni. Itt sem telt ki a hat hónap.
A szerencse egy Lipót körúti boltba vitte Palkót, és bár a 13-as szám alatt volt az
üzlethelyiség, itt maradt legtovább. Három másik segéd is dolgozott vele, de a főnök őt
bízta meg a kirakatrendezéssel.
Úgy építette meg, akár egy oltárt. Bal oldalon a prágai sonka mosolygott rózsaszínűén, mellette a gömbölyded mortadella, különféle szalámik. A krakkói fűszeres
kolbász illatától csak nyelte a nyálát. A belföldi húsárut tette középre: koszorút formált
a debreceniből. Egyet a citromosból, egyet a fokhagymásból. A porlódi Pick szalámi
került a fő helyre. Volt ott paprikás szalonna, füstölt disznósajt, gyulai, csabai kolbász,
kockára vágott, ropogósra sült császárhús, göngyölt főtt sonka is. Mellettük sültek,
hosszú tálakon, némelyik még gőzölgött. A tejes rizsen hizlalt styriai csirke (az úrhatnám segédek nyelvén poularde) jól illett a sertés-veséstál mellé. Fölöttük a strasbourgi szarvasgombás libamájpástétom trónolt. Pácolt lazac és aszpikos homár karolta
jobb oldalról a finomságokat. Odébb kicsi tengeri rákok fürtökben (az urak crevetteként kérték), de az osztriga sem maradhatott el. Jobb oldalra helyezte a sajtokat: a
Svájcból hozatott ementálit, a francia camembert, a holland eidámit, az illatos hagenbergit, a Banja Luka-i trapistát, a milánói sztrachinót, a gyomrának oly kedves füstölt
parenyicát, de még az ínyencek által kedvelt büdös sajtot, az olomóci kvárglit is.
A főnök ismerte a kínai mondást: aki nem tud mosolyogni, ne nyisson boltot. De
be is tartatta mindenkivel a tizennégy órás munkaidő alatt. A vevő alig lépett az üzletbe, már harsant is kórusban a köszöntés:
Csókolom a kezeit, nagyságos asszonyom!
Alázatos szolgája nagyságos uram!
Van szerencsém! Mit tetszik parancsolni?
A főnök nem tartozott a fukar kereskedők közé. Segéd urak!, mondta egyszer
zárás után. Látják, hogy mennyi drága dolgot kapunk külföldről is. Az nincs megtiltva,
hogy megkóstolják az árut. Akkor tudják igazán ajánlani, ha maguk is ismerik az ízét.
De tudomásul kell venni, hogy ezt valakinek meg is kell fizetnie. Értve vagyok?

1993. február

13

Kóstolni bizony vevők is jártak a jó forgalmú üzletbe. Például egy jól öltözött
hölgy, aki annyit mondott csak halkan Palkónak:
Tudja holnap zsúr lesz minálunk, szeretnék szétnézni, milyen itt a választék.
Örömmel vagyok szolgálatára, nagyságos asszonyom, készségeskedett Palkó. Mit
tetszik parancsolni?
Talán kezdjük a sonkával, mondta a nő. Látom, épp ott van a szeletelőgépben.
Nagyon szívesen!, mondta Palkó, és villán átnyújtott a hölgynek egy darabkát.
A hölgy kiflit vett elő a táskájából, és harapott belőle a sonkához. Végigkóstolt még
néhány.dolgot, aztán csak annyit mondott:
Az áruval nagyon meg vagyok elégedve. Holnap reggel jövök bevásárolni.
Legyen szerencsénk, nagyságos asszonyom!, mondta Palkó. És a főnöke tekintetét
kereste.
Soha többé nem látjuk, mondta a főnök mosolyogva, amikor a hölgy után becsukta az ajtót. Még öt másik üzletben bevacsorázik. Ekkor autóduda harsant az üzlet
előtt. Nagy ritkaság volt akkoriban egy gépkocsi, még Budapesten is.
Gróf Csekonich méltóságos űr az, mondta a főnök. Segéd űr!, maga fogja kiszolgálni, intett Palkónak. Rá is kacsintott.
Parancsára, főnök űr!
A gróf hatalmas dán dogjával érkezett.
Alázatos szolgája, méltóságos uram!, hangzott a kórus.
Miben lehetek méltóságos uram szolgálatára? Palkó elébe ment a magas
vendégnek.
Kéhem, kaphatok phágai sonkát?
Tegnap kaptunk friss árut, ma főztük ki, méltóságos uram.
Akkoh kéhek egy félkilós dahabot, de csakis a hózsájából.
Igenis.
Palkó be akarta csomagolni az árut, de a gróf megelőzte.
Kéhem, adja oda a kutyámnak!
A kutya gyorsan végzett a sonka legnemesebb részével.
Kéhem, szakította meg a csöndet a gróf, készítsen nekem egy zsahdinettó ajándékkosahat! Az összeg nem számít. Szép legyen!
Parancsára.
Palkó igyekezett a legdrágább dolgokat kiválasztani. Pezsgő, konyak, likőr, cukrozott ananász, bonbon és más nyalánkságok kerültek a díszkosárba. A virág és a szalag
sem maradhatott el.
Tessék parancsolni: huszonöt korona ötven fillér!
Palkó a grófnak nyújtotta a számlát. Alaposan megnyomta a ceruzát, de a főnök
kacsintásából tudta: ez az a pillanat, amikor a kóstolások árát be kell hozni.
Kéhem, itt van az ehszényem, mondta a gróf. Fizessen maga.
Szolgálatjára!, Palkó a pénztárhoz lépett az erszénnyel: tele volt tíz- és húszkoronás aranyakkal.
A gróf távoztában egy arannyal jutalmazta Palkó szolgálatait. A fiú mélyen
meghajolt, közben arra a színésznére gondolt, aki majd ezt az ajándékkosarat fogja
kapni a szemközti Vígszínházban. A gróf persze küldöncöt kért a kosárhoz erre a nagy
útra is.
Palkó következő vevője egy címzetes díjnok volt a Statisztikai Hivatalból.
Alászolgája. A szokásosat, segéd úr, mondta.

14

tiszatáj

A szokásos a kishivatalnok vacsoráját jelentette, fél pár virsli zsömlével. Fizetésnapokon töpörtyűt vacsorázott be.
Palkó odasúgta neki:
Vegyen három zsemlét. Tíz fillérért annyi sonkamaradékot adok, hogy győzze
megenni!
A díjnok, akinek bizonytalanabb volt a vacsorája, mint a kutyáé, hálásan nézett
rá. Palkó, aki ilyenformán egy kicsit helyrebillentette a világ egyensúlyát, elégedett volt
magával.
A boltba hangos színészek tódultak be Hegedűs Gyula és Szerényi Zoltán vezetésével. Hegedűs huszáregyenruhát viselt. Az üzlet hátsó részében szoktak elpezsgőzgetni, és Palkó a kis üveg Törleyk cseréjekor csak úgy itta a szavukat. A tízkoronás
aranyat titokban elővette. Fénylett, mint a bohémek arca.
István a csaphoz tett kezéről iszik, és hallja, hogy az első szobában Pali
*""" ""*" és András beszélgetnek:
""""
Te, ennek a kiscsajnak olyan gyönyörű segge volt, mint két női mell.
Annak a Konfekció Klárinak?! Ne fűzgélj! Az anyjától múltkor megkérdezte a
hentes: mondja asszonyom, magának már negyvenöt előtt is ekkora segge volt?
Na de ha láttad volna abban a farmerban!
Trapper farmer drága kincs, jó ha van, de jobb ha nincs. Beleülsz a tócsába, dobhatod a picsába!
Istvánnak eszébe jut az a szőkített nő, aki a szemben lévő lakásból leselkedik át
sóvárogva rá és albérlőtársára. A férje, tokáját szakállába rejtő, szuszogó férfi, akin
folyton szét akar repedni a ruha, még a boltba se engedi le bevásárolni. Valami főnök
lehet, a nőt úgy emelte ki a könyvtárból, és zárta a hatalmas belvárosi lakás börtönébe.
Biztosan ikrás már a combja, gondolja István. Megtörli a kezét, szótlanul átmegy
a hivatalsegédek szobáján. Papó egy rejtvény csapdájában. István unott arccal az irattartó szekrényhez lép, találomra kihúz egy dossziét. Visszaül, kinyitja. Megszagolja a
dossziét, dohos. Lapokat húz ki belőle, beleolvas, félreteszi. Arcán az érdeklődés elsőjelei.
Ezt hallgasd meg papókám! Ez nem igaz. Költőt fogtam, igazi költőt.
Többet ésszel mint erővel meg van írva régen
Olvassa el soraimat minden magyar Testvérem.

Szótagszám!, rikkant közbe a munkatársa.
Okos gazda százat nem lép, ott ahol húsz lépés elég.
Időt s erőt megtakarít, munkatársa a jó gép.

Elég - gép, emmán döfi! Papó már föl is néz néha a rejtvényből.
Földjét jobban művelheti, termése is nagyobb lesz,
Magyar földre, magyar gazda, csak jó magyar gépet vesz.
TÓTH PÁL KERESKEDŐ TENGŐD

Óh, hát ez költő! Milyen rövid neve van. Ez Papó.
A magyar gépekről annyit, hogy a Hofher-Schrantz-Clayton-Scuttleworth lerakata a Tóth Sándor-féle házban.
Ezek a tótok sose nyugszanak.
De nem ám! Mert ez csak a kezdet. Most jő az igaz népiség:

1993. február

15

Örzse nénit kérdi Kató,
Mi arra a tanácsa?
Miért nem nyúlik el rétese?
S nem foszlós a kalácsa.

Nézzed lelkem, egyet mondok
Jegyezd meg magadnak!
Friss jó lisztet Tóthnál vegyél!
Vásárhelyit ott adnak.

Édes párom, Gerő bátyád
Bizony sokszor megcsókolt,
Mert rétesem meg kalácsom
Porhanyós és foszlós volt.

Ez a Tóth Pál ismerte az életet. De legalábbis Gerő bát, mondja Papó.
Válj! Most jön a következő. Itt csak a prózát mondom. Üzleteimben Bocskay u.
10., Kossuth u. 13. és Kossuth-u. 10. számok alatt szabolcsi és dunántúli uraságoktól
vásárolt korai nyári rózsa, korai Ella, rózsa és hópehely fehér vetőburgonyák és étkezési burgonyák a legolcsóbb áron kaphatók.
Három boltja volt és még ilyen szórólapokra is telt neki! Papó elismerően csettint
a nyelvével.
Most mire vagy kíváncsi? A himnuszok el vannak választva az áru szerint szép
kettős vonallal. Tehát: Kukorica, árpa, korpa! Nem? Akkor boros hordó, permetező
hordó, kádak! Hm? Nagyon válogatós vagy, Tóth uram boltjaiban lenne a helyed!
Neked az Isten verse se elég jó. Ezt már ki ne hagyd! FŰSZERFÉLE. VASÁRU.
EDÉNY. ÜVEGÁRU. RÖVIDÁRU. Könnyebb lenne elmondani, mit nem árult!
Ne kímélj! Vezesd elő.
Na szóval: István gyerekes, iskolás versmondással gúnyolja ki a reklámversikéket.
Ágnes néni hol vásárol?
Háztartási dolgokat,
Csak a Tóth Pál üzletébe
Kapom olcsón azokat.

Tiszta üzlet, pontos mérték
Éppen most megyek oda
Vásároljál te is egyszer
Többet nem mégysz máshova.

Ez a mégysz, ez nagyon tetszik! Pali szólal meg az ajtóból.
István tovább olvas, túlzott hangsúlyokkal.
Cukor, só, liszt, fűszerféle, láncok, olaj- és porfestékek és minden olyan áru, ami
a gazdaságba szükséges, Tizedes és százados gyári mázsák gyári árban kaphatók. Tóth
Pál üzletében a Kossuth-u. 10. szám alatt a Kaszinóval szemben. István most oktató
hanglejtésre vált. Minden ellátandó vevő egy bevásárlási könyvecskét kap, s abba bele
lesz írva, amit vásárol. A fizetésnél minden pengőből három fillért visszakap, vagyis
három százalék engedmény van, mint kedvezmény adva - engedmény-kedvezmény:
hiába a költői véna - a már olcsó árakból is. Szíves pártfogást kér tisztelettel Tóth Pál
kereskedő Tengőd.
Mi a lótúró ez?
A hagyaték, amit a Zengőváry a nyakamba varrt.
Nem is olyan uncsi, mondja Papó, és ismét a rejtvénybe bújik.
Ez nem. Csak látnád a többit.

16

tiszatáj

A főnök feleségét Julcsa néninek hívták egymás közt a
segédek a Lipőt körúti üzletben. Valóságos életasszonynak tartották, aki kitűnő üzleti érzékkel volt megáldva. Szerette a szépet. Pálnak például egy napon egy igazi festményt adott át, egy
csendéletet, amely alapján be kellett rendeznie a kirakatot. A kirakati csendéletet egy ezüst ötkoronással jutalmazta.
Pál már két éve állt a cég alkalmazásában, saját vásárlóköre Volt, akik inkább megvárták, míg szabad lett, nem fordultak más alkalmazotthoz.
Segéd úr! Egy telefonos megrendelés érkezett, mondta
Julcsa néni egy alkalommal, nem sokkal zárás előtt. Itt a lista, a
vevőnek az a kívánsága, hogy személyesen szállítsa ki hozzájuk.
A vevő egy sarokra lakott az üzlettől. Pár perc, és Pál
becsöngetett a második emeleti ajtón. Átadta a szakácsnőnek a csomagot. A szakácsnő
azzal tért vissza, hogy úrnője látni kívánja, és személyesen óhajtja rendezni a számlát.
Bevezette a szalonba. Pál egy kimondottan szép nőt látott a kereveten. A hölgy rögtön a
lényegre tért, mihelyst kettesben maradtak.
Régóta figyelem önt, mondta a nő, amint a kirakatokat rendezi. És ez volt az
egyedüli módja, hogy találkozhassunk. Most mért nem ül le mellém?
Pál már a huszadikba fordult, szelíd arcú, ábrándos szemű, hetyke kis angolos
bajszú legény lett belőle, de elpirult. Eszti is eszébe jutott.
Nagyságos asszonyom, engem várnak az üzletben!, mondta.
Ugyan, segéd úr! A főnökasszony nagyon jól tudja, hogy nálam van.
Végre leült. A nő közelről még kívánatosabb volt. A csókkal, öleléssel nem is
volt semmi hiba. Hanem hogy a keze mind lejjebb vándorolt, megérintette a nő jobb
térdét. Fel is ugrott mindjárt. A számlát is feledve rohant vissza az üzletbe. A főnökasszony aztán apróra kivett belőle mindent, egész a műlábig.
Pállal máskor is megesett, hogy némely úriasszony meghívta magához, hogy mutassa be a halsaláta, az aszpik, a tartár-, a remoulademártás vagy az igazi majonéz
elkészítésének fogásait. És Pál bizony, bár szigorúan tilos volt - a csinosabb asszonyok
előtt nem titkolta tudását semmilyen értelemben sem. A veszödelmes koron túl lévőket
- saját szavai szerint - kerülte.
Egy nap azonban egy férfi várta zárás után az üzlet előtt. A fiúnak a Klauzál utcai
népfürdő sóvár szemű ajánlkozói jutottak eszébe, ahová tizenkét fillérért járt a melegített Duna-vízbe fürdőzni. Ez a férfi azonban más volt.
Szeretnék önnel diszkréten beszélni, mondta, és meghívta egy vendéglőbe. Hamar a
tárgyra tért. Feleségével boldog házasságban élnek öt év óta, de az égiek csak nem akarják gyermekkel megáldani frigyüket. A nő rendszeres vásárló az üzletben, és Pált szemelte ki arra, hogy gyermekük apja legyen. Ez azért már sok volt egy tengődi léleknek.
Uram, mondta a férfinak, én csemegecikkeket és fűszerféléket árulok, s nem
magamat!
A férfi végül könyörgőre fogta, hogy mit ér az élet gyermek, örökös nélkül, hogy
így meg úgy, mekkora boldogságot szerezne nekik. Pénzt is említett. Ha lányka születik
száz, ha fiúcska, kétszáz koronát fizetne neki.
Pál néhány nap gondolkodási időt kért, hogy megbeszélhesse barátjával, Galamb
Jóskával a dolgot. Közben sűrűn nézegette a vásárló asszonyokat is, de nem jutott
semmire.

1993. február

17

A nagy péz mög a böcsület nem fér össze, mondta Galamb Jóska, aki még a
napsütésből való részét is képes lett volna eladni. A böcsület nem más, mint az üzleti
spekuláció része éggy jó keresködő számára. Az a művészet, hogyan aknázzuk ki valaki
vágyát valamire. Most itt az alkalom: kilenc hónap múlva möhetünk Bécsbe!
Régi tervük volt a császárvárosban szerencsét próbálni. Ez döntött. A szerződés
hát megköttetett.
A titokzatos apavásárló először is alaposan bevacsoráztatta Pált, bikavért is itatott
vele, de a fiú csak ímmel-ámmal ivott. A férfi elkísérte a London szálloda első emelet
7-es számú szobájáig.
Az égőket kicsavartam. ígérje meg, hogy nem használ gyufát!, mondta.
Nem dohányzom, kérem. Pál arra gondolt, milyen éghetetlenül csúnya asszony
várhat rá a sötétben.
Jó estét, kedves, mondta odabenn egy kellemes hang. Pál a hang irányába tapogatózott. A nő már eleget ábrándozhatott az ágy meleg ölében, mert azonmód magára
rántotta.
Legalább annyit mondjon, milyen színű a haja, a szeme, kérlelte a nőt, mert az
alakjával meg volt elégedve.
Barna, súgta a hang.
Pál, hogy biztos legyen az eredményben, háromszor is teljesítette a szerződésben
ráróttakat. Olyan tündéri, hihetetlenül hinnivaló volt ez az éjjel, mint egy operett.
~ —
__ _ _

A kakas órája volt, és a hold már az égen, akár egy kérdőn felvont
szemöldök. Abból a temetőből érkezett a fővárosba, ahol az év egy bizonyos
napján délelőtt tizenegy óra előtt tíz perccel megjelent. Miért is? Hogy beszélgessen valakivel, akivel mintha mostanában ritkábban beszélgetne magában? Hisz tudta,
hogy ami ott lenn van a föld alatt, az nem ő. De akkor miért kérdezte meg a lány
szüleit, hogy merről van a feje? Egyáltalán, miért mondja el évenként újra és újra a
történetet az autóstopról, amelyből kiderült, hogy ő felelős a lány haláláért. Miért tartja
mégis ezt az idős házaspárt igazi szüleinek a sajátja helyett, akikkel úgyszólván már
nincs is kapcsolata? Miért ül ott abban a kicsiny, kálváriadombot formázó temetőben
délután is? Miért olvassa el a temetőgondnok házának falára kitett hirdetést, és miért
jegyzi meg, mintha vizsgáznia kéne belőle valahol:
FELHÍVÁS A HOZZÁTARTOZÓKHOZ
A 25 éve lejárt és 100 vagy 200 Ft-tal újraigényelt sírok újraigénylési díját az egyházközség mint
temetőgondnokság 400 Ft-ra emelte föl. Ezúton kérjük a hozzátartozókat, hogy a hátralévő 200
illetve 300 Ft tartozást szíveskedjenek ez év december hó 31-ig rendezni a plébánián. A kötelezettség elmulasztása esetén a sírhely minden további értesítés nélkül megszűnik:
A gondnokság

A Temetőrendet kezdte böngészni:
1. A temető az a földterület, amelyben elhunyt szüleink, őseink, ismerőseink holttestei pihennek. Tehát kegyeleti hely. E szent helyen, melyet anyaszentegyházunk külön e célra
megszentelt, tisztességes és helyhez illő rend, tisztaság, nyugalom és béke megőrizendő. Ennek
fenntartására mindenkinek ügyelnie kell. Mindazok, akik a temetőben tartózkodnak, kötelesek
magukat a temetői szabályzatnak alávetni, és annak végrehajtására felügyelő temetőőröknek, temetőfelügyelő szerveknek engedelmeskedni.

18

tiszatáj

2. Szóban és cselekedetben kerüljenek minden kegyeletsértést, beszéljenek csendesen, ne
szaladgáljanak és ne okozzanak botrányt.
3. A temetőből sírkövek, keresztek, virágok, koszorúk, gyertyák kivitele vagy ellopása
tilos.
4. A kerékpárokat hagyjuk a kapunál elhelyezett kerékpárőrzőnél.
5. A sírokról lekerült régi koszorúkat és virágokat ne a földre és mások sírjára, hanem a
komposzt telephelyre helyezzük.
6. Mindenki törődjék hozzátartozója sírjával és ne hagyja gondozatlanul. A sírok virággal
való beültetését és locsolását a hozzátartozók jogosultak maguk végezni.
7. A kutakat és vödröket gondosan kezeljük, és a kút körül sarat ne csináljunk.
8. A temetőben végzendő minden munka, sírkeretezések, sírkövek, új keresztek felállítása
csak a Gondnoki Hivatalban nyert engedély után köthetők meg.
9. Sírhelyek, régi sírkövek ellátása ugyanott. A temetőőrök ezt nem jogosultak intézni.
10. A temetőt átjáróul használni és oda állatot bevinni tilos és büntetés alá esik.
11. A panaszok részére a Gondnoki Hivatalban panaszkönyv áll rendelkezésre.
12. A temető látogatási ideje a nyári hónapokban reggel 6 órától este 7 óráig, téli hónapokban reggel 7 órától este 5 óráig terjed.
13. Tíz éven aluli gyermek a temetőt csak hozzátartozókkal együtt látogathatják.
14. A temetés alkalmával az eltemettető kellő időben köteles gondoskodni a sírhely
kiváltásáról, kijelöléséről, kiásásáról, betemettetéséről. Általában a temetés intézéséről. Minden
halott meg koraszülött csecsemők eltemetése és urnaelhelyezése is engedélyhez van kötve,
amelyet az illetékes Ujplébániai Egyházközség Gondnoki Hivatalánál kell kiváltani és kellő
időben a temetés előtt a temetőőrnek átadni.
15. Különösen szeles időben a sírok vagy sírdombok kivilágításánál mindenkinek nagy
éberséget kell tanúsítania.
16. A római katholikus Új Plébániahivatal az eltemetett sírokról anyakönyvet vezet,
amelyen a sírhely száma is fel van tüntetve.
Zsindely Gyula
temetőgondnok
Emléked örökké élni fog!, zsolozsmázta félhangosan. Két tíz éven aluli gyermek
lépett be a kapun, kezükben locsolóval. Visszament a sír melletti kispadra. Rágyújtott.
N e m tudott mire gondolni. A délelőtt már kibeszélgették magukat ketten, fogadalmakat
is tett. Két szál cigarettát is titokban a földbe ásott, kedvese kedvenc Kossuthját,
amelyet feltehetően feltűnősködésből szívott volt, lévén a kétkezi munkások és munkátlanok kedvenc torokmarója. A cigarettában most újra azt az iszonyatos erőt ízlelte,
amely a vérben dobol, a szerelmesek egymásba kulcsolt karjainak hídjában. Arra lett
figyelmes, hogy a két kissrác ott áll a sír előtt, méregetik őt meg a feliratot. N e m szólt.
Először gyufát kértek, hogy a nagyapának hozott gyertyacsonkot a söröskupakban
meggyújthassák. D e aztán visszatértükkor a szeplősebbik minden kertelés nélkül megkérdezte.
Már négy éve halott a néni.
Igen.
És kije ez a bácsinak?
Várt a válasszal, de aztán már nem lehetett tovább halogatni.
A szerelmem. Ennyit mondott. A z emberek manapság a tévéből tanulnak meg
viselkedni, gondolta.
És a bácsi még mindig szereti?
Igen. Majd megismeritek ti is ezt az érzést.
És a bácsi mivel foglalkozik?

1993. február

19

Könyvtáros vagyok.
És az jó?
Játszani jobb. Olyan, mintha temetőcsősz lenne az ember. Egy korallszínű lepke
szállt a hajába, elhessegette finoman. Na sziasztok., mondta. Minden este tegnap van,
gondolta.
És most itt zötyög a villamoson, amelyre a Nyugati pályaudvarnál szállt fel,
gyomrában a restiben lenyelt féldecik, a szájában, a nyelvén keserű lepedék, zötyög itt
a Bajcsy-Zsilinszky úton az Astória felé.
És akkor felnéz. Fekete, déli szempár nézi, minden kihívás nélkül, de nem is
lopva. Visszanéz. A lány állja a tekintetét.
Mit akarhatok én egy cigánylánytól?, gondolja. De magában már megállapítja,
hogy már újra bele mer nézni a nők szemébe. Mindegy, a lány úgyis leszáll valahol
Budafokon, addig szórakozik. A cigánylány most határozottan és kutatóan néz a
szemébe, az Astória előtt eggyel leszáll. István mint egy alvajáró követi. A lány rövid
szoknyában van, erős, formás a feneke, vádlija mint egy gyaloglóé.
Mit fog ehhez szólni Kati, gondolja. A fogadalmak jutnak eszébe a sír mellett.
Eldobja a csikket, két lépéssel a lány mellett terem.
Szia.
Szia.
Merre mész?
A Semmelweis utcába.
Az jó, én is arra megyek.
A lány arcán nincs meglepődés, se kíváncsiság. Fiús álla van, drótszálú haját
copfban hordja. Nem kakaószínű, a legsötétebb cigánybarna bőre van.
Most jövök a temetőből, mondja István zavarában.
Igen?, néz rá a lány. Egyáltalán nem csodálkozik. A hatalmas éjbarna szemgolyók
a fehér keretben inkább szomorúak. Hát itt lakom, mondja egy ház előtt.
Nem találkozhatnánk a hétvégén, mondja István, a torkában a visszautasítás
szégyene. Tizenhat lehet a csaj, gondolja.
De, meló után.
Hol melózol?
Újpesten a lámpagyárban.
És itt kinél laksz?
Munkatársaimmal, csajok. Nem lehet feljönni, mondja szomorúan. Az egész testtartásából árad az erő, az egészség és a szomorúság.
Hát akkor hol találkozzunk?
Itt, az Erzsébet híd lábánál, a parkolóban.
Öt óra jó?
Okés.
Hű, de utálom ezért az okésért, gondolja István. Falusi liba. És te mi vagy,
mondja egy másik hang benne.
Hát akkor szia. Zoltán István vagyok.
Orsós Olga, szia.
A lány először mosolyodott el, mióta együtt vannak.

20

tiszatáj

A Kígyó utcában, az Apostolok söröző előtt sétáltunk,
Galamb Józsival, és a saját halandzsa nyelvünkön beszéltünk.
Mióta Józsival a szabadnapjainkat közösen töltöttük, olyan tökélyre fejlesztöttük az arab-spanyol-olasz-cigány hangulatú
szavakból álló beszédünket, hogy időnkint már értöttük is.
Kabekeke csaléa alléja mardaja?, kérdőm Jóskát.
Rám néz nagyot.
Kumbe dzsopna! Apekekaléapa.
Erről van szó!
Csabe Korláhéráriamútó. Endalaerzanaliáda haléomo. Tavai ahaj ahaléapapampi 1 lón.
Na de éngöm sé köllött félteni:
Csabékavaunvaullápelüsztenálló. Uzuleodjabullepoppátuppa ruu.
Bocsássanak meg, mekögte éggy sötétkék bársonygalléros zakót, drapp színű
nadrágot és fehér bokavédős lakkcipőt viselő tisztös, régivágású úr, én hat nyelven
beszélek, de nem értem egy szavukat sem. A legszöbb az vót az egészbe', hogy
magyarul szólított mög.
Én az órámra néztem:
Siessünk, mert lékéssük a mozit!
Jóska barátom még ennél is merészebb vót. A Koronaőr utcai A politikus grajzlerhez vagyis szatócshoz címzött korcsmája hírős volt a paprikáscsirkéjéről, de Jóska,
miután teletömtük a hasunkat, odahívatta a vendéglőst, akit mindönki a körösztnevin
szólított, és mögkérdözte tőle:
Ugyan mondja már mög Prégrád uram, hova jár, ha éggyször jól akar ebédölni?
Kávézni a Városház térön lévő Három nyolcashoz címzött kávéforrásba jártunk,
égyetemi hallgatók, katonák, szerényebb polgárok, az iparos és kereskedőnemzet közé.
Mert ingyér annyi cukrot töhetött az embör a kávéjába, amennyit csak akart. A Szervita
térön lévő Kispipa vendéglőbe is mögtaláltuk a járást a kapu alatt, de onnét kikoptunk,
mert Jóska mögint elemibe' vót.
Adok én magának éggy jó tanácsot, hogyan mérjön ki több sört, mondta a
csaposnak.
Allah áldja meg a jóságáért, felelt a piros fezt viselő embör.
Adjon kevesebb habot!
Kedvünkre való ez a város; éggy kicsit olyan, mint mi. Szeretjük a piros, kék
sapkát viselő hordárok úri bámészkodását, a narancssárga sapkás bérszolgák, a barna
sapkát hordó gyorskézbesítők nyüzsgésit. A pékinasok sípjelire érköző röggelöket, az
éjjel éber lumpokat és a bóbiskoló éjjeliőröket. A kora röggeli tejárusok hadát éggyfogatú lőcsösszekereikön vagy csacsifogataikon, a pincékből kihangzó szomorú tehénbőgést, ahol a tejárusok ádáz ellenfelei, a tejkeresködők fejik a legelőt soha nem látott,
bánatos barmokat. A kék bojtos piros sipkát viselő, fúrt fülű olasz, vagy csak annak
öltözött gesztönyeárusokat, akik még krumplit is sütnek kis kályhájuk lapján, és tüzet is
adnak az arra haladóknak. A fenyőmadarat áruló tótokat, a környékbeli falvak lénolajárusait, a török és olasz édösségkínálókat az iskolák körül, a piros arcú és almájú palóc
asszonyokat, a sváb zsuppszalma- és hagymaárusokat, az aprófaárusokat. A szó
magyarul-svábul-tótul-olaszul zeng:
Almát vegyenek!... Stroh-stroh!... Kravanet, kravanet!... Alvé, mandoletti!...

21

1993. február

Néha elmögyünk a cselédkorzókra is. Az alföldiek mög az erdélyiek a Keleti
pályaudvar előtt, a fölvidékiek a Nyugatinál, a dunántúliak a Délivasútnál, a svábok a
Széna térön mög persze a városligeti vurstliban találkoznak.
Szeretjük ezt a soha nem nyugvó forgatagot, a tömegöt, amelybe el lőhet tűnni; az
idegön esküvőket, ahol - mivel sénki sé ismer biztosan sénkit - az embör rokoni orcát
öltve csókot vámol a möny asszony tói, a Szent István napi körmönetöt, a Gellérthögyről szóló ágyúszót, az újságokat, melyök a legújabb fűúri párbajokról tudósítanak,
de leginkább a színházat.
Ezt még az ékszerészök kirakatai előtti ácsorgásnál is jobban kedveljük, pedig azt
mondják, a színházban hamisak a kövek. Fél órákat elálldogálunk éggy ékszerüzlet előtt
a borsárga topázt, a tejfehér opált, fűzöld smaragdokat, karmazsinvörös rubintokat,
ibolyaszín ametisztöket bámulva, vagy épp a zafírt, amely Esztikém szömit juttatja
eszömbe. De a színház, ahol sémmi sé valódi, mégis igaz, a legnagyobb gyönyörűségünk. Galamb Józsi az operettöket kedveli inkább, magam a régi népszínműveket, a
Piros bugyéllárist mög A szökött katonát. De a legragyogóbb, mindön színbe tündöklő
gyémánt - ebbe éggyek vagyunk - Fedák Sári a Király Színházban. A János vitéz című
daljáték már túljutott a 350. előadáson is, mégsé unja sénki. Mi Józsival ötször néztük
mög. Mit szólnának otthon a falunkban, ha mögtudnák, hogy éggy nő játssza Kukorica
Jancsit? A gyöngyökkel díszítött lajbi, a gyönyörűen kivarrt suba, a pántlikás pörgekalap, a hímzött gatya, az ezüstkampós pásztorbot, a tajtékpipa és a csikóbőrös kulacs
láttán tátva maradt a városiak szája! És az a sujtásos huszáruniformis! Nincs rá szó.
A közönség csak akkor érzékönyült el igazán, amikor Papp Miska rákezdött a Bagó
nótájára:
Egy rózsaszál,

szebben beszél, mint a legszerelmesebb

levél...

A második strófánál mán a kórus is félrefordult. A végén mindannyian éggyütt
zokogtunk Bagóval. Gazdag és szögény, magyar és némöt éggyütt bőgött. Be jó vót ott
lönni! Ha ezt a tündérvilágot Eszti látná! Mi van vele? írnom kéne neki éggy kopértát.
_ _
Ez a hapsi mindenre gondolt, papókám. Az Anker általános Biztosító
— — R.T.-nél kötött egy 1.000 USA dolláros és egy 5.000 aranypengős életbiztosí^ ZZ tást. És milyen szépen fizette a részleteket egy évtizeden át. Itt van vagy két
marékra való nyugta.
Igen? István munkatársa föl sem néz a gépelésből, az éves folyóirat-megrendeléseket készíti.
Csak eggyel nem számolt.
Papó nem szól.
Az oroszokkal. Még a letartóztatásából szabadulva is az első dolga volt, hogy a
kötvényei dolgában intézkedjék.
Le volt tartóztatva? Miért?
Azt még nem tudom. De hónapokig ült. Később kap egy ilyen választ a
biztosítótól;
Életosztály Sz/hi. Budapest, 146, jan. 5.
Vonatkozik: 299017 - 292.209 sz. bizt.
Igazoljuk fenti biztosítások ügyében hozzánk intézett nb. sorait és tájékoztatásul
közöljük,
hogy mindkét biztosítás díjfizetés hiányában ez idő szerint érvényen kívül áll és azokból kifolyólag csak az automatikusan beállított tőkésítési érték erejéig viselünk kockázatot. A változott

22

tiszatáj

viszonyok és az értékeltolódások következtében - hallod milyen finom stílusfordulat, papókám? a biztosítások reaktiválása ez idő szerint nem volna célravezető, és sajnos azon kívánságának
sem tehetünk eleget, hogy a biztosításokat most visszavásároljuk. Arra kérjük, méltóztassék rövid
ideig türelemmel lenni, mert az ilyen régi biztosításokra nézve a közeljövőben
kormányrendelet
fog megjelenni.
Teljes tisztelettel az ANKER Magyarországi Igazgatósága
Két olvashatatlan aláírás
Nyolcvan pengő ára bélyeg rajta, a bélyegen láncaitól szabadult izomkolosszus,
kezében kalapács, a háttérben egyszerre a fölrobbantott és az újjáépített Lánchíd.
Na és, mi lett a nóta vége?
István szipog. Undorító szokás: a taknyát visszaszívja és lenyeli. í g y oldja meg a
zsebkendők hiányát.
Válj, még átnézek egy csomó kérvényt. Megvan.
Állami Biztosító
Levélszám: 130013
Csömör Megyei Igazgatósága
Porlód, 1954. szept. 10.
Díjelőleges!
Üi. Décsy
Hivatkozással f . hó 7-én kelt levelére, kérjük szíves értesítését, hogy az Anker Ált. Biztosító
Társasággal kötött 1.000 USA dolláros életbiztosítása meddig nyert dollárértékben
kiegészítést.
Szíves tájékoztatására közöljük, hogy az idegen pénznemekben kötött életbiztosítások még a
felszabadulás előtti években kormányrendelet alapján pengőre nyertek átértékelést, s így Önnek a
biztosítást - amennyiben fenntartotta - pengőben kellett fizetnie. Ami most már a pengős
biztosítást illeti, tudatjuk, hogy a 6400/1946. ME sz. rendelet ugyan elrendelte ezen biztosítások
valorizációját, azonban végrehajtási utasítás mind a mai napig nem jelent meg, s így természetesen a kifizetésére vonatkozóan Önnek felvilágosítással nem szolgálhatunk.
Állami Biztosító
Két olvashatatlan aláírás,
az egyik valószínűleg Décsy
És feladta az ürge?
Ah, nagyon szívós. Még 1975-ben is próbálkozott. Imé a levél:
Állami Biztosító Csömör megyei fiókja Porlód
Tisztelettel arra kérem a T. Vezetőséget, hogy szíveskedjenek lehetőleg postafordultával hát hol él ez, mondd, papó? - közölni, hogy a 6400/1946 ME. sz. rendelet, (mely az életbiztosítások valorizációjával kapcsolatos) végrehajtási utasítása időközben - ez nagyon jó! időközben
eltelt huszonnégy év - megjelent-e? Bélyeggel ellátott válaszboríték mellékelve.
Ugyanis én még az Anker Biztosítóval kötöttem egy 1.000 dolláros életbiztosítást - a
másikról már nem is beszél, figyeled? egy fenét figyeled, de folytatom
de az bár a lejárati
határidő elérte és általam a díjjak - két j-vel, hajaj! - kifizetést nyertek (nyugtákkal bizonyíthatom), de a felém történő (ejnye, most meg felém, ez nagyon próbál a nyelvükön beszélni!) kifizetés mindmáig nem történt meg, és most már, amikor 85 éves munkaképtelen vagyok - és milyen
naiv, kicsi szív! - jó volna már a járulékomhoz hozzájutni. A kötvény száma 299.017.
Megemlítem, hogy egyébként is ügyfelük vagyok, mivel házam évtizedek óta állandóan
biztosítom. - hát ez már sose tanul? - Szíves válaszukat satöbbi, satöbbi
Dr. Tóth Pál
Tengőd, Bocskay u. 10.
Na és jött válasz?
Nem. Ezzel a dosszié anyaga, amelyből csak szemezgettem neked a mazsolákat,
véget ért.
A z öregúr földobta a bakancsot?

1 9 9 3 . február

23

Nem tudom. Halhatatlan ő se lehetett, bár azt mondják, akik életbiztosítást kötnek, fenemód sokáig élnek büntetésből... Még azt sem tudom, hogy lett doktor. Tudod
te, hány dossziém van még hátra? Itt dolgozom egy süllyedő, repedezett falú könyvtárban, és még baleset-biztosításom sincs.
A Lipót körúton sé tart örökké az aranyélet. Máshol sé
nagyon. Éggy nap hú, de högyös seggű szél fújt odakünn - a
főnök rajtakapta az R. Nóti Sanyit, a legsűrűbb üstökű segédöt
a Julcsa nénin. Hátul a raktárban a bálákon. Még bírta a farát
az öregasszony, neki állt följebb.
Megspórolhatnánk két segédet, ha maga mindennap férfi
tudna lenni még!
Az R. Nóti Sanyi (hogy az R mi vót a nevibe, sénki sé
tudta - talán Rátóti - , de a többi segéd aszonta, Rátartit jelönt)
röpűtt azonna'. Én mög két hét mú'va. Avvót a baj, hogy engödélyünk vót bor mög pálinka kimérésire is. Illetve nem ez vót a
baj, ebbű' lött. Éggy Kohn Ignác nevű igen jó kuncsaftunk ott
itta mög röggelönként a féldeci vaníliás pálinkáját. Dű'töttem
neki. Mögitta, hanyatt vágódott. Ejnye, de erős lött ez a főzet, gondó'tam, de azér
kiabáltam a főnöknek.
Melyikből adtál, kérdözte.
Mutattam neki az üvegöt. Rögtön tárcsázta a mentőket. Az ű gyönge szalmiákszeszös üvegiből tő'töttem a szögény kuncsaftnak, amit mögszédülésre használt. Éggyforma két üveg vót. Nem hittem vóna, de emiatt lőttem én a másik e'bocsátott segéd.
A Pesti Hírlapban olvastam éggy hirdetményt, rögtön válaszoltam is rá.
Nagyságos Boros Béla úrnak
fűszer és gyarmatárú kereskedés
Szolnok
Ipar u. 3.
Mélyen tisztelt Uram!
A Pesti Hírlapban olvastam, hogy Önök kereskedősegédet keresnek, akit részben irodai
munkára is alkalmaznának.
A hirdetett állásra tisztelettel felajánlom szolgálataimat. Iskolai bizonyítványaim kitűnőek
és az eddigi munkahelyemről való ajánlóleveleim a legjobbak. Négy éve szabadultam a tengődi
Reichlinger cégnél. Kézírásom tiszta, a helyesírásom kiváló. Németül is tudok keveset.
Kérem és bizalommal várom Nagyságos Uramnak kegyes válaszát és vagyok
sokszoros
nagyrabecsüléssel
Tóth Pál
Budapest, III. Zsigmond u. 194.

A válasz gyors volt és kedvező. Nem fogtam gyanút.
Tóth Pál úrnak
Budapest
Ajánlkozását megkaptam és kérem Önt, szíveskedjék nálam haladéktalanul
Tisztelettel
Boros Béla

bemutatkozni.

24

tiszatáj
Ez a szolnoki főnököm nagyon zsugorinak mutatkozott.
Még a sajtharangot is lélakatolta, pedig vót, hogy vagon- vagy
uszályszámra kaptuk az árut. Zár alatt vót itt szinte mindön.
Amikó persze kezünkbe kerűtt a kúcs, mi segédök is kiszógáltuk magunkat. Nem kíméltük a déligyümölcsöket sé.
Az is baj vót, hogy a főnök éggy fizetésér két bőrt akart
léhűzni rólam. Kiterjedt levelezése vót. A Bárány Tivadar pesti
gyarmatárunagykeresködő céggel például. írhattam a reklamáló
leveleket.
Bárány Tivadar úrnak
Budapest

Sajnálattal értesítem, hogy a küldött kávé nem felel meg az ön
eladásbeli mustrájának, amelyet e levelemmel együtt külön be is küldök. A kávé,
amelyet
Uraságod trieszti raktárából vettem, de Fiúméból kaptam, apróbb szemű és fakóbb színű, mint a
mustra, amelynek a babjai nagyobb szeműek és szép zöld színűek. Más hozzáértőkkel
is
megnézettem a kávét, egy véleményen vannak velem. Kérem, szíveskedjék az esetet
megvizsgálni
és a baj okáról értesíteni.
Teljes tisztelettel
Boros Béla

Na de a Bárány-cégöt sé ejtötték a feje lágyára.
Boros Béla úrnak
Szolnok
Válaszolva e hó 16-án kelt levelére, szerencsém van kijelenteni, hogy panaszának
tévedés
az alapja. A kávé, amelyet küldettem, nem silányabb, hanem értékesebb minőségű. A mustrabeli
kávé ugyanis színehagyottan érkezett meg Triesztbe, amely okon a szantoszi termelőtől nem vettem át. Hogy pedig Uraságodat gyorsan kiszolgálhassam, Fiuméből drágább kávét
küldettem
címére. Evvel áldozatot hoztam és így méltán csodálkozom panaszán. Ha Önnek a mustrabeli trieszti - kávé inkább megfelel, még mindig intézkedhetem arra nézve, hogy a küldeményt
kicseréljék. Legyen azonban meggyőződve róla, hogy a kávé, amelyet kapott, jó minőségű, és
hogy vevői más véleményen lesznek róla, mint azok az Ön által hozzáértőknek nevezettek,
akik
csak felszínesen
vizsgálják meg ennek a fiumei kávénak minden tekintetben
kifogástalan
minőségét.
Kitűnő tisztelettel
Bárány Tivadar

Annyi haszna azért volt a dolognak, hogy beletanultam az üzleti levelezésbe.
Hogy miket találtam régi mappákban! Például egy BÁTORSÁGOSÍTÓ LEVELet a
Tiszai császári és királyi kiváltságos hajózást bátorságosító Társaságtól. A szerződés
utolsó, 12. pontja így hangzott:
Azon esetben, midőn a' bátorságosított
érték háború alkalmával,
ellenség
beütése,
népzendülés, polgári zenebona, vagy felsőbbségi törvényes vagy törvénytelen erőhatalom
által,
vagy egészen elveszne, vagy benne valami kár okoztatnék: e' társaság jótállásra 's kármentésre
magát nem kötelezi. Ha a' bátorságosított hajó jégjárás, zátonyra vagy tőkére menés, 's más
szerencsétlen eset miatt veszélyben forogna, avagy éppen elsüllyedne: tartozik a
bátorságosított
Fél afelől azonnal (a' feljebb írt mód szerint) e' társaság igazgató Tisztségét értesíteni: addig is
pedig, míg az által szükséges rendelések tételhetnének, e' társaság költségén a'
bátorságosított
érték megmentésére - a' szükség úgy hozván magával - a' hajóbeli teher kihordatásával is minden lehető módon elkövetni. Ellenkező esetben, ha tudniillik kivilágosodnék, hogy a' hajón levők

1993. február

25

által a' veszedelemben forgott bátorságosított érték célirányos intézetek által, vagy egészen, vagy
legalább némely részben megoltalmaztathatott volna: az Hlyen, egyedül a' bátorságosításbeli
bizakodásból eredt kötelesség miatt történő kárért e' társaság jót nem áll.

Az ilyen régi irományok és a Tisza-beli úszások miatt szerettem Szolnokon lönni.
Igazából itt tanultam mög úszni. Először utánam köllött küldeni a folyó közepire a
csónakost, később már magam kapaszkodtam föl az oláh faúsztatók tutajaira.
A Mocsányi Tóni segítött mindönben, az abonyi végrehajtó fia. Éggy nap odamönt a
főnökhöz és öt korona fizetésemelést kért. A főnök elősző vonakodott, aztán ráállt.
Közben az irodában a fatányérban lévő péz főborult, a fillérök és a koronák szétgurultak. A főnök csak arra emléközött, hogy vót éggy ötkoronás is a pézök között, de az
nem lött mög. Engöm gyanúsított vele.
Gondó'tam, új szita szögön függ: jobban mögbecsülik az embört éggy új helyön.
Mög aztán mindig is szerettem vándoró'ni.
így kerültem én Debrecönbe, a Komlós Lajos céghöz. A városba' még lóvasút járt
ekkó. Az üzlet nagy vót, közel a Nagytemplomhoz. Fele csemöge, fele festékbót.
A festékök színeit a köpenyünk karjain vótak láthatók, a vevők nem nagyon tudtak
különbségöt tönni az ólomfehér, a kremzi fehér, a velöncei fehér, a hamburgi fehér,
állandó fehér, a biszmutfehér, a hollandi fehér vagy a cink- mög a gyöngyfehér között.
Eleinte én sé nagyon. Neköm a ződek vótak a kedvenceim. Csak Schweinfurtba
huszonöt színárnyalatba' gyártották. De vót ott mítisz-, bécsicsászár-, papagáj-, braunschweigi-, króm- és guignetzöld is. A szívemhöz legközelebb a ző'd fő'd vót. Ezt
Olaszországba', Tirolba', Csehországba' és Ciprus-szigetin bányásszák. Elgondolkoztam, hogy ezök a festékök mennyit utaztak mán a világba, én mög még mindig itt
csücsülök Debrecönybe, és hallgatom a főnök szekatúráját a píz miatt.
A csemöge résziéig erőssége a sajt vót, ezt Hollandiából kaptuk. Én kiszolgáltam,
de raktáros is vótam. Éggy nap észrevöttem, hogy a tokaji aszús üvegökbül három darab is hiányzik. Persze én kerültem vóna mindjár gyanúba. Rágyüttem, hogy az éggyik
segéd többsző' is e'kérte tüllem a raktárkulcsot, amikó én kávét pörköltem vagy
gesztönyét, olaszosan marónit sütöttem. Csak ű lőhet, gondú'tam, de bizonyítani is
köllött. Éggy mögkezdött üveg száját vékonyan bekentem anilin festékke' a dugóhoz
közel. Éggyször éggy szép, gömbölyű, sárga goudai sajtot hozott fő a pincébül, ott vót
a száján a festék nyoma. A főnök csak annyit szólt:
Kis úr, maga annyira szereti a tokajit, mint Tóth úr a ruszlit.
Bizony, a sós, hagymás hering vót a gyöngém. írt a Galamb Józsi Pestrül, hogy
mönjünk Bécsbe. Ezök után nem sokat teketóriáztam.
~~ ~~

Úgy se jön el.
De eljön.
— —
Csak nem drukkolsz nekem?
Neki drukkolok.
És miért?
Mert vidéki, mint te, tubám.
István egy Wartburgra támaszkodik a parkolóban. Az éj lassan már leszáll, és szól
a táskarádió, hallatszik egy kocsiból. Valaki megszólal mellette:
Mért nézed a földet, úgyis odajutunk.
Szia, Olga.

26

tiszatáj

A lány olyan, mintha egy tündér és egy állat nászából született volna, kívánatos.
Szia.
Hova menjünk?
Van egy buli a gyári kultúrban. Eljönnél?
Persze.
A buszon összebújnak, mint egy régi pár, Olga megtapogatja István bicepszét, ez
aggodalommal tölti el a férfit, de nem szól.
Ezt vegyük le, kéri a lánytól. Olga testhez simuló pulóverén egy kitűző; rajta felirat és két rajz: NE + légy + nyuszi. A lány engedelmes. Zötyögnek Újpest felé.
Mit csinálsz te abban a gyárban?
Ellenőrzöm a lámpákat, hogy égnek-e.
Nem fárasztó?
Dehogynem. Folyton cseréljük egymást, de a műszak végére minden mákos már
előttem. Hogy a férfi nem kérdez többet, hozzáteszi: Benne vagyok ám a gyári focicsapatban! Ez büszkén hangzik. A férfinak megvan a véleménye a női futballról, de
érdeklődést tettet:
És mit játszol?
Középhátvédet.
István hallgat egy sort. Megérkeznek. A buli nem a nagy gyári kultúrházban van,
hanem egy kisebb, a feliratokból, zászlókból, szocialista brigádtablókból következtethetően KISZ-helyiségben. A két ajtónálló szövege elbizonytalanítja Istvánt.
Össz'ségébe megf'galmazódott, hogya k'szpontivezérlésű sza'sz'vezetip'litikát
felkellvá'tani egya ta1 ságiérdekeket jobbanképvisTő sza'sz'vezeti gyakorlatnak...
A párt által létrehozott pártatlan bizottságokban..., kezdi a másik ajtónálló.
István segélykérőn néz Olgára, de már benn is vannak. Egy részeg fiú tekergeti a
magnót, ő a lemezlovas. Az nem baj, ha egy zsoké részeg, de ha a lova is béna!... Az
egész hetvenes éveket a diszkózenével baszták el: megint valami, amit nem a fiatalok
találtak ki, hanem ravasz kereskedők és rosszkezű iparosok és sunyi politikusok. Táncolni lehet rá egyedül, de most még senki sem teszi. Csak sört kapni, de a szemek
bágyadt fényéből látni; van itt valami más is a zsebekben, az asztal alatt.
A gitár ájjon ki a hátadból, és pengesse a rák!, pattan föl egy fényes arcú fiú egy
asztaltól. A rendőri jelentések szemérmesen kreol bőrűnek neveznék.
Meghajtalak, mint hegyi rablót a lavina!, szól utána egy himlőhelyes srác, de a
hangján hallani, nincs harag.
Olgáék letelepednek egy asztalhoz, ahol már két fiú és két lány ül. A kínos bemutatkozások után sörbe fojtják zavarukat. A fiúknak tetszik, ahogy István iszik, megkínálják a motorosdzsekiből előhalászott rummal.
Olga is sörözik, úgy, mint mindenki, üvegből. Büszkén tekinget körbe. Milyen
sráccal vagyok!, mondja ez a tekintet.
A fiúk a múlt heti rádiókabaré poénjait emlegetik.
Mért ütik bele mások mindenbe az orrunkat!, emlegeti a cipóállú; hogy a neve mi,
azt nem érteni a zajban.
István a szomszéd asztalok dumáira is figyel; különböző tájszólások édes elegye:
Csak ákkau jaó a majaólis, ha az ámber pijól is!
Oalyan vágy, mint az átménéti kábát, a szekrénybe vársz bávétésre, mint a
munkásőr október huszonharmadikán!
Ha olan messze lakná', mint amilen hüle vagy, sosé érné' haza!

1993. február

27

Az asztalnál most a focira terelődik a szó. István nézi a cipóállút és a motordzsekist: mindkettő tetoválva van. A cipóállú szőke jobb karján ez áll: Egy lány
csavargója vagyok. A bal ökle már kissé komorabb, és ezt jobb, ha az a bizonyos lány talán épp, aki vele van - komolyan veszi: VERT VÉRÉRT. A motordzsekisen rajta van
a három vízszintes vonallal megjelölt javcsis kereszt. Az aszódi nevelőintézet itt körülbelül az etoni magángimnáziumnak felel meg. A másik kezén három betű: VCSE. István összeszedi a bátorságát, azt a keveset, és rákérdez.
Világ csövesei egyesüljetek!, mondja büszkén a tetoválás tulajdonosa.
Te, Dzsekszonn, add má' ide a söröd! A cigányfiú - ha ez itt megkülönböztető
jelzőnek mondható - már fogja is István üvegét. Az ő csuklóján a cipóállú kezének bilincse.
Olyan szagod van, mint egy török származású bulgár súlyemelőnek, akin nincs
zokni! Ez persze csak a bevezető. Engedd el az üveget, mert megszopatlak, mint a
torkos borzot!
Sötét vagy: egy vödör korom hozzád képest villámcsapás! Ezt a motordzsekis
mondja. A fiú elengedi az üveget, a motordzsekis meg mellbetaszítja.
Olgával madarat lehetne fogadni: a barátok befogadták a választottját, meg is
védik. Ennél boldogabb csak akkor lenne, ha István állt volna ki magáért, de István
lapít, csak italban állja a versenyt a gyári fiúkkal.
...Ez a pasztőrözött tejen és nápolyin felnőtt optikás padlóváza, ez a gádzsó
köcsög ott!, hangzik a háta mögül, de nem túl hangosan, nehogy baj legyen.
István itthon van.

Kilenc hónapra rá, hogy az az eset mögtörtént velem a
London szállodába, e'möntem a Postatakarékpénztár röngeteg
nagy épületibe mögtudakóni, hogy gyütt-é számomra péz, a
mögállapodás szerint. Gyütt. De sé kétszáz, sé száz korona,
hanem csak ötven. Hát mi születött ebbül a kalandbul, ha sé
fiú, sé lány? Tán macska? Szégyölltem nagyon a dógot, arra
gondótam, mit szó'na édösanyám, ha mögtunná. Esztire
gondú'ni sé mertem. A Jóisten úgyis tud mindönt, de hosszú
időbe telt, míg möggyóntam. A pézt azt mindönesetre fővöttem, köllött a bécsi útra. A Galamb Józsi aszonta, neki péze
nincsen, de van éggy vastag aranylánca. Hát jó' van.
Nem nagyon vót maradásunk Pestön. Munkát sé leltünk,
de nem is nagyon akartunk. Zavarossá vált az idő szine. Vót
hogy óijási tüntetés vót az általános választójogért. Akkó hallottam ezt a szót, hogy
szocjalizmos. Gondótam izmos lőhet, de az elejit nem értöttem. A Jóska e'magyarázta,
hogy mi az,
Cucilizmus az, hogy bemögyünk ide a kocsmába, té fizetsz, én mög iszom.
És ha nincs nálam péz?
Akkó cucilista vagy té is.
És mi van, ha a kocsmáros nem cucilista?
Akkó vereködés lössz.

28

tiszatáj

Hát inkább fizettem. A kocsmába hallottam éggy nemzetiszín szélű kammgárn
nadrágos emberiül, hogy ű kivándorol Amerikába. Nem tuttam, milyen lőhet Amerika,
de úgy képzeltem e', mint a Tündérországot a János vitézim'.
Jó lössz nekünk Bécs is, mondta Jóska.
Bécsbe nem vót nehéz e'jutni. Útlevél nem köllött hozzá, a vonat mög - hála
Baross Gábor minisztörnek - annál ócsóbb vót, miné messzebbre utazott az embör. Ezt
hívták zóna-rendszörnek. A zóna pörköltet mög mindönki ismerte. Elég az hozzá, hogy
Bécsbe égyenöst az Arany Bárány Szállodába möntünk. így vót rá kiírva magyarul.
Bevittük a csomagokat. Jóska beszélt a portással, engedje mög, hogy a csomagjainkat itt
hagyhassuk, amíg munkát kapunk. A portás nemigen értötte, amit a Jóska mondott, de
mögengedte a dógot. Szédítő nagy házak között möntünk. Eszömbe jutott, mit szoktunk
otthon mondani, ha nem értjük, hogy került a csizma az asztalra:
Micsoda falu az a Bécs?
Hát ölég nagy. De az ökör Bécsbe is ökör marad. Mer a Jóska az vót. Odamén
éggy rendőrhön a Ringön, hogy merre van a munkaközvetítő. A rendőr nem értötte,
amit a Jóska mondott. Én sé értöttem, amit a rendőr. Csak a végit.
Hund ungarisch, azt mondta.
Na, mondtam Jóskának, annyira én is tudok németül, mint té. Sok időbe telt, míg
a harmadik kerületbe mögtanáltuk a munkaközvetítőt a Kundmanngasse 19. alatt.
Segédre szükség van, mondták, de olyanra, aki tud németül.
Már az első helyön kudarcot vallottunk. Az üzlet nagyon elegáns vót, a Kartner
Strasse és a Graben sarkán. Ide már én möntem be.
Guten tag, mondtam. Ich bin Herr Paul Tóth.
A tulajdonos elmosolyodott. Im Lokál hier gibt's nur ein einzigen Herrn, und das
bin ich!
Vagyis hogy ebben az üzletben csak éggy úr van, és az ő. Hát itt gyorsan bemutatkoztam. Vót még éggy cím, éggy stammersdorfi. Jóskának mondtam, hogy várjon
mög az állomáson. Nem figyeltem jól a kalauzra, éggy mögállóval odébb szálltam lé.
De végül mégis mögtaláltam az üzletöt. A főnök ugyanazt mondta, mint a többiek:
fölvönne, ha tudnám a nyelvet.
Ich werde es studieren, mondtam.
De a krámer csak mosolygott. A Kartner Strasse-i üzlet tulajdonosát Pokornynak
hívták, ezt mög Piwonkának. Ha itt mindön csehbül mög tótbul bécsi lött, mé né lőhetnék én is?, gondótam, de nem szótam. E'köszöntem.
A Jóska mán az arcomon látta az eredményt. Majd a lábunkat jártuk lé, míg
e'jutottunk a Szent István-dómhoz. Mögmásztuk a lépcsőket, körbenéztük.
Olyan, mintha hullámzana, mondta odafönn Jóska.
A Dunát is mögnéztük, hát az mindön vót, csak nem kék, ahogy a keringő
mondja. Inkább szőke vót, mint a Tisza. A Votivkirchéhöz is e'keverödtünk, németül
így mondják a fogadalmi templomot. Nézögetjük. Nézőm ám, hogy az éggyik üvegablak nagyon a Havi Boldogasszonyt formázza. E'mondtunk éggy imát, olyan félhangosan.
Dicsértessék a Jézus Krisztus, mondta éggy embör, akit a ruhája alapján olyan
uracs formának véltem.
Mindörökké, ammen.
A Kotányi János itteni paprikamalmába dógozott, porlódi vót. De ű is aszonta,
nincs munka.

1993. február

29

Mindön a mi zsírunkon hízott ilyen nagyra, mondta a Jóska dühösen. Pedig hát
nem tudtunk németül, ezé nem kaptunk munkát. Ez vót az igazság.
Visszamöntünk a csomagjainkért. Az Arany Bárány Szállóba mondtak éggy címöt,
ahol ó'csón mög lehet szállni. A Spanyol gasséba vót, a huszadik kerületbe. Gyalog
möntünk, mer fogytán vót a péz. Éggy osztrák ajánlkozott, hogy ű majd viszi a csomagot. Mögalkudtunk zwanzig hellerbe, odaadtam neki a nagyobbik csomagomat. Az
osztrák mögizzadt, mögkötötte magát, hogy tovább nem hozza ilyen olcsón. Végül
éggy koronába alkudtunk mög. De ű előre kéri a pézt. Odaadtam, erre elszaladt.
Kezdtünk má nagyon éhösek lönni. Bemöntem az éggyik üzletbe, kértem parizert
húsz fillérért. Gyanús lött neköm, hogy olyan sokat szel lé.
Milyen húsból készül ez?, kérdöztem.
Pferdefleisch, mondta, és nyihogott. Lóparizer vót.
Az neköm nem kő, mondtam.
A tulajdonos utánam vágta a parizert. Léhajoltam érte, becsomagoltam, gondoltam, jó lössz a Jóskának. Éggy másik bótba vöttem röndös parizert. Olyan éhösek
vótunk, hogy az utcán fölfaltuk mindet. Jóska örült, hogy az üvé több.
Útközbe találkoztunk két lánnyal. Jóska rákezdte, hogy:
Guten tag, Schöne mádchen, az ű tengődi némötjével.
Hagyd el, mondta az éggyik lány. Mért beszélsz németül, mikó nem tucc.
Kiderült, hogy bihari lány vót, a másik mög nógrádi.
Ezön jót nevettünk.
Ezé köllött nekünk Bécsbe gyünnünk?, mondtam Jóskának.
Végre mögtaláltuk a szállást, tényleg ó'csó vót. Röggé' mondom a Jóskának:
Fogytán van a péz, komám!
Tögyük be az aranyláncot zálogba, aszongya.
Mög is találtunk éggyet, de a becsüs nem vötte be a láncot, mer dublé vót, vagyis
hamis. Hát majd kiütöttem a Jóska orrábú' a taknyot. Elegöm lött belüle is, Bécsbül is.
De már mindéggy vót az: elmúlt esőnek nem köll köpönyeg.
E'végzik Bécsbe, e'romlik az égbe, mondta a Jóska. Csak azt tudnám, miért. Mert
hiszön rajtunk múlik mindön.
Annyi pézünk már nem vót, hogy vonatra szálljunk. Hajóval gyüttünk Pestig. Azt
az örömöt, amikó mögláttuk a város tornyait!
Főmöntünk a Gellért-högyre. Nem szó'tunk sémmit, csak néztünk.

^ZHIZ,

És akkor csöngetnek, Olga áll az ajtóban, kezében rumosüveg, szemében
bizakodás, arra gondolsz: keréken láncos fék, de nem mondhatsz neki semmit,
— — most mosolyogni kell.
Bejön, körülnéz a szobában, ahol az autók kipufogógázaitól minden polcot zsíros,
fekete por takar, megáll a zöld papírra ragasztott képek alatt; hosszasan elidőz egy
I AM YOU feliratú rajznál, amelyen egy hippi virágfüzérrel díszített hajában fütyörésző
kisfiú sétál locsolókannával a kezében; csak azok a nők nem csaltak meg, akiknek nem
adtam rá időt, gondolod, leülteted az ágyra, a szemed már vetkőzteti, de félsz a
hangtól, amely megszólalhat belül; vedeled a rumot. Olga elégedetten nézi, tört kézzel
lehet dolgozni, de tört szívvel, hű, de ócska, gondolod, ócska vagy és gyáva; le kéne
dönteni, letépni róla a ruhát, hisz arra vár; legalább meg kéne csókolni; igyál, mondod
neki, köszönöm, de nem kell rum, mondja, váratlanul megcsókolod, erős, húsos, sárga-

30

tiszatáj

barackízű szája van; Istenem, ez egy cigánylány, gondolod, kiáltó illata megvadít; ez a
csók mindenesetre egy kérdőjel volt, igaz, nem is pont; ha egy rabló csókol meg,
számold meg utána a fogaidat, mondod, mért, te az vagy, néha igen, hagyd azt a
párnát, mondod vadul, kihúzod mögüle, egy székre teszed; mire megfordulsz, már vetkőzik, belebújsz a mély illatába, amely bizsergető és enyhén csípős, mint a keleti
fűszerek, mindenesetre elég erős ahhoz, hogy most egy szőke lányra (ne) gondolj; micsoda kemény combok, a bolhát el lehetne nyomni rajta, persze a foci, a lány
tárulkozón nyílik szét, de te először az alsóbb lyukba hatolsz, nem lepődik meg, járjátok fékvesztetten a táncot, csak most ne szólalj meg, gondolod, szerelem nélkül sose
ment; szeresd hát, ne használd az igazit helyettesítésre, ez itt nem egy kép, nem egy
álomfoszlány, ez egy kis romnyi, aki a faszodon van, micsoda tehetség, Istenem, mekkora művész, amatőr ez egyáltalán; tarts ki most, tarts ki keményen, nem, nem, nem
bírom tovább.
Tizenhárom éves voltam, amikor megerőszakolt az apám, mondja Olga a fürdőszobából jövet.
István nézi a fiúsan erős, ruganyos lány testet, szégyen van még benne és félelem,
de a lány derűje megnyugtatja, na meg ott van a rum is.
Nem sokkal múltam tizennégy, amikor elkapott a bátyám. Amikor az öcsém is el
akart kapni, megszöktem és Pestre jöttem.
Mélybarna hangján tárgyilagosan, szelíden mondja ezt.
Akkor te se járhatsz sokat haza, mondja István.
Tudod, én szeretném az életet, csak még nem találkoztam vele. Olga felhúzott
combokkal ül az ágyon, domború mély rózsaszín szemérme virít. Szeretnék gazdag
lenni.
Mindenki szeretne, te mért?
Hogy legyen egy nagy lakásom. Kis lakásban nem lehet boldog az ember. Onnan
nem lehet győzni.
Ez nagyon sportosan hangzott. Istvánon már rajta az alsógatyája.
Ez szép, nagy lakás, a fürdőszóba, a konyha is. Egyedül laksz itt?
Nem, egy másik albérlővel, mondja István. A nővéreméké a lakás, de pénzt
kémek érte.
És ők hol vannak most?
Peruban.
Peruban? Ott biztos jó lehet élni.
István bekapcsolja a magnót: Lennon kesernyésen kihívó, fekete fátyolba burkolt
hangja.
Gondolod? A gazdagoknak lehet, hogy igen.
És a nővéredék azok?
Ott igen.
Ha nekem pénzem lenne, én nem lennék olyan szemét, mint a gazdagok.
Gondolod? Olyan ez, mintha azt hinnéd, hogy józan maradhatsz egy egész napos
ivászat után. Megváltoznál te is.
Gondolod? mondja a lány, de keserűen, ellenségesen. Öltözni kezd.
Meg kéne szopatni, gondolja István. Lehet, hogy utoljára van itt. Hal a zsákban.
A lány kicsúszik az ölelésből.
Szia. A fürdőszobapolcon hagytam a telefonszámomat. Kilenc után ne hívj, a
házinéni nem szereti.

1993. február

31

Még néhányszor meglátogatja Istvánt, de nem járnak sehova. A férfi egyre tehetetlenebb az ágyban, már a rum sem segít. A lankadt fütyi boldogtalan esete a képzelgésnél erősebb, víz- és fagyálló punéival.
Még azt se mondtad meg, mivel foglalkozol, mondja egyszer a lány.
Ha egyedül látsz, se vagyok magamban, úgyse érted. István az ágyra dől és a falnak fordul.
Felejts el, mondja. Felejtsd el a címemet, a telefonomat.
Többé nem találkoznak. Ki tudja, mi lett Orsós Olgával?
Tóth Pali és Galamb Jóska útjai - ha nem is egy híd közepén - elváltak. Jóska vidékre vágyott, Pali Pesten szeretett volna maradni, amelyet erősebbnek, elevenebbnek tartott Bécsnél
is, és ami a legfőbb, magyarul beszéltek benne. Pedig abban az
időben mintha mindenki megbolondulni látszott volna a fővárosban. Egymást érték a bálák, a muriknak mintha sose akart volna
vége szakadni.
Pali a Párisi Nagyáruház mellett lévő, jónevű Bessenyeiféle csemegeüzletbe lépett be. Egy bizonyos Sipos volt a Bessenyei utódja. Megesett, hogy a főnök becsalta a raktárba a női
személyzet valamely tagját, de aztán, férfiúi erejében csalatkozva fülelni kezdett, és azt mondta:
Jaj, jönnek!
Az eset persze nem maradhatott titokban, a tulajdonost Jönnek úrnak titulálták a
segédek a háta mögött. A vevőkörbe tartozott egy szép, termetes férfiú is, középen
elválasztott hajjal, nagy, mindentudó, mégis gyermeki szemekkel, bizonyos Krúdy
Gyula. Azt suttogták róla, hogy író létére bordélyházban lakik, és huszártiszteket hajigál ki a kávéházból, ha megdühödik. Ha be volt csiccsentve, évődött a személyzettel,
zamatos adomákat mesélt. Például egy barátjáról, aki nagyon forgolódott egy vízivárosi
vendéglős szép lánya körül, és bár nem állta az italt, hősiesen hörpölte a spriccereket,
csakhogy a lány közelében lehessen. Meg is kérte a vendéglőskisasszony kezét, de
kikosarazták. A mama állítólag azt mondta később magyarázatul:
Csak nem adom a lányomat egy olyan emberhez, aki minden pohár bor után
kimegy pisálni.
Ugyanez a derék férfiú hegedűsként lépett fel egy jótékonysági esten. Egyre
szédületesebb iramban cikázott a vonója, és a hatalmas erőfeszítésben kirepedt a
nadrágja. Kilógott mindene, de ő nem vette észre.
A legnagyobb hatást az Esten Szommer úr darabja érte el kétségkívül, így írtam róla.
Azt hallottam, uraságod a jövőbe lát, mondta egyszer Pál, minden bátorságát
összeszedve.
Krúdy szelíd szemére felhők futottak, szomorkás mosollyal simogatta a bajuszkáját.
Aztán mért akarja maga megismerni a jövőt? kérdezte.
Szeretném tudni, szerencsém lesz-e az életben.
Az más. Aki a szerencséjétől vár mindent, könnyen legyőzheti a sorsa. A jószerencse különben is egyszer ha kopogtat az ajtónkon, a balsors bezzeg annál türel-

32

tiszatáj

mesebb. Ha maga túl szerencsés, barátom, sose ismeri meg önmagát, de ha nagyon
szerencsétlen, mások nem fogják megismerni. Igazság szerint minden embernek
ugyanakkora jégdarab jutott, csak a szerencsések nyáron, a szerencsétlenek télen
kapták.
Krúdy megpörgette ujjai közt a sétapálcáját, elmerengett.
Tudja, barátom, van egy maláj közmondás. A kókuszdiónak az a végzete, hogy
ússzék, a kőé meg, hogy elmerüljön. Ne akaija összetéveszteni a szerencsét a sorssal.
És főleg: ne akarjon mindent a nyakába varrni.
Nem akartam én tolakodni, szerkesztő úr, én csak...
Na nem bánom, mondta Krúdy. Keressen föl jövő szerdán háromkor az Ó utcában. Itt a névjegyem. Akkor telihold lesz, az kell a jövendöléshez!
A hálálkodást be sem várva elhagyta az üzletet.
Pál fejében a jövő szerdai nagy találkozás forgott még akkor is, amikor a raktárban a nagy hűtőszekrény mellett paprikás szalonnával foglalatoskodott. Ismerős kuncsaft libbent be, egy ügyvéd lánya. Régóta évődött már Pállal, aki úgy érezte, itt az
alkalom. Átölelte, és megcsókolta. Csakhogy a paprikás szalonna! Annak a nyomai
bizony ott virítottak a fehér blúzon. Pál a főnök lányához sietett, és kért tőle kölcsönbe
egy blúzt. A lány nagy szemeket meresztett, de adott.
Alighogy túl volt a paprikás csókon, kipirosított, kalapos, csipkés dáma lépett az
üzletbe. Ismerősnek tűnt neki, csak ez a kihívó ruha, az a rengeteg festék az arcon.
Szerbusz Palkó, már mög sé ösmeröd a falubélidet?
Té vagy az Részka?
Én bizony.
A Récze Valéria volt Tengődről.
Mivel foglalkozol itt Pestön?
Kurva vagyok, vágta ki a lány büszkén.
Pál a három másik segéd kuncogása közepette szolgálta ki a lányt.
Nem ösmeröd véletlenül a Krúdy szerkesztő urat?
Hát hogy né ösmerném. A legdelibb gavallér Pestön. Olyan vót hozzám, mintha a
bátyám, vagy égyenösen az apám vóna.
Na jól van, hát Isten veled, mondta Pál, és sürgős teendője akadt a raktárban.
A megadott időpontban szívszorongva állított be az íróhoz. Lesütötte a szemét,
nézni sem mert a lányokra.
Ne csodálkozzék, barátom, mondta Krúdy. Egy írónak ideális lakás a bordély.
Először is itt vannak a lányok, akik nagyon ki vannak éhezve az emberi szóra. Elmondják a bánatukat, apró örömeiket. Aztán itt vannak a vendégek. Idehozzák a sorsukat a
helyembe, borosan kibeszélik. Hajnalban, reggel csönd van, lehet írni. Csak szóbeszéd
az, hogy én állandóan a kocsmákban ülök.
Pál csak állt zavarában, nem szólt semmit.
Foglaljon helyet, mondta a divatos sacco-t, ősmagyar szóval zakót viselő férfiú.
Egy csomag kártyát tett az asztalra, elkezdte keverni. Az nem látszott a zakón, hogy
ócskásnál vették. Egy gazdagabb úr, aki a bécsi Gunklnál dolgoztatott, elég hamar
ráunt.
Mondjam, hogy mire vagyok kíváncsi?
Nem kell kérdezni semmit, mondta az író. A kártya úgyis megmutatja a kérdés
lényegét. Csak a sarlatánoknak van szükségük a kérdésre. Inkább csak gondoljon arra,
amit kérdezni szeretne. Krúdy kiválasztott egy lapot a pakliból, és azt mondta.

1993. február

33

Ez itt maga. Az Érme lovagja. Alapos, szavahihető fiatalember. Munkabíró, türelmes; a hátán fát lehetne vágni. Szereti a természetet, mohó a pénzügyekben. Nem túl
sok fantázia jellemzi.
Pál bántottan hallgatott.
Nyugodjék meg, barátom. Lélegezzék mélyeket. Úgy. Nézze, most nincs sok
időm, mert még estig be kell fejezzek egy tárcát. Ezért inkább csak körülnézünk, mi
volt, mi van, és a közeljövőben mi lesz az Érme lovagjával. Emeljen, de gondolja
meg jól.
Tóth Pál habozni látszott, kicsit remegett a keze, ahogy emelt. Az író három
részre osztotta a kártyacsomagot, és kezdte kiteríteni a lapokat kereszt alakban.
Ami a szívügyeket illeti, mert fiatalembernél ez a legfontosabb, egy aranybarna,
esetleg szőkésbarna hajú lány szép zöld szemét magára vetette. Ez a lap itt ni pedig a
gyerekkorból való boldogságot jegyez. Kemény munkával szerzett gyarapodást jelent a
következő, hatalmas vagyonokról ne álmodozzék. A munkájában rövidesen változás áll
be, ezt mutatja itt ez a lap.
Az asztalon álló üvegből veresbort töltött magának.
Rejtett képesség van magában a művészetek iránt, de nem valami magas fokon.
Hanem amit itt látok, hogy is mondjam...
Az író most Pálra nézett.
Társadalmi zűrzavart látok, háborúkat, forrongásokat. Ez elől egyikünk se menekülhet. Az élet jelenlegi formájában zátonyra fut, de a fájdalommal megvilágosodás
jön. Cselvetés, ármány választhatja el a szerelmeseket, vagy éppen polgárháború.
Fegyveres testület tagja lesz, barátom. A vége jó: látja itt Ádámot és Évát? A szerelem
diadalmaskodik.
Krúdy szivarra gyújtott.
Ennyit most röviden. Ábrándozva fújta a füstöt a mennyezet felé. Tudja, a jóslás
közös ihlet, a magáé, az enyém és a kártyáé. Magából jó médium lenne. Megköszörülte
a torkát. De azért ne foglalkoztassa túlságosan, amit mondtam. Most csak csentünk a
holnapból, a jövő Istené. A sors különben sem olyan, mint egy kék madár, inkább úgy
mászik, mint egy pocok. Aki elfogadja, azt magával ragadja a végzet, aki nem fogadja
el, azt magával vonszolja. Ismét töltött magának. Tudja, a jövő kicsit olyan, mint a
mennyország, mindenki vágyik rá, de most még nem akar odamenni. Majd meglátja
a dolgokat, ha itt lesznek. Az élet, mint a hamis jósok, különben sem játszik teljes
paklival.
Már megbocsásson Krúdy úr, de olyan jövendölőről még nem hallottam, aki lebeszél a jóslásról.
Krúdy fenékig itta a poharat.
Nem is vagyok én jós, barátom. Csak egy szegény magyar író, akinek kóbor,
kósza füst az élete. Csak úgy kíváncsiságból: mennyit szánt volna erre a jóslatra?
Két koronát.
Hm. Na meg a hídpénz!, mondják erre. Álmoskönyvért fogadtam el már pénzt,
jóslatért soha.
Hát akkor köszönöm, szerkesztő úr.
Jóslatot sosem szabad megköszönni, barátom. És most Isten vele.

34
~

tiszatáj

~
A nap már lezuhant a földbe, a sötétség szíve dobogott odafönn, a hold,
""" amikor megérkezett szülővárosába. Gyűlölte ezt a helyet, amely szülte, táplálta
~~ és fölnevelte őt. Talán mert itt bolyongott szerelmük űtjelzéseit keresve, és
nem segített az ivás, nem segítettek a nyugtatók - külön-külön és együtt sem. Tépetten,
verten bolyongott a városban, mert kívül kereste még elveszett kedvesét. Úgy néztek rá
az emberek, mint kísértetre, és úgy nézett az emberekre, mint kísértetekre. Színes lett
az idő, ősz lett, és megjöttek az egyetemre Kati évfolyamtársai is, és nevettek és
csevegtek és böfögtek és fingtak - de a legostobább, a legfölöslegesebb is élt közülük.
Istvánnak ez volt az utolsó döfés fekete inge alá rejtett szívébe. Szégyellte magát, hogy
életben maradt. Mivel Istent nem ismerte, azazhogy ismerte, de haragban voltak, a
bolondokháza, az öngyilkosság és a menekülés közt választhatott. A bolondokházába
nem vonzódott, mint annyian a városban őelőtte: az orvosokat olyan embereknek látta,
akik közül a legtöbb azért választotta ezt a hivatást, hogy megismerje saját betegségét.
Csak tüneti kezelést tudtak adni, gyógyírt nem. Az öngyilkossága (a második életében,
mert az elsőt kilencévesen követte el) megint nem sikerült. Vannak, akik annyira
halálképtelenek, hogy még egy tisztességes öngyilkosságot sem tudnak összehozni.
Részegen bolyongott az éjszakai utcákon, és vonyított fájdalmában. Egyszer még az
apja is felébredt, kihajolt az ablakon.
Mi volt ez, kisfiam?
Semmi apa, csak egy részeg járt erre.
A szülei persze nem hittek neki, ő se nekik. Nem tudta megbocsátani, hogy a
szerelmét nem fogadták szeretettel ebben a házban. Mintha ez is oka lett volna Kati
halálának. Új szülei lettek, Katiéi, akikkel összekötötte őket a közös, meghitt fájdalom.
Most mégis haza kellett jönnie, mert az egyetemet be kellett fejezni egyszer.
Magyar-angol szakos tanárjelöltként kellett tanítania, abban a gimnáziumban, amelyből
diákkorában háromszor készültek kicsapni. (Pedig még dolgozatot is írt a Nagy Októberi Szocialista Forradalom a szovjet prózában címmel.) Az egyetlen könnyebbség az
volt a dologban, hogy levelező hallgató lévén, nem kétszer fél év, hanem kétszer két hét
volt a gyakorlóideje.
A tanárok, akiket szeretett, már elmentek a gimnáziumból vagy az életből. Néma
utálat vette körül a tanáriban, de megtűrték. A gyerekek szerették, és ő is szerette őket.
Csak a szeretnivaló és a gyűlöletes tanárnak ad gúnynevet a diák, őt Beethovennek
hívták a haja miatt, amely, mióta Pestre került, meghosszabbodott. Hogy is ne szerették
volna, amikor pontosan tudta, hogy éreznek. Nem felejtette el azt az érzést. Az iskola
számára a legunalmasabb, legérthetetlenebb hely volt, szoros szabályokkal, egy hely,
ahol lábbal tiporják a józan észt, összekevernek gyémántot és kavicsot. A tanulás - amit
igazából sosem művelt - olyasvalami volt számára, mintha elvétenénk a köszönést az
utcán, de nem lehetne továbbmenni, az idegen ott maradna, és bámulna ránk éveken át.
Tanulni könyvekből kellett, melyekről senki sem tudott az igazi életben, kivéve az ember tanárát, akinek be kellett számolnia róla. A tanulás számára abból állt, amit nem
tanult meg. A tanárok legtöbbje nem azt mondta, amit gondolt, hanem azt, amiről azt
gondolta, hogy jó a gyerekeknek és jó a saját társadalmi helyzetüknek. Ez az egész
kiterjesztett szárnyú, de lekötözött kicsi ország beteg volt a hazugságoktól, beteg.
Istvánnak is hazudnia kellett a katedrán, de István ravasz volt, tanult egyet s mást
a fővárosban. Tanári példaképeitől pedig megtanulta, hogy a hazugság és igazság közti
keskeny pallón hogyan lehet egyensúlyozni. Hagyta a gyerekeket, hogy maguk mondják
ki a következtetést, akárha magukban is, hagyta, hogy kitalálják az igazságot. István

1993. február

35

kétszeresen is selejtnek számított: tanítók voltak a szülei, és gyerekkorában megszökött
az iskolából. Két lábbal a földön járónak hitte magát: megbukott nála az egyetem is. Rá
aztán igazán állt: az ember társadalmasítása otthon, a családban kezdődik. Akár a
neurózis.
Hogy milyen volt mindez a valóságban, elég, ha látjuk az egyik, úgynevezett
óravázlatának az elejét.

Zárótanítás óratervezete
A zárótanítás helye: Tudományegyetem Gyakorló Gimnáziuma Dl. b, Porlód
A zárótanítás időpontja: november 13. 8 óra
A zárótanítás tárgya: angol nyelv
Az óra anyaga: Lesson 8 A SHORT TALK ABOUT THE USA, CANADA
A N D AUSTRALIA c. olvasmány második része.
Didaktikai cél: kb. 15 új lexikai egység elsajátítása, a brit és az amerikai angol közti
néhány helyesírási és kiejtési lexikális különbség megismertetése.
Művelődési cél: Ismerkedés az USA és Kanada földrajzával, történetével, néhány amerikai
állam nevének jelentésével.
Nevelési cél: A népek egyenjogúságának hangsúlyozása. A fajüldözés elítélése.
Készség: A hallás utáni megértés fejlesztése, a kérdésekre való felelet és kérdésfeltevés
gyakorlása.
Feldolgozási mód: auditív - orális.
Az óra típusa: új anyag feldolgozó.
Az óra menete: logikai, módszertani.

Innentől két hasábra törve az egész. A módszertani rész első pontja: az osztály
megszervezése, köszönés, jelentés. A gyerekek tudták, hogy nem ők, hanem ez a
habókos féltanár vizsgázik itt, őt vizsgálják vizsla szemekkel e vizsgán. Segítettek neki.
Kivéve egy lányt, aki felelőnek volt kijelölve, de hiába szólt neki az óra előtt, egy
mukkot sem volt hajlandó megszólalni. Az első padban ült, szőke, álmos szemű szépség, aki vérforralóan hosszú combjait keresztbe szokta vetni a rövid szoknyácskában, és
úgy bámulta Istvánt az órákon. István segítő kérdéseket tett fel, vagyis szamárhidat
adott neki, végül szinte kérlelte, hogy mondjon valami kifogást, miért nem készült, de a
lányt nem tudta szóra bírni. Ha nem ad neki elégtelent, az összes eddigi osztályzatát
érvényteleníti. Mit volt mit tenni, beírta az egyest, élete egyetlen elégtelenét. Rossz
tanár volt, először is azért, mert lelkiismeret-furdalást érzett az egyes miatt. Az órákon
Elton John-, Cat Stevens-számok szövegeit elemezték pihentetésképp, vagy népdalokat
tanított. Viszonylag tűrhető előadó volt, legalábbis nem aludtak el az óráin. Meg tudta
tanítani, hogy Amerika az az ország, ahol a világ leghosszabb, legszélesebb és a
legmagasabban futó hidjai találhatók; ahol 9 Washington, 6 Athén, 5 Párizs, 3 Glasgow, 3 Berlin és 3 Waterloo, 1 Róma és 2 London és 1 Moszkva van; hogy Kentucky
azt jelenti egy indián nyelven, hogy sötét, véres föld, Manhattan azt a helyet, ahol
mindnyájan jól berúgtunk, Idaho pedig egyenesen jó reggelt jelent. Ha nem volt benn
az óráján a szakvezető tanár, McLuhanról és Németh László neveléselméletéről beszélt
nekik, de azt már nem merte elmondani, hogy legszívesebben számítógépvírus szeretne
lenni, aki ennek az automata világnak az összes komputerében kitörölné a háborús
programokat, kiírná, hogy Grow Your Own, és eljátszaná a magyar himnuszt. Azt meg
végképp nem merte elmondani, hogy a legszívesebben az ágyban adna jegyet a kis
szőkének, mint egy hajdani tanári példaképe, aki kikapta a kikapós gimnazista lányokat,

36

tiszatáj

tanár- és tanáijelöltnőket, esti hallgatócskákat. Neki ez nem ment; egyszer egy lánnyal
másztak be részegen a diszkó kerítésén, ráestek egy kukára, és egy hang azt mondta
neki a sötétből:
Jó estét kívánok, tanár űr.
Valami azt súgta neki, nem fog ezen a pályán sok kenyeret elpusztítani, mert a
lelke mélyén igenis tudta, hogy egy jó tanárnak emberi példaképnek is kell lennie, ami
egy akkora városban, mint Porlód, roppant nehéz olyasvalakinek, aki még nem öregedett meg; és lelki szemeivel látta, hogyan csukják le kiskörű lányok megrontásáért, és
szépen fogta magát, és megszerezve a diplomát, ami nélkül nem ember az ember,
mondták a szülei, visszaosont a nagyvárosi vadonba, a könyvtár poros polcai közé, ahol
a jobbágyi (szépkedőn munka-) könyvébe a könyvtáros gyakornok helyett a büszke
könyvtáros I. bejegyzés került és 2.100, azaz kettőezeregyszáz forintra emelték a

A paprikás szalonnás eset az ügyvéd lányával Tóth Pált
újabb helyre vitte: Madarász Gyula üzletében helyezkedett el a
Podmaniczky utcában. Az irodában teljes életnagyságban volt
látható a főnök úr, huszáruniformisban, három csontcsillaggal,
vagyis szakaszvezetőként. Pálnak nagyon is tetszett a kép, sokszor megállt előtte, ha az irodában akadt dolga. A huszárokhoz
vonzódott nagyon, minden népszínmű, operett állandó szereplői
voltak. Kálmán Imre tatárjárásának betétdalát fütyülte a legzöldfülűbb kifutófiú is:
Adj egy édes csókot drága kis baba
így kívánja ezt a huszár reglama
Csókot csattanósat,
cipi-cupi-cuppanósat
Adj egy édes csókot drága kis baba!

Az operettekből úgy tűnt, hogy a csóklopás a huszár alapvető, hanem a legfőbb
dolga. Na és, ha ellenség jönne? Az operett erre is tudta a választ:
Suták közhuszár: Kapitány úrnak alázatosan jelentem, gyün az ellenség!
Imrédy: Gyün! Gyün? Poharat neki! Pezsgőt az ellenségnek! Éljen!
Mind: Éljen! Éljen!
Még a nemrég leszerelt bátyjától, Janitól vett levél is teli volt valami csapzott, vad
jókedvvel.
1911-1914
Az 1911-beli vén csontok örömtől és bekövetkező boldogságtól elfacsarodott, divatból és
formájából kiment szívvel jelentik, hogy az általuk annyiszor és annyiféle formában körülírt, és
emlegetett, égben trónoló egy Atyaúristen véghetetlen kegyelméből sikerült ebben a Halley-féle
üstököstől annyira féltett világban megérni, hogy az annyira várt
Utolsó Száz Nap
folyó hó 7-én déli csajkaantréttkor a vénségesen vén öreg harcosok örömrivallgása
és a
piros csizmával fogott tizenkettőbeliek búsulása, és a gavalétvasban
véresre dörgölt,
kisírt
szemekkel, azonkívül az örökéletű és sok időtől meggörnyedt tizenhárombeliek egetverő
szamárordítása és keserves bivatybőgése, a suszter, a sneider hat óra kurtavasas szenvedései és ásításai, a strengeáristomban böjtöléstől és koplalástól lesoványodott, kimustrált oficírdínerek
keser-

1 9 9 3 . február

37

vei nyögései, a hornist háromszori lefüvása, a kompagnie-tambur parádés üdvözlése, és a linké
szakács lekvárosdörölye-szaggatása
és a zupa főzésihez való készülődései közben jobb- és
ballétre szenderült.
Az örökéletű tizenhárombeliek őrzése mellett nyugodjék békében! Az elhunyt lelkiüdve iránt
folyó hó 12-én lesz engesztelő gyászmise evéssel és ivással egybekötve a Gedó-féle kerthelyiségben bemutatva a nagyszámú közönségnek.
Gyászolják üvöltő rokonai: Snapsz Péter, Strázsák György, Szalonna Izsák sógorok.
Marschjancz Terka, Abtreten Ferkó keresztszülők. Fertig Balázs, Löhnung Juci, Ausgang Sári,
Hapták Panna testvérek. Granatmarsch Erzsi, Zupa Leokádia, Zwieback Jolán, Túrósnudli
Zsuzsi, Paprikás Agi az elhunyt kedvesei. Manlicher Urbán após, Komiszkenyér Vérka anyós.

Hogy nem a Jani találta ki ezt a levelet, abban biztos volt Pál, de abban is, dicső
dolog egy tengődi fiúnak a császári és királyi IX. közös, gróf Nádasdy huszárezrednél
szolgálni. Na és a lovak! Eszébe sem jutott, hogy egy azonos keresztnevű legény sírjáról szakított kórót kössön a gatyakorcba, a porlódi sörházkaszárnyában történt vizitációkor. Be is vált, harmadszorra. A főnök is meg volt elégedve munkájával: húsz korona fizetésemelést adott. Pál még életében nem keresett ennyit. Boldogan újságolta el
levelében Rácz Esztinek, mert bár tartott a visszautasítástól, nem tudta megállni, hogy
ne eresszen meg neki egy szívhez szólót.
A levelet májusban írta, a háború júniusban tört ki. A liszt ára két nap alatt
huszonegyről harmincra, a krumplié ötről tizenhat fillérre emelkedett kilónként. Mint
hűséges boltossegéd, ennek még örült is. A Király Színház a Nagy dolog a háború című
vígjátékot játszotta. Pál gyanútlan volt, nem tudta, hogy minden háború első halottja
mindig az igazság. Ilyen bízó, tiszta szívvel került a csemegeüzletből egyenest a soproni
lóistállóba, októberben.

BERNÁTH CSABA: A SZÉKELYKÓ ALATT

38

tiszatáj

KABDEBÓ TAMÁS

zászlóBUGYOLÁLÁS
„Ez a nagy falikép itt a Boynei Csata.
A zöld Jakab, a narancs Vilmos zászlaja.
Háromszáz évvel ezelőtt, az ír jövő
e folyó partján dőlt el; messziről jövő
Orániai Vilmos angolszász hada,
s a Jakab-sereg közt - kié lesz a haza?"
„Ősöm, Gyula ősapa, itt volt katona.
Urunk őse, Lord Malahide, volt az ura.
Lobogójukon Jakab, s a pápa neve
aranybetűkkel. Zöld volt zászlójuk színe.
De jaj! Ott a dombon protestáns túlerő."
- Mérjük föl csak fiam, hogy ki lesz a nyerő.
„Lord Malahide Gyula kengyelfutójának:"
- Jó Gyula fiam, Vilmosék nem tréfáinaki
Bugyoláld a zászlót, Gyula bebugyoláld!
S ládában a narancsot hamar megtaláld!
- Bugyolálom, jó Uram, bebugyoláltam.
Súlyban a zöld. A narancsost megtaláltam!
- Bugyola Gyula, izibe kibugyolálni,
életveszélyes itt zászló nélkül állni!
Röpül a golyóbis, nem kérdi, mit vallasz,
Még keresztény, vagy már keresztyén szót hallatsz.
- Ihol a narancsszín, ki is bugyoláltam,
míg a kartácstűztől majdnem égbe szálltam.
„Hölgyeim, uraim, a földgolyó forog,
helyben topogni nem üdvözítő dolog.
Eleink még egyszer pápa mellé álltak,
zászlót, időzítve, ki- s bebugyoláltak.
A ládafiában itt a két lobogó
keblünkben a hív szív így, vagy úgy dobogó.
Pápista turista ? Zöld lobogót bontok!
Angol fogadjistent a naranccsal mondok!"
- Az életben, Gyula fiam, csak csak bugyolálni,
mert életveszélyes zászló nélkül állni!

1993. február
HORGAS

39

BÉLA

Időkarambol
Valamikor szappanszagú nyakához térni,
futni pofonjai zajától, szélvédő szoknyája
mögé sáncolódni jó volt s lehetett; mikor?
már nem úgy tudható, mint a tegnapi vizespohár
hallgatása a kút káváján, megbízhatóan áradt;
mégis, e sávok értelme kérgesebb formákban
ütközik most elő a szürkeség sikálta peremről,
honnan amúgy is lebillen minden, elnyeli a cet.
Még él, mert mi mást mondhatnék az apám kezének
hiányától évek óta süllyedő kertben, kiszáradt
fenyők lándzsái közt, mögötte lépegetve, a megmegtántorodó testre és a dementáció talpa alól
kitüremkedő szellemfoszlányokra, ahogy idült képek
pattogzó fényébe vonnak: ülünk az omló házban és
őpénzt tukmál rám, most hozta a postás, vedd el,
vagy autóban utazom vele, kényszerű Peer Gynt-e?
nemi de mi mást, mert még ez már, időkarambol;
az ablak előtt elhibbanó világfilm kockáit egy
templomi freskó végítélet-giccsével elkeveri.
Mikor volt, mikor lesz, írom, a délutáni nap
árnyat vet papíromra, szó fogja be vagy csak
a festék; szégyen-e, ha egyre áttetszőbb lesz,
zavarosabb, ahogy távolodunk, méz és vakolat,
s hideg bőrükkel a kozmikus téglák, közeledünk.

Mint
Mint héjatlan létező,
ki a meleg kockáit tologatja, porba ír,
mint kósza edény,
ha ebvonítás köröz éhes ajkain,
mint néma kérdés,
ha papírmezőn alkonyfényt tekercsel,
mint jutó hasonlat
egy merev éj faragott oszlopára csavarintva,
mint villamos nyiszorgását
hallgató langyos kavics, ahogy a Bábelt
álmodó óriásdaruk csontlábainak tövéből föltekint.

40

tiszatáj

A kivénhedt kapusok
Míg fakóra mosott uniformisát az égbolt
szétteríti, idelenn sírás itat gyámoltalan
füveket. Sáros a Föld hasa. A Lég fölfuvalkodott
szellemei árnyékra vetődnek, kivénhedt kapusok;
megveregeti vállukat egy kimondhatatlan tréner
és ők lefutnak sántítva, eltűnnek rongyos
jelmezeik az öltözők, zuhanyozók folyosóin:
taps és fütty száll, stadionhördülések,
vérszag;
mint sebes nyelv összezárt szájban, sajognak
a kiszolgált időből vissza kacska történeteik,
hogy megmagyarázzák... mit? Es kinek?
Nevetünk elnézően, mintha értenénk; igyekezetük
heve hideg lábunkat melegíti, holott
a hegyes orral meszelt kapufélfa élének zuhanók,
kezük közt bőrgolyótlan, zizegő ürességgel,
azok is, nem mi vagyunk? S minden kitérő oda visz.

BERNÁTH CSABA: TOROCKÓI UTCARÉSZLET

1993. február
SÁRÁNDI

41

JÓZSEF

Megtérés
Elindul ez a szöveg is
bizonytalan sorsa felé
írója csupa görcs
Fogcsikorgatás nappala éjszakája
Nem volt ez mindig így manapság másképpen gonosz a világ
Nem tudok tovább rontani rajta
Tehetetlenségem borba fojtom
és ha kiheverem a mámort
Istennek fogok ministrálni
Leányvár, 1992. V. 22.

Zsákutcában
(Visszatérő álmom: az első szerelem.)
Zsákutcában volt a kert. •
Tele vadvirággal.
Közepén Judit.
Karján csecsemővel.
Hátul a kiskapuban
Kristóf Bácsi
az útkaparó ámult
a hirtelen tüneményen.
Dorog, 1991. VIÜ. 5.

Szikrák a csillagszóróról
Létderű
Két semmi közt a hallgatás.

Tudatalattimról
Kit tudom én micsoda.

42

tiszatáj

Az éhenkórász fogyókúrája
Naponta csak egyszer eszem,
akkor is csak képletesen.

Másik valóság
Ameddig álmom élem,
nem csorbul elmeélem.

Én és a bálna
...ha lenyeltem a bálnát nem kiabálnék...

A különös, mint olyan...
Ritkán jut eszembe valami,
s az a semmiség a Gondviselőm.

Atavizmus
Ott üldögél í j Apó,
hol kanyarul a Pó folyó.

Erők
Amíg Bachus szól: huss!
Halál nyughass! Kuss!

(EGYÜTT)működés?
Svarcban a halállal.
Leányvár, 1991. XI. 28.-1992. V. 31.

1993. február

43

Mondatok
Mindent megírtam már
Abba kéne hagyni
Hallgatni szenvtelen
Porhüvelyek (ön)élethamisításait
Milyen különös a különös
A személyiség két dátum
Közötti lélekvándorlása
Ki kényszerből szavaz
A szükséglet kapitalizmusára
Osztódunk le s föl
(Akár a birodalmak)
Behódoltak akarnak hódoltatni
Azt gondolom - :
(Meglehet tévedek)
Rossz az élettechnikánk
(Van egyáltalán jó is?)
Kétlábon járó
Bőrkötéses „bibliája"
Vagyunk semmiségünknek
Aki példámat fejteni kísérli
Hagyjon fel
Reménnyel reménytelenséggel
Csupán a szemembe nézzen
Nem csalok.
Leányvár, 1992. Vffl. 1.

44
CSEH

tiszatáj
KÁROLY

Időjelek
Örült tél lesz, süvítik
a házak felé húzó, fekete angyalrajok:
felcsillagzott az aranyeső bokra december elején.
Rajzolj köré sarkköröket leendő szánkónyomokból, süvítik;
rajzolj, míg meg nem dermed ujjad, képzeleted: jégkunyhóba zárt
égboltot láthatsz majd a fagy jóskristályában, Látnók;
s hóesés nádszálai közt lapulókat is, akiknek arca
még nem kivehető, csak kígyósziszegésszerű zajjal
adnak jeleket. Hallgatózz is, Látnók,
még van időd, míg van időd
eltűnődni a félhomályban
begyújtás és
begyűjtés
között.
1991. december 2.

Fehér nesz
K-nak

Felriadtál. A zizegő, fehér nesz,
mintha jövendő havak angyalszárnya,
arcul legyintett a szűrt, gyenge fényben;
és tekinteted megint rezgőnyárfa.
Mert virraszt egyre rezzenéseidben
a testetlenül kísértő félelem -;
homlokodon most a fény is kietlen:
elhúzó madárnak álmodtad kezem.

1993. február

45

A közellét álmai
i.
Szélfújta domboldal
sejlik át a fehérségen
Föld-ráncai közt a barnálló fa
ismerős valahonnan
II.
Téli ágai közé gyerek kúszik
s meghallja a leendő lombban szólaló rigót
mely füttyével időtlen suttogásra
válaszol
III.
Nem törölheti le többé
Isten kottajelét
a hó

Tízezer magasából
- repülőút, 1988.

Nem vakít el a mítosz nélküli kékség:
úszó jégcsapjában dideregve is
égboltnyivá tágul szemem - és látom
megcsillanni tízezer méter magasából
a lenti felhők zúzos bokrai közt
megduzzadt patakot melynek árján
március ezüstlő nyílhegyét követve
felsiklik hozzám álmodón
egy gyerek istenült tekintete

46
BÖJTI

tiszatáj
GÁBOR

A könyvtár
Egyszer egy Jonah nevű ember az illegalitás mellett döntött. Ebből adódóan az
élettörténete az a tipikusan zűrzavaros múlt lehetett, amely teljességgel kizárja a feddhetetlenséget. (Jonah ekkor még nem tudta, hogy igazán feddhetetlen ember nem
létezett sohasem.) Minden feltűnést kerülve szállt hajóra; úticélja talán Kilikia lehetett.
Mindenesetre a lehető legmesszebbre szándékozott menni.
A viteldíjat kifizette, a kapitány sima utat ígért. A menekülő remélte, hogy végre
kipihenheti magát. A kifutást követően azonban szinte azonnal hatalmába kerítette őket
a nem várt természeti csapás. A visszatérés is lehetetlennek látszott, ugyanakkor az
előttük tornyosuló tarajos hullámhegyeket is egyre nehezebben mászta meg a recsegőropogó bárka. Az utasok és a legénység számára nyilvánvalóan bevégeztetett. Ekkor
váratlanul előlépett egy fiatalember, valami Bar Jószig nevű, akiről ennél többet senki
sem tudott, és rámutatott a végzetesnek tűnő katasztrófa küszöbén is békésen szendergőre:
- Ismerlek, Jonah! Tudom, ki vagy!
Riadtan könyökölt fel a megszólított, és bénult döbbenettel nézett a csapzott idegenre. Szemei kikerekedtek. Most már az övéiben is csapkodott, mint szobába szorult
riadt madár, a rettegés.
- Ismerlek, Jonah! - ismételte szelíd, de határozott hangján a Bar Jószig nevű ismeretlen. - Tudom, ki vagy! A múlt parázs az agyadban, folt a lelkeden, vér a gyomrodban. Nincs menekvés! Aki elől menekülsz, most is ott áll mögötted!
Jonah arca eltorzult, mint akivel liternyi ricinusolajat itattak meg. Zavarosodé
tekintetét merevvé üvegezte a félelem.
Hátra sem fordulva a korláthoz rohant, és a tengerbe vetette magát.
*

Nem tudta, hol van, és azt sem, hogy miként került ide. Pedig Jonah egyébként
mindenre emlékezett. Az ismeretlenre, a hátába mélyedő parázs tekintetre, a dühöngő
tenger ízére, amely sós volt és fullasztó, mint a szájba alvadt vér. S még valamire.
Mintha tőrökkel körbetűzdelt, tarajos karikán zuhant volna keresztül... Gyerekként, titokban, az amfiteátrumokban látott ilyet.
Aztán itt találta magát. Ebben a furcsa, bordázott teremben, ahol még mindig
hallani lehetett a hullámok tompa moraját. „A fülemtől lehet." gondolta Jonah. „Víz
mehetett bele." Módszeresen körbetapogatta a kissé imbolygó helyiséget, már amennyire a szinte tapintható sötétben erről szó lehetett. „Mint egy templom belső szentélye,
akkora lehet. Hová kerülhettem?" Most szekrényszerűséget simított a keze, majd könyveket, amelyek egyike a fejére esett. Vakító csóvában fény áradt váratlanul a helyiségbe. Egyszeriben világosság lett.
Körben, a falak mellett, csontszínű könyvszekrények sorakoztak, súlyos terhüktől
roskadozva. Jonah levett egy könyvet, és találomra kinyitotta, éppen az utolsó lapnál:
»...A világ a Krisztus utáni második évezred végére végre kezdett olyanná válni,
mintha nemcsak holmi perverz, mazochista hajlamokkal megvert barmok népesítenék

1993. február

47

be. Bár a másé még mindig édesebbnek tűnt, és a kiömlő vér még mindig felpezsdítette
az isteni bizalommal megáldottakban megbújó állatit, de néhány önámító önjelölt mármár kezet nyújtott egymásnak. És ebben nem a látszólagos baráti jobb ténye a lényeges
és figyelemre méltó, hanem az, hogy a hát mögé rejtett másik ezúttal nem markolt
semmit, bár az ökölbe rándult kéz körömágya a szorítástól bevérzett...«
Itt tartott Noé a könyv olvasásában, amikor rozzant bárkája az Ararát hullám
borította csúcsán fennakadva léket kapott. Az utolsó lehetőség pillanatok alatt süllyedt
el, vált semmivé. A válogatott rakományból pedig semmi és senki nem menekülhetett.
»Talán szép is lehetett volna. De ha nem, akkor meg nem kár érte, és jobb is így«
- legyintett utoljára Noé. A kezéből kieső könyv pedig lassan alámerülve semmivé
ázott.«
Jonah belelapozott még néhány tucatba. Ugyanaz a könyv volt mindegyik, és
ugyanott nyíltak, mintha előre lettek volna hajtogatva. Három napig olvasott, bár az idő
múlását alig érzékelte. Az éjszakák és a nappalok egymásba folytak.
Az olvasásnak a sötét vetett véget, amely éppoly váratlanul érkezett, mint korábban a fény. Rázkódás, recsegés, ropogás, repülés a tarajos karikán, és Jonah egyszeriben a tengerparton találta magát. Ismét fényesség ragyogta körül, hasonló ahhoz, amely
a bordás barlangban lehetővé tette az olvasást. S miközben szemei hunyorogva szoktak
a világossághoz, homlokát ráncolva bámulta a lassan közeledő, ismerős alakot.
Bar Jószig odalépett hozzá, és kinyújtotta a kaiját.

Lóhere
Jehan d'Ohronge márki igazán szerencsés fickónak (ha szabad egyáltalán e szót
egy valódi francia főnemesi saijjal kapcsolatban használni) mondhatta magát.
Omárkisága ugyanis azok közé tartozhatott, akik a XVI. Lajos kivégzését előkészítő
párizsi guillotine-tökéletesítő mániában aktívan, mintegy kiválasztottakként közreműködhettek.
Beszélték, hogy amíg a Place de la Révolution hideg kövezetén a sorára várakozott, egy bámészkodó, kar nélküli koldus keveredett valahogyan melléje. A láthatóan
unatkozó d'Ohronge márki tűnődve belenézett a nyomorék nyakában lógó kosárkába,
amelyben az előző király szétvert lovasszobrának morzsái lapultak. Aztán sokáig kotorászott közöttük. Végül meglelte, amit keresett: egy öklömnyi, gömbölyű, csaknem
sértetlen kődarabot. Egy ideig szórakozottan dörzsölte, simogatta, majd a még mindig
bámészkodó koldushoz fordult:
- Tessék, polgártárs! Lóhere. Szívből kívánom, hogy fogja meg vele a szerencse
jobbik lábát! - és a bambán bámuló forradalmárt úgy vállon veregette, hogy az üres
kabátujjak táncot jártak a hűvös januári ködben.
Aztán rövidesen elvezették.
*

Jehan d'Ohronge márki teteme átmenetileg egy kilakoltatott kriptába került.
A bejárat elé, mivel a zárat a nagy fejetlenségben még nem pótolták, egy őrt állítottak.
Süketnéma volt az istenadta.

48

tiszatáj

A szolgálat első órái eseménytelenül teltek, az önkéntes többnyire a falnak dőlve
bámészkodott. Ám nem sokkal a korai sötétedés előtt halk kopogásra lehetett volna
figyelmes. A kriptaajtón kopogtak. Hiába. Őrzője elmélázva pipázott.
Az udvarias kopogás azonban csak nem maradt abba. Néhányszor még megismétlődött, majd rövid szünet után résnyire nyílt az ajtó. Aztán megjelent a márki levágott feje. Előbb óvatosan kilesett, végül előbújt egészen.
E váratlan fejlemény a süketnémát először tagadhatatlanul meglepte. Különösen,
hogy a néhai ama bizonyos testrészét, a szokásostól eltérően, nem a nyakán, hanem az
egyik kezében, mellmagasságban tartotta.
- Polgártárs - szólalt meg a fej, miközben a márki keze az őr szemmagasságáig
emelte. - Polgártárs, kérem, segítsen! Fáj... nagyon fáj a fejem. Már órák óta hasogat.
Pontosan nem tudom, hogy mióta, mert az órám önnél van, polgártárs, de igen régóta,
az bizonyos...
- Mit zagyvál itt össze-vissza?! Fogja be a száját, polgártárs! - szerette volna
kiáltani az önkéntes, de csak artikulátlanul ordibált. - Takarodjon vissza, és húzza meg
magát! - Láthatóan felbőszítette d' Ohronge márki váratlan megjelenése.
- De kérem... - a néhai kétségbeesett. - De kérem, nekem csak a fejem... csak az
fáj. Csupán valami fájdalomcsillapítót kérnék öntől, polgártárs. Higgye el, semmi mást
nem aka...
- Na, tűnés befelé! Félrebeszél! - a süketnémát főként az bosszantotta, hogy
egyáltalán nem érti, mit akar tőle a márki. - És vigye a fejét is, míg meg nem gondolom magam! Maga, polgártárs, még most sem nyughat?! Nehéz magukkal!
A márki láthatóan minden erejével azon volt, hogy megértesse magát a katonával,
s bár az is mutatott erre némi hajlandóságot, mégsem sikerült közös nevezőre jutniuk.
A kudarc az önkéntest egyre jobban feldühítette, a néhait pedig mindinkább letörte.
A márki ugyan még hevesen gesztikulált a szabadon maradt kezével, de a szemeiben
már könny csillogott. A kezdetben elszántan feltartott fej egyre lejjebb süllyedt, végül
valahonnan az ágyék tájékáról nézett bánatosan az érthetetlen őrre. De még nem adta fel.
- Kérem, polgártárs, nekem csak a fejem... - próbálkozott kitartóan és a sajgó
testrészre mutatott. Közben az előző király lovasszobra járt az eszében. - Csak a
fejem...
Nem fejezhette be. Az őr hirtelen mellbe taszította, és Jehan d'Ohronge márki
földre zuhanó fejét is a test után rúgva, rácsapta a súlyos kriptaajtót.
„Húúú..." fújta ki magát megkönnyebbülten. „Nehéz ezekkel!" Ismét a falnak
dőlt, és kialudt pipáját piszkálgatta. „Csak tudnám, hogy mit akart... Hogy miért nem
képes békén nyugodni, mint más tisztességes ember?! A fene se érti ezeket..."
Ezen aztán még sokáig eltűnődött.

1993. február

49

Egy díjnyertes pázsit hiteles története
,A logika az első, amitől az embernek
meg kell szabadulnia."
J. D. Salinger

- Srácok, valami embertelenül vakító micsoda lebeg előttem! - szólt be váratlanul
a toronyból az őrszobába kissé zaklatottnak tűnő hangon az őrszem. - Halljátok? Nem
mondanátok meg, hogy mi a fene lehet ez?! Halljátok? Mi lenne, ha megnéznétek, mi
az Isten csodáját csinál ez itt?! Egyetlen ütődött éjszakai kísérletezőnek sem lőném szét
szívesen a seggét!
- Kettes Torony! Kettes Torony! Miről... - recsegett végre az álmos válasz. Miről van szó? Mi a mennykő lebeg? - palástolatlan ásítás. - Ki kísérletezik? Egy szót
sem értek!
- Akkor told ide a képed, te marha! De ha lehet, azonnal! Vagy küldj ide valakit.
Mintha éppen ezért lennétek bent... Egyébként már mondtam: fogalmam sincs, hogy
néz ki. Idetelepedett az orrom elé ez a háznyi izé, és csak világít marhára... Ha nem
esik nehezetekre, nem ártana, ha idekocognátok...
- Lehet eldugulni, Kettes Torony! Már elindult a járőr. Meg fognak védeni. Addig is, ha nem lenne tiszta gatyád, rám mindig számíthatsz...
- Nem kell a rossz duma, öreg! Sürgetni kéne a felmentőimet, mert igencsak
nyugtalanít ez a micsoda! Azt hiszem, figyel... - lehalkította a hangját, mintha titkot
súgna. - ...hogy engem figyel. Mi a fene?! Mintha... Mintha... Öreg, nem kellene ezt
jelentened?!
Az ellenőrzés végszóra toppant az őrszobába. Az ügyeletes tiszt a maga szokásos
felsőbbrendűségével förmedt a nem várt látogató láttán dermedten álló őrparancsnokra:
- Mit kéne annak a szerencsétlennek jelentenie?! Szólaljon már meg, katona! Az
istenit magának! Csak nem azt akarja mondani, hogy Rendkívüli Eseményl\
- Jelentem... - hebegte a kérdezett, pokolba kívánva a fontoskodó tisztet. Jelentem, a Kettes Torony éppen most...
- Mit éppen most?!
- Éppen most... Éppen most jelezte, hogy valami fényes... valami kivilágított...
- Srácok, remekül látom! Nem... Nem is tudom... Istenem! - az őrszem hangja
már-már eszelősnek tűnt. - Azt hiszem, tényleg engem figyel! Olyan, mintha... De
nem... Nem tudom... Valami meghatározhatatlan, tejszerű, csillogó massza vesz körül.
Vakít, kibírhatatlanul vakít. És sugároz... Sugároz! Nem tudok mozdulni! Istenem!
Jelentsétek! Halljátok... Jelentsétek!
- Azonnal jelentsen, maga szerencsétlen marha! - bömbölte némi bamba csönd
után a mikrofonba az ügyeletes tiszt. - Jelentsen! Jelentsen, mert lecsukatom! Lecsukatom! Miféle nyavalyás fényről beszél?! Mi sugárzik? Nyögje már ki, ember! Ha részeg,
akkor én... akkor... Jelentést követelek!
- Mondj már valamit, öreg! Mondj valamit! - biztatta társát, alig hallhatóan, a
döbbent őrparancsnok is.
Rövid, de annál súlyosabb csend után a rémült őrszem suttogva tudósított:

50

tiszatáj

- Jelentem, valami fénylő... lassan közeledő... nem tudom, mi ereszkedett az
őrhelyem elé. Most nem mozog, de azt hiszem... - lihegve, eszelősen préselte ki
magából a szavakat. - Azt hiszem, engem figyel!
- Ne kombináljon, marha! Próbálja inkább elmondani, hogy mit lát! De, ha be
van rúgva, akkor... akkor...
- Jelentem, most már semmit sem látok! Jön! Jön! Istenem! Fölém magasodik!
Körülölel! Fény! Fény mindenütt! Most... Most valami... Talán... Nem látom tisztán!
Istenem... Talán...
- Használja a fegyverét! Tüzeljen! Miért nem használja?! Maga... maga szerencsétlen! Lecsukatom! Érti? Lecsukatom! - az ügyeletes tiszt most már őrjöngött. Fegyvert nem lát rajta? Szólaljon már meg! Marha!
- Jön! Istenem! Jön! Segítsetek! Istenem! Segítse... - az összeköttetés itt recsegve
megszakadt. Az ügyeletes tiszt tehetetlen dühében az öklével verte a készüléket, s
közben magából kikelve ordított:
- Kettes Torony! Kettes Torony! Jelentést követelek! Azonnal jelentsen! Maga...
Maga!
De a torony makacsul hallgatott. A tiszt tökéletesen összezavarodva tombolt.
- Kettes Torony! Kettes! Jelentsen, hallja?! Jelentsen! Kettes Torony! Katona!
Hallja?! Katona!
Azonban az őrszem, mintha sohasem létezett volna, hallgatott. Az ügyeletes tiszt
bambán bámult maga elé. Töprengett. Végül ráförmedt az őrparancsnokra:
- Adja már ide azt a rohadt telefont! - tárcsázott. - Rendkívüli Esemény. dörmögte maga elé. - Ezért lecsukatom! Lecsukatom! - meredt gyilkosan a katonára. Maga ökör!
Közben a telefon kicsengett. Már éppen beszélni akart azzal az álmos hanggal,
amely a vonal túlsó oldalán méltatlankodva hallózott, amikor a kiküldött járőr váratlanul bebukott az őrszoba ajtaján.
- Nem... nem lehet a tornyot megközelíteni! Valami sugároz... Pokoli a hőség! hörögte az egyik katona, s látszott, hogy nincs magánál. - Talán... Nem tudom... Talán
maga az...
Eszméletlenül heverő társa mellé rogyott.
*

Az objektumért felelős tisztek pillanatokon belül megérkeztek. A parancsnok megfelelően biztosított helyen fogadta az ügyeletes tiszt jelentését.
- Jelentem, valami megmagyarázhatatlan dolog zavart okozott a Kettes Toronynál!
Még nem tudjuk, hogy mi... Az őrszem nem jelentkezik. A járőr harcképtelen.
- Nem tudja? - ezt még soha senki nem merte a parancsnok szemébe mondani, így
e váratlan fejlemény pillanatokra cselekvésképtelenné tette. - Nem tudja?! Hogy értsem
azt, hogy nem tudja?! Mit jelent ez az egész?! Ember, szólaljon már meg!
De aztán választ sem várva elviharzott, faképnél hagyva rémülten tátogó beosztottját. Úgy döntött, helyesebb, ha minél hamarabb kezébe veszi az irányítást.
Az összes előírást betartva, a fedezékeket kihasználva, körültekintően közelítették
meg az ominózus őrtornyot. Közben a távcsövek segítségével próbáltak okosabbak lenni. Hiába. Nem láttak semmit. Csak vakító, áthatolhatatlan fényt. A parancsnok mind
mámorosabb lett, miközben a láthatóan kényes helyzet megoldásának lehetőségeit latolgatta.

51

1 9 9 3 . február

Végül pillanatokon belül megegyezett a helyetteseivel. A tisztek két légvédelmi
üteget gurítottak a helyszínre, és az összes, tüzelést megelőző mozzanatot is maguk
végezték el. Aztán a célzás megtörténtét jelezték a már türelmetlenül topogó parancsnoknak.
- Tűz! - üvöltötte szinte azonnal, és háborúba képzelte magát.
A hatalmas robbanást követő légnyomás és valami elviselhetetlenül sugárzó hőség
a földre terítette az önkéntes különítményt. Nehezen lélegezve tértek magukhoz. Időbe
telt, míg végre feltápászkodtak, hogy alaposan átkutassák a terepet. Azonban a
fény tünemény helyén, a detonáció okozta perzselődésen kívül, semmit sem találtak. Az
égvilágon semmit.
- Hááát... - könnyebbült meg a parancsnok, a homlokát törölgetve. - így kell ezt
csinálni! Gyorsan. Határozottan. Hiába... - zárta le magában az ügyet - rendnek kell
lennie!
*

Az őrszem nyomtalanul eltűnt. Mintha sohasem létezett volna.
A két eszméletlen járőrt minden feltűnést kerülve szállították kórházba. Később,
néhány hónapnyi ideggondozói kezelés után, víziók és beteges hallucinációk miatt
végérvényesen leszerelték őket.
A győzelmet követően a parancsnok bevettette fűmaggal a rábízott objektum
környékét. Az állomány lelkiismeretes hozzáállását dicséri, hogy azóta minden évben
elnyerik ,/i legemberibb

környezet

- legemberibb

laktanya"

b ü s z k e címet, és a v e l e j á r ó

vándorserleget.
A díjat odaítélő bizottság különösen a kettes számú őrtorony környékén zöldellő
pázsitot találja időről időre bámulatosan isteninek.

BERNÁTH CSABA: AHOL KÉTSZER KEL FÖL A NAP

52
ERDÉLYI

tiszatáj
BÉLA

Kínban-fagyban
Zsúfolásig tele vagyunk gyötrődéssel, úgy érezzük, mintha a fájdalmakból már
nem bírnánk többet elviselni! Ilyenkor szoktunk az Úristenre gondolni, és kérni Őt:
- Uram, ne próbálj felettébb bennünket, mert abba már beledöglünk!
De az egekből senki nem szól vissza, hogyan is érne a földre égi szózat, mikor a
gomolygó ködök a menny boltig halmozódtak. Rajtuk nem tud keresztültörni a szó. Úgy
gondoljuk, hogy az egek magasságáig érő ködökön hasal az ég, csupán azt nem értjük,
hogy az Isten a meleget sugárzó kék égnek miért ebből a gyűlölt, fagyot lehelő közegből vet ágyat?
Mikor itt, a doni harctér közepe táján az állapotokat elemezzük, hazaszöknek
akaratlanul is gondolataink, hiszen odahaza a téli éjszakák is oly emberiek!
- Friss az idő! - szoktuk volt mondani egymásnak, ha találkoztunk. Köszönés
után ezzel kezdtük a beszélgetést. De nem emlékszem, hogy valaki is haragosan említette volna január hidegét, sőt karácsonyra a havat is vártuk a fagyokkal, mert csak a
kopogós, fehér karácsonyt tartottuk igazinak!
Ki tudta, és miért nem mondták nekünk, hogy a Sarmatán ilyen irtózatos a januári
hideg? És miért nem öltöztettek fel ehhez a hideghez bennünket?
Ha bűnös módon ezt a hadsereget pusztulásra ítélték, ehhez nem kellett volna
ennyi fegyver, hiszen gyenge ruházatú katonáink megsemmisítését a 42 fokos hideg
elvégezte volna!
Tizenkét napja már, hogy Urivból ránk tört az orosz. Tudták, hogy ilyen hidegben a vékony öltözetben, a befagyott elhárító és lőfegyverekkel nem tud ellenállni a
magyar katona. A napi harcok után sok küzdő csapatunk nem tudott éjszakára fedél alá
kerülni, így pokoli kínokat kellett elszenvednünk! A katona, ha végső fájdalmában
feladta a fagyhalállal való küzdelmet, azt Kháron, az alvilági révész az élet és halál
terepeit elválasztó Styx folyón hajnalokig a túlvilágra átszállította.
Soha senki nem tudta eddig hűen leírni, hogyan fagytak meg 1943 januárjában
nappalokon és éjszakákon át ezrével katonáink? Soha nem tudja senki pontosan megmondani, hogy hány tízezer emberünk szenvedett a havak tetején és a hóárok mélyén
fagyhalált.
1942 decemberében ahhoz a kevés számú tartalékhoz vonultatták fel századomat,
mely tartaléknak esetleges szerepet szántak. A helyes szándékok azonban hamis feltételeken nem alakultak jól, mert ebben az időben a katonai hírszerzés nem tudta, hogy
micsoda tragédia előtt áll a 2. Magyar Hadsereg!
A karácsonyt minden félelem nélkül ünnepelte meg úgy-ahogy a had. A haza
karácsonyhoz méltó élelmezést igyekezett biztosítani, hogy a hadszíntér katonái érezzék
az ünnepi gondoskodást. Jól emlékszem az Oszkol előtti karácsony estünkre. Kis beszédet mondtam a század egybegyűjtött katonáinak, utána a kupákkal koccintottunk, s
a deci pálinkának jókívánságok közben megittuk a felét. Egy idő múlva - megnyugtatva
az ünneplő katonákat - felálltam, és a kapuőrséghez siettem. Kint viaskodott az élettel a
35 fokos hideg, de az őrszobában enyhe volt a levegő. Az őrség parancsnoka, Varga
tizedes szabályszerűen jelentkezett és jelentett.

1993. február

53

- Mindnyájan bemennek a századhoz vacsorázni - mondtam.
- De hadnagy úr! - bizonytalankodott, hiszen nem látott felváltásra felvonuló rajt.
- Parancsom!
- De az őr helyén marad, őrnek lenni kell!
- Igaz, igaz, fél, hogy próbára teszem?
- Ilyenre is gondolni kell, hadnagy úr!
- No, jöjjön, menjünk az őrszemhez! - Az őr megállt vigyázzba, így tisztelgett.
- Adja ide a fegyverét!
- Hadnagy úr! - riadozott.
- Adja ide!
Vállamra csaptam a puskát, mint hajdan tisztiiskolás koromban a főkapuőrségen.
- Nos, tizedes, minden emberét vigye be, vacsora után ismét szolgálatba lépnek!
Eleinte nézegettem a gyenge párásságban álló utcát, a néma házakat. Csend volt,
a rettenetes hideg elfojtott minden neszt. A házakon, a hidegen kívül a félelem miatt is
szorosra zárták az ajtókat.
- Szörnyű a háború! - futott át tudatomon. - Óh, kicsi hazám, csak a te földedre
ne tegye lábát ez a pusztító vész!
Aztán az jutott eszembe, hogy vajon hol van a „lángos" csillag? Nézegettem a
csillagos eget, sokáig keresgéltem a Jézus születését jelző égi tüneményt. Az ezernyi
sziporkázó csillagtól annak nagyobbnak, fényesebbnek kellene lennie, hogy felhívja az
emberiség figyelmét a nagy eseményre: Gyermek született szűztől a világra, és ő lesz
az emberiség Megváltója.
Nem találtam az égi jelet!
Magányosságomban aztán arra is gondoltam, mi lenne, ha most elém toppannának
a háromkirályok, nem zavarna itt bennünket senki, és nyugodtan beszélgethetnénk
egymással. Eligazítanám őket: Menyhért menjen a magyar fővezérhez Alexejevkára!
Gáspár kopogtasson a német vezér ajtaján Vinnicában! Boldizsár pedig szedje a lábát,
igyekezzen Moszkvába! Vigyék a hírt, hogy náluknál is nagyobb fejedelem érkezett,
kinek szeretet a hatalma, és hajtsanak térdet előtte, a katonákat pedig vezényeljék haza
otthonaikba!
Már fél óra is eltelt, mióta őrködöm, gyötrődöm kicsit a hideg miatt, vállamon
érzem a puska súlyát, szédelgek a felismeréstől, hogy előbb meg kell a harctereken halnom, csak azután találkozhatom a kegyes királyokkal ott fenn, ahol a legszebb csillagok
ragyognak. Mert a földön olyan királyok, mint ők hárman voltak, nincsenek! Ma az
uralkodók hamisan tisztelik Jézust, háborúkat indítanak, országokat tépnek szét
kegyetlenül, szívtelenül nézik tetteik nyomán a népek fájdalmát, míg a megalázás és
szenvedés újabb háborúvá nem fajul.
Erősebb ütemben kezdtem járni fel s alá az őrhelyen. A kesztyűben fázott a
kezem, az arcomat marta a hideg. Szegény katonáim - gondoltam - , november közepe
óta ilyen kemény éjszakákon kell a szolgálatokat ellátniuk. Az eszembe sem juthatott,
hogy nem is sokára, az Isten szabad ege alatt, hóba vájt árokban fogjuk éjszakáinkat
tölteni!
De hol van már az a békés karácsony?
Január végén az éjszaka közepe lehet. Hallgat a fegyver, nyöszörög az ember, a
lelkeket depresszióba kényszeríti az elmúlt nap drámája és az éjszakai fagy. A test harcban áll az orosz téli éj rémeivel: a hideggel, a köddel, a fagyhalállal. Ez utóbbi most

54

tiszatáj

a legnagyobb ellenségünk! Jön, jön lopakodva, alattomosan, észrevétlenül a szemhéjainkra lép, csukódásra kényszeríti szemünk függönyét, és alvásra csábít. Hideget nem kell
hoznia, mert fel van az mérhetetlen mennyiségben halmozva ezen a harctéren!
Leírták már többen, hogy miképpen következik be, és hogyan megy végbe a fagyhalál. Ám kegyetlen szépségében csak az tudná szemléletesen és hitelesen papírra vetni,
aki azt átélte. Aki így távozott az élők sorából. De azok már sem írni, sem beszélni nem
tudnak. Közösségben könnyebben elűzhető a fagyhalál, de elszigetelten egy-egy ember
nem bír megbirkózni a 42 fokos hideggel, mert nincs mellette segítséget nyújtó társ.
Összekuporodva ülünk a hóárok alján, alattunk a szalma zúzmarássá vált, nedves
és kevés. Az esti besötétedéskor szedték le a távoli házak tetejéről, és hordták ide a
katonák.
Nagyon fázunk!
- Tött szalma kéne! - mondja dideregve Kása őrvezető. Abba aztán belebújnánk,
mint a disznók az alomba!
- A magyar disznók itt megfagynának, nincsenek ilyen hideghez szokva - tett ellenvetést valaki.
- Nekünk is ez lesz a sorsunk - jövendölgettek többen.
- Mihaszna beszédek ezek! - szólt a hadapród, mégis jó volt hallgatni, hiszen a
beszéd az élet jele.
Még nincs éjfél, érezzük, hogy jön a vég. De a végveszélyben sokszor talál az
ember valami megoldást.
Továbbra is zsugorban ülünk a szalmán, hogy minél kisebb felületű legyen a
testünk. így a kisebb felületen jobb eséllyel harcolhatunk a faggyal. Viszont ültünkben
jobban rohamozott bennünket az álom, mázsás súlyok nehezedtek szempilláinkra.
Színes képek sorakoztak a szemhéjak mögött. Kedves zene szólt, táncoló hetérák becéztek, ledobálták magukról az áttetsző ingeket, a puha pázsit felett úszva játszadoztak
velem, öleltek, csókolgattak, szerelmes dalokat énekeltek. Kaijaikba vetettem magamat.
Nem is a földön úsztam már, hanem egy másabb világ ama régiójában, hol a magasságból soha nem érzékelt boldogságot szállítottak enyhe szellők, szárnyaikon vittek,
vittek soha nem látott fényességek felé.
Ebben a pillanatban dördült el közel hozzám egy fegyver. Felriadtam, mint ahogy
minden katona felrettent. Ébredésemben minden erőmmel küzdöttem, hogy visszatérjek
az el nem képzelhető örömökhöz. Megkezdődött az élet küzdelme a halállal. Nagy erővel viaskodott életösztönöm, és győzött! Felugrottam, megráztam magamat, rágyújtottam. Közben az ügyeletes zászlós jött hozzám és jelentette, hogy az őr alakokat látott
vonalaink felé lopakodni, azért lőtt!
-És?
- Víziózott!
- Aki víziózik, az már nem egészséges! Erőseknek kell lennünk! - sziszegtem a
zászlósnak, mert a merev arcizmok nem tudták segíteni a beszédet.
Úristen! Micsoda küzdelmet kellett továbbra is folytatnunk az életért! Érthetetlen
csoda volt ez, ahogy küzdeni tudtunk!
Nem mertem leülni, féltem, elalszom. És örökre! Hála az egeknek, a csodák
sokasodtak. Álltomban kezdtem aludni! Igaz, fel-felriadtam a szokatlan testhelyzetben
való szundikálásból, de aztán hosszabb percekre elaludtam. Egy öt-hat perces alvás után
eldőltem. A körülöttem nyöszörgő-kuporgó katonák felriadtak. Elmondtam az embereknek, hogy álltomban aludtam, nagyon szép álmokat adott az alvás, és - villant meg

1993. február

55

agyamban - máris mondtam: ti is aludjatok állva, ha tudtok, a fagyhalál gyilkos
munkája így nem megy végbe, mert elébb-utóbb utóbb összerogyunk, s akkor felébredünk!
Milyen egyszerűen húztuk keresztül terveit!
Ismét rágyújtok. Sokáig a számban tartom a füstöt, érzem melegét, meg a
kesernyés ízt. Aztán leszívom a tüdőmbe. Közben bolondos gondolatok kelnek agyamban. Dühöngeni kezdek. Átkokat szórok a háborúra, elindítóira, meg a világra. Szemrehányást teszek az Úristennek, hogy miért tűri vétlen milliók szenvedését, vérző sebeit
és halálát.
Mit szenvedek én is itt, Úristen! És a vacogó, reszkető katonák körülöttem, akiknek holnap harcolniuk kell!
Feszít, mar a fagy!
Rettenetesen szenvedünk!
Lényegileg nem is magunkért viaskodunk, magunkért nem vállalnánk ezt a másutt
nem érezhető fájdalmat. De küzdünk, küzdünk otthonainkért, anyánkért, atyánkért, az
árván hagyott családért, az ifjú feleségért, a pár hónapos kisfiúért, kislányért, kikhez
szeretnénk visszatérni!
Elhalványulnak a szeretett képek, álmainkba lopja át az éj, pilláink csukódnak,
mézédes az álom, nem tart .soká: összerogyunk, s ébredünk.
Éjfél óta február van, közeleg a hajnal. Már nyolc napja, hogy vége lett a nagy offenzívának. Megvert csapataink kínban-fagyban vánszorognak a háttéri terepekre. Kegyetlenül véres csatát vívunk értük az Oszkol mögött már egy hete, hogy hátra jussanak. A drága, fénylő katonaarcok koldus-katonák szomorú arcaivá változtak! Mi itt
még vérzünk-halunk, de a muszkának nem engedünk! Vajon majd felkeresi-e valaki
ezeket a hősi helyeket, hol a 2. Magyar Hadsereg csapatainak a még harcolni képes katonái két hétig vívták utóvédharcaikat, megállították a diadaloktól ittas orosz csapatokat, sőt meg is verték a velük viaskodó ellenséges ezredeket!
Jön a reggel. Most már nem alszom el. Készül testem, lelkem az új nap harcainak
megvívására.
Vajon milyen a hajnal otthon? És milyenek a reggelek? Hogy ébred anyánk,
apánk, hogy ébrednek a feleségek, a gyerekek? Óh, Isten, ha reánk ennyi szenvedést
raktál itt, ha mireánk nem is vigyázol úgy, ahogy kellene - bocsásd meg, hogy
panaszba teszem ezeket - , megkímélt erőidet, menj, Úram, és terítsd le a magyar földre
a drága szeretteink léptei alá!
Megjött a reggel!
Fény villan. Az ágyúk megkezdték lőni állásainkat!
Szünet nélkül dörögnek a lövegek!
Döng a föld, zeng az ég! Hírt hoznak az elesettekről.
Mi lesz veletek, szügyi katonák, drága, hős századom?
Mi lesz veled, kicsiny hazám?
És mi lesz énvelem is, Nagyságos Úristen?
1943. február 1.
Podvissloje- Veliko-Mihajlovka

csataterei.

56

tiszatáj

TANULMÁNY
SZIGETI

LAJOS

SÁNDOR

A pillanat varázsa
EGY ILLYÉS-SZONETT „TANULSÁGAI"
„Mert kezdődik megint, mert nincs vég,
mert megleli tán az is üdvét,
ki a legfőbbről csak dadog"
- olvashatjuk annak az Illyés-versnek a befejezéseként, amely eredetileg kötetcímadó lett volna, s ez A zene szava. E könyv azonban csak terv maradt. Az ötvenes
évek végén járunk, nem kevéssel a Kézfogások című kötetének, valamint az Egy mondat
a zsarnokságról című versének megjelenése után. 1956 után a költő többnyire csak
műfordításait adja közre, a népi írók között őt is támadják, régi barátait a börtön várja.
Csak lassan oldódik körülötte a légkör. 1961-ben jelenik meg Új versek című kötete,
mintegy A zene szava helyett, a tervezett kötethez képest hatvan újat tartalmazva, de
mintegy félszáz más vers kihagyásával. 1
A lírai naplóvá, apró följegyzések sorozatává lett Új versek egy része - tizenkét
költemény - előzőleg Rácegresi füzet címmel, külön bevezetővel a Hazai kis Tükör
című antológiában jelent meg. 2 „A költő magatartása a befelé fordulás, az önmagára
figyelés. Az élet-halál problémái kerülnek középpontba, a személyes, szubjektív mondanivaló jelentősége nő meg. ... Illyés nem pietista belenyugvással, nem fatalista
közömbösséggel, nem a rajongók hitével gondol a mulandóságra. Az életet, a valóságot
szenvedélyesen szerető ember küzdelme, kétsége és vívódása, bátor szembenézése és
keserű megtorpanása szól a versekből. Ez a viaskodás adja meg a kötet uralkodó
motívumát." - írja Tüskés Tibor, aki éppen ezért joggal nevezi a kötetet lírai drámának,
mely a modern líra legmagasabb csúcsain jár. 3
A kötet fő témái tehát: az elmúlás, élet-halál kérdése, de ne feledkezzünk meg arról, hogy a jobbára nem válaszoló, hanem kérdező Illyés mindeközben kapaszkodókat is
keres, így lesz az említetteken túl fontos téma a visszaemlékezés, a múltkeresés és
természetesen a szerelem-szeretet is, s végül, ezeken keresztül: hit az emberben, az
alkotásban, a teremtésben. A könyvnek viszonylag nagy visszhangja volt: írt róla Bata
Imre az Alföldben, Béládi Miklós az Elet és Irodalomban, Diószegi András - aki Illyés
őszikéinek nevezte az Új verseket - a Kortársban, Fenyő Miksa és Illés Lajos az Új
írásban, Ijjas Antal az Új Emberben, Rónay György a Vigiliában, Tüskés Tibor a
Jelenkorban, Cs. Szabó László az Új Látóhatárban, s ezzel a kritikák teljes sorát bemutattuk. A visszhang sok bántalomért kárpótolhatta a költőt, mint ahogy az is, hogy alig
egy évvel később felgyorsulni látszik az idő, s megjelenhet válogatott kötete, a Nem
volt elég. 1964-ben jelenik meg Tamás Attila kandidátusi értekezése, mely hosszú
fejezetben ad új szempontú értékelést a költőnek a két világháború közötti időszakban

1993. február

57

betöltött irodalomtörténeti szerepéről, 1965-ben pedig napvilágot lát az első - bár
esszéisztikus, de monográfia jellegű - könyv Washingtonban, Gara László tollából. 4
Érdekes módon, az Új versek megjelente után a kötet témáira vonatkozóan a
szerelemről hosszabban éppen Cs. Szabó László ír: „S a szerelem? Nem segít a szerelem
a magából felnagyítva kivetített csontváz ellen? Nem lehet csókkal lemosni a belső
tekintet szörnyű röntgenképeit? Illyés eljutott abba a keserves önismereti életszakaszba,
mikor a férfi sejtjei még vadul követelik az újraszületést egy megváltó szerelem által, de
az értelem utálkozva a romlásán izguló testtől, jól tudja, hogy hiábavaló a pánik, hamis
a sejtek jelzőrendszere, nincs második világrajövetel. Tudja a konok értelem, hogy a
megváltó ölelés ábrándjában csak a test naponta elvesztett csatái összegeződnek...
Lovagias gyöngédségében mélységesen tragikus szerelmi költészet ez, éppen a gyöngédség színezi olyan szomorúvá. Ismerős a hang Vörösmartyból és Babitsból, Illyésé a
harmadik..." 5
Nos, ebben, az Új versek című kötetben jelent meg a már címében is jellegzetesen
a kötet egészére mutató vers, az Örök s mulandó:
A gangon ültünk. Besötétlett.
S mit elhagyott a fény, a nap:
továbbrajzolta arcodat
okos és szomorú beszéded.
Mint mesteri kezek alatt
a sok mellékesből a lényeg,
kialakult időtlen képed.
Munkáltak fürgén a szavak.
Ott állt homályt, romlást legyőzvén
- rembrandti, tiziani festmény
oly készen, tisztán, halhatatlan
a mű, melyen nem öregedhetsz,
hogy odanyúltam akaratlan
eleven, mulandó kezedhez.
Legelőször a cím fontosságára kell fölhívnunk a figyelmet: két, egymásnak ellentmondó fogalom alkotja. Az ellentmondások felvillantása, az, hogy a világot ellentétekben szemléli a költő, egyébként is jellemzi az egész kötetet; ezeket az ellentmondásokat nem elmosni, hanem vagy szükségszerűen, emberi méltósággal tudomásul venni,
vagy föloldani - ez látszik feladatnak e versekben. Itt azonban már a cím esetében is
többről van szó, ugyanis a két fogalom között nem a puszta egymásmellettiséget jelző
és, hanem az s kötőszó szerepel, amely sokkal inkább összevonhatóvá teszi a pillanatot
és az örökkévalóságot, nem sejtve még - ha „sort sor alá tapogatva" értelmezzük a
szöveget - , hogy maga a vers vajon választ-e közülük, hogy vajon ismét kérdez „csak"
Illyés, vagy megkísérli feloldani a fogalmak mögöttesének diszkrepanciáját.
Az Örök s mulandó - szonettől szokatlanul, Illyésre azonban nagyon is jellemző
módon - narratívan, inkább az epikus műfajokra emlékeztetően indul. Az első sor két
rövid, de sokat „mesélő" mondat: „A gangon ültünk. Besötétlett." A sokat emlegetett
Illyés-i tárgyiasság jegyében szólal meg az intonáció, csakhogy e tárgyiasság is több-

58

tiszatáj

féleképpen fogalmazódott meg az illyési költészetben magában s az illyési költészetre
vonatkozóan is. „A tárgyiasság fogalma szó szerint először valami külsőt jelöl, s azt
jelenti, hogy a költő a külvilágra figyel, élményei kívülről érkező benyomások, látványok révén indulnak meg. Ez a fajta tárgyiasság mégsem azonosítható az objektív
személytelen vagy pusztán epikus leírással: ami a versben megszólal, az nemcsak a
tárgyból sugárzik ki, vagyis nem állíthatjuk, hogy az élmény forrása egy külső jelenet,
természeti kép volna, amelyet a költő szubjekturpa mintegy magába fogad, s ilyenformán a szemlélt tárgy szinte uralkodik a szemlélőn. A tárgyiasság jelentéstartalma
körül némi homály észlelhető, mert hol szűkebb, hol meg tágabb értelemben alkalmazzuk, egyszer a lírai költészet egyik típusát, elsősorban a táj költészetet jelöljük vele,
másszor meg poétikai alapfogalomként használjuk, és filozófiai töltésű jelentést tulajdonítunk neki azáltal, hogy a szemlélet tárgyiasításával azonosítjuk. Illyés lírájának
tárgyiasságán az előbbi értelmezés szerint olyan költői leírást értünk, amelyben az
élménykifejezés egy-egy tárgy tárgyszerű bemutatása révén valósul meg." 6 A verskezdés is hasonló: „A gangon ültünk. Besötétlett." A maga egyszerűségében is bonyolult, hiszen többszörös emlékidézés: a német eredetű népnyelvivé vált „gang" kifejezés
is a múltat idézi már nyelvileg is, ugyanis ez így a Dunántúlon használatos. Mindeddig
tárgyias, objektív, tényszerű a vers.
A következő versmondat már hosszabb: három verssornyi, de még mindig
tényközlő, jóllehet, a metaforikus stílus és a jelzők már az érzelmek kifejezésének
szándéka felé viszik a verset: „S mit elhagyott a fény a nap: / továbbrajzolta arcodat /
okos és szomorú beszéded." Az „elhagyott" ige már önmagában felidézi a kötetegész
egyik jellemző sajátosságát, témáját: a mulandóságot. A fény, a Nap hiánya pedig
fölerősíti - érzelmekkel dúsítva - az első sor tényszerűségét. A fény a kedves képét
(arcát) hagyja el, azaz a „látvány" - így, idézőjelben, mert a sötétben nem látható a
kedves arca - már csak a tudatban létezik, de egy költői remekléssel mégis szinte
valóságosan is továbbél, mert - még mindig a képzőművészetre, a látványt megörökíteni tudóra utaló módon - valami a sötétség ellenére „továbbrajzolja". Ez a valami
azonban már nem vizuális - bár a költő és az olvasó képzeletében akár az is maradhat - ,
nem más, mint „okos és szomorú beszéded". Itt már fölsejlik, hogy két ember bensőséges kapcsolatáról van szó. Meglepő, hogy a lírai „te" (nem beszélhetünk megszólítottról) beszédének jelzői: a belátni tudó „okos" és a belátást időben követő
érzelmet jelző „szomorú"; mindkettő felidézi bennünk - a cím sugallatára is! - az
elmúlás átélését. Az utóbbi jelző azért is meglepő, mert a nem sokkal korábban (vagy
legalábbis a kötetben előbbre sorolt, előbbre helyezett) Sebesültek című hasonló
felépítésű versben bár a „szomorú" is szerepel, a beszédre vonatkozóan a „derűs" jelzőt
olvashatjuk:
Szomorú voltál. En sem épp vidám,
csak egy csöppel kevésbé szomorú;
csak annyival, hogy -férfimód hiú földerítselek. Rögtön azután
átröppent - szinte rólad - énreám.
az a ,/ninden hiába" ősi bú.
S akkor te lettél több akaratú!
S végül is eltelt - jól - a délután.

1993. február

59
Most este van. Elment a nap. S az élet!
Hallom a kertből már deriis beszéded.
Én meg szeretném megköszönni néked,
mi lett szivünkből! Homokóra! Mérleg.
Két-vödrü kút! Két sebesült, akik
egymást fölváltva viszik a - sírig!

Minden bizonnyal azért alakultak így az Örök s mulandó jelzős szerkezetei, mert
előre akartak utalni az elmúlás tényének belátására, de az örökkévalóság vágyára is,
hiszen a második szakasz, szemben az elsővel, már az örökkévaló felé akar mutatni.
„Mint mesteri kezek alatt / a sok mellékesből a lényeg, / kialakult időtlen képed."
- hangzik a második szakasz első versmondata. Már a sorok száma is jelzi, hogy más
dimenzióba kerültünk. Míg az első versszakban az első sor állt rövid mondatokból, s
utána következett egy háromsornyi mondat, addig itt előbb olvassuk a háromsornyi
mondatot, s utána az egysornyit. Míg az első szakaszban a besötétedés után a látványt a kedves képét - a beszéd, a kedves szavai pótolják, addig itt már a látványból továbbrajzolódott kép születésének módját írja le a költő, azt, ami immár örökkévalónak
látszik, eszünkbe juttatva a sub speciae aeternitatis gondolatát, hogy az örökkévalóság
felől közelíthető meg minden. Varázslatosnak tűnő pillanat ez! A „mesteri kezek" utalhatnak a szobrászra is, itt leginkább a festőre. A megközelítés módja: a „mellékesből a
lényeg" mozzanata és az örökkévaló felé történő elmozdulás eszünkbejuttathatja József
Attila hasonló költői meggondolásait, az Oda képzeteit, különösen a harmadik rész
„lényed ott minden lényeget kitölt" sorát és a negyedik rész zárósorait, amelyek az emberi mulandóság legyőzésének lehetőségét a szerelemben, az örök nőben láttatják megmutathatónak: „tartalmaidban ott bolyong / az öntudatlan örökkévalóság".
Ahogy számos példát találunk Illyés Új versek című kötetében az elmúlás átélésének megformálására, ugyanúgy számosat a mesterember (a festő, a szobrász, a
zeneszerző) munkájának megjelenítésére is. Az előbbire példa a kötet első verse, a Túl
az innenen, s annak is utolsó sora: „aki nem fél, halálig fiatal", vagy a Két éj között
című szonett zárósora: „élek, s közben halandó vagyok!" Mintha csak ezt ismételné,
úgy szólal meg az Amiből az előbbi lett csattanója: „Hűlök, merülök, halandó vagyok!"
A Vigasz a „perc", az „idő" kérdéséről szól, s benne a „múlás-becézte kéz"-ről, s bár
tagadva, de ugyanezt mondja a Szellőzés-tisztulás - érdekes módon ismét - zárósora:
„Nem, nem, nem, a haláltól se leszek szomorú!" Ugyanakkor a mestermunka, a szobrászat ihleti a Ferenczy Bénit, amely ráadásul gondolatmenetében, szerkezetében is emlékeztet az Örök s mulandóra: „Születünk s máris este van / A fény oda / s már messze
van / a milliónyi csoda." A második rész végén pedig „alak-teremtő"-nek nevezi a költő
a mestert. Hogy milyen sokáig tartja fogva Illyést a teremtés gondolata, arra bizonyság
Minden lehet című, 1973-ban közzétett kötete, melynek alcímet is ad: Új versek. (Vajon
szándékos visszautalás lenne?!) Ebben olvasható két szonett, amelyek valóban mintha az
Örök s mulandóból táplálkoznának. Az egyik a Michelangelo a tanítványaihoz:
Arcunk-torzító gyötrelemmel
vajúdja ki véső kezünk a Szépet.
Az asszonyoknak csak merengniük kell
s tündököl anyagukon már a Lényeg:

60

tiszatáj
az embermívű Összhang! Pillanatra?
Vagy esztendőkre csak? S romolhatóan?
Óh halhatatlan kő! Egy villanatra
boldogítanál csak hús-vér karomban!
Kontár szavalat, hogy csak adni, adni:
ez a művész-vágy! Kapni, kapni, kapni:
munkám ezt szomjúhozza; ezt - igéri!
Két lény vagyok! Szörny-módra. Boldog asszony:
alig várom, hogy bennem megfogamzzon,
mit majd világra kínlódik - a férfi!

S megírja Illyés e szonett páiját is, hogy láttathassa a teremtés kínját is, de azt is,
mivégre való, mivégre való lehet - s kell lennie! - a művész, mivel mérhető felelőssége. Ez a vers a Michelangelo a pályatársakhoz:
Kőfal előttünk. Kő s kő. S túl az .fiden ":
a munkahely, hol a teremtés üdve
nem gyötrelem volt még, nem verseny-érdem,
nem kudarc veszélye fő Mesterünkre.
Szájas inasok s ezért kiugrottak,
de nem adjuk föl, nem a szakmát mégsem.
Falon kívül űzetve szenvedünk, de
amit magunkkal hoztunk, arra jó csak:
véső, kalapács, fogszorító szégyen,
rést üssünk! S ezen, a bár ujjnyi résen
bepillanthassunk ősi - műhelyünkbe!
Hogy összevessük a jót és a rosszat
- bíróvá mostoha fajunkat ütve ki vitte többre itt a teremtésben/
Az 1961-es Új versekben is találunk olyan verset, melyben áttételesebben, magára
az életre vonatkoztatottan formálja meg a költő a „mellékesből a lényeg" gondolatát, s
ez a Hol a két Szijjártó-fiú?: „így szedi, tépi az idő / szobrászként rólunk részletekben /
fölösleg anyagát, amíg nem / tűnik zord ihlete elő, / a megálmodott mű, a mi csontvázunk - a Lényeg, az Eszme!" Tulajdonképpen hasonló történik az Örök s mulandó
második szakaszában is, amikor az „időtlen kép" megfogalmazása után az egymondatnyi
szakaszzáró sor így hangzik: „Munkáltak fürgén a szavak." Míg korábban a látvány és a
szavak síkján zajló világ átcsúszott festménnyé, itt ismét a beszéd, a szavak válnak
fontossá, egyszerre utalva vissza mind az „okos és szomorú beszéd"-re, mind pedig
a képre.
A két utolsó szakasz (hat sor) pedig egyetlen hosszú versmondat, bizonyítva az
ihlet intenzitását, a szerelem és az alkotás hevének felfokozottságát: „Ott állt homályt,

1993. február

61

romlást legyőzvén / - rembrandti, tiziani festmény - / oly készen, tisztán, halhatatlan /
a mű, melyen nem öregedhetsz, / hogy odanyúltam akaratlan / eleven, mulandó kezedhez." A hosszú versmondat egyetlen nagy lélegzetű összegzés, melynek lényege:
megszületett a mű. A gondolatjelek közé ékelt megjegyzés visszautal az első versszak
alkonyára, szürkületére, illetve estjére, mert nem véletlen, hogy éppen Rembrandtot és
Tiziant választja a szerző, hiszen mindkét festő képei többnyire sötét tónusúak,
ugyanakkor előre is utal a záróstrófa elejére, mert az idézett festők művei már az örököt
- azt, ami örök - szimbolizálják. (A választás belső logikáját követendő, gondolhatunk
Rembrandt és Tizian elmosódó, derengő, ezzel együtt ízig-vérig „eleven" nőalakjaira
is!) Visszautal ugyanakkor - s ennyiben is összegző e rész - a második szakasz „időtlen
képed" kifejezésére is, hiszen a zárórész szerint a lényeg nem más, mint maga a mű.
A kérdés azonban az, mire is vonatkozik a „mű"? Vajon a képre, amely a pillanat
esélyével hirtelen örökkévalóvá vált - ezt sugallja a festőkre történő utalás - , vagy a
szerelem, amelynek örök voltát (mögötte az „örök" nővel) hangsúlyozza a költő, avagy
- legalább ilyen eséllyel - a mű lehet maga a vers, a szonett, azaz az Örök s mulandó.
Ez utóbbit is tételezhetjük értelmezési stratégiaként, hiszen a kötetben számos olyan
verset találunk, amely a teremtés-teremtődés és emlékezés fontosságát mondja ki. Ilyen
a Remény a légben befejezése: „Sose fogom / feledni a kéményt, amely / két gólya emlékezetéből épült újra fel!" Ilyen A zene szava mottóként idézett zárószegmentuma:
„Mert kezdődik megint, mert nincs vég, / mert megleli tán az is üdvét, / ki a legfőbbről
csak dadog." És nem véletlen, hogy a Szerszámnyelek utolsó szava is a „Teremtés".
Hogy milyen jelentésben, jelentésekben szerepel versünkben a „mű", arra a „végső"
választ (van ilyen?) a két befejező sor értelmezése segíthet megadni. Amikor már kész a
„mű", a halhatatlan, az örök, „melyen nem öregedhetsz", az olyanná lesz, hogy akaratlanná teszi a költő számára a cselekvést, olyannyira, hogy „odanyúltam akaratlan /
eleven, mulandó kezedhez." Azaz, egy újabb váltással visszatérünk a valóságba, a mindennapokba, a vers mintegy visszavarázsolja a lírai ént a megélhető szeretet világába,
szférájába.
Gondoljunk csak arra, hogyan fogalmazódik meg ez a visszavarázslódás József
Attila Ódájában, amikor az eksztatikus megrendülés lélegzetelállítóan fojtott némasága,
azaz az egyetemes értelemben vett szerelem verse, tehát az ódai rész után megszólal - az
óda műfajától látszólag idegen - (Mellékdal) a maga természetes egyszerűségével,
lágyságával, bensőséges zeneiségével, hogy a szerelem mellett a szeretet versévé is válhasson a mű, hogy a zárósorok nőalakjának szavaiban az örökkévalóság csendjéből
jelen legyen, az emberi élet, a szeretet átélhető derűs, s újra életet adó csendje: „Sül a
hús, enyhítse étvágyad! / Ahol én fekszem, az az ágyad." 7 Ha fordított előjellel is, de
hasonló megfogalmazással él Szabó Lőrinc is, amikor a kedves halála után, drámai
feszültséggel, megrendültséggel, a veszteséget kozmikussá nagyítva tekint vissza, már a
pusztulásba. 8 Jóllehet, úgy érezzük, a szerelem mindenhatóságába, örökkévalóságába
vetett hitét a halál árnyékában visszavonja, a szonettek többsége kísérletet tesz arra,
hogy újraidézze a gyönyör emlékét. Az Omló szirtről című 104. szonett is csak
látensen, a múltra, a „pillanatra" vonatkoztatva, tehát indirekt módon hordozza
magában a szerelem jelentőségét: „De voltál légyen bármi s bármilyen, / most, hogy
nem vagy, s mert hinni lehetetlen, / hogy a csillagkavaró egyetemben / még egy zátonyon találkozz velem, / s újra megadhasd mindazt, kedvesem,/ amit huszonöt éven át
szívedben / s ifjú lelkedben annyira szerettem, / s mert bennem is fogy az élő jelen: /
szirtemről (omló szirt! halálod éve!) érzékeink és tudatunk cseréje / szűntén csak nézek

62

tiszatáj

az örök időbe, / s elnémít látni, hogy a végtelen / zajlásban minden, ami volt, milyen /
tökéletesen jelentéktelen." Még az egészen más alkatú Pilinszky János is, bár a boldogtalanságot, az el veszettséget, az elhagyatottságot mutatja fel elsőrendű lételemként, 9 a
teremtést is megkérdőjelezi, az Elég című versében a konfliktusoldó egyszerű hétköznapi élettünemények csodájára hívja fel a figyelmet, arra eszmélteti az embert, olvasóját
s önmagát is: „A teremtés bármilyen széles, / ólnál is szűkösebb./ Innét odáig. Kő, fa,
ház. / Teszek, veszek. Korán jövök, megkésem. / / É s mégis olykor belép valaki / és
ami van, hirtelenül kitárúl. / Elég egy arc látványa, egy jelenlét, / s a tapéták vérezni
kezdenek. // Elég, igen, egy kéz elég amint / megkeveri a kávét, vagy ahogy /•
^visszavonul a bemutatkozásból*, / elég, hogy elfeledjük a helyet, / a levegőtlen ablaksort, igen, / hogy visszatérve éjszaka szobánkba / elfogadjuk az elfogadhatatlant."
A szorongásos létérzést is föloldhatja, feledtetheti egy-egy pillanatra egy arc látványa
vagy egy jelenlét akár.
Illyés Gyula versében, az Öröks mulandóban is, a jelenléten keresztül tárul fel valami, ami örök, azt látjuk tehát, miként épül föl a múlhatatlan a mulandóban, a hirtelen
született kép (festmény) és az eleven kéz szinte eggyé lesz a visszavarázslódás e tüneményes pillanatában. A „mű" tehát lehet a lírai én és a kedves egymás közti viszonya,
a szerelem, illetve a megélhető szeretet maga, s ebben fogható meg, fogják meg ők
ketten a halhatatlanságot, a teljességet; a befejezés ilyen értelemben vett „kétértelműsége" feloldható, feloldódik, hiszen a kedves kezének érintése valójában előbb a
mű megérintését jelenti, hogy azután átéljük a pillanat varázsát, mely szerint az élő „te"
az, kinek kezéhez ér a lírai én, a költo^ Ezt csak súlyozza az enjambement kimerevítő, a
versmondatot egy pillanatra megállító funkciója: „hogy odanyúltam akaratlan" hangzik a sorvég, s ekkor még a képben gondolkodunk, csak aztán, a versmondat
újraindulásával történik meg a fordított varázslat, de már nem a mulandóságba, hanem
az életbe térünk mintegy vissza. így lehet a versben a mű egyúttal maga a szerelem, a
szeretet is, mely férfi (költő) és nő között, ha nem is teremtés, de teremtődés. Ahogy
Csoóri Sándor írta, Illyés költészete „azt az egyetlen szükségletet fejezi ki, hogy
megízleltesse velünk a létezést. Ajándékozzuk meg magunkat mi magunk az élet
szépségeivel. Mert létezni, az maga a szépség, haladni, az maga a hűség." 1 0 Csoóri
Sándor nem sokkal a kötet megjelenése után írott szavaihoz hadd tegyem hozzá, hogy
gondolatait igazolni legszebben taláh a szintén az Új versekben olvasható A Naphoz
című vers utolsó szakaszával lehetne:
Fogózzatok jól össze, tekintsetek
egymás szemébe, hű szeretők, a vég
percéig bámulva - s köszönve! amiben éltetek itt, a mennyet.
Az Örök s mulandó tehát azt is jelzi, hogy az örökkévaló, a mindenség, a teljesség
megélhető a pillanatban, de úgy, hogy érzékien mégiscsak a pillanathoz, a „most"-hoz
ragaszkodunk, s az maga is lehet tünemény, különösen a szerelemben, a szeretetben,
mert - sugallja a költő - bár az emberi élet mulandó, az érzés örök.
Ugyanakkor az, hogy már az első szakaszbeli látvány, később a kép is átcsúszik a
csak szavakban kimondható, megfogalmazható igazságokba, hogy a szerelem, a kirajzolódott és a pillanatban ki is merevedett, látványból lett festmény is a „mű", egyúttal azt
is jelenti, hogy miután e kép a költőben fogalmazódott meg, azaz „költői kép" - mint

1993. február

63

mondtuk - , lehet a „mű" egyúttal maga a szonett is, amely valóban - in statu nascendi előttünk születik meg, s így egyszerre szerelmi költemény is, de az alkotás folyamatának, az ihlettől a mű megvalósulásáig, objektiválódásáig vezető útjának, tehát, ha
tetszik: a teremtésnek a megfogalmazása, s mint ilyen, a „vers a versről" elvét követő
költemény, mely szükségszerűen rendkívüli jelentőséget tulajdonít a költői szónak,
egyáltalán a szónak, eszünkbe juttatva Gottfried Benn sorait: „Komm, reden wir
zusammen, / Wer redet, ist nicht tot." Ebben az értelemben a vers leginkább A zene
szava című költeménnyel rokonítható, mely így kezdődik:
Egy szót, csak egyet ejtene,
abba vörösödik bele,
azért feszül meg a zene,
azért dadog,
nem leli azt a szót,
egy messzi, még ember-előtti
tiszta szót szeretne kilökni,
azért van emlékkel tele,
szívcsordításig a zene
s vált annyi hangra - hasztalan!
Ha megvalósult volna, ha kiadták volna A zene szava című kötetet, a versek
hasonlósága miatt (is) abban bizonyára hangsúlyosabb helyet kaphatott volna az Örök s
mulandó, amely azonban így is nem csak az Új versek egy tipikus darabja, de az egész
Illyés-életmű, ha nem is nagyszabású, de felépítésében, kompozíciójában, gondolatmenetében, belső „csúsztatásaiban" és váltásaiban igazi remeklése, értékes-érdekes
gyöngyszeme. 11
JEGYZETEK
1.
2.
3.
4.
5.
6.
7.
8.
9.
10.
11.

Vö. Tamás Attila: Illyés Gyula. Akadémiai, 1989. 198.
Vö. Tüskés Tibor: Illyés Gyula alkotásai és vallomásai tükrében. Szépirodalmi, 1983. 2 9 7 - 8 .
Uo.
Tamás Attila: Költői világképek fejlődése Arany Jánostól József Attiláig. Akadémiai, 1964.;
Gara László: Az ismeretlen Illyés. Occidental Press, Washington, 1965.
Cs. Szabó László: Illyés Gyula. Új Látóhatár. 1961. Idézi Gara László: i. m. 162.
Béládi Miklós: Illyés Gyula. Kozmosz Könyvek, 1987. 102.
Részletesebben 1.: Szigeti Lajos Sándor: A József Attila-i teljességigény. Magvető, 1988.
296-302.
Vö. Kabdebó Lóránt: Szabó Lőrinc. Gondolat, 1985. 254.
Vö. Fülöp László: Pilinszky János. Akadémiai, 1977. 207.
Csoóri Sándor: Faltól falig. Magvető, 1969. 174.
E tanulmány előadásformában elhangzott a Petőfi Irodalmi Múzeum Illyés Gyula születésének 90. évfordulója tiszteletére rendezett emlékülésen 1992. november 11-én.

64

tiszatáj

SZÉLES KLÁRA

Látlelet kritikai életünk közelmúltjából
„A példák többet érnek, mint a szabályok" - Newton megállapítása vajon
érvényes az irodalomkritikai tanulságok esetében is? Nem kívánom eldönteni. De itt,
most, amikor a kommunista diktatúrák bukása után a helyes értékelés útjait, elveit,
módszereit keressük, talán beszédessé válhatnak a közelmúlt konkrét példái, ezek
elemzései.
Két kérdést teszek fel, s a feleletekhez választok példaanyagot. 1. Mely írókat
(költőket), milyen műveiket emelte ki határozottan, dicsérő hangsúllyal a kritikák
többsége - meghatározott időszakokban? 2. Mely írókat (költőket), milyen műveiket
marasztalta el? Szorosan kapcsolódik ehhez a további vizsgálódás: mit jelentett, miként
nyert kifejezést az elismerés? Milyen érveket, érvelésmódot, kategóriákat, nyelvi stb.
eszközöket alkalmaznak a kritikusok? S hasonlóan, miként nyert kifejezést az elmarasztalás!
1945-től napjainkig végigpillantva az irodalmi élet főbb változásain, azok a főbb
- történelmi-politikai fordulatokkal összefonódó irodalomtörténeti - periódusok rajzolódnak ki, amelyekről az értékszociológiai kutatócsoport tagjai beszéltek. 1 Azaz:
1945-1948/49-ig a koalíciós időszak, amelynek jellegzetes irodalmi irányai, folyóiratai:
a Válasz, Újhold, Valóság. 1948/49-től 1956-ig, Rákosi-korszak, melyben főszerepet
játszik, hangadó a Csillag, Irodalmi Újság, később Új Hang. 1957-1968/70: a Kádárkorszak első szakasza, amikor a Csillag szerepét a Kortárs; az Irodalmi Újságét az Élet
és Irodalom, az Új Hangét az Új írás veszi át. 1968/70-től a rendszerváltásig nagyjából
évtizedenként változik az irodalmi élet arculata, egyre több és többféle folyóirat jelenik
meg - a többszínűvé váló irodalmi irányzatoknak megfelelően. Láthatóvá lesz a
folyamat, amelyet a már említett kutatók találóan így neveztek: „Az értéksematizmustól
az értékpluralitásig".
Az időszak irodalmi életének tagolása tehát e tanulmányban lényegében
megegyezik a kutatócsoportéval. Eltér viszont a vizsgálódás nézőpontja. Ok az érték
meghatározását, kategóriáikat szociálpszichológiai oldalról közelítették meg, alakították
ki. Én az érték fogalmat hangsúlyozottan esztétikai értékként (illetve vélt esztétikai
értékként állítom középpontba. Nem az érték fogalom definíciójából indulok ki, hanem
a példákból; elemzésük nyomán milyen értékmeghatározás, értékrend következtethető
ki? S a konkrét esetek (esettanulmányok) milyen távolabbi, elvontabb tanulságokkal
szolgálnak?
Már az anyag felmérése, gyűjtése során is számos kritikatörténeti következtetés
adódott. Hiszen alapvetően érték-értékrendbél'i felfogáskülönbségekre mutat az, ahogyan az egyes irodalmi folyóiratok válogatnak az adott időszak könyvei, írói közül.
Hasonlóképpen az is, hogy az általuk figyelemre méltatott szerzők, művek tárgyszerű
ismertetése, avagy méltatása - elmarasztalása pl. - az orgánum milyen szerkezeti rendjében kap helyet (van-e kritikai rovat, avagy szűkszavú könyvbemutatásra szorítkoznak
stb.). Műfajilag, hangvételben, stílusban, igényben milyen keretek közt mozognak recenziótól elemző, áttekintő kritikáig; illetve propagandisztikus, agitációs népnevelő
szándékig.

1993. február

65

Mintegy szélsőséges iskolapéldaként elsőként idézek jellemző ítéleteket a koalíciós
időszak, illetve már a Rákosi-korszak határmezsgyéjéről, az induló Csillagból. 2 Ezt
olvashatjuk Márai Sándor A sértődöttek című könyvéről: „A könyv legfeljebb mint
tudományos forrásmű érdekes, azok számára, akiknek van idejük a rothadó polgári
kultúra betegségi tüneteivel bíbelődni." Avagy Fekete István Tíz szál gyertya c. kötetéről: „A tíz elbeszélésben visszatérő gyertya mintha a visszasírt múltat jelképezné
a villanyvilágításos modern korban." S eme elrettentő példákkal szemben a mintakép az
a lírikus, akinél fellelhető „az életben és jövőben való hit, ez a világos megítélése a
parasztság új helyzetének", ez „az, ami figyelmet érdemel." Nyilvánvaló, hogy az értékelés alapja a politikai, ideológiai állásfoglalás - , az íróknak, műveknek tulajdonított
felfogás. A kifejezésmód, 'szóhasználat, fordulatok a pártzsargonból valók, a kritikus
célja nem az esztétikai értékek mérlegelésed Ma már bizonyos távlatból a nevek,
életművek is magukért beszélnek: Márai Sándor, Fekete István a két megbélyegzett író,
s az, akit egyértelmű dicséret illet: Kopori Ferenc nevű költő, akinek a kiléte után is
nyomozni kell, annyira nem bizonyult maradandónak.
Jellemző ítéletek ezek, amelyek inkább az időszak politikai légkörét idézik fel,
mintsem a művek esztétikai minőségét. Ez utóbbi alárendeltje, egyszerű függvénye a
kikövetkeztetett, előtérbe állított pártos, osztályharcos szellem meglétének, illetve hiányának.
A továbbiakban érvelő, elemző, összehasonlító példákat kerestem. Közülük két
időszakból, annak két jellemző folyóiratából két különböző műfajra vonatkozó kritikasorozatát választottam ki. Az ötvenes éveket, Rákosi-kort jelképezi az egyik, s a hatvanas évek, a Kádár-időszak első felének változó irodalmi törekvéseit képviseli a másik.
A költészet helyzetét felmérő áttekintés, bizonyosfajta szintézis igénye jellemzi az
első, választott példát. Hat, akkor frissen megjelent verseskötet ürügyén, s ezeken
keresztül az irodalmi élet egészének képét, mozgásának irányát keresi. Adott időszakban, 1952 márciusában kérdéseinek megfogalmazásával egyben pontosan kijelöli a meghatározott irodalompolitikai álláspontot, korabeli, hivatalos elvárásokat. „Pótolta-e költészetünk... a lemaradást?" (Lemaradás: „a rohanó, fejlődő élet mögött" s részben, a
prózához képest.) „Diadalt vett-e a sematizmus rémei felett?" Nem ette-e bele magát az
új nyavalya: az antisematizmus?"
Mindezeknek a jelszavaknak irodalmi értelmezése legjobban a konkrét kötetek,
versek taglalása során válhat világossá. Hat lírai kötetet vesz szemügyre a kritikus, 3
K. L.: Gellért Oszkár, Aczél Tamás, Juhász Ferenc, Tamási Lajos és Benjámin László
versgyűjteményeit. E hat közül a legegyértelműbb elismerés Benjámin Lászlót és Aczél
Tamást illeti; s az elmarasztalás Juhász Ferenc új versei olvastán a legerőteljesebb.
Miként történik a kétféle alapvető ítélkezés? Adott keretek közt kiemeléssel élve, Aczél
Tamás dicséretét - illetve kisebb részben dorgálást - emelem ki; másfelől pedig Juhász
Ferenc verseinek mérlegelését.
Aczél Tamás esetében a kritikus kiemeli annak „szép sorait", „strófái"-t, „olykor
egész versei"-t, amelyek „magukkal tudtak ragadni".
Legyen a felhozott példa maga a tanú.
Milyen akna repesztette szét
Szegő Vilmos országnyi bérletét?
A dűlőket melyik tank szabdalta darabokra,
ki gondolt a zsellérekre, parasztokra,

66

tiszatáj
akik meghúzódva az iparvasút
Árnyékában köszöngettek hazug
alázattal uraiknak,
a negyvenezer holdasoknak.

Ez a „magával ragadó példa" kiegészül egy másikkal, melyben gáncsolni valót lel a
kritikusi figyelem. A Vonatlépcsőn c. verset idézi és elemzi:

'
:

A fordulóból visszanéztem
a bokrokon és fákon át és áfutó táj szövetében
nem voltak, csak füvek, csigák
és szántóföldek körbenéző
lankái, néhány zöld barack.
Lestem, amint a cseperésző
esőben lassan elmaradsz.

Lényegében meg van elégedve ezzel a verssel, s a kiemelt szakasszal az elemző.
Mégis, az idézett strófában kivetnivalóra talál. „Ebben a versben csak az zavar, hogy
a vonatablakból füveket és csigákat lát." - fogalmazza meg ellenérzését. „Gondolom, a
rím kényszerítette ide ezt a szegény csigát." (Micsoda remekmívű rím! - tehetjük hozzá
rosszindulattal: „és fákon át" rímel a „füvek, csigák"-kal.) S a kritikus folytatja
igazságtevő elmélkedését: „Nem igaz, a vonatablakból nem látni, kivált, ha a kedvest
nézem, amint elmarad az állomáson." Azaz, a költő a vers „igazát" egyszerűen, közvetlenül a tapasztalati tényekkel összevetve méri. S ebből adódik a lírikusi magatartás
egészére vonatkoztatott, súlyos következtetés: „A költőről sokat elárulnak az ilyen
apróságok. Hogy higyjek neki nagyobb dolgokban?" A szó szerinti, tényszerű „valósághűség" a poétái ( = emberi?) hitel fokmérője lesz.
Ez a fajta szemlélet, s az ebből következő ítélkezésmód rendszeresen fellelhető.
„Kék a Néva, zöld a Néva - tükrén áll a jég." - idézi a kritikus a költő Szovjetunióban
írt versét, s hozzáteszi: „nem tudom, hogy végül is kék-e hát a víz, vagy zöld, s tükrén
áll-e a jég, mert ha áll, se nem kék, se nem zöld, s nem is ringhat tükrén a hó." A csak
egyértelműséget tűrő szigorú megfigyelés összefog a legköznapibb logikával, s így lép
fel bíróként. Az, hogy a vers maga jó-e, művészi színvonalú-e, avagy csengő-bongó
versike szinten marad - fel sem merül. A kiemelt „apró valótlanságok" önmagukban
érdemlik ki a súlyos megrovást, hiszen „a felületesség vagy a formai játszadozás következményei", s elronthatják az „egész vers hitelét." Ebben az összefüggésben a „vers
hitelé"-ről hallva, aligha gondolhatunk a mű esztétikai vagy művészi hitelére. Néhány
idetartozó példa még világosabban utal erre. Ujabb verssorokat citálva megjegyzi a
bíráló: „Mellesleg azt sem értem, hogy: tengeri szél sós vizében fürdik egy hajó. Mert
vagy szélben fürdik, vagy vízben fürdik." Avagy a Kubányi sztyeppén c. vers kapcsán
ismét a „meghamisított valóság" képe zavarja a kritikust. „Nem tudom - panaszolja - ,
nyár van-e vagy tél"; mert a költő gazdag búzaföldekről beszél, s közben kiderül, pontosabban az ítész jólinformáltsága révén tudja, hogy „kb. januárban jártak ott", s így
„nem tudom hát - folytatja - , hogyan kerülnek a versbe a gazdag búzaföldek?" íme, a
kérlelhetetlen poétikai számonkérés!
Hasonló szempontok alapján, miként történik Juhász Ferenc verseinek szigorú
megróvása? Juhászt „legtehetségesebb fiatal költőink" egyikeként kezeli. Olyan köl-

1993. február

67

tőként, aki a (megvetésre méltó) „formalizmus, szürrealizmus" talajáról indult, de
ígéretesen „halad a reális valóságok felé." Ám újabb versei csalódást okoznak. Hiszen
költeményeiben nincs „egyetlen mai ember, mai probléma, egyetlen hőse mai világunknak." Igaz, jelen van az örök emberi kérdések egyike, a szerelem. De az is hogyan?
„A központi probléma a tszcs-tagok nemi élete, sőt, valami egyetemes párzási láz,
amelynek csak része az embereké." Lesújtó a konklúzió: „Szomorú volna, ha ükunokáinknak ez a mű mutatná meg boldogabb szabad életünket!" A Jégvirág kakasát
vizsgálja közelebbről, s szigorúan megrója a költőt, mert „egy tértől és időtől
független" történetet alkot, amelybe „mindent beleszerkeszt, ami öncél". S ugyanakkor
nem vállal magára „semmiféle nevelő, javító szándékot, amivel hozzájárulhatna a
szocialista ember kialakításához." Vagyis, a kritikus nem különbözteti meg egymástól
a művön kívüli és a művön belüli (fiktív) valóságot; viszont elvárja, a mű lényegéhez
tartozónak véli a didaktikus hatásra törekvést.
*

Egy villanásnyi volt csak az ötvenes évek líra-kritikájának képe, néhány jellemző
vonása. Másik kiemelt példánk most a prózai termés mérlegelését mutatja fel, a hatvanas évekből. Elgondolkoztató, hogy akkoriban (nem is olyan rég) milyen egyhangú,
közmegegyezésszerű felsőfokú méltatás, mintegy élő klasszikusoknak kijáró ünneplés
övezte á lírikusok egy jellegzetes vonulatát. Illyés Gyulán kívül Ladányi Mihályt, s
főként a kettejüknél „időszerűbb" Váczi Mihályt, Garai Gábort, Györe Imréi. Talán e
ténynél inkább feledésbe merülhetett az, hogy a fentiek diadalmenetével párhuzamosan
megjelenik és hasonlóan (ha nem még fokozottabban) felsőfokú kritikusi elismerést vív
ki egy regényíró is: Galambos Lajos.* Az Új írás felvállalt szerzője, aki szorosan kapcsolódik a lap meghirdetett programjához, mintegy szemlélteti, megtestesíti az elveket.
Az olvasóhoz címzett beköszöntőhöz 5 közvetlenül csatlakozik az író Októberi litánia
című novellája, a lap első számában. Majd munkáinak rendszeres, sűrű közléseit kivételes gonddal kísérik az írások jelentőségét kifejtő esszék, kritikák, majd viták. Fiatal
„prózaíróink legutóbbi munkái sorából fejjel kimagaslik" Galambos Lajos Megszállottak című műve, „valami nagyon jót, valami régvártat" képvisel - írja Garai Gábor.6
Minek köszönhető ez a kimagaslás, ez a „régvárt"-ság? A kritikákat olvasva nyilvánvaló, hogy a kiemelt író novelláinak, regényeinek egyik alapvető értéke maga a témaválasztás, az ebben és a történetbonyolításban kifejeződő politikai-társadalmi állásfoglalás. A falu szocializálása (Gonoszkátyu), az „ellenforradalmi viharban megingott
kormánybiztos emberhibájának" oknyomozása (Hideg van tegnap óta); avagy a még
1945 előtt főiskolára került, majd zászlósként hadifogságot megjárt kubikosgyerek
konfliktusa, amikor két utat lát: „az 1945 utáni úri világ maradványainak részeg
haláltáncát, s a munka nélkül maradt kubikosok erőfeszítését - 1947-ben! - egy
rizstermelő közösség kialakítására." (Isten őszi csillaga)1 De ez a politikai-ideológiai
erény a hatvanas években már nem elsősorban önmagában válik hangsúlyossá, hanem a
megvalósítódnak látott, gondosan előtérbe emelt, aláhúzottan „művészi", „esztétikai"
értékek formáiban. Ilyen értéknek tekinti a korabeli kritika azt, hogy Galambos Lajos
megteremti az időszak új „cselekvő hősét", azokat, akik „közösségi küldetést vállalnak". Megjeleníti azt az „újfajta" hőst is, aki A. M. szerint a „mi generációnk típusa",
aki „rezignált, sokszor kiábrándult", mégis e magatartás mögött titkon „lobog" a „hívő"
cselekvőkészség.8 Ez utóbbi hőstípust a Szent János fejevétele c. kisregény nőalakja

68

tiszatáj

képviseli, aki - mint más ekkoriban született Galambos Lajos-mű hőse - már nem
történelmi vagy osztályharcos konfliktusban küzd, hanem mostoha feltételek, sivár
körülmények között makacs példát ad az állhatatos munkára, anélkül, hogy reménye
lenne a biztos sikerre. (Megszállottak) írói vívmányaként méltányolták már „az
esztétikus izgalmat kiváltó munkaábrázolás"-t. 9 S amikor vita kerekedik, támadás éri,
akkor az felületes sötétenlátására vonatkozik (Mesterházi Lajos, Alföld), azaz ismét a
politikai-ideológiai álláspontjára. Vagyis kiderül, hogy a „művészi", „esztétikai" értékek kijelölése, méltánylása függvénye az elsődleges társadalmi jellegű írói magatartásnak, s ettől befolyásoltan ugyancsak engedékenyen kezelt, másod-, sokadlagos, elasztikusan kezelt vizsgálat tárgya. Az író elfogadása, művei értékesnek tekintése mintegy
irodalompolitikai megítélés tárgya, hivatalos, intézményes ítélet alapján a kritikusok
eleve e közös előítélet alapján „elemzik", illetve némi hibák megállapítása, bagatellizálása mellett - lényegében - méltányolják, vállvetve.
Kivétel nélkül? Adott légkörben szinte hihetetlen, mégis akadt kivétel. Fent említett vita során B. Nagy László merészelte alapvetően esztétikai oldalról átvilágítani és
felszínesen romantikusnak, vagyis alapvetően anakronisztikusnak bélyegezni Galambos
Lajos kisregényét. S már jóval korábban megszületett egy olyan szelíden vakmerő kritika is, amely túllépve a szokásos általánosító szemlélődésen, egyszerűen magát a
regényszöveget, szerkesztést stb. vetette szigorú, elfogulatlan vizsgálat alá. 10 így kifejezetten csak és főleg magára az írott anyagra támaszkodva, s Galambos Lajos szavait
idézve meg tanúként, feltárja a „helyenként hamis lélekrajzot, áldrámaiságot, felületességet" - amely véleménye szerint egy tőről fakad az ismétlődő, típusos stilisztikai
vétségekkel. így ez utóbbi modorosságok mintegy szemléltetik az író szemléleti-kifejezésbeli torzulásait. Vállalt szándék, irányzatosság jegyei mutatkoznak a képi-nyelvi
megjelenítésmód egyes, jellegzetes fordulataiban. Tamás Attila finoman „túlfokozásnak" nevezi azt a megfogalmazástípust, amelyet itt egy Galambos-regényből vett
kitétellel tudunk csak példázni: „A padlás-felsöprések idején, amikor a parasztok éhen
estek össze a barázdában" - így idézi meg az akkor már megbélyegezhető beszolgáltatás-időszakot. Ezt és a hasonló stílusficamokat nevezi joggal „modoros hatásvadászat"-nak is.
Azaz: merészel különvéleményt képviselni az író munkájának lényegi megítélésében; s főként ezt a véleményét valóságos, ellenőrizhető szövegelemzésre alapozza, s e tényleges elemzéssel érvel.
*

Milyen következtetéseket vonhatunk le példáinkból, ma? Úgy látszhat, hogy most,
rendszerváltás után - jócskán eltávolodva a megidézett évektől - bizonyos messzeségből, kívülről, felülről láthatunk rá a felvillantott irodalomkritikai jelenségekre. Mintegy
önnön paródiájukként hatnak az idézetek. Derűsen vagy kesernyésen - de nevetésre
ingerelnek.
Valóban ilyen jótékony távolságba kerültünk az itt megmutatkozó elemi kritikusi
vétségektől? Az irodalmi érték számbavételének, a kialakuló értékrend ügyeiben való
állásfoglalásnak szakszerűségét, felelősségét illetően?
A kérdés persze szónoki. Nem titkolom, hogy e jelenlegi „visszapillantás" célja
az, hogy tükörként tartsuk magunk elé, mint ma már jól, kirívóan látható, elrettentő
példát. Úgy vélem, hogy másként, burkoltabban ma is alapvető módon szembesülünk az

1993. február

69

itt, kénytelen töredékességgel, kiemelt példákban szemléltetett alapvető kritikai, kritikusi hibákkal. Közülük itt kettőt hangsúlyozok csupán - tudjuk, mindkettő számos
egyéb vétség szülője, eredője, foglalata.
1. A kritikusi szemléletnek azt az elemi vétségét, amikor a mű valóságát
(esztétikai valóságot), a fikciót a tapasztalati valóság tényeivel, arányaival, összefüggéseivel mérik és minősítik.
2. Amikor az egyes kritikus értékítéletének kialakításánál már kiindulásakor
(akarva-akaratlan) előfeltevésből indul, mondhatnám: az éppen létező „protokoll-listá"ból (részletkérdésnek tartom, hogy a protokoll kiindulópontja a pártosság elve-e avagy
másféle, de hasonlóan közmegegyezésszerű rangsor). Vagyis tudva-tudatlan hagyja
magát befolyásolni, „véleménye" megfogalmazásakor voltaképpen csatlakozik egy létező vagy vélt közvéleményhez, szektába lép be (mondhatnám: „nyájba"). Az érték
mellett vagy ellenében történő állásfoglalásnál a személyes felelősség vállalása igaz,
kényelmetlen, de aligha mellőzhető.
Végül - ehhez szakmai vértezet szükséges, korszerű elméleti felkészültség, s a
mindig hiányos olvasottság rendszeres pótlása.
Mindez és még sok más kell ahhoz, hogy unokáink ne úgy olvassák a mi
értékítéleteinket, mint ahogy most mi hallgattuk elődeinket.

JEGYZETEK
1. L.: Veres András-Schulz Katalin-Varga László: Az értéksematizmustól az értékpluralitásig.
Kolozsvár, 1992. szept. „Érték és értékrend". (Babes-Bolyai Egyetem, Filológiai Fakultás)
Plenáris ülés előadásai.
2. Csillag, 1947. I. évfolyam. 2. szám, 5 8 - 6 0 . , 65. 1.
3. Kónya Lajos: Költészetünk mai helyzete, Csillag, 1952. március, 325-355. 1.
4. Galambos Lajos (1929-1986) művei: Hét márvány plakett, elbeszélések, 1951; Jurankó Pál
hazatér (regény, 1955); Dűlőutakon (riportok, karcolatok, elbeszélések, 1959); Gonoszkátyu (kisregény, 1961); Hideg van tegnap óta (regény, 1961); Isten őszi csillaga (regény,
1962); Utas a Göncöl szekerén (regény, 1962); Keserű lapu (elbeszélések, 1963); Mostohagyerekek (regény, 1963); Zsilipek (regény, 1965); Fekete kötés (elbeszélések, 1966); Örök
malom (három kisregény, 1969); Mit tudtok ti Pille Máriáról? (regény, 1969); Azok az álmok (regény, 1970); Nyílj meg, ég! (elbeszélések, 1971); Szent János fejevétele (regény,
1972); Diagnózis (elbeszélések, 1978); Tüköráldozat (színművek, 1977).
5. Új írás, I. évfolyam, 1. szám.
6. A munka megszállottai, Új írás, 1961. 10. szám. 949. I.
7. Pándi Pál, Új írás, 1962. 1. szám 91. I.
8. Garai Gábor i. h., Illés Lajos: Galambos Lajos, Új írás, 1965. 2. sz. 201-205. 1.; Almási
Miklós: Galambos Lajos fejevétele...? Új írás, 1964. 2. sz. 224-227. 1.
9. Pándi Pál i. h.
10. Tamás Attila: Hideg van tegnap óta, Új írás, 1961. 10. szám, 956-958. 1.

70

tiszatáj

Füz/ LÁSZLÓ

Irodalmunk kulcsszavai
VENDÉGLÉT, OTTHONOSSÁGÉRZET
Az asszociációsorozatoknak hinnünk kell: egy-egy váratlan gondolattöredék, vagy
még inkább a gondolattöredékek összekapcsolódása ugyanis sajátos összefüggéseket
képes megmutatni. Olyan ez, mintha a számítógépben egy-egy adat nem járná végig a
maga számára kijelölt utat, hanem egyből megtalálná a létéhez és értelmezéséhez
szükséges helyet, amitől többé válik önmagánál. A versrészletek, töredékek hasonló
módon állhatnak össze új egésszé, rendszerré. „A líra: logika" - mondta József Attila,
méghozzá olyan logikai rendszer, amely maga is a fogalmak közötti asszociációkra épít,
s így igyekszik a létezés kérdéseire választ adni. Minden költői életmű - ha kiérdemli
ezt a megnevezést - sajátos fogalmi rendszert alkot, ennek felfejtése, ahogy mondani
szokták, az esztéták és irodalomtörténészek feladata. De nemcsak azoké. Az olvasóké
is: enélkül az olvasó csak a mű felszínén maradhatna, s fogalma sem lehetne a mű
lényegéről. Ám nemcsak egy-egy költői életmű, hanem egy irodalom vagy egy korszak
irodalma is bírhat olyan sajátos „koordinátarendszerrel", melybe belehelyezkedve
létünkről, egyáltalán az emberi létről szerezhetünk új ismereteket. Illusztrációképpen
hadd utaljak arra, hogy egy-egy szó, kifejezés, fogalom költőink használatában a
köznapitól eltérő tartalommal „töltődhet fel", hogy aztán ezek a sajátos tartalommal
bíró kifejezések rendszerré álljanak össze az életművön belül... De nemcsak a költő
teremti meg a maga rendszerét, s nemcsak a költő kapcsolja össze önnön művét - tudatosan vagy kevésbé tudatosan - egy másik költő rendszerével, hanem rendszert épít az
olvasó is, és olvasmányait, inspirációit, élményeit ebben a rendszerben helyezi el, s az
egyes fogalmak értelmezésénél a rendszer legkülönbözőbb elemeit hívja segítségül.
Igen, a megrögzött, a „visszaeső" olvasó számára az irodalom az Értelmező kéziszótárt
is pótolhatja: ez az olvasó a fogalmakat az irodalom értelmezésében ismeri meg és
használja. A szavak, kifejezések verssorokat hívnak elő - ezek pedig újabb verssorokat,
s ezek összessége jelöli ki a kifejezés értelmezésének irányát...
Meditációnk tárgyát a vendég, vendégség és az otthon, otthonosság kifejezések
mögött álló fogalomkörök képezik - ezek a kifejezések számos versrészietet, gondolatot
hívnak elő irodalmunkból.

A vendégség - mint a lét megélésének egyik formája
A vendégség szó Kosztolányi versrészletét juttatja eszembe:
Bizony ma már, hogy izmaim lazulnak,
úgy érzem én, barátom, hogy a porban,
hol lelkek és göröngyök közt botoltam,
mégis csak egy nagy ismeretlen Úrnak
vendége voltam.

1993. február

71

S nem is tudatosodott még, hogy a Hajnali részegség sorait mondogatom magamban, már egy másik - jóval Kosztolányi előtti - költő, Vajda János sorai ötlöttek fel:
A levegő meg se lebben,
Minden alszik... és a lelkem
Ring egy méla sejtelemben:
Hátha minden e világon,
földi életem, halálom
Csak mese, csalódás, álom?...
A vendég, vendégség kifejezésekkel jelölhető fogalomkör értelmezését számomra
tehát az irodalom az emberi létezéssel való összefüggésben jelölte ki. Vajda sorai
egyébként teljes egészében összecsengenek a Hajnali részegség mondanivalójával:
Kosztolányi is a „létbe esettség" állapotáról és a lét mibenlétének kérdéséről ír. Azt sem
tekinthetjük véletlennek, hogy Kosztolányi, akárcsak Vajda, a természet csodáinak láttán kérdez saját létére, s a világ, a természet iránti áhítat döbbenti rá önnönmaga vendég
voltára a Földön. Kosztolányi a versben a létről és az elmúlásról, az élet egyszeriségéről
és kiismerhetetlenségéről ír. Talán nem is véletlen, hogy az a világ, amelybe a költő
kapaszkodik, amelynek meghosszabbítását várja, a vendégség világaként tűnik fel.
Bizony, csodás ország, ahova jöttünk,
mint hogyha a perc szárnyakon osonna,
el-nem-múló vendégség van köröttünk,
hosszú ebéd és még hosszabb uzsonna
(Szeptemberi áhítat)

A vendégséget tehát a léttel kapcsolatban értelmezem, s így kizárom a hétköznapi
szóhasználat által megjelölt tartalmakat. Vendégnek lenni annyi, mint tudomásul venni:
létünk rövid beavatás csak a világba, magatartásunkat a világ iránti áhítat hatja át egyben pedig az univerzum törvényeivel való azonosulás. A vendégség nem választható
el az egyéni léttől és a magatartástól - valójában nem más, mint magatartásmodell, s
ebben a vonatkozásában választás kérdése. Választásé - ennyiben tudatos döntés függvénye, de a képességé is: ezt viszont az alkat is meghatározza, hiszen az alkat is
szerepet játszik abban, hogy miképpen, milyen formában éljük meg azt a létet, amelyet
élnünk megadatott. A vendégség mint létforma nem korhoz kötött jelenség, ám kétségtelen, hogy korhoz és társadalomhoz kapcsolódó összetevői is vannak. Természetes
módon nagyobb az esélye a világgal, természettel való azonosulásra annak, aki egy
nagy erdő közepén él, mint annak, akit sorsa egy nagyvárosi lakótelep tizedik emeletére
rendelt. S ehhez hasonlóan másképpen éli meg a világot az anyagi függetlenséget élvező
ember, mint a sorsát napról napra tengető pária. De nemcsak a természethez és az
anyagi javakhoz való viszony teremt különbözőséget a létforma kiválasztásában az
emberek között, hanem a társadalomhoz fűződő kapcsolatuk is. Röviden összefoglalva:
a hétköznapiságba való belesüllyedésük. Hiszen Kosztolányi is ezt írja:
Virradtig
maradtam így és csak bámultam addig.
Egyszerre szóltam: hát te mit kerestél
ezen a földön, mily kopott regéket,

72

tiszatáj
miféle ringyók rabságába estél,
mily kézirat volt fontosabb tenéked,
hogy annyi nyár múlt, annyi sok deres tél
és annyi rest éj
s csak most tűnik szemedbe ez az estély?

Bármennyire is alkat, hajlam, egyéni döntés eredménye a létforma megválasztása,
társadalmi méretekben csak társadalmi összefüggései ragadhatók meg. Ha egy társadalom polgárában nem becsüli az „egyedüli példányt", az emberi élet méltóságát, akkor a
társadalom polgárának is kevés az esélye az élet vendégként megélésére. Gondoljunk
csak a totális államokra: ezek polgáraik belső, szuverén világát zúzták először szét, s
csak utána törtek a szétzúzott tudattal élő ember fizikai megsemmisítésére. Vagy: miképpen beszélhetünk a tudatosan választható lét esélyéről ott, ahol a társadalmat még
mindig feudális jellegű alá- és fölérendelési kapcsolatok hatják át, s ezek a kapcsolatok
egyben anyagi, egzisztenciális jellegű függést is jelentenek?
A mögöttünk lévő totális társadalmi rendszer nem törődött az egyes ember
életével: az a rendszer a társadalom elé tűzött ki célokat, s ezeket a célokat a tömeg felhasználásával igyekezett megvalósítani. (Más kérdés, hogy a deklarált célkitűzések soha
nem valósultak meg.) A mostani társadalmi változások lényege leginkább abban ragadható meg, hogy magának az egyénnek kell megtalálnia a maga célját, s a cél eléréséhez
szükséges eszközöket. Ennek megfelelően felértékelődik az egyéni vállalkozás szerepe,
s vélhetően megteremtődik az életforma megválasztásának esélye is. Ennek megfelelően
egyre nagyobb teret fog hódítani a vendéglét is - mint magatartásforma. Példát ehhez
eleget láthatunk: gondoljunk csak a Balaton-felvidéken nyitott sportkocsikkal közlekedő
nyugati turistákra, akikhez hasonlóan a magyar vállalkozók, turisták a Balkánon vagy
éppen Törökországban száguldoznak...
A fenti példa autói csak kellékek: a vendéglét, a szemlélődés és az áhítat nélkülük
is elképzelhető. De velük is... Éppen eleget ájtatoskodtunk és ájtatoskodunk ma is a
szegénységben leélhető teljes életről ahhoz, hogy végre kimondjuk: a kibontakozó új
civilizációnak anyagi és technikai feltételei vannak, s aki erről nem vesz tudomást, az a
homokba dugja a fejét... Forduljunk ismét az irodalomhoz. A napokban olvastam el
Kopátsy Sándor Ady-kommentáijait, ezt az együttgondolkodásra és vitára késztető sajátos szöveggyűjteményt. Kopátsy hívja fel újra a figyelmet arra, hogy Ady - megrögzött
materialistaként - az automobilizmust a polgárosodás feltételének tartotta. „... az automobil is marad a jeles nevű, feudális urak passziója nálunk. Ergo nem hódíthatunk
tömegeket ez új, modern szekérnek. Párizsban nincs mindenkinek tíz-húszezer frankja
egy automobilra. De érdeklődéssel, egyelőre érdeklődéssel, mindenki szívesen adózik
az ördögszekérnek. Mert ott a levegőben van a várakozás, mely a harmadik rend
bukását s minden emberi produkcióban részesedést fog hozni mindannyiunknak" - írta
1905-ben. Vegyük végre észre: az emberiség technikai-civilizációs szintjének megállítására nincs lehetőségünk, ha pedig ezt nem tehetjük meg, akkor csak egyet tehetünk: kapcsolódunk hozzá. Annál is inkább, mert a jövőkutatók nem az ember technikai
eszközöknek való kiszolgáltatottságának növekedését jósolják az elkövetkező évtizedekre, hanem az egyén diadalát. John Naisbitt és Patrícia Aburdene elemzése szerint az
ember modern, huszadik századi fenyegetettsége - az állam általi fenyegetettség - után
az egyéni felelősség korszaka következik. A globalizáció kiteljesedésével - ami a gazdaság globalizálódását jelenti - egyre fontosabbá, s egyre szabadabbá válik az egyén.
„A kilencvenes években várható globális fellendülés elé néző fejlett államokban már

1993. február

73

beköszöntött az új aranykor, amelyben az emberiség már nem igavonó baromként,
hanem az egyén alkotó ereje révén keresi meg a mindennapi kenyerét. A magas munkabérekkel szolgáló információs gazdaságban azért fizetik meg az embereket, ami egyedülálló bennük - az intelligenciájukért és alkotókészségükért, nem pedig izomerejük
kollektív hasznosításáért" - írják a szerzők. S bármennyire is meglepő számunkra, ha új
aranykorról olvasunk, miközben a magunk átmenetével foglalatoskodunk, azt azért nem
tagadhatjuk, hogy a Nyugaton - és a Távol-Keleten - felsejlő tendenciák nagyobb esélyt
kínálnak a létet vendéglétként megélő életformának, mint a szűkös kelet-európai, középkelet-európai viszonyok.
A létkörülmények és a mentalitás között nem kell feltétlenül pontos megfelelést
találnunk, arra azonban mégis érdemes fölfigyelnünk, hogy a vendéglét teóriája a mi
irodalmunkban általában hiányként merül fel. Nádas Péter meggyőzően szólt erről
Richárd Swartzzal folytatott Párbeszédé ben, mikor a kelet-európai, közép-kelet-európai
társadalmakat (még) átható szolidaritásérzetről beszélt: „En szükséghelyzetben élek,
szellemi és materiális hiányokkal küszködöm, arra vagyok kényszerítve, hogy az adottságaimtól és a képességeimtől függetlenül azonos szinten éljek, és az egyenlőség eszméjének jegyében azonos bázison cselekedjek mindenkivel és bárkivel. Ilyen körülmények
között az emberi kapcsolatokban valóban létrejön a hiányban szenvedők szolidaritása,
létrejön a közeliség és az egymásrautaltság, s te mindezt átélheted éppen a barátság
meghittségeként is, számomra azonban nem más, mint a körülményeim nyűgös kényszere, de a testvériségnek mindenképpen csak a látszata."
Az elmondottak arra utalnak, hogy a nyugati civilizáció a huszadik század végén
megteremti a választás lehetőségét, s mind többen élhetnek a vendéglét lehetőségeivel.
Ugyanakkor szűklátókörűségnek bizonyulna, ha nem vennénk észre: a keretek kitöltése
a mentalitásbeli érettséget is megköveteli azoktól, akik előtt megmutatkozik az élet
megélésének ez a módja. Továbbra is Nádas Pétert idézem: „A nyugati félteke emelt
fővel lemondhatott a testvériségről, és jogi garanciákat teremtett az egymástól
elszigetelt lények személyes szabadságára. Lemondott az egyenlőségről is, de jól temperált szociális egyensúlyokat teremtett. Ebben a jogilag és szociálisan proporcionált
világban a testvériségnek hiányként, és az egyenlőségnek látszatként kell megjelennie..." Ahhoz, hogy az ember valóban vendégként érezze magát ebben a világban, a
nyugati civilizációnak az idézettek következményeivel is szembe kell néznie. S természetesen szembe kell néznie a fegyverkezés növekedésével, a környezet elpusztításával... Nem utolsósorban pedig azzal, hogy az általa felépített civilizáció más civilizációk és kultúrák kárára jött létre, s léte nálánál szegényebb kultúrák létét feltételezi.
Ezért is érdemes figyelnünk Vekerdi László szavaira: „A szuperkapitalista világgazdaság dinamikus fejlődéséhez valószínűleg ugyanúgy szükségesek a nagy regionális
gazdaságkülönbségek, mint a klasszikus tőkés impériumokéhoz... Nyugat ma éppen
nagy átalakuláson, sőt tán rendszerváltáson megy át, mint mi, a recesszió egyebek közt
az ezzel járó elbizonytalanodás miatt is annyira tartós. Ma még nem tudható, hogy e
nagy átalakulásban a józan ész kerekedik-e felül, vagy az imbecilitás... Nem tudható,
mit hoz a jövő. Az azonban bizonyos, hogy az amerikai-japán-európai demokratikus
szuperkapitalizmus nem a »történelem vége«. A világ aligha fog a történelmen túljutottak boldog szigetére és a továbbra is a történelemben senyvedők tengerére oszlani,
ahogyan a neves amerikai politológus, Francis Fukuyama híres könyve hirdeti. A világ
továbbra is gazdagokra és szegényekre fog oszlani, legfeljebb a szegények tengerét
fogják a gazdagok földrészeihez csatlakozva egyre nagyobb archipelágok behálózni."

74

tiszatáj

És az otthonosságtudat?
Sorolhatnám a vendéglét változatait - az egyszerű szemlélődő magatartástól
egészen az újabban íróink által meghonosított elszakadó-azonosuló álláspontig. A hetvenes évek új szemléletet hozó írói közül Grendel Lajos teoretikus igénnyel ezt így
fogalmazta meg: „Az izolációból való kitörés csakis az egyetemes felé képzelhető el.
Az írónak a sajátszerűben is az általánosabb érvényűt kell tetten érnie, napvilágra
hoznia. A sajátszerűt egyszerre vállalni bizalmasan közelről, belülről és kívülről,
azonosulni vele és távolságot tartani mégis - nyilvánvalóan egy kicsit tudathasadásos
állapot. Tehát egyszersmind elidegenítés is a sajátszerűtől anélkül, hogy a köldökzsinórt
elvágnánk, s így elszakadnánk tőle. S az öndefiníció, a sajátszerűség mineműségének
megmutatása is könnyebb ebből a nézőpontból". A változatok felsorolása helyett
azonban inkább azt kérdezem meg, hogy a Kosztolányi vendéglét-fogalmából kibontott
magatartásmód nincs-e ellentétben azzal az otthonosságtudattal, melynek fontosságáról
- annyi írónk mellett - Tamási Áron írt az Ábel-trilógiában: „Azért vagyunk a világon,
hogy valahol otthon legyünk benne. "
Úgy gondolom, irodalmi közvéleményünk mai szétesett állapotában hajlandó
lenne némi urbánus-népi különbözőséget is vegyíteni a két fogalom értelmezése köré.
Persze, az ilyen magyarázatok se nem népiek, se nem urbánusok, mégcsak nem is
neonépiek és neourbánusok, annál is rosszabbak: egy meg nem bocsátható, és kellő
komolysággal nem is értelmezhető hecckampány kísérőjelenségei. Maradjunk tehát a
fogalmi értelmezésnél: a vendéglét és az otthonosságérzet csak egyik vagy másik
magatartásmód kizárólagos érvényesítésénél negligálhatja a másikat, minden más esetben inkább feltételezik egymást. (Jó példa erre egyébként a Grendel Lajostól idézett
szövegrészlet is.) Az otthonosságtudat éppúgy az emberi élet természetes létfeltétele,
mint a vendégléttel való számvetés. Egy közösségben, tájban, kultúrában otthon lenni,
annak szokásait, törvényeit megismerni - ez éppúgy elengedhetetlen része életünknek,
minthogy átérezzük az egyetemeshez, az univerzumhoz való tartozásunkat is. Úgy is
mondhatjuk: egy-egy szűkebb terület törvényeinek, sajátosságainak ismerete nélkül a
tágabb világ elénk táruló szeletét sem érthetjük meg. Az emberek otthontól való megfosztása ezért éppúgy a totalitárius rendszerek egyik legfőbb törekvése, mint a sajátos,
egyedi, csak egyetlen emberre jellemző gondolkodásmód eltüntetése. S bármennyit is
hangsúlyozták az elmúlt évtizedekben az „otthonosság" szükségességét, valószínűleg
joggal kérdezhetem: tud-e otthon lenni egy adott társadalomban az, aki még a saját otthonát sem alakíthatja ki (s akkor még nem is szóltam az uniformizált lakótelepi lakások
tízezreiről). Az otthonosságtudat olyannyira előfeltétele az emberi életnek, hogy
leginkább ennek is csak a hiánya tűnik fel. Ennek kapcsán utalhatok Ady otthont, emberiességet sóvárgó, háborús idők alatti költészetére, vagy Radnóti „táborbeli" verseire:
Rongyosan és kopaszon, horkolva repülnek a foglyok,
Szerbia vak tetejéről búvó otthoni tájra.
Búvó otthoni táji O, megvan-e még az az otthon?
Bomba sem érte talán? s van, mint amikor bevonultunk?
Es aki jobbra nyöszörg, aki balra hever, hazatér-e?
Mondd, van-e ott haza még, ahol értik e hexametert is ?
(Hetedik ecloga)

1993. február

75

Az otthonosság természetességére - más összefüggésben - Esterházy Péter is utal:
„magyar vagyok, ez Kolozsvárt értelmes, esetenként súlyos kijelentés, Miskolcon azonban nem az." Vagyis: otthonosságunkat nem hangsúlyozzuk, hanem megéljük. Aki ebből az otthonosságból próbál erényt vagy előnyt kovácsolni - az vétkezik. Mert a másik
ember otthonosságát kérdőjelezi meg. Jó lenne, ha ezen is elgondolkodnának azok, akik
manapság mások kárára próbálják érvényesíteni saját otthonosságérzetüket. De ez már
megint nem otthonosságérzet, hanem hatalommánia. Másképpen: a kisebbségi tudat
kivetítése hatalmi pozícióban. Ezért kell leszámolni minden kisebbségi komplexussal.
Ismét Esterházy: „A nemzeti nem azonos a nemzeti hőbörgéssel. A nemzeti elkötelezettség nem azonos evvel a politikai latybattyal. Varázsszó lett a »magyar«-ból, kisajátítás, hatalmi harc. Elvettek tőlem egy szót, ellopták."
Mostanában szívesen olvasgatom a vajdasági Németh István elbeszéléseit, lírába,
prózába, esszébe oltott riportjait. Az utóbbi évek leggazdagabb, legtelítettebb prózája az
övé. A gond, a pusztulással való szembenézés emelte meg ezt a prózát. írásai a háborús
állapotok közé került vajdasági magyarság sorsával foglalkoznak, egy népcsoport legalább tudomást veszünk erről? - pusztulásáról, s ezzel együtt a táj otthonosságának
elvesztéséről szólnak. A Szabadkán megdőlt Csáth-szobor kapcsán írja: „...elég jól ismerem azt a talajt, amelyen immár több mint hat évtizede botorkálok. Nem mondható
szilárd talajnak. A reá épített ház idővel beleroskad, vagy megdől rajta, mint ez a
Csáth-szobor, ezen a talajon az épített sírhelyek is sorban mind megbillennek, temetőinkben a kripták olyanok, mint amelyekből a holtak szabadulni szeretnének. Nálunk, a
mi vidékünkön még a sírboltok sem épülnek szilárd talajra, nem is épülhetnek, hiszen
nincs, s ami még ennél is rosszabb: nem is érzünk szilárd talajt a lábunk alatt." Magunkban kell mondogatnunk, hangosan kell olvasnunk ezt a részletet, hogy keserűségét,
fájdalmát - s egyáltalán: az otthontalanság, kitaszítottság fájdalmát átélhessük. Németh
István egy másik írása az otthon elvesztését a távlat eltűnésével kapcsolja össze: „T. O.
szokta mondogatni: - írja - , hogy nekünk vajdasági magyar íróknak legalább van tengerünk. Igen, volt. Most merülőben ván. Jó egy éve nem merem, nincs bátorságom
végiggondolni, hogy mi lesz vele. Számomra csakugyan teljesen elmerül? Mert képtelen
lennék idegenként - turistaként! - még egyszer fölkeresni, bebarangolni, behajózni azt,
ami valaha az enyém volt. Mert csakugyan volt Tengerünk. És Szülőföldünk is volt."
Igen,' a Szülőföld, az örökölt vagy teremtett otthon a Tenger elvesztését is jelenti.
Pedig
Megtérít mást is, nemcsak engem,
ama temérdek víz: a Tenger,
kinek én minden mozdulatát
remegem,
zengem.
(Utassy József: Tenger)
A Tenger azonban már egy újabb kulcsszava irodalmunknak...

76

tiszatáj

CSERJÉS KATALIN

Halk, lankadatlan figyelem
GONDOLATOK MÉSZÖLY MIKLÓS ÚJ KÖTETÉRŐL
„Vagy épp abba kell belenyugodnunk,
hogy az összefilggések nem áttekinthetők,
noha világosak és élesek?"
Talán nem kellene bevallanom, hogy korábban alig ismertem Mészöly Miklós
írásait. Mielőtt a könyvhéten most megjelent Bolond utazáshoz láttam volna - nehezen
szereztem meg a könyvet, a boltokban már nem találtam
elolvastam Mészöly Miklós
csaknem minden korábban megjelent munkáját. A Bolond utazást végre megszerezve
láttam, hogy a nekem legjobban tetsző történetek többsége benne van. Egy novella
hiányzott fájdalmasan: Az árnyék című. Magam sem tudom, mi ragadott meg annyira
ebben a szövegben. Azt hiszem, furcsasága, nyugtalanító magyarázatnélkülisége. Szinte
minden tény homályban maradt benne, s ettől fájdalmasan szorongató lett. A szürreális,
a bizonytalan, a kérdéseket csak felvető, választ nem adó művészet közelebb áll hozzám, mint a realizmus, ami „csak" megnyugtatni tud... De ez sem igaz! A realizmusba
meg bele lehet feledkezni, kitágul a világ, megsokszorozódik az életem a megismert
idegen életek által, bölcsebbé leszek az író bölcsessége által.
Mészöly Miklóst alapvetően realista, a valóságot hihetetlen mértékben ismerő és
értő embernek érzem. Pontosabban: a realizmusból indul. Ez magától értetődik? Mindenki a realizmusból indul? Nem, Kafka aligha.
Az első kötet, amit elolvastam, a borító tetején hozta a művész fényképét. Megragadott ez a szép, értékesen barázdált arc. Akkor még nem tudtam, hány éves a szerző,
és elfogadtam ennek a még egyáltalán nem öreg, szép embernek az arcát. Az arckifejezése, tekintete, megfáradt, figyelmes vonásai olyan embernek mutatták, akit
szívesen megismernék, szívesen ülnék mellette, és hallgatnám beszélni. Mészöly Miklós
arca nagyon fontossá vált számomra, vágyat éreztem, hogy sorsát megismerjem,
tényeket tudjak meg életéről. Aztán ezt szégyenkezve elvetettem, visszagondoltam egy
valaha volt kedves tanítványom mondatára a szerzők pályaképeiről. Van-e ehhez valami
közünk? Van-e jogunk részleteket kutatni Babits betegségéről, Ady és a Diósy család
viszonyáról, elolvashatjuk-e József Attila Szabad ötletek jegyzékét? Milyen jogon
tesszük nyilvánossá egy ember sorsának legbensőbb titkait? Balassi és Zrínyi művészete
pályájuk nélkül érthetetlen, de egy modern emberé? Ámbár a világháború poklainak
megjárása, a fogolytáborok iszonyata nem épp elég súlyos tény?
Mészöly Miklós életéről inkább a novellák alapján próbáltam elképzelést szerezni.
Ám felvetődött bennem egy gondolat: mennyire rejtőzködő ember Mészöly, önmagát
mennyire helyezi az elbeszélésbe, mennyi itt az önéletrajzi elem? Igen sok az egyes
szám első személyű történet: ez a sok furcsa dolog mind vele történt volna meg? Ahhoz
két élet sem elég! Vagy ez sem lényeges: tudomása van róla, és kiválóan meg tudja írni
eme tudomását? Illett volna időrendi sorrendben olvasni a történeteket, de az efféle
rendhez sosem volt kedvem: összevissza kapkodtam. De még így is érződött ennek az
írásművészetnek a változása.

1993. február

77

A Bolond utazás 11 történetet foglal magába, az első 1956-ban született, az utolsó
novella 1990-ből való. Időrend szerint szemlélve a történeteket az az érzésünk támad,
hogy az elvontság, a tiszta gondolat, az áttetszőség felé halad ez a művészet. Túllép a
reálison, virtuóz, alig tettenérhető formával az absztrakció felé tágul. Egyre szaporodnak a cselekményből való kiszólások, kiürülnek a tények, helyükbe a tényeket kommentáló mondatok lépnek. Ezt érzem, ha például a Magasiskola izgalmas, már-már
dokumentum erejű, ismeretterjesztésnek is beillő történetét hasonlítom a Megbocsátás
szövegéhez, vagy A kitelepítő osztagnál című novella kezdő oldalaihoz. Ettől egyre nehezebbek is lesznek a szövegek, követhetetlenebbek: jóval nagyobb intellektuális
erőfeszítést kíván a később írott elbeszélések befogadása. Ám ez az igazi kaland. Azonban nem akarok igazságtalan lenni a legelső novellával szemben sem. Mindazt kínálja,
amivel egy vérbeli történet szolgálhat. Itt az olvasó a világ kitágulását köszönheti a
történetnek. Az élet pótléka, kiegészítése ez az irodalom. Ezt a vadtelepet én sosem
láthattam volna, most, ahogy Mészöly ír róla: mintha magam is ott lennék. Belefeledkezhetem, már-már belépek ebbe a világba; leszokom én is a kávéról, gyümölcsről,
megelégszem a pocsolya vizével, a varjú vérétől piros késsel szelem a szalonnát...
Fájdalmas hiányt érez az ember az ilyen történetek végén: milyen kár, hogy vége van!
Ámbár itt, a Magasiskolában is vannak feszültségteremtő hiátusok. Nem tudjuk meg, ki
Teréz és mi Lilikhez való viszonya. Nem tudjuk meg, hogy ki-miféle ember a beszélő,
honnan jött, s hogyan folytatódik majd az élete. Amúgy sem sztereotipen felel meg
a történet várakozásainknak. Lilik, a szigorú pusztai ember borotválkozik, púdert
használ. Teréz valaha szobrászatot tanult. Dianna csak Lilik képzeletében él, vagy még
visszatérhet? Valóban őt keresi-e mániákusan ez a még festeni is tudó ember? Mindezek
miatt nemcsak az elbeszélés végén, de már közben is elbizonytalanodást, ingerült,
nyugtalanító kíváncsiságot érzünk. Miért ennyit és csak ennyit lehet mindebből
megtudni? Ki vagyunk szolgáltatva az író kény ének-kedvének; amennyit ő elárul, arról
van tudomásunk. A szereplők, maga a történés az írói önkény, a novellái tér és idő
foglyai, mi pedig csupán egy szemelvény, egy szelet tanúi lehetünk.
Először Eluard egy furcsa verse kapcsán gondolkodtam ezen; a címe: A férfi elfut. Közvetlenül versbe lépésünk előtt egy drámai történés, egy véres esemény zajlott
le. Nyomait még ott látjuk, csend van, de „csengés emléke száll", már csak „az elme
hallja". Későn érkeztünk: a tények immár rekonstruálhatatlanok. Ez a hiány, a befejezetlenség és befejezhetetlenség érzése szorongással, bizonytalan vággyal tölt el. „Adva
van" - jut eszünkbe Marcel Duchamp hírhedt művének alcíme. Adva van, de kideríthetetlen. Rend vagy anarchia? - kérdezzük mi is Mészöly visszatérő kérdésével.
Mi a világmozgás alapelve: rend vagy anarchia?
A szövegek világa tehát változik az idő előrehaladtával. Ha jói figyeltem meg,
Mészöly írói technikája a következő: több cselekményszálon indul a történet. E szálakat
egy-egy mondat erejéig csak megpendíti a szerző. A novella első harmadában felbukkan
minden szál. Éles vágásokkal egymás után jelennek meg a történet fonalai, látszólag
(vagy valóban?) csupán az írói gondolkodás szubjektív logikája szerint. Ezért eleinte
nehezen értjük a történetet, ki kell bogozni, mi hová tartozik, mi mire vonatkozik.
Az elbeszélés egyharmada táján összetalálnak a szálak, a szereplők és az idők: elválik,
hogy mi az emlékezés műit ideje, s mi a jelen. Ez az írástechnika - a novellákat
időrendben szemlélve - egyre virtuózabbá válik. Mintha a szerző csak odaülne a fehér

78

tiszatáj

lap elé, s minden előzetes szerkesztési terv nélkül, csupán emlékei áramlását követve
írni (beszélni) kezdene úgy, amint eszébe jutnak a dolgok... Ez persze bizonyára nem
így van: nagyon is tudatos szándék működik a szövegek mélyén.
A kötet legutolsó történetének eleje, a Bolond utazás, vagy a Magyar novella
kezdete Beckett kései szövegeinek belső működését juttatta eszembe síkváltásaival,
visszatérő variált motívumaival („Csak a ló magányos."), éles cezúráival. Beckettnél
azonban nincs vagy alig kibogozható valamifajta parányi történés, míg itt végül egymásra találnak a szálak: megtudjuk Jamma sorsát is, Dacó Eszterét is, Cseprikálovics
Borbáláét, Attiét.
Mitől jó egy novella? - teszem föl magamnak többször is a kérdést (és mitől j ó
egy vers, egy dráma?). Tudománytalan és tulajdonképp megválaszolhatatlan kérdés,
mégis foglalkoztat. Két novellafajtát különítettem el magamban: az egyik egy csattanós,
lezárt, poénnal rendelkező, „valamiről szóló" novella, mint Móricz, Poe történetei.
A másik típus „nem szól semmiről", egy kimetszett életdarab csupán, egy valóságszelet,
idegszálai, erei szabadon csüngenek, nyitott az egész. A tökéletes lényeglátás, a figyelem és a megfogalmazás gazdaságos tömörsége emeli itt az életet művé. Úgy tűnik,
Mészöly novelláinak többsége ilyen, a kötet novellái közül talán a Jelentés öt egérről és
a Wimbledoni jácint tartozik az első csoportba. (Ezek tetszettek kevésbé.) A többi
mintha nem is novella volna: folyamatos gondolkodás-töredék, az élet a maga lezáratlan, millió szálával. Egy figyelő és értő szem irányul a világra. Azt érzem, hogy
igen, ezt én is gondoltam; ezt én is így gondolom; gondoltam már én is erre. Meg még
irigységet és féltékenységet is érzek, amiért én nem tudok folyamatosan így nézni a
dolgokra, hogy csak felismeréseim vannak, de a végső bölcsesség még távol... Talán
majd hetvenéves koromban? És figyelmeztetés, hogy próbáljak magam is figyelni mindenre, a látszólag jelentéktelen apróságokra is. Egy zempléni tanya fáskamrájában, vagy
egy elhagyott kastély romos szobabelsejében ne csak megnevezhetetlen, összedobált
tárgyakat lássak, hanem, akár Mészöly, értelmes nevükön, gyakorlati funkciójukban
ismeijem a dolgokat. Észrevegyem, felismerjem, és meg tudjam nevezni őket. Hogy én
is kutassam - amíg még - lehet a múltamat, jöjjek tisztába őseimmel. Kérdezzem ki a
még élő öregeket. Gondolkodás- és szemléletmódot ad Mészöly, tanít látni - és élni.
Három világ szembesül ezekben a novellákban. A háború előtti, „békebeli", idilli,
nosztalgikus világ, ami azonban magán viseli a túlérettség és pusztulás jegyeit, és
semmiképp sem boldog. A háború világa, s a majd utána kezdődő siralmas megújulás.
Az utóbbi kettő nyomaiban is elsöpri az előző világot: töredezett cserepek maradnak s
az emlékek. Az apró tények, a konkrétumok ereje! A pici, látszólag jelentéktelen
részletek fontossága! Egy kutyatetemnek kiásott gödör; egy raktárban gúlába rakott ásóés csákányhalom; a délutáni fény a lombokon; az elpusztult ló szemét ellepő bogarak ; a
vaddisznónyomokban nyálkásodó víz... Ez is Mészöly módszerei közé tartozik. Ezek az
apró, de dús és gazdag hátterű konkrétumok hitelesítik a történetet. Eszünkbe sem jut
megkérdőjelezni, hogy mindez létezik vagy létezett. Sokféle formában történik ez a
valósághoz kötés: szakszerű és pontos megnevezések (féderes bricska, deszkafilagória);
speciális, ezáltal sajátos hangulatot árasztó földrajzi nevek (behavazott Szücsén-szurdok;
Dinga-patak; Pándzsó; Töttős-féle présház; paradicsom-pusztai téglaszárító); egy pontos
Bergson-idézet vagy Gulácsy Fekete vőlegények című regénye; az ízes nevek (Dacó
Eszter; a vadkanforma Fördős testvérek; az Árvay Jurkók; Palúgyainé és Hammerburger Rézi); a pillanatnyi fénynél felvillanó sorsok (egy utazó svéd, aki Belgrád felé
haladtában leírja a szigetvári út melletti lómészárszéket; a külföldi vízállásjelentéseket

1993. február

79

hallgató 92 éves nagyapa; a falábú, egy fakeretbe rozsdás szögeket verő fényképész
félelmetes, különös képeivel; a nővér, aki Brazíliában egy sámánmozgalomba kapcsolódik; a világító szemű csecsemő...). Kivel rokonszenvezzünk? Ki a főhős? A kicsi
Jamma halála és a Fördős nagybácsik története egy szférába helyeződik. Mészöly nem
ismerné a részvétet és a szeretetet? Az érzelgést biztosan nem ismeri. A kérdések voltak
rosszak, ebben a világban nem érvényesek. A világ: szövevény. A rend vagy az anarchia szövevénye? Most még ne válaszoljunk!
Az idilli műit emlékképei mögött ott lappang a rettenet, akár a számomra oly kedves Az árnyék című novellában. Mit tart szépnek Mészöly; olyannak, amire már építeni
lehet valamit? Egy katona emlékképe, aki felismerhetetlen hullákat exhumál és talicskáz, és mikor egy kézcsonk leesik, azonnal lehajol, és egy fadarabbal visszakaparja
jogos tulajdonosa mellé. Egy másik katona, aki megbünteti a sebesültet észrevétlenül az
alagútban hagyó tisztet. Kemény, kegyetlen, hideg világ, néha süt be csak egy-egy
meleg sugár. Hány és hányféle halált látott ez az ember! Biztosan ölt is. És milyen
könyörtelenül őszinte! Az az érzésem, teljesen hitetlen lehet.
Az egymást váltó ellentétek állandó feszültséget teremtenek, minduntalan kizökkentenek. Vaddisznó-trancsírozást látunk a kampóknál, időközben az édesanya odahaza
a Gretchen-epizódot olvassa a Faustból. Az ecetfák mögött egy hétméteres gödör húzódik; a ló belezuhan, feje szétroncsolódik - a nagybácsi brácsája a kocsin ép marad.
A néhol odavetett hétköznapi, már-már trágár szavak vagy nagyon is szakszerű intézménynevek kijózanítanak, kiragadnak a lírai, melankolikus szövegből: visszahoznak a
valóságba. De Mészöly elbeszélései azt sugallják, hogy a valóság tele van irrealitással,
furcsasággal, bármi megtörténhet, bármi megeshet. Csupa különc, furcsa figura, akár
Krúdy, Mikszáth novelláiban, de Mikszáth derűje nélkül.
A történetek általában befejezetlenek, még ha a cselekmény egy-két szála lezárul
is. Nem tudjuk meg, miért kell Attinak meghalnia, vagy miért kötözték ki Jamma édesanyját, s azt sem, hogyan él tovább a törvényszéki írnok családja Mária megerőszakolása után. Nem tudjuk meg, marad vagy elmegy-e a Merre a csillag jár? című történet
beszélője. Minden lehet, minden előfordulhat. A valóság maga produkálja a legmegr
lepőbbeket. Siralmas lenne, ha minden kérdésünkre választ kapnánk! Jó lenne belépni
ebbe a világba!
Fájó irigység fog el, hogy nekem miért nem volt ilyen életem, miért nincsenek
ilyen emlékeim. Átlépni a képkeretet, és elindulni a kép mélyébe vezető úton. Megfogni a kicsi Jamma kezét, s lesétálni a Dinga-patakhoz. Valóságos külön mitológia a
maga földrajzi helyeivel, szereplőivel, állataival, tárgyaival. Ha csak egy novellát
olvasnék el, azt hihetném, különc kitaláció az egész. Sorra olvasva azonban a történeteket, látnom kell, hogy valóságos térben járok, csak épp múlt időben: ez bizony önéletrajz. Mitológiának tűnik, de „csak" önéletrajz vagy mindkettő: az önéletrajzból mitológia lesz. Áz alakok és helyszínek s maguk az események is novelláról novellára
visszatérnek, más-más megvilágításban. Ez a kinagyítás és odaközelítés Mészöly egyik
legfontosabb módszere. Ugyanazt a történetet többször is meghallgatjuk, távolabbról,
más szögből közelít hozzá, más kameraállásból. És végre meg is kapjuk a magyarázatot,
hogy mindez miért történik így. Nem puszta forma, technikai bravúr, virtuozitás, hanem mély, megszenvedett tartalom. A Nyomozásban hangzanak el a következő mondatok: „Emil atya megkér, hogy ezt, meg ami még hozzátartozik, írjam le többször
egymás után, ahányszor csak tudom, de lehetőleg mindig részletesebben. Azt hiszem,
azóta kezdődik minden változat ugyanúgy másképp, és a ló is belekerül mindig."

80

tiszatáj

Két kopaszra nyírt parasztgyereket látunk, akikre rálő az őijárat, s arccal esnek a
hóba. Újra és újra látjuk őket, akár a kiontott belű lovat a bajai aknasávon átrohanni,
mint ahogy újra és újra halljuk a legendás Dacó Eszter vagy a vadászsólyom Dianna
történetét. így keletkeznek a legendák, így a mitológia. Sokszor halljuk művészekről,
hogy mítoszteremtő erejűek, saját, egyéni mitológiát alkotnak. Mondják ezt William
Blake-ről, Wagnerről, Nietzschéről, Adyról, Gulácsy Lajosról, Csontváryról, Kondor
Béláról. Sosem halljuk például József Attiláról, Illyés Gyuláról, Tandori Dezsőről,
Rippl-Rónairól. Mik a meghatározásai egy egyéni mítosznak? Sajátos világa minden
igazi művésznek van, miért nem mitológia mindahány? Létezik-e valóban saját mitológia, vagy csak a meglevő kollektív mítoszok kompilálása folyik? A mítosz: teljes világ.
Megvannak a maga tájai, földrajza, ideje, hősei, állatai - egy külön világ, melybe az
idegen (olvasó, néző) beléphet vagy nem léphet be tetszése szerint. Pontosabban: nem
tetszése, hanem hajlamai, fogékonysága szerint. Ha akar, ha képes rá és mer. Mert
veszélyessé válhat ez a kaland: bele lehet veszni az idegen világba.
Kafka Átváltozására az emberek többsége azt mondja, hogy képtelen őrültség,
amivel foglalkozni sem érdemes. Aki viszont el tudja fogadni, hogy ilyesmi megtörténhet: belépett Kafka világába, egyszersmind kiszolgáltatottá is vált: elképzelhető, hogy a
legközelebbi hajnalon önmagán tapasztalja a féreggé válás első jeleit. Ott van Gulácsy
képe, Az öreg hölgy emlékeit meséli Herbertnek című. Sajátos cím. Nem egy öreg
hölgyről van szó, s akivel beszélget, az sem akárki, hanem abszolút konkrét, egyszeri
alak. Ki a parókás Herbert, és ki az öreg hölgy? - kérdezi az értetlen néző. Pedig ez
a mítosz, ez a mese. Ne kérdezd, hanem lépj be a történetbe, fogadd el Gulácsy
Na'Conxypanját, és megérted. De ha így teszel, meglehet, sosem találsz ki Na'Conxypan álombeli falai közül, nem léphetsz ki többé az öreg hölgy szobájából.
Mészöly Miklós világába, a háború előtti Dél-Dunántúl mesés, költői helyszíneire
is szívesen elmenne az olvasó. Sóváran szemlélem, mi minden történt akkor és ott, hány
furcsa ember és tárgy, bútor és állat népesíti be ezt a világot. A borjúhúst ecetes
rongyba kell csavarni; Poss öcsiéknél mintázott bronzlánc rögzíti a lábtörlőt; Walter
Karcsi az özvegy mellett széles rézágyban alszik, fölöttük fluoreszkáló lourdes-i
kereszt. Csakhogy Mészöly Miklós világába nem lehet már belépni: jóvátehetetlenül a
múlté, létezett, valóság volt, de a háború utolsó nyomaiban is eltüntette, emlékké változtatta mindezt. Boldogság, nyugalom, harmónia nem volt ebben a régmúlt világban
sem, mégis, ami utána jött: fájó ostorcsapás. Idillé ez a múlt csak az utána következőkhöz képest vált. „Vagy épp abba kell belenyugodnunk, hogy az összefüggések nem áttekinthetők, noha világosak és élesek?" Rend vagy anarchia uralkodik a világban? Lilik
a Magasiskolában a solymásztelepet és az arborétumot hasonlítja össze, értékesebbnek
tartja a telep szigorú rendjét az arborétumban uralkodó anarchiánál. De hogy lehet anarchiának nevezni a természet háborítatlanságát? Milyen ember lehet Mészöly Miklós?
Megismerni sosem fogom, elvetettem azt is, hogy életrajzát kutassam.
„Próbáltam vigasztalni magamat, hogy ami történik, úgyis beilleszkedik valami
nagyobb egészbe." Ez Mészöly bölcsessége, s ez a válasz a rend és anarchia kérdésére
is. Tapasztalat és figyelem. Az élet forgandó kifürkészhetetlenségébe való beletörődés,
önnön kicsinységének felismerése. Hihetetlen nyugalom és újra csak figyelem. Szemlél,
a beavatkozásra ritka az esély, de a tett súlya óriási. Hammerburgerékon nem lehetett
segíteni, Cigány vágóhídra kerül, de Atti kilövi a 6-os villamoson a bajtársát cserbenhagyó katonát, és hazája védelmében végigharcolja Karjala poklait.

1 9 9 3 . február

81

Nem egykedvűség vagy közöny Mészöly hidegsége. A novellák beszélője egy
gazdag, színes múltból csúszott a háború, majd a fogság könyörtelen helyzeteibe, került
a ki- és betelepítő, ki- és beszolgáltató osztagokhoz. Mindezt már-már sztoikus figyelemmel szemléli. A világ dolgai roppant változatosak és összefüggenek. Valamifajta
mély rend működik; ezt felismerni, törvényét megérteni, sőt befolyásolni az ember nem
képes, de bölcsen megérezni, elhinni, hogy létezik - igen. Beletörődni a világ roppant,
emberfeletti mozgalmasságába, változékonyságába. Beletörődni a halálba is.
Úgy érzem, Mészöly világára egy Isten nélküli égbolt borul, de ebben a világban
azért vagy épp azért emelt fővel kell lépkedni. Élni kell: nem célból, hanem a megszületés okán - gerinccel, hogy holtunkig szembenézhessünk önmagunkkal. Örülök,
hogy elolvashattam ezt a könyvet, és gondolkozhattam rajta. (Századvég Kiadó, 1992.)

82

tiszatáj

KRITIKA
A tárnicsgyökér fanyar illata
BODOR ÁDÁM: SINISTRA KÖRZET
Bodor Ádám új könyvének akkor is lenne irodalomszociológiai érdekessége, ha
esztétikai jelentőségét egy pillanatra zárójelbe tennénk: a nyolcvanas években jelentős
kritikusok által az egyik legjobb (sőt: a) novellistaként aposztrofált szerzőnek ez az első
igazi magyarországi kötete. Vagyis az első olyan, amely áttelepülése után keletkezett
írásokat foglal magába. A Bodort eddig méltató áttekintő kritikák ugyanis - ne feledjük
- Romániában írott művek alapján születtek, még ha részben magyarországi kiadásoknak voltak is köszönhetőek. Látszólag jelentéktelen persze a különbségtevés értelme,
esztétikai-poétikai szempontból nem lehetne sem mentség, sem magyarázat. Csakhogy
túl sok a riasztó példa arra, hogy foszlik szét egy kiérlelt prózaírói világkép szerzőjének
áttelepülése után: az életmű vagy folytatás nélküli hallgatásba fullad, vagy stilárisan,
szerkezetileg és gondolatilag is koherenciáját veszti, s csak jelentős színvonalesés árán
folytatódik. A veszteséglista hosszú, csak egykori romániai írókat említve, Mátyás B.
Ferenc, Molnár H. Lajos, Vári Attila magyarországi pályafutása jelzi a vákuumot.
Ennek tudatában és innen nézvést is érdekes tehát, hogy Bodor íróilag át tudta-e
vészelni az életét, szűkebb és tágabb egzisztenciális közegét módosító környezetváltozást.
Az első meglepetés éppen az, hogy a Sinistra körzet Bodor művészi formátumának
megfelelő, arra rá nem cáfoló kötet - sőt, bizonyos értelemben a szintézis szerepét
töltheti be: ha csak Bodort olvasnánk tehát, azt hihetnénk, ez a normális pályaalakulás.
Noha ebben is ritkasága, kivételessége nyilvánul meg, akárcsak poétikai újdonságában.
Ez az újdonság mindazonáltal nem a műfaji jellegben rejlik, tudniillik, hogy
Bodor regényt írt volna novellák helyett. Emlékezhetünk még Balassa Péter szavaira,
miszerint Bodor Ádám novelláiról nem jut eszünkbe, írna majd ez után regényt.
Valóban nem a nagyepika fölényéről, az életműben végre bekövetkezett finalitásról van
itt szó, sokkal inkább egy új kompozíciós technikáról.
Ez a szerkezet voltaképp áttetszőbb, mint legutóbbi novelláskötetéé, Az Eufrátesz
Babilonnál címűé volt. Pontosabban: más tölti be itt a struktúraképzés szerepét, mint
korábban. Az előző gyűjteményben zömmel egy-egy elemi történésre csupaszított, a
klasszikus novellaformától jelentősen eltérő írások kaptak helyet, ahol is a leírás vagy
történetmondás egymás rovására részleteződön, a cselekedetek ok- s céltalanok maradtak. A tematikai összetartozás helyett a hangulati, közérzeti, világszemléleti azonosság
teremtette meg a koherenciát, másrészt az a három terjedelmesebb novella, amely
pillérszerűen fogta egybe a kötetet. Az élen és középen elhelyezett írás (Az Eufrátesz
Babilonnál, illetve A részleg) a gyerekkor helyszínével és történeti idejével, az utolsó
novella pedig (A testőrparancsnok magánya) egy végtelenített jelenben játszódó, délamerikai környezetbe helyezett történettel rajzolta ki a zsarnokság szabadságvesztő,
megnyomorító közegét, azt a miliőt tehát, amelybe az egész kötet belehelyezendő.

1993. február

83

Ehhez képest a Sinistra körzet írásai hangsúlyváltást mutatnak. Bodor az egységes
történet felől értelmezte át a kiszolgáltatottság elemi érzéséről szóló példázatait. A regényszerkezet tudatos kiépítését a keret jelzi: valaki megérkezik valahová, ott tartózkodik, majd távozik, s később újra visszatér. Ez a motívum számos korábbi Bodor-novella alapsémájával azonos. Az alcím viszont jelzi (Egy regény fejezetei), hogy a könyv
nem teljesen regényszerű, noha a novellafüzérnél jóval erősebbek a kimutatható
összefüggések. Nem egyszerűen tematikus kapcsolatok működnek itt, hanem egy szemléleti rend. A leírásokkal aprólékosan részletezett, alapvetően azonos helyszín emberi
sorsok variációit fogja közre, az újabb elbeszélések (fejezetek) pedig mindig másokat
ugratnak ki címszereplővé. Ennek pedig egy sajátos kettősség lesz az eredménye: az egy
kulcsfigura (Andrej Bodor) és a 14 egyéb címszereplő az azonos léthelyzetre adott
eltérő válaszok központi szerepére mutat.
Ilyenformán a rejtett főszereplővé a tér lép elő. Az aprólékosan leírt táj, amelyet a
beszélő név baljóslatúnak, szerencsétlennek nevez, lényegi összefüggésben van az itt
élők sorsával. Voltaképp a determináció ősokává emelkedik: egyfelől megközelíthetetlen titkokat rejtő, háborítatlan természeti erőként mutatkozik meg, másfelől pedig
határőrvidéknek bizonyul, ami a szereplők változatos etnikai hovatartozását, nyelvi keveredését értelmezi, de magyarázza egy brutális erőszakapparátus jelenlétét is. Bodor
Ádám világképteremtő erővel képes egymásra kopírozni ezt a két aspektust: a presszió,
az intimszférába is befurakodó idegen erő, a zsarnokság ezáltal természetesnek állíttatik
be. A szónak mind a két értelmében, azaz magától értetődőnek és a létezés lényegéhez
tartozónak. A léthelyzetre reagálás sorsképletei azzal árnyalódnak, hogy a szereplők az
ellenük irányuló brutalitást a természettel való konfrontálódásként fogadják el. A hatalom paranoiás logikáját természeti változásként és törvényként értelmezik, a következetesség hiánya ezért nem tűnik föl, másrészt a mégiscsak felbukkanó racionalitás
egyedüli, kizárólagosan helyes döntésként fogadtatik el. Az alávetettség és kiszolgáltatottság rendszerének lényegéhez ily módon az állandóság, az időtlenség dimenziója is
hozzátartozik: a három, egymást követő hegyivadász-parancsnok ugyanazt a struktúrát
jelzi, noha az első a főhős, Andrej ideérkezéséhez, a második az eltávozásához, a harmadik pedig újbóli visszalátogatásához kapcsolódik, noha mindeközben egy le- és elfojtott, célját tekintve homályos, romboló lázadás körvonalai is fölsejlenek. A hatalom totalitásához nem-telensége, vagyis egyszerre maszkulin és feminin jellege járul hozzá:
Borcan ezredes férfi, Coca Mavrodin nő, a harmadiknak pedig nevéről és neméről se
értesülünk, csak androgün vonásai hangsúlyozódnak („a fiatal, még gyermek ezredes",
akinek „arca csupa púder, ajka merő rúzs"). Az erőszak-apparátus ábrázolása azonban
nincs démonizálva. Emberszerűnek, megszólíthatónak tűnik, noha kiismerhetőnek, befolyásolhatónak nem. Mindez összefügg keretjellegével: nem rátelepül valamire, hanem
éppen benne helyezkedik el mindenki. Ereje és fölcserélhetetlensége ebben rejlik: meghosszabbítható, mivel saját transzcendenciáját a természetben leli meg. Gondviselés és
manipuláció kettéválaszthatatlanságának hasonló kérdéséről van itt szó, mint Szilágyi
István Agancsbozót]8azn\ a társadalomban működő kiszolgáltatottság mélyebb rétegét
mindkét regényben a természeti ritmushoz kapcsolás tálja fel.
A kötet a főhős-narrátor egyes szám első személyű, múlt idejű emlékezésére épül,
ám Bodor Ádám ezt többszörösen megbontja: egyrészt azzal, hogy nem a történet linearitását hangsúlyozza (előrevetve találhatók meg a később bekövetkező halálok, az
epizódok első említésükhöz képest később bontakoznak ki, az első fejezet, mint egy
zenemű nyitánya, összefoglalja a legfontosabb cselekmény mozzanatokat), másrészt pe-

84

tiszatáj

dig a narráció sűrűn átvált egyes szám harmadik személybe (7., 10., 11., 12., 13. fejezet). Anélkül azonban, hogy az ábrázolás látószöge megváltozna. Ezzel a kibillentéssel
Bodor a regényt túlemeli egyetlen elbeszélői tudat szintjén, s akárcsak a fejezetek címadásával, a sorsképletek variációit állítja előtérbe; megőrzi viszont a narráció egységes
nyelvhasználatának legfőbb biztosítékát.
A regény ugyanis egy különleges kommunikációs viszonyrendszerre alapozódik.
A szereplők neve és az elszórt utalások óriási etnikai keveredésre utalnak (magyar,
román, ukrán, lengyel, német, török, örmény), a nem egységes nyelvre vannak is reflexiók (a „vörös kakas" nyelvtanilag inkorrekt mondatai, Mustafa Mukkerman állítása
arról, hogy ő nem tudja a nyelvet, csak betanult szöveget mond), ám mindez nem érinti
a megszólíthatóságot, a dialógusképességet. A nyelv kitüntetett szerepe ezáltal fel van
számolva, a szereplők identitása nem a nyelvhez fűződő viszonyban határozódik meg,
mint ahogy a nevek szerepe is hasonló: csak metaforák, ha úgy tetszik, mind hamis erre Andrej Bodor neve vagy álneve kapcsán többször utalnak. A hangsúlyozottan
stilizált nyelvhasználat, amely a narratív részekben és a dialógusokban egyaránt érvényesül, létrehoz egy kommunikációs egységet (hasonlóan Gion Nándor prózájához), a
kimondott szavak a hallgatás által nyerik el súlyukat: a dolgok lényegi vonatkozásait
nem fejezik ki, csak jelölik azt (gondoljunk Andrej és Áron Wargotzki utolsó
dialógusára: arról, hogy itt gyilkosság készülődik, nem esik szó). A hatalom ugyanezen
a nyelven szólal meg, megszólíthatósága éppen ebből fakad: nem kisajátítja a kódot,
hanem használja. A hatalom nyelvbe férkőzése ezáltal lesz teljes: ha valaki megszólal,
kénytelen úgy beszélni, ahogy az erőszak képviselője.
Egy lehetőség van az autonómia relatív megőrzésére, s ez éppen a dialógus megtagadása, a magány. A regényben ezt Géza Kökény képviseli, akinek egyenes idézetben
egyetlen mondata sem hangzik el, valamint nem is kapcsolódik senkihez. Viszont ő
tanúsít: Elvira Spiridon sorsát, Béla Bundasian halálát, Andrej visszatérését. Róla az
első információ így szól: „Azt fogja mondani, nem akárki, mellszobra áll a Sinistra
mentén. De te ne higgy neki." A továbbiakban felváltva említtetik Géza Kökény és a
mellszobra, míg a hasonlatok olyan módon nem fogják össze e kettőt, hogy azonosságuk vagy különbözőségük eldönthetetlen lesz: nem lehet tudni, melyik a metafora, a
személy vagy a jele. A regény utolsó előtti bekezdése pedig már ez: „Terepjáróm
a közelben, az éjszaka deres fényeiben vesztegelt, mellette, mint egy szobor, maga Géza
Kökény vigyázott." A tökéletes magába zárulás jelzése az is, hogy a körzeten belüli
egyedüli lázadás (a hóba szarral beleírt indulatkitörés) Géza Kökény műve. Mert Sinistrán egyszerűen nem lehet lázadni, hiszen nincs mi ellen: mivel mindenki „közéjük",
vagyis az erőszak-apparátus közé tartozik, a szereplők nem foglyok csupán, hanem önmaguk őrei is. A változtatásra az önpusztítás vagy az elmenekülés ad módot. Béla Bundasian is ezért nem tud mit kezdeni a felkínált, látszólagos szabadsággal, hogy törölték
a körzet nyilvántartásából: egyetlen logikus cselekedete az öngyilkosság, a nem-létezés
beteljesítése lehet. Géza Kökény ezért jelent vonatkoztatási pontot, hiszen ő önmaga
jeleként tételeződik, s ezáltal a tanúság, az emlékezés egyetlen esélyét mutatja fel. Nem
véletlen, hogy éppen az emlékező narrátor hivatkozik rá, mint informátorra. A körzet
világa ugyanis az amnézia, a hagyománytalanság birodalma: innen nyomtalanul tűnnek
el az emberek. A legtöbb, ami elérhető, a jel hagyása; ám annak biztos tudatában, hogy
ezt már senki nem tudja vagy akarja értelmezni. Egy elszenesedett fucsomó, egy
rongykupac, egy denevérnek tűnő szállongó ernyő nem utal semmire, az ittmaradottak
számára éppúgy nem érdekes, akár a nyomtalanul eltűntek további sorsa. Tudatosan

1993. február

85

csak egyvalaki szegül szembe ezzel a törvénnyel: Gábriel Dunka, a törpe, aki még életében eladja csontvázát a természetrajzi gyűjteménynek, a jelállítás aktusát testamentumszerűen végezve el. Andrejnek pedig az ad megnyugvást, hogy sítalpainak nyoma
örökre megmarad a Kolinda-erdő búvópatakjai felé: „Utoljára még átjárt egy kis jóleső
meleg: azért mégsem tűnök el erről a tájról nyomtalanul." A regény metaforaszerkezete
ezáltal - mondhatni - kettősen meg van terhelve: a metaforák sok esetben nem csak a
jelöltre utalnak, hanem magára a jelhagyásra, a jelölés aktusára.
S ez azért lényeges a mű értelmezése szempontjából, mert a Sinistra körzet egyik
legfőbb kompozíciós elve az átgondolt metaforastruktúra. A szöveg a költőiségen túl
ennek köszönheti konnotatív jelentéshálózatát. Az emberi létezés lefokozása, az animális szinthez közelítése a legkövetkezetesebben ennek a poétikai eszköznek a segítségével
valósul meg: a mezítlábra húzott szandálból griffmadárkarmok konyulnak le, Gábriel
Dunka távolról kutyának látszik, a hegyivadászok hiú szarvasok vagy szarvaslelkűek, a
civilekből szervezett titkosrendőrség tagjai a szürke gúnárok, Coca Mavrodin úgy fagy
meg, mint egy alvó lepke stb. A szüzsé szintjén az emberinek és állatinak ugyanerre az
egymásba mosódására példa a medvetelep, amely a körzet legfontosabb intézménye,
rejtett centruma. Szinte fókuszszerűen egyesülnek ezek a poétikai-stiláris eszközök
Connie Illafeld történetében: az egykori buja szépség a kényszergyógykezelés hatására
szőrös állattá változik. Sorsa magába sűríti az emlékezetvesztést, a nyelv nélkülivé
válást, az animálódást és az eredeti nőiség elvesztését, vagyis a nem-telenséget. A Sinistrán működő összes deformáló erő megmutatkozik itt. A Connie Illafeldhez kötődő
múltbéli szerelmes idill teljes pervertálódása az egykori asszony meggyilkolásában
teljesedik be; annál is inkább, hogy a Bundasian, az eredeti szerető által bevallott
emberölés ráérthető erre a cselekedetre. Az pedig, ahogyan a hullakamrában Andrej
leborotválja a halottat, motivikusan az Andrej és Elvira Spiridon közti viszonnyal függ
össze: a főhős szerelmi játékként leborotválja szeretője haját és szeméremszőrzetét is.
Ezzel pedig Elvirának, a másik nevezetes szépségnek az erőszakos halála implikálódik
- ami eltűnésének ábrázolásával jeleztetik csupán. A megnyírás másfelől a regény időkezelésével függ össze. Időjelző dátumok ugyanis alig, s akkor is ködösítően szerepelnek csak: Andrej visszatérésekor derül ki, hogy hét éve tűnt el erről a tájról, de ott-tartózkodásának időtartama végig rejtve marad. A cselekvény koherenciájának látszólagos
szoros ok-okozatiságára a fejezetek közti hatalmas időbeli távolság felesel, Andrej
menekülésének megvalósulása csak kikövetkeztethetetlenül később történik, mint a lehetőség fölcsillanása: a 11. fejezetben lemeztelenített Elvirát a 13. fejezetben úgy látja
meg Gábriel Dunka, hogy bár anyaszült meztelen az asszony, „súlyos haja tapadt, mint
szakadozott rossz sál a nyakára."
Elvira sorsának beteljesülését ugyanaz a két, mitikus vonásokkal is rendelkező
figura segíti elő, mint akik Andrejt a szabaduláshoz juttatják: a törpe (Gábriel Dunka)
és az óriás (Mustafa Mukkerman). Csak amíg Andrej számára mindkettő - a proppi
tipológia szerint - az adományozó, illetve a segítőtárs szerepkörében mutatkozik meg,
addig Elvira éppen általuk árultatik el.
Andrej és Elvira első találkozásának jelzése már Gábriel Dunka felbukkanása volt,
s a törpe ezek után a kapcsolat döntő pillanataiban rendre feltűnik: „Törpével találkozni
reggel, azt tartják, jó jel. Eletem egyik szerencsés napján, amikor hozzám költözött a
bársonyfenekű Elvira Spiridon, kora reggel Gábriel Dunkával találkoztam, a törpével."
Gábriel Dunka adja át Andrejnek a szökéshez szükséges négy húszdollárost - ez a mozzanat a törpéhez kötődő egyik archaikus képzetnek, a kincsőrzés funkciójának a váltó-

86

tiszatáj

zata. Másrészt a főhős ajándékot kap Mustafa Mukkermantól, s azt az ajánlatot, hogy a
kamionsofőr hajlandó elvinni magával a napfényes Délre. Míg Andrej ily módon kijuthat Sinistráról, Elvirának e két figura a pusztulást jelenti: Mustafa Mukkerman nem
veszi föl a kamionba, a rátaláló Gábriel Dunka pedig, miután látszólag segítőtársnak
bizonyul, feljelenti. Ez utóbbi cselekedetnek lélektani indoklása van, s ennek részeként
a törpéhez kapcsolódó erotikus asszociáció negativitásában jelenik meg: Dunka a
fölkínált szexuális kapcsolat - hadd tegyem hozzá: az életében első szexuális kapcsolat
- helyett a följelentést választja. Elvira Spiridon végzetét tehát nőisége okozza hasonlóan Connie Illafeldhez - , az, aminek eddig az életét köszönhette: nemi vonzereje
bizonyul ezúttal túl erősnek, s ezért elviselhetetlennek.
A regény egyik rétegét mitikus, mitologikus toposzok teszik ki, s nemcsak a
szereplők egymás közti archetipikus kapcsolatára vagy az egyes figuráknak a műben elfoglalt helyére gondolok, hanem bizonyos szimbólumok motívummá emelésére is. Tűz
emészti el a beteg erdőkerülőket, és tűz által lesz öngyilkos Béla Bundasian, hamvait a
víz sodoija el; a vízhez van köze Coca Mavrodin halálának is: jégbe fagy. Hamza
Petrika pusztulását lecsöppenő vére jelzi, s a vér Bebe Tescovina sorsának fordulóját is
megmutatja, csak itt a nővé serdülés jele lesz stb. Ezek a motívumok azonban oly
módon épülnek bele a műbe, hogy első olvasásra szinte rejtve maradnak: a szüzsé
ugyanis különösségével hat. Az egyes sorsok abnormitása azonban vissza van vezetve
egy eredendő abnormitásra, a cselekvény ezért nem lesz rikító és abszurd. A szereplők
ugyanis úgy atipikusak, különcök, hogy a tipikusság, a normalitás fel sem sejlik.
A körzet világában nincsen norma, tehát minden egyszerre eltérés és csak önmagához
mérhető teljes élet.
Ennek feltárulása a teljes regényszerkezetben valósulhat meg. S érdemes felfigyelni arra, hogy ennek kedvéért miképpen fokozta le a szerző a Természetrajzi
gyűjtemény Sinistra körzetben című novelláját, azt az írást, amely a kötet irodalmi szenzációvá válását a leginkább előkészítette: hiszen ez az elbeszélés lett a Holmi novellapályázatának egyedüli győztese, s már folyóiratban publikálása alkalmával remekműnek
nevezték néhányan. Ám Bodor mindezek után nem egyszerűen egy nagyobb egész
fejezetévé tette, hanem gyakorlatilag újraírta, beleszervesítette egy motívumhálózatba.
Visszamenőleg tehát előkészületté fokozta le. Mondhatni, szerencsére, mert ezáltal
megsokszorozta hatását. Mindazonáltal a Sinistra körzet ritka tökéletességének egyik
titka ebben a kíméletlen önkritikában, a föllazulás nélküli szigorban érhető tetten.
Bodor ezáltal képes úgy írni most is, mintha a legkeményebb présben lenne, mintha
minden jelzőért az egész művet kéne újra átgondolnia. A mindenkori külső fenyegetettséget így tekinthette egzisztenciális kihívásnak Romániában is. S ebből semmit
nem engedett a Sinistra körzet írása közben sem. Úgy sejtem, nagyobb időbeli távlatban
éppen ezért ezt a regényt fogják majd az évtized leginkább erdélyi könyvének tekinteni.
Nem mintha rászorulna a lokalitás vagy a szellemiség bármilyen menlevelére...
(Magvető, 1992.)
Stülájgjyi

Jflári&n.

1993. február

87

Fodor András: Meggyfa
Pünkösdi hírnök c. válogatott kötetének méltatása végén jegyeztem meg, hogy új
világunk új lírai eredményekhez segítheti majd hozzá Fodor Andrást. S íme, a Meggyfa
csakugyan az 1987 óta született, tehát fél évtized költői termését tárja elénk. A szerző
időközben Kossuth-díjas lett, túljutott hatvanadik évén, és folyton megújult erővel éli
irodalmi életét. Vonatkozik mindez művészi teljesítményére és közéleti tevékenységére
egyaránt.
S ha legutóbb megcsodálhattuk a több évtizedes pálya ívét, akkor most egy
viszonylag rövid, ám annál feszültebb, izgalmasabb periódus változásait kell kiemelnünk. Hogyan hatott ez az új világ Fodor András lírájára? Szögezzük le: nem neki kellett megváltoznia, s nem is változott meg alapjaiban. O mindvégig azon kevesek közé
tartozott (s tartozik), akik mentesek a sárdobálástól, és erkölcsi mércéjük megóvta őket
az elvtelen kompromisszumoktól, a gerincferdítő simulásoktól is. így hát ma sem tájékozódnak alapvetően másképpen. Tisztánlátásukra viszont egyre nagyobb a szükségünk
abban a világban, melyben megrendült az értékrend, s hovatovább ritkaságszámba megy
az ilyesfajta tartás.
Az, hogy szabadabban lélegzünk, természetesen hat Fodor lírájára is. A „színről
színre testesült valót" kutató elme vizsgálódási területe jóval tágasabb, mint korábban.
S ennek a valónak nem csupán ez a néhány esztendő a tárgya: visszapillant egészen a
származásig, a dunántúli szülőföld elemeiig, de a későbbi, zsarnoki évtizedek, a magyar
történelem tabui éppúgy foglalkoztatják. A Meggyfa ugyan nem válogatás, az előbbiek
okán azonban hasonlatos a nagy összegzésekhez. A „meggyfa-lét" alkalmas ennek
érzékeltetésére. „Meghozta termését / a meggyfa könnyedén, / senki se kérte, / boldog
fölöslegével mosolyog / míg én / kínban fogant gyümölcsömmel / erőlködöm csak évről
évre."
S a szabadabban lélegzésnek természetes része, hogy a Meggyfa költője végre
nyíltan és cenzúrázatlanul mondhatja ki fájdalmait és lelkesültségeit 1956-tal kapcsolatban is. Tanúságtétel ez; korábban kiadhatatlan versek közzététele, avagy a visszapillantó összegzés drámai pillanata. A Brusznyai Árpád emlékének adózó Freskótöredék, a
szélesen áradó Elszántak vagy az Azon a hajnalon „goromba víziója" ma már egy
esetleges '56-os antológia kihagyhatatlan versei közé tartoznának. S itt nem pusztán az á
tény érdemel figyelmet, hogy ma büntetlenül mondhatunk ki szinte mindent, hanem az
is, hogy az igazi költő mindig túllép az emlékezés vagy ünneplés egyébként nem lebecsülendő mozzanatán. Az imént jelzett művek is művekként fontosak igazán!
Ugyanezt a lírai intenzitást érezzük a legújabb változásokra reagáló versekben.
Számvetése például így kezdődik: „Alig is hihető csoda, / hogy rövid életünkbe belefért /
egy korszak elmúlása..." Nem eufórikus azonban az öröm; Fodor András azon nyomban számol a várható nehézségekkel. Az 1989 decemberi romániai változásokra
(„forradalomra"?) drámai „versjegyzettel" reagál. (Két nap) ír egyéb alkalmi verseket
születésnapra, szoboravatóra, de hát ősidők óta a költők feladatai közé tartozik ez is.
Hát még az olyan lírai krónikásoknál, mint Fodor András! Nem lebecsülendő, ellenkezőleg: nagyon fontos feladat ez. Fontos azért, mert „a lélek mérnökének" reagálása
mélyebb összefüggésekre irányítja a figyelmet. És különben is: az ún. alkalmi vers lehet
akár csúcsteljesítmény; a művet sosem az minősíti, hogy milyen alkalomra íródott.
Lényegesebb ennél belső törvénye, szuverén esztétikai értéke.

88

tiszatáj

S talán még lényegesebb, hogy az egyén legbensőbb titkai is változatlanul tárgyai
ennek a költészetnek. A szubjektum apró rezzenései, egy hajnal vagy egy lépcsőházi
baleset fölidézése könnyűszerrel viszi el az olvasót a megrajzolt miliőbe. Az élmény
valószínűleg ezeken a helyeken a legzavartalanabb. Ebben a tekintetben kiemelt vers az
Ilyenkor. Ilyenkor tárulkozik ki igazán a költő, amikor „a szél se tudja kifújni belőle" a
fájdalmat. Aztán a halál okozta legnagyobb fájdalommal is egyre többet szembesül
Fodor András olvasója. Meditatív és elégikus itt a hang, visszafogottsága rokonszenves.
Jelentős teret kapnak az olyan versek is, melyek a lírai napló eszközeivel villantanak föl hétköznapi élettényeket, találkozásokat, emberi kapcsolatokat. A mesélőkedv
áradása a megragadó ezekben a művekben. Fodor András remekül él a karakterizálás
eszközeivel; egy-egy odavetett idézettel akár, de pontosan jellemzi ember- és kortársait.
Itt is, másutt is változatlanul ízig-vérig közéleti ez a líra. Hűségesen követi azt az időt,
melyben „az egymásra uszult / hajdani társak izgága dühe" oly gyakori tünet. (Csüggedt
bíró) Hangja lecsupaszított, csak a lényeg kimondására törő. Keményen pattognak
szavai; a tények szikárak. A képnek, a költői alakzatoknak kis tér jut. A fogalmi közlés
az elsődleges.
Aztán a Csak ti című záróciklus versei valami más hangot, hangulatot jeleznek.
Lágyabb líra ez, a humánum, a meleg emberi érzések szép megnyilvánulásaival.
Az emberi kapcsolatok biztos köteléke létünk egyik fő biztosítéka - sugallják ezek a
költemények. És Fodor András meg is teremti a szükséges miliőt: „Megyünk a vízen át
haza. / Úszik velünk a krétaszín hajó. / Fakorlát és fedélzet rácsa közt / ezüst szikrákat
ringat már a tó." Ilyen sorokat idézhetünk a legősibb természeti (és emberi) szépség
megjelenítésére. A legszűkebb és legfontosabb emberi közösség, a család néhol idillikus
életpillanatait örökíti meg a költő, például az Ágotában. A nagy apaság - költészetben
nem túlzottan gyakori - mélységesen emberi állapota tágabb értelmű távlatot is jelent.
S az egyik legmaradandóbb összekötő kapocs, az Ima: „Nem kérek mást, a csonttörő
napok / pörgettyűje bármerre vessen, / irgalmad óvó melegét, / hatalmát el ne
vesszem."
Bármilyen furcsa is: ez a tevékeny, fáradhatatlan, közügyeket gyakran fölvállaló
költő - immáron hetedik évtizedében - a nem oly távoli öregkor „előverseit" is íija
már. A Meggyfa széles íve ennek a mélyen átélt belső világnak a hiteles lírai dokumentuma. (Szépirodalmi, 1992.)
(Bakonyi

3tííwm

1993. február

89

Felfénylés - hellén igézet
CSEH KÁROLY: ARANYHÁLÓ
Cseh Károly Borsodgeszten született, 9 éves korától versel. Mezőkövesdi gimnazista, 17 éves, amikor első verse megjelenik a Matyóföldben. Maturandusként Radnótiról úja érettségi dolgozatát, majd egri főiskolásként a szakdolgozatát is. Halmajon,
egy Miskolc melletti kis faluban tanított 12 éven át. Jelenleg Mezőkövesden él, a városi
művelődési osztály vezetőjeként dolgozik. A miskolci Kelet alkotókör tagja, az ÉszakMagyarország Látókör című irodalmi rovatának szerkesztője.
Az írás elemi szükséglete. A versírást az önmagával való találkozás esélyének, az
élet és a világ ajándékának tekinti, amelyet az emberekhez való tartozás izzít nemessé. Hosszú pályakezdés, számos napilapban és irodalmi folyóiratban való publikálás
után, 1989-ben jelent meg első verskötete: Borostyánkő és kaszaélek. A várakozás valódi érlelődést hozott. Az eklekticizmus, a retorika, a közhelyek veszélyétől való
szabadulás folyamatát tükrözi. Indulásának termése zömében a közvetlen élmény líra
körébe tartozik, célja az öntanúsítás. Igyekszik a korai statikus, távlat nélküli állapotokat, hangulatokat rögzítő versek köréből kilépni, a dinamikusabb, távlatosabb
eszközökkel kísérletezni. Költészetében megszaporodnak a látomáselemek, felerősödnek
a mitológiai, bibliai sugallatok. Költői inspirációi összetettebbekké válnak, kerüli a
sablon- és közhelyszerűt. Új lehetőségként jelenik meg nála a drámaiság, a lét tragikuma, az elmúlás. Láttató erejű metaforákat keres, árnyaltságra törekszik, ezt jelzőhasználata is bizonyítja.
A szépséghez ragaszkodik, az élet, a létezés értelmét látja benne. A kritika ellene:
túl szépen ír. Erre az ő válasza: túl rideg a világ. A csend, a meditáció embere, aki tud
csodálkozni, rácsodálkozni rebbenésnyi mozzanatokra. Az éterivé emelt világ felé
keresi a kiutat, a felülemelkedésben, a nyitottságban. A szépség és hűség kettős vonzásából láthatóan az előbbi felé törekszik.
Vándornak, utazónak érzi magát, köztes létállapotban is a bűvölő, fénylő szépség,
a bensőségérték, az igézet elkötelezettje. Között című versének vallomása is a
szépségeszményhez kötődik: „...utazz tovább az időben / szedd csokorba az állomások
fényeit..." Ez az áradó, sugárzó lélekállapot védekezés is az elmúlás szorítása ellen.
A létezés misztériumát átélő lélek a hétköznapok fölé emelkedik, a létezés csodájára, a
szerelemre áhítozik.
Második - ízlésesen illusztrált és tipografizált - verskötete, az Aranyháló, a miskolci Új Bekezdés Irodalmi Alkotócsoport és Művészeti Egyesület kiadásában, Vass Tibor tömör előszavával jelent meg.
A címadás - a motívum számos változatán túl - a mitológiai aranyhálót idézi,
amelyet a „teremtő" kovács, Héphaisztosz készített Aphrodité és Árész tőrbe csalására.
Hasonlóan készíti a költő a verset a valóság és szépség „tőrbe ejtésére". A háló különösen a szerelmes versekben - az Örök Asszonyit, a mindenség, főképpen a belső
végtelen hármas egységének összefüggéshálóját jelképezi.
A kötet kompozíciója a hármasság jegyében fogant: hármasokra és ezek hatványaira épül. Mindig valamely hárommal osztható számú versnél találhatók Urbán Tibor
értékes grafikái is: szám szerint kilenc, a borító grafikájával együtt tíz. (A szám-

90

tiszatáj

misztikából ismert háromszor három plusz egy, vagyis a tíz a teljességet jelenti: a
tökéletes számot.) A hármasság elve érvényesül a 9 és 18, valamint 9 és 9 versből álló
ciklusokban is. (A szerelmes ciklusban található a 18 vers!)
A transzcendenssé emelt valóságból, a létélményből indít az első ciklus: a Közellét
álma. A transzcendencia a szerelmes versekben új, szinte érintésközeli szépségben ragyog, és a mindenségig tágul: Fény-tisztás. A harmadik versciklus, a Keleti arcvonal
jelképezi mindazt, amin a költő szeretne felülemelkedni, és groteszk módon szeretne
rálátni a benne megfogalmazott ellentmondásokra. Ez a verscsokor a kötetegészben úgy
ragyogtatja fel a belső fényt, mint felhők közeledtére a nap.
A versek sorrendje döntően - ősi fogás - az évszakok járását követi. Az első
ciklus nyár-nyárvég igézetű vallomással indul (Ausonius délutánja), és nyári-nyárvégi
verssel zárul (Kakukkszó), amelyben már a haláltudat mint új motívum is megjelenik.
(Ezt Cseh Károly még félve meri megnevezni, pedig már küzd vele, hiszen a létezés
alapkérdéseire keres választ gyönyörködtető, fájdalmat enyhítő szavakkal.)
A kötet egysége szinte keleti, „kínai" jellegű. A rejtett, az irodalmi formán túli
súlyos jelentések („ha a gyökér erős, akkor dús lesz a kalász is"), és a ragyogó: a műben szembetűnő erények („Tízezer eszme gyújtópontjává / válhat egy sor, ha tündöklőn
fényes") - egyszerre vannak benne jelen. Cseh Károly jelenkorunk újszerű, „misztikus"
lírájának igézetében alkot. Rövid versei, a haikuk, pársorosok inkább a felragyogtatást,
a vakító sorokat képviselik, rendszerint a transzcendens mondanivaló révén; a rejtett
pedig a hosszabb versekben domináns. A költő a felfelé vezető belső utat jáija be,
magasabb lelki szférákban tesz felfedező utat, él át szellemi-lelki kalandot.
A verskötetet formai sokszínűségében az ún. négyszög- vagy blokkversek mind
geometriai jelképek, az állandóságot, a lezártságot, az időtlenséget szimbolizálják. Lényegét tekintve ennek a típusnak a változata az ún. trapézvers is, amely a véletlenszerűséget, a teljességnek induló befejezetlenséget érzékelteti. (Afféle „bábeli csonka
torony" képzete inspirálhatta ezt a formát.) A képvers felé irányulás is felismerhetően
húzó madárraj és az egy parancsra lendülő kéz képét egyaránt felidéző Időjelekben. Ide
sorolható a hajó- vagy mentőkötél alakját felidéző lakonikus tömörségű Esélyegyenlőség
is. A lakonikusságra példa a „lépés-vers": A hadiút fokozatai. Ezekben rendszerint a
groteszk és a politikai töltet a meghatározó.
A cikluszáró versek rendre a sejtelmesség alkotásai is: az előérzeteké, a jövőlátás,
pontosabban a jövősejtés (általában a baljós dolgok felé tekintés, amilyennek a jövő
sejlik) jellemző rájuk: Kakukkszó, Fehér nesz, Időjelek. Állóképszerű, időtlenséget sugalló modern balladának tekinthető az Ali egy asszony és a Ketten a kertben. A ráolvasás mágikus ereje dominál - szándékosan, rejtjelezett időmértékes lüktetéssel - a Nyáresti parti amnéziában.
Az új kötet rejtett szimbólumai és az első verskötet, a Borostyánkő és Jcaszaéleknek a színjelképei között szerves folytonosság érződik. Az aranyló szín valamiképpen
mindig az állandóságot, az időtelenséget, a belső fényt érzékelteti; ezzel mintegy perel,
vitázik, küzd az idő múlását, a mulandóságot, a közeli elmúlást jelképező ezüst szín.
Cseh Károly verskötetében az apró, szinte kézközeli képek uralkodnak, afféle
„érintés-mágiájuk" van. A költő „megilleti" a valóság kis mozzanatait, a teremtő érintés
szellemében, általa a földi tények „égiessé", éterivé emelkednek, fényudvaruk felragyog. Költői látásmódja egyre összetettebb, az elementáris szépségvágyat iróniával és

1993. február

91

groteszkkel ellenpontozza. A képalkotás tisztulása, tehetségének tömörítő ereje segíti,
hogy mind nagyobb dimenziókat képes átfogni: „Felfénylés: Nomád álmomban sátrazó
melled: napos rögön lepkepár."
Élő költészetünkben ritkaság, hogy ennyi bensőséges élmény fogalmazódjék meg
versben. Fodor András íq'a a kötetről: „Nekem mindenekelőtt az öntörvényűség, a
kevéssel sokat mondás, a kifejezésbeli érzékenység tetszik írásaidban. A tematika is
rokonszenves; kivált azért, mert szerelmi verseknek ezt a személyes, közvetlen hangját
alig hallom ifjabb pályatársaimtól." Kiemeli az Ausonius délutánja, Télelő, Fénytisztás, Hellén igézet, Ketten a kertben, Aranyorsó, Vascipők évada, Kor-kérdező című
verseket, miközben sikertelennek tartja a Fehér igézet címűt, mert túlságosan általánosságban fogalmaz.
Az Aranyháló költője már bizonyosságként érzi: az út belül vezet fölfelé, a szíven
át az értelemig, és tovább, a transzcendens nyitottságig: „Agyad mellett az útrakész
bőrönd félig nyitva, / mint negyven felé a létezés" (Vadszedrek).
A záróciklus versfordításokat tartalmaz. Annak jelzése, hogy a költő eddigi
munkásságának jelentős részét képezi a műfordítás. (A Csuvas szó, Mihail Szeszpel:
Az ínség zsoltárai, valamint Gennadij Ajgi verseinek értő tolmácsolásáért Cseh Károly
1987-ben megkapta a Csuvas írószövetség Vaszlej Mitta-díját.) A fordításokba a kötet
első részéhez hasonló vallomásos hangnemű, nagyobbrészt transzcendens ihletésű versek kerültek. Ajgi, Buharajev, Cvetkov, Tanja Kragujevic, Jochen Börner, Maria-LutzGantenbein, Helga M. Novak és Hans Werthmüller egy-egy verse szerepel a befejező
vers csokorban.
Werthmüller súlyos és igaz szavaival zárul a verskötet: „Időtlen / bennünk a
remény: / ittlétünk / itteni értelmét megtalálni". Azt kívánjuk, hogy ez a remény váljon
valóra a költő és műfordító Cseh Károly pályáján is, aki jelentőset lépett előre,
megszenvedett, de hinni tudó, szépen gazdagodó költészetével. (Miskolc, 1992.)
LDarqn.

ckHoán

Zenei textológia
BÓNIS FERENC: HÓDOLAT BARTÓKNAK ÉS KODÁLYNAK
A Tiszatáj 1960-ban, majd 1965-ben újra, közreadott egy „elfelejtett Bartókönéletrajzot". Erről - ugyancsak a Tiszatájban, 1966-ban - Bónis Ferenc szövegkritikai
és életrajzi adatok fölsorakoztatásával bebizonyította, hogy - bármi jószándékkal született, de - hamisítvány. Mégpedig a Bartókkal kötetre való interjút készítő újságírónak,
zenekritikusnak, a most 89 éves Kristóf Károlynak kompilációja.
Bónis Ferencnek, a kiváló zenetörténésznek és jeles zenei ismeretterjesztőnek új
könyvében ez a jellegzetesen textológiai tanulmánya is olvasható Egy hamisított Bartók-önéletrajz címmel. S mintegy rá rímel a következő dolgozat: Egy hamisítatlan
Kodály-írás.
Gyanúm, hogy ez a leleményes ellentét a gyökere a tanulmánykötet szerkezetének,
annak, hogy nem különíti el egymástól (mint Breuer János 1978-ban megjelent Bartók

92

tiszatáj

és Kodály című kötetében) a két zeneszerzőről szóló írásokat, hanem (akár Szabolcsi
Bencének az éppen Bónistól gondozott, 1987-ben kiadott Kodályról és Bartókról című
könyvében) egyetlen fonalon közli írásait. Szabolcsi könyvében ezt Bónis azzal okolja
meg, hogy lehetetlen lett volna külön Bartók- és külön Kodály-fejezet összeállítása,
hiszen Szabolcsi maga igen gyakran egyszerre szól kettejükről (491. 1.).
Ezt elmondhatjuk Bónis tanulmánykötetéről is, amelynek címe a francia példák (a
különféle Hommage d-k) nyomán hódol (a szabadabb és szerényebb magyar fordítás
szerint inkább tiszteleg) a két nagy magyar lángész művészete és tudománya előtt.
A tanulmánykötetnek időben első írása (Idézetek Bartók zenéjében) 1963-ban született,
az utolsó (Bartók Táncszvitjének születése) először e kötetben jelent meg.
Könyvében Bónis Bartók és Kodály néhány nagy művének keletkezéstörténetét,
forrásvidéküket tálja föl. Mivel zenei alkotásaik jórésze szöveges, egyszerre elemzi a
nyelvi és a zenei anyagot. Ez különösen Kodály esetében gyümölcsöző, hiszen ő
bölcsészetet is hallgatott, doktori értekezése is a magyar népdal strófaszerkezetéről, tehát szövegtudományból készült, s ennek hatása egész életművében érezhető. Maga
mondta, hogy a Psalmus Hungaricus meg sem született volna, ha ifjan nem tanulmányozza a Régi Magyar Költők Tárát, nem akad rá Kecskeméti Vég Mihály veretes,
megragadó zsoltárátköltésére (141). Bónis kötetnyitó tanulmányában (A szó Kodály
életművében) a zeneszerzőnek a kórusművek szövegválasztásában, átdolgozásában
megmutatkozó különleges szakértelmét és gondosságát méltatja.
A már említett „hamisítatlan" Kodály-írás szintén kompiláció, akár Bartóké, de
micsoda különbség: ha ketten csinálják ugyanazt, nem ugyanaz. Az 1960-ban induló
Studia Musicologia című folyóirat beköszöntőjét Kodály fölhatalmazásával és utólagos
jóváhagyásával Szabolcsi Bence szerkesztette egybe Kodály korábbi műveiből. Hozzáértése, ma divatos szóval: empátiája tette lehetővé, hogy „hamisítatlan" Kodály-írást teremtett, mely méltán került be a Mesternek Visszatekintés címmel megjelent összegyűjtött műveibe.
A kötet legterjedelmesebb, legjelentősebb Kodály-tanulmánya a Psalmus Hungaricus keletkezéstörténete. Pest, Buda, Óbuda egyesülésének fél évszázados ünnepére a
székesfőváros - máig megmagyarázatlanul - a forradalmak idején kompromittálódott,
de vitathatatlanul legnagyobb három zeneművészt, Dohnányi Ernőt, Bartók Bélát és
Kodály Zoltánt bízta meg, hogy zenei alkotásaikkal emeljék a jubileum fényét.
Az 1923. november 19-ei ünnepélyen hangzott el Dohnányi Ünnepi nyitánya, Bartók
Táncszvitje és Kodály 55. zsoltára (140-141). Ez utóbbi egy év múlva kapta végleges
címét. Ahogyan Tóth Aladár a Nyugatban rögzítette: a nyomtatott partitúrának címlapjára azt fogják rányomtatni: „Psalmus Hungaricus. Magyar zsoltár. A magyar zsoltár" (208).
Bónis maga is a régi magyar irodalom kiváló búvárának bizonyul, amint fölkutatja
és összeveti az 55. zsoltár hajdani fordításait, latolgatja Kodály lehetséges forrásait,
szövegkialakításának eszmei és prozódiai - mind verstani, mind zenei - okait. Pl. Vég
Mihály azt írta: „Az ellenségtől mert én igen félek." Kodály leleménye, a hibátlan rím
kedvéért: tartok (160). Bencédi Székely István, Heltai Gáspár, Kecskeméti Vég Mihály,
Károlyi Gáspár, Szenei Molnár Albert zsoltárváltozatait a könyvbe ragasztott mellékleteken betűhű szövegközlésben párhuzamosan tanulmányozhatjuk. Bónis hangsúlyozza,
hogy a Vég Mihály énekét közreadó Szilády Áron már észrevette a l ó . századi zsoltáros
„kettős látásmódját": azt, hogy a biblia szavait a maga korára vonatkoztatta. S ezt

1993. február

93

folytatta Kodály „hármas optikájával": ő a biblia szavaival és Vég Mihály panaszaival
szintén a maga koráról, a háborútól, két forradalomtól, ellenforradalomtól sanyargatott
magyarság sorsáról vallott.
A szöveg születése után a zenemű alkotástörténetét elemzi végig Bónis Ferenc. Ide
én - szakértelem híján - nem követhetem, csak azt méltányolhatom, amint a Psalmus
kéziratainak egybevetésével - akár az irodalmi textológia művelője - vázolja föl a mű
keletkezéstörténetét. Itt is sok tanulságos megfigyelése van. Pl. az, hogy a végső változatból Kodály - mondanivalójának hangsúlyozása végett - elhagyta a tenorszólót.
A Magyar zsoltár fogadtatása páratlanul egyhangúan kedvező volt. Még a konzervatív Haraszti Emil is zseniálisnak nevezte alkotóját, mondván, hogy e műve a magyar muzsika legelső nagyságai közé emeli. Merész volt kijelenteni: „A nemzet, mely
három olyan géniuszt mondhat magáénak, mint Dohnányi, Bartók és Kodály, verhetetlen" (202).
A Psalmus utóéletéről is tanulságos adatokat rögzít a szerző. A vajdasági református magyarok már 1939-ben fölvették énekeskönyvükbe Kodály melódiáját; 1948-ban a
magyarországi református egyház is. A zeneszerző e megtiszteltetést azzal köszönte
meg, hogy orgonakíséretet írt e dallamhoz (187).
De az is a mű utóéletéhez tartozik, hogy a hitleri Németország zenetudománya
el akarta orozni Kodálytól a Psalmust. Egy névtelen cikkíró 1941-ben a Psalmus
breslau-i (wroclawi) bemutatója előtt a helyi lapban azt a képtelen állítást tette közzé,
hogy a Psalmus „szerzője" Michel Vehe Domonkos-rendi szerzetes; Kodály csak afféle
„földolgozója". Kodály válaszában pontról pontra megcáfolta a nagy fantáziával kitalált
rágalmat. Bizonyította, hogy Michel Vehe egyáltalán nem volt zeneszerző, s Vég Mihály szövegéhez sem lehetett semmi köze. „A Psalmus Hungaricusnak - úgymond egyetlen üteme sem alapul régi német vagy bármilyen régi dallamon; a teljes mű, első
hangjától az utolsóig a magam egyéni leleménye" (217).
A tanulmánykötet Bartókról szóló második felében ugyancsak a legteijedelmesebb
és legfontosabb dolgozat, amely a Táncszvit keletkezéstörténetét tálja föl. A módszer hasonló: az életrajzi és társadalmi háttér részletes fölvázolásával kezdődik. A mű Lukács
György apjának, szegedi Lukács Józsefnek vendégszerető Gellért-hegyi villájában született, több más zeneművel és A magyar népdal című könyvével együtt. Érdekes a Táncszvit zenei összetevőiről Bartók vallomása: „a népdalok nehezen engednek engem nyugatra; hiába minden, kelet felé húznak" (223).
Ezt érezte meg a század nagy tekintélyű esztétája, Theodor Adorno, amikor a
Táncszvit prágai bemutatóját követő általános elismerésbe a partitúra kiadása után ünneprontóan szólt bele. Ő éppen a mű modernségével elégedetlen. Bónis teljes és hiteles
fordításában először olvashatjuk ezt a furcsa kritikát, amely új fejezetet nyitott a Bartókzene fogadtatásának történetében: ettől kezdve nemcsak konzervatív oldalról bírálták
Bartók »érthetetlen modernségét«, hanem a modern zene hadállásaiból is fölróják
»érthetetlen megalkuvását« (235).
Szintén érdekes textológiai eredmény, amint Bónis követi Bartók folyamatos
javításait a Táncszvit kottáin. Nemcsak az első kiadásba csúszott sok rossz metronómszámot javított ki. Ebben elismerte saját hibáját: föltételezése szerint rossz volt a metronóm, amellyel dolgozott. Bartók rendkívül kényes volt műveinek tempójára. „Ez a metronomizálás - mondta róla Ferencsik János - mondhatni, mániája volt Bartóknak."
A Táncszvit dirigálásáról azt mondta neki: ha tizenöt percnél hosszabb volt, akkor nem

94

tiszatáj

volt jó (239). Utoljára a zeneszerző 1945-ben Amerikában Sándor György hangversenyére változtatott a Táncszvit partitúráján. Sajnos, kéziratát a zongoraművész elajándékozta, így ma hozzáférhetetlen a kutatás számára (248).
A Táncszvit belső világáról írva veti föl Bónis a népzene kétféle alkalmazásának
elméleti szempontból is tanulságos kérdését. Leegyszerűsítő az a szemlélet, amely azt
sugallja, hogy akár Kodály, akár Bartók zenéjében a népzene csak mint népdal/öWoZgozás jut szerephez. Ez csak az egyik lehetőség: a népdalidézet Muszorgszkij művét
jellemzi. Ám a műzenére tett népzenei hatás másik, bonyolultabb s talán művészibb
formája - erre pedig Sztravinszkij a jellegzetes példa - a népdalutánzat: a zeneszerző
maga kitalálta parasztdallamot (imitációt) illeszt művébe. Bartók életművében ennek
klasszikus példája Este a székelyeknél című zongoradarabja. A másik éppen a Táncszvit.
Ezekben olyan dallamokat alkot, amelyek a népzene törvényszerűségei szerint vannak
kitalálva, de egyetlen ismert népdalt sem követnek hangról hangra.
S Bartók ehhez nem csak magyar parasztdalt vett figyelembe. Alkotásairól valló
leveleiből idéz Bónis annak bizonyítására, hogy Bartókban tudatos volt az egyetemes
népzenének ilyen alkalmazása. Amikor Octavian Beu őt román zeneszerzőnek minősítette, Bartók - udvariasan bár, de - visszautasította. Magyar zeneszerzőnek tartom
magamat - írta neki. Ugyanazon alapon, ahogy Beu románnak, már szlováknak vagy
spanyolnak is minősíthetné. „Az én zeneszerzői munkásságom - hirdette Bartók - , épp
mert e három (magyar, román és szlovák) forrásból fakad, voltaképpen annak az
integritás-gondolatnak megtestesüléseként fogható fel, melyet ma Magyarországon
annyira hangoztatnak." Miután azonban elhatárolta magától a meddő irredentizmust,
így folytatta: „Az én igazi vezéreszmém azonban, amelynek, mióta csak mint zeneszerző magamra találtam, tökéletesen tudatában vagyok: a népek testvérré válásának
eszméje, a testvérré válásé, minden háborúság és viszály ellenére. Ezt az eszmét igyekszem - amennyire erőmtől telik - szolgálni zenémben; ezért nem vonom ki magam
semmiféle hatás alól, eredjen az szlovák, román, arab vagy bármiféle más forrásból.
Csak tiszta, friss és egészséges legyen az a forrás!"
Akár Kodálynak, Bartóknak is volt vitája a német zenetudománnyal. Heinrich
Möller Dos Lied der Völker (A népek dala) című sorozatában 1928-ban Ungarische
Volkslieder (Magyar népdalok) címmel is kiadott egy kötetet. Ez fölháborította Bartókot, mert Möller tudomást sem vett a korszerű magyar népzenekutatás eredményeiről,
és népdalnak tekintette a 19. század népies dalait, a cigányzenekaroktól híressé tett
magyarnótáit is. Fölvett ugyan Bartóktól is két korai népdalföldolgozást, de ez a magyar zeneszerző számára ekkor már inkább sértés volt, mint megtiszteltetés. Ráadásul
Möller kötetének bevezetőjében névtelenül ugyan, de bírálta Bartókot, éppen azért, amit
az ő és Kodály munkássága óta vívmánynak tartunk: a népies műzene és a hamisítatlan
népzene éles elválasztásáért.
Erre írta Bartók híres tanulmányát Cigányzene? Magyar zene? címmel. Ezt olvasta
föl a Magyar Néprajzi Társaságban 1931-ben, és ezt akarta németül megjelentetni annak
a kiadónak, a Schott Verlagnak folyóiratában, amely Möller sorozatát is megjelentette.
Természetes, hogy ezt a szerkesztő, Alfréd Einstein, a neves Mozart-kutató, nem közölhette. Annál kevésbé, mert zsidó lévén ekkor már kitette volna magát a nacionalista
támadásoknak. (Aminthogy 1933-ban így is távoznia kellett a lap éléről és hazájából is.)
Végül Bartók véleménye csak erősen megcsonkítva, önálló tanulmány helyett kritikaként jelenhetett meg. De Bartók a teljes szöveget is közölte az Ungarische Jahrbücherben (63).

1993. február

95

Nemcsak a zenei, hanem mindenfajta, így az irodalmi alkotás számára is tanulságos az Idézetek Bartók zenéjében című tanulmány. Lisztről szólva Bartók kifejtette,
hogy minden zeneszerző, a legnagyobb is, bizonyos már meglevőből indul ki. Az egyik
fajta alkotó, az újító típus, ebből jut el olyan új helyekre, amelyek alig emlékeztetnek a
kiindulópontra; a másik, az összefoglaló típus, az előtte megvoltakat fejlesztette ki
addig soha nem látott és el nem képzelt egységgé (93).
Bartókban, mutat rá Bőnis, e két típus egyesült. Fölhasználta elődeinek egy-egy
motívumát, de sajátosan egyénivé gyúrta. Bónis sorra mutatja ki Bartók műveiben
Liszt, Brahms, Richard Strauss, Haydn, Wagner, Bach, Beethoven, Debussy, Ravel,
Sztravinszkij „idézeteit". Ezek éppen olyanok, mint költőink verseiben az elődök
műveire utaló sorok, olykor szabad, olykor szó szerinti idézetek. Ahogyan például
Juhász Gyula felelt 1919-ben Vörösmartynak ama reményére, hogy „Lesz még egyszer
ünnep a világon", kétkedő sóhajjal: „Hol az az ünnep, én már nem remélem..." (A vén
cigánynak.) így felelt Bartók az Allegro barbaro címével is és Ravelt idéző kezdőmotívumával is annak a francia kritikusának, aki valamelyik művét barbárnak minősítette. Tudatosan vállalta „barbárságát" (107).
Az I. szvit második tételéből az ismert népies műdal, a Kék nefelejcs stilizált
idézete hangzik ki. A múlt század kedvelt nótaszerzőjének, Szentirmay Elemérnek
Ucca, ucca kezdetű dala több Bartók-műben is föl-föltűnik. A Concertóban két különös
idézet is hallható. Az egyik a harmincas évek népszerű operettdala, Vincze Zsigmond
szerzeménye, a Szép vagy, gyönyörű vagy, Magyarország. Utána fölhangzik Lehár Ferenc Víg özvegy című operettjéből Danilo dala. Ez azonban, mutat rá Bónis, nem közvetlen átvétel, hanem Sosztakovics közvetítésével került Bartók művébe. Az orosz
muzsikus Leningrádi szimfóniájában ezzel az idézettel a német csapatok közeledését
akarta érzékeltetni.
Végül is, veti föl Bónis, változtat-e a sok idézet azon a képen, melyet Bartókról
mint századunk egyik legegyénibb zeneszerzőjéről alkottunk? Bartókkal válaszol, ő
pedig Sztravinszkij szavaival. Nyilván egyetért vele, amikor azt a véleményét tolmácsolja, hogy neki joga van bármilyen eredetű zenei anyagot fölhasználni: „amit ő egyszer alkalmasnak ítélt arra, hogy felhasználjon, az ennek a felhasználásnak következtében az ő szellemi tulajdona lett". „Hogy a feldolgozott tárgy, illetve téma eredetének
kérdése művészi szempontból teljesen másodrangú, abban föltétlenül igaza van
Stravinskynak - mondja Bartók. - Fontossága ennek csupán az oknyomozó zene.tudomány szempontjából van." Továbbá: „nem az a fontos, hogy milyen származású
témát dolgozunk fel, hanem az, hogy hogyan dolgozzuk fel azt. Ebben a »hogyan«-ban
rejlik a művész tudásának, formáló és kifejező erejének, egyéniségének a megnyilatkozása" (115).
Ez tökéletesen egybevág azzal, amit az irodalmi alkotásról is elmondhatunk. „Je
prends mon bien où je le trouve" - azaz onnan veszem a tárgyat, ahol találom, fogalmazta meg Molière a 17. században az eredetiség, az egyéni lelemény viszonylagosságának elvét, és Shakespeare-től napjainkig a világirodalom motívumvándorlásainak
szemtanúi és élvezői vagyunk, hiszen az ismert, „örök emberi" helyzetek (mint
Odüsszeusz óta a fogságból hazatérő féijé) mindig újabb és újabb változatokban
megírva gyönyörködtetnek, lepnek meg új meg új megoldásaikkal. (Pilski, 1992.)
("Péter JLÍÍaxIÓ

96

tiszatáj

A Kisteleki-alapítvány pályázati fölhívása
szegedi helyismereti munkára
A Kisteleki Ede emlékezetére alapított pályadíjat hetedik alkalommal 1994. november 26-án, a névadó születésnapján osztjuk ki. Fölhívjuk a Szeged múltjával,
jelenével, jövőjével foglalkozó kutatókat, hogy pályamunkáikat 1994. május 31-ig
ajánlva küldjék meg.
A föltételek a következők:
1. Csak kiadatlan, a pályázat céljára, első példányban készült, legalább 4, legföljebb
10 ív (egy ív 22 gépelt lap, 26 sorral, soronként 60 betűhellyel) terjedelmű, Szegeddel és közvetlen környezetével kapcsolatos mű nyújtható be.
2. A pályamű tárgyát nem szabjuk meg. A tárgy választást (új tárgykörök földolgozását, új források föltárását, új szempontok érvényesítését) értékeljük. Előnyben
részesítjük a következő témák kidolgozását: A szegedi bunyevácok (dalmaták).
A tanyai kapitányságok története. 1956 Szegeden.
3. A bizottság egy díjat (25000 Ft), két - egyenként 15000 Ft-os - és két - egyenként 8000 Ft-os - jutalmat ad ki.
4. A díjnyertes és jutalmazott pályaművek a Somogyi-könyvtár állományába kerülnek.
5. A pályázat jeligés; a szerző nevét a dolgozat nem tartalmazhatja. Nevét és címét zárt
borítékban mellékelje. Nem vehet részt a pályázaton, aki pályaművének tárgykörében korábban már közleményt jelentetett meg.
6. A bizottság döntését titkos szavazással hozza.
7. A díjazottakat levélben értesítjük, a közvéleményt pedig a díjkiosztásról a Délmagyarország hasábjain tájékoztatjuk.
Szeged, 1992. december l-jén.
A Kisteleki-alapítvány
bírálóbizottsága
Szeged, Somogyi-könyvtár
441. pf. 6701

László Gyula régészprofesszor - vallomása szerint - élete nagy
értékének tartja, hogy a magyar művelődés jeles alakjait közelről ismerhette,
sokuk arcvonását megrajzolhatta, kézírásukat összegyűjthette. A veszprémi Új
Horizont a múlt évben több válogatást közölt László Gyula grafikáiból és emlékezéseiből, most pedig kötetben is megjelentette a gyűjteményt Arckép és
kézírás címmel.
*

Hűséges olvasóink és gyakori vásárlóink közelről láthatták, milyen
elszánt küzdelmet vívtunk az egyre emelkedő árakkal, hogy folyóiratunkat
mindeddig - éppen a kispénzű diákok, könyvtárak, klubok érdekében - a lehető legolcsóbban adhassuk kézbe. Három évig tartani tudtuk a már-már
irreálisan alacsony árat, most azonban arra kényszerülünk, hogy az eddigi
25,- Ft helyett áprilistól 40,- Ft-ért adjuk lapunkat. A megemelt ár is jóval
alacsonyabb az országos átlagnál, hála folyóiratunk támogatóinak. Ezért
reméljük, hogy lapunk barátai e kényszerű áremelés után is kitartanak
mellettünk.

Ára: 25 Ft

