&A9611
Ár £3$

tiszatáj
5 9.

ÉVFOLYAM

Pályi András,
Ferdinandy György
novellája
Bogdán László,
Gergely Ágnes,
Tőzsér Árpád versei
Tanulmányok
Baka Istvánról,
Németh Lászlóról,
Kulcsár Szabó Ernőről
„A Tisza-parton
mit keresek?"
(Hollósi Zsolt beszélgetése
Pál József professzorral)

Diákmelléklet:
Kafka regényeiről

10
2005. október

tiszatáj
IRODALMI FOLYÓIRAT
Főszerkesztő:
O L A S Z SÁNDOR

Szerkesztő:

HÁsz

RÓBERT

A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI EDIT

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
p
a Nemzeti Kulturális Örökség Minisztériuma
rff
Nemzeti Kulturális Alapprogram
- **
támogatásával.
NEMZETI KELTI BÁLIS ÖRÖKSÉG

MiNis/iTiuiMA

Felelős kiadó: Tiszatáj Alapítvány.
Szedés, tördelés: Tiszatáj Alapítvány.
A lapot nyomja: Officina Press Kft., Szeged.
Felelős vezető: Kinyik Erika.
Internet: w w w . t i s z a t a j . h u e-mail: t i s z a t a j @ t i s z a t a j . h u

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149.
Terjeszti a HÍRKER Rt. és az NH Rt. Előfizethető a hírlapkézbesítőknél és a Hírlapelőfizetési Irodában (Budapest, XIII. Lehel u. 10/A, levélcím: HELIR, Budapest 1900), ezen kívül Budapesten a Magyar Posta Rt. Levél- és Hírlapüzletági Igazgatósága kerületi ügyfélszolgálati irodáin, vidéken a postahivatalokban; közvetlenül vagy postautalványon, valamint átutalással a Postabank Rt.
11991102-02102799-00000000 pénzforgalmi jelzőszámra.
Egyes szám ára: 350 forint.
Előfizetési díj: negyedévre 900, fél évre 1800, egész évre 3600 forint.
ISSN 0133 1167

Tartalom
LI X . ÉVFOLYAM, 10. SZÁM
2005. OKTÓBER
PÁLYI ANDRÁS: Édes hármasban ........................................

3

GERGELY ÁGNES: Altatás után ............................................

16

BOGDÁN LÁSZLÓ: Robert Browning a tengeren, Ahab kapitány hajóján .............................................................

17

FERDINANDY GYÖRGY: A csapat ..........................................

23

TŐZSÉR ÁRPÁD: Keresztút (Molnár Albert, miután az ördög Prágában bécsi katedrával és pápistasággal kísértette, visszaindul Altdorfba) ..................................

27

STAAR GYULA: A székelyek fizikusa (Beszélgetés Toró Tiborral, Akadémiánk külső tagjával) ..........................

29

TANULMÁNY
IMRE LÁSZLÓ: Németh László és a XXI. század .................

46

FRIED ISTVÁN: Megold(hat)atlan (?) kérdések a szöveg,
a medialitás és a filológia körül (Széljegyzetek Kulcsár
Szabó Ernő könyvéhez) ...............................................

50

OLASZ SÁNDOR: Messe Szexárdique (Baka István Szekszárdi mise című regénye mint látomásos prózai szöveg) ..............................................................................

69

KRITIKA
KOLOZSI ORSOLYA: A gyerek szerint a világ (Rakovszky
Zsuzsa: A hullócsillag éve) ..........................................

74

BÓNUS TIBOR: Az irodalmi narratív felszámolása (Hárs
Endre Én – túl a nyelven c. könyvéről) ......................

80

„A Tisza-parton mit keresek?”
HOLLÓSI ZSOLT: „Meg kell próbálnunk minden erővel
felmutatni az igazi értékeket” (Beszélgetés Pál József
irodalomtörténésszel) .................................................

89

Szerkesztői asztal ............................................. a belső borítón

ILLUSZTRÁCIÓ
LIPTÁK GYÖRGY grafikái a címlapon, a 15., 22., 45., 68.
és a 73. oldalon

DIÁKMELLÉKLET
LENGYEL ZOLTÁN: Az igazság félreértelmezései
és a tanúság lehetősége Franz Kafka regényvilágában

PÁLYI

Édes

ANDRÁS

hármasban

A Lehel-piacnál leszállok a metróról, a táska pántja húzza a vállam, megint tele
van könyvvel, cipelem a szerkesztőségbe. Ősz fejjel értelmiségi lettem, nem hittem volna. Ma már könnyű azt mondanom, a sors külön kegye, hogy így történt.
Amilyen balfék vagyok, pár évvel a rendszer összeomlása előtt kértem felvételemet a pártba. Nem vettek fel. Ráadásul még a minisztériumból is kiraktak. Rájöttek, hogy nem vagyok elég megbízható káder azon a bizonyos bizalmi poszton.
Új életet kellett kezdenem. Itt a Lehel térnél nincs mozgólépcső, nehézkesen felcaplatok az aluljáróból, húzom a lábam. Fenn, a széles járdán, a kalapos kirakata
előtt egy sudár, gyanakvó tekintetű férfi derűs arccal méreget. Mit akar? Ismerem? Nem ismerem? Lépjek oda hozzá, mutatkozzam be? „Bartos István." Na ne.
Semmi bizalmam a fiatalok iránt, nem ismerem a reflexeiket. Jobban teszem, ha
rá se hederítek. Ez a kalapos az egyetlen bolt, amely az én időmben is ugyanígy
itt állt, a többi üzlet mind megváltozott. Bekanyarodom a Kresz Géza utcába,
ahol persze nyoma sincs a macskakőnek, egykor lovaskocsik zötykölődtek rajta
a piac felé, felpillantok a két első emeleti ablakra, itt telt a gyerekkorom, a fehérre
mázolt keret kissé lepattogzott, különben minden olyan, mint hajdan. A behúzott
függöny mögül anyám lesi a lépteimet. Anyám?! Legfeljebb az égből, lassan két
évtizede már.
Nézem, ablakán a redőny kiugrott a sínből, jobboldalt megereszkedett, lóg,
nem lehet se leereszteni, se felhúzni; minden reggel arra ébred a drágám, hogy
szemébe tűz a nap. Jó egy hete ígérgetem neki, hogy kibontom a redőnyházat,
megpróbálom visszaugrasztani a rolót a sínbe, de nem jutok hozzá, estére érek
haza a minisztériumból, ráadásul a létrát külön ki kell bányásszam a régi cselédszobában felhalmozott kacatok mögül. Egyébként nekem is megvan a magam
baja, az istenbe is. Végre otthagytam a művésznőt, elhúzódó, keserves szakítás
volt, és negyvenéves fejjel visszaköltöztem anyámhoz. Csakhogy idehaza még egy
belevaló káromkodást se ereszthetek meg, hisz a tisztességben megőszült szentfazékból azonnal előbújik a könyörtelen inkvizítor, ha ilyesmi üti meg a fülét. Egy
órát kukoricán térdepeltet a sarokban. „És te hagyod magad?" - kacag Regina.
Jaj, dehogy, dehogy! Az egész életem egyetlen nagy lázadás a keresztény anyák
rémuralma ellen. Most is a legszívesebben tábortüzet raknék a szoba közepén és

io

tiszatáj

nagy, pogány erotikus táncot járnék Reginával a tűz körül. Új szeretőm van, igazi
érett, mindentudó asszony, egy barátságos barna test, bizalmat érzek iránta, jólesik odasimulnom hozzá, eltölt mellette a belső béke, vége a ragaszkodás és a kiszolgáltatottság értelmetlen kálváriájának, ami a művésznő iránti szerelmemet
jellemezte! Regina három napon át az anyagyűlölet szent igéit súgja a fülembe,
a Royal Szállóban lakik a Lenin körúton, közvetlen a Vörös Csillag mozi mellett,
ahol a filmszemle folyik, arra érkezett, egyenesen Koppenhágából. Meghívott
vendég, a magyar kultúra egyik nyugati nagykövete, akit ötvenhatban tinédzserként még disszidens szülei vittek magukkal, így aztán ma a legszívesebben hazatelepülne, ha nem lenne egy dán fizikus férje és egy gyönyörű szőke, kék szemű
kisfia, aki egy kukkot se tud magyarul. Én is tinédzser voltam a felkelés idején,
mondom neki („ellenforradalmat" kellene emlegetnem, minisztériumi főelőadóként elsajátítottam én a megfelelő politikai argót, ám egy nyugatra szakadt ötvenhatos magyarnak mégsem mond ilyet az ember), de egész idő alatt az anyám
szoknyáján ültem, ki se tettem a lábam az utcára. Nem volt bennem kalandvágy.
Hallgattam a kinti fegyverkattogást, arra gondoltam, hogy amint kilépek a kapun, lepuffantanak, s élni akartam. Rájöttem, hogy a túlvilágot és más, ehhez hasonló dolgokat illetően egy szót se hiszek el anyám meséiből, elkezdtem hát ész
nélkül ragaszkodni az élethez. Azóta is ezt teszem. Regina most felvisz éjszakára
a hotelszobájába, ehhez viszont kell némi kalandvágy, hisz a szállodai szabályzat
határozottan tiltja az éjszakai vendégfogadást; igaz, a fesztivál miatt még késő
este is akkora a nyüzsgés a recepciónál, hogy az akció minden zökkenő nélkül sikerül. Reggelig szeretkezünk. „Mondd a szemébe anyádnak, hogy gyűlölöd. Csak
így szabadulsz meg tőle." Ő megtette a saját anyjával, pontosan akkor, amikor
eljött az ideje, s máig vállalja, büszke rá. Egyébként feministának vallja magát, és
valóságos kis előadást tart az ágyban a jövő pszichoanalitikus társadalmáról,
amelynek alapvető feltétele a szent anyaság tabujával való leszámolás. Én meg
közben barátságos, nap barnította testét dicsérem, nem látni rajta se a melltartó,
se a bugyi nyomát. Hát persze, nevet rám, a nyarat minden évben a rovinji naturista kempingben töltik, ott süttetik magukat. Mármint a dán fizikus, a szőke
kisfiú meg ő. „És lám, a bőröm még most, februárban is emlékszik a nyárra.
A test nem felejt, különösen azokat az órákat nem felejti, amikor teljes életet él.
Márpedig az én testem csak Rovinjban, a Vörös szigeten él teljes életet." És elhallgat. „Csak ott? Ez mit jelent?" Nem válaszol. Inkább visszatér kedvenc eszméjéhez: „Az istenek nem az égben laknak, hanem a fejekben. A családi istenek
is. És minden isten meghal, ha ki mered mondani, hogy gyűlölöd. Hogy semmi
szükséged rá. Egyszerűen nem létezik többé." Csak nézem őt, nézem. Miről beszélsz? Hívőnek tartasz? Sose voltam hívő. Azt hiszem, még gyerekfejjel sem,
anyám nagy keserűségére. De csak magamban morfondírozom, nem mondom ki
hangosan, nincs kedvem vitatkozni.

2005- október
A négy esztendős Bééitől a legnehezebb elszakadnom, április végén névnapja
lesz, talán veszek neki valamit, és megkeresem. Két évig, amíg a művésznővel
éltem, én voltam az apja. Most egyik percről a másikra őt is elveszítettem. Vagy
mégsem? Van egy lestrapált Volkswagenem, azzal kiviszem Reginát Ferihegyre,
megvárom, míg felszáll a gép, hazavergődöm a csúcsforgalomban, anyámnak
megint epegörcse van. Kegyetlenül szenved, összeszorítja az ajkát, egyetlen szóval sem panaszkodik, mégis rém látványos, amit művel; arra gondol, milyen szánalmas kis kín az övé az isteni megváltó szörnyű szenvedéséhez képest, s ez
a vallási tudálékosság rányomja a maga hivalkodó bélyegét a legapróbb gesztusára
is. Eltűnik belőle minden lágyság és érzelem, markáns, férfias vonásai lesznek,
egy csepp irgalom se marad a szívében önmaga iránt. Teri, a húgom az ágya
mellett áll, fölé hajol, tehetetlenkedik, nedves zsebkendővel törölgeti a verítéket
a homlokán. Ekkor veszem észre, hogy Béci is itt lábatlankodik a lakásban. Hogy
került ide? Teri úgy tesz, mint akinek magától értetődik, hogy itt a gyerek. „Ha
már hazalátogatott - mondja - , meg kell fürösztened." Hazalátogatott? Ezt hogy
érted? Vállrándítással jelzi, hogy nem ér rá velem foglalkozni. Egyébként az apja
hozta ide Bécit. A művésznő állítólag néhány házzal odébb, a Kresz Géza utcában
vett ki egy albérletet. Ahelyett, hogy végre visszaköltözne a saját budai két szobás
lakába, ahonnan én már hónapok óta eljöttem! Vagy épp most költözik? És ezért
került hozzánk a gyerek? Nem tudok semmit, nem tartom vele a kapcsolatot,
csak Teritől hallok ezt-azt. A húgom most a gyerekszobai zöld karosszékben ül,
gyömöszölgeti a visszeres lábát. Anyám bevett valami görcsoldót és végre elszenderedett. „Több tisztelettel beszélhetnél az édesanyáddal" - prédikál nekem.
»Nem is szóltam hozzá." „Hát ez az. Hazajössz, és nem is szólsz hozzá." Napok
óta rossz a gázbojler a fürdőszobában, ma se hívtam ki a szerelőt! Nemcsak a redőny, még ez is. Valahogy vizet kell melegítenem Bécinek. A konyhában előkeresem az óriás alumínium fazekat, gyerekkoromban abban forraltuk a vizet. Anyám
akkoriban teknőben mosott, kemény, téglaforma mosószappannal, a kádat teleengedte hideg vízzel, abban öblített. Megvan a fazék, beviszem a fürdőszobába,
fogom az óriás merülő forralót, bedugom a konnektorba. Mit tettem, úristen, én
hülye állat! Hát nincs is víz az edényben! Izzik a hatalmas spirál az üres fazékban, most mit kezdjek vele, rángatom a drótot, ki akarom húzni a konnektorból,
nem enged, az istenit, valahogy meg kell töltenem a fazekat vízzel, valahogy meg
kell töltenem, megpróbálom az izzó forralóval együtt odaemelni a kádhoz, de túl
rövid a drót. Kínlódom, nyitva a fürdőszobai ajtó, Teri keresztbe vetett lábbal
szemléli a gyötrelmemet, csupa megbotránkozás a tekintete. Mit káromkodok
folyton! Hosszú fejtegetésbe kezd, hogy ez a hang, amit használok, tűrhetetlen,
nálunk sosem volt szokás. „Inkább segítenél vizet melegíteni" - vágom oda neki.
Készséggel feláll, kijön a fürdőszobába, megáll mellettem, de nem segít, haza kell
mennie, megvan neki a maga családja. „Miért nem a konyhában, a gázon mele-

io tiszatáj
gíted a vizet?" - kérdi. Valóban, miért nem? Most már mindegy, ezt a helyzetet
kell megoldanom. Rá is jövök, mi a megoldás, leemelem a tust a kádcsapról, a rózsája épp eléri az alumínium fazék peremét, odaakasztom, csurog az edénybe
a víz, sistereg-prüszköl az izzó spirál. Megkönnyebbülök.
Nekilátok fürdetni a gyereket. Fogom a nagy furnértálcát, beviszem a szobába, leteszem Béci elé a földre, lépj rá, mondom, rálép, felemelem, tálcán viszem a kádhoz, imbolyog rajta, sehogy sem tetszik neki a dolog. Hát akkor elhajítjuk a tálcát, és zsupsz be a vízbe, én is utána vetem magam, együtt lubickolunk. Nem is kád ez, inkább uszodai medence, hisz mások is fürdenek benne,
úsznak, ugrálnak, fröcskölnek, a medence szélén ott a fürdőszobai szappantartó,
megmosdatom Bécit, rém mocskos, a körme alatt vastag fekete kosz, hosszan
szappanozom, dörzsölöm a körömkefével, majd a fehérneműt is kimosom, ami
rajta volt, szappannal, itt a vízben, aztán ellököm magam a parttól, beljebb
úszom, viszem magammal a gyerek kiszappanozott cuccát, hogy a mélyvízben
alaposan kiöblítsem, rendesen mélyül a medence, ha ugyan még egyáltalán medencének nevezhető, inkább maga a tenger, a rovinji Vörös sziget sziklás partja,
rákok, kagylók, mindenféle számomra ismeretlen tengeri herkentyűk a kristálytiszta azúrban, kiöblítem Béci fehérneműjét, reggelig a fűtőtesten megszárad,
mire az apja újra érte jön. Ha egyáltalán. Meg kellene néznem, hogy tényleg Béci-e
ez a gyerek, a húgomtól kitelik, hogy összetévesztette valakivel. Egyáltalán honnan ismeri ezt a kölköt? Valaha is látta? Két évig éltem a művésznővel, egyszer
sem keresett meg azalatt, se ő, se az anyám, közönséges kurvának tartották a nőmet, csak azért, mert gátlástalanul összefeküdt egy elvált minisztériumi tisztviselővel, miközben ők azon rágták a fülem, érvénytelenítsem egyházilag is a felbontott házasságomat. Újra meg újra előálltak ezzel az eszement ötlettel, az érvénytelenítést kérvényezni lehet a római pápánál, mondták, csak hazudni kell hozzá
valamit, hogy teszem azt, eleve nem akartunk gyereket. De minek, könyörgök,
minek, ha egyszer nem vagyok hívő! Még most is füstölgők magamban, ahányszor eszembe jut. „Magadban füstölögsz? Miért? Miért nem mondod a képébe?
Anyám, nem érdekel a római pápa, szarok rá, hogy mit gondol a válóperemről!
Azt hiszed, megint kukoricára térdepeltet?! Egy fenét. Végre tudomásul veszi."
Ez Regina. Itt ül a gyerekszobai zöld karosszékben, ahol az imént Teri. Az istenit!
Hogy kerülsz ide? Hát nem vittelek ki a Ferihegyre? Nem szállt fel veled a gép?
Egyáltalán ki engedett be? Ide, ebbe a lakásba! Csak nem a húgom? Teri, ó Teri,
mire nem vagy képes, te ájtatos szarkeverő. „Nem rakunk tábortüzet a szoba közepén? Nem táncoljuk el végre a magunk nagy erotikus tébolyát? Gyere, no
gyere." Egyetlen mozdulattal leveti a ruháját, nincs rajta bugyi. Jól karban tartott, negyvenes nő, kívánatos barna test, kissé kikozmetikázott pinabodor. Most
nem nevezném barátságosnak, talán mert nem hiszem, hogy a jelen helyzetben
oltalmat tudna nyújtani. Tartok tőle ugyanis, hogy benyit az anyám. A halottaiból

2005- október
is feltámad, ha megérzi, hogy a paráznaság tort ül az ő szent otthonában. Regina
látja, hogy rettegek, és élvezi, valósággal ihletet kap tőle, szédítő meztelen hastáncba kezd. Kihívóan, fennhangon, mámorosan kacag, káromolja az égieket,
reng a csípője, hullámzik a melle, kitolja a seggét, gyere már, gyere, hív, követel,
szuggerál, tisztában van a maga hatalmával. Úgysem tudok ellenállni. A gyereket
szerencsére már lefektettem, befordult a falnak, alszik, odahajolok hozzá, figyelem a lélegzetét, az orrát, az ajkát, ártatlan, szelíd álomarcát. Nem is Béci ez, nem
is Béci! A mi kettőnk csemetéje szundikál itt, a mi kettőnké Reginával! Nem
a szőke dán kisfiú, hanem egy sötét sörényű, turcsi orrú magyar. Mióta? Mióta
élünk együtt? Mióta van nekünk gyerekünk? Részeg öröm árasztja el a tagjaimat,
mintha alkohol csörgedezne az ereimben. Feltámad bennem a kan, az erőszakos,
követelőző állat, kieresztem a karmaimat, elkapom a nőt, a védtelen, meztelen
hastáncost, magam alá gyűröm, le se vetkőzöm hozzá, csak a sliccem cipzárját
tépem fel, és máris benne vagyok, odaszegezem a földhöz, kurvásan vonaglik
alattam, honnan tudod, hogy ezt akarom, honnan, persze nem én vagyok az első
férfi az életedben, még, még, te kis feminista ördög, játszd el a kurvát, bocsásd
áruba azt a szajha testedet, hadd verem beléd a faszom, jaj, a faszom, az utolsó
pillanatban mégis kicsúszik alólam, akár egy kígyó, épp amikor elélveztem volna,
az istenit, táncol tovább a tűz körül, hamisítatlan, varázs erejű szerelemistennő,
megérinthetetlen, ring a csípője, hullámzik a melle, odakínálja a seggét, gyere,
gyere, mondja, itt mindenki meztelen, a Vörös szigeten vagyunk, Rovinjban,
amióta hazatelepültem és szültem neked egy fiút, idejárunk minden nyáron édes
hármasban, itt mindenki meztelenül ropja a táncot, ne félj, engedd el magad,
csak a tested ritmusára figyelj.
Nyílik az ajtó, ott áll anyám hófehér bárgyú-ártatlan arccal, mereven, némán,
akár a templomi Szűz Mária szobor, fájdalom szaggatja a szívét, éles nyilak merednek ki belőle. Igazi, áporodott templomi ájtatosságbűz lengi körül, hányingerem van tőle. Vacog a fogam, összeszorul a gyomrom, kiver a hideg. Mindjárt
megszólal, mindjárt kicsúsznak a száján az első jámbor, szemforgató szavak, az ő
saját nevelésű, szenteskedő kis viperái, így szokta, hosszan dédelgeti őket a kebelén, hogy végül útjukra eresztve, mérgükkel halálra marjanak bennünket. Most
azonban iszonyú lázas titok érik bennem, a testem legmélyén, a legrejtettebb
zugban, valami tébolyult, kitörni készülő erotikus vulkán. Innen, ebből a mélyen
szunnyadó lázból szakad fel a gyűlöletem, valami elementáris, elsöprő erejű
anyaundor. Ebben a szobában nőttünk fel a húgommal, ebben a babaházban, sosem mertük kirúgni az oldalát, de nem ám, jellemző, hogy még ma is gyerekszobának hívjuk. És egyetlen egyszer se láttuk egymást meztelenül, az istenbe is!
Tudniillik ha a fürdőszobai ajtót és az anyámék szobájába nyíló jobb ajtószárnyat
egyszerre kinyitottuk, a kettő összeért, és a sarokban afféle öltözőfülke keletkezett. Anyám találta ki nekünk ezt a ravasz, vallásos megoldást, hogy este meg

io tiszatáj
reggel elrejtőzhessünk egymás elől, ha öltöztünk, és mi igazodtunk hozzá,
eszünkbe sem jutott véteni a szemérmesség e beteges parancsolata ellen. De ennek most vége, egyszer s mindenkorra. Látod, itt táncol ez a nap barnította parázna nő, egy dán fizikus felesége és az én új szeretőm, minden pórusából süt az
érzékiség imádata, hamarosan beadja a válókeresetet, néhány hét alatt lezajlik
a per, hazatelepül, nekem is szül egy kisfiút, egy sötét sörényű, turcsi orrú magyart, Máténak hívjuk és semmi körülmények közt sem kereszteljünk meg,
a legszívhasogatóbb anyai könyörgésre sem! Még ki se ejtem e szavakat, Regina,
aki az ajtónyitásra ugyan abbahagyta a táncot, máris kihúzza magát, csepp zavar
sem érződik benne anyaszült meztelensége miatt, ellenkezőleg, öntudatos naturistaként büszkén vállalja a pucérságát, s mellesleg tudja, hogy nincs az a fájdalmas szűzmáriás pozitúra, amivel szemben az ő ruganyos barna teste ne jelentene
elsöprő, kéjes fölényt. Hosszan, elszántan farkasszemet néz anyámmal, aki hiába
nagymester a vallásos lelkület pózainak hivalkodó kiaknázásában, most nem lel
semmiféle használható fogást e kéjsóvár nő megszégyenítésére. Feladja a szemezési párbajt, leereszti a tekintetét, vesztett. A templomi márványból faragott jéghideg Szűz Mária, aki fagyos leheletével meg akart semmisíteni bennünket, lázas
szeretőket, összetört, elolvadt, nevetséges lett. Egy fáradt, megtört, kisemmizett
öregasszony néz ránk, táskás szemekkel, hátrafésült szürke hajjal, irgalomért könyörög. Ne, ne, ne könyörülj rajta! Jól ismerem, ha vesztes, felettébb alázatos,
ám érezze csak meg a talajt a lába alatt, rögtön feltámad benne a zsarnok. Reginának nem kell kétszer mondani, különben sem ő az a nő, aki kedvét leli az irgalmasság gyakorlásában, ellenkezőleg, valósággal kigyúl az anyai szenvedés
láttán, csak ámulok rajta, ahogy ez a diadalittas felszabadultság, e dölyfös szerelmi gyönyör, amitől hűtlen partnerükön kisstílű bosszút vevő tini lányok tekintete szokott fényleni, elönti egész valóját, átformálja vonásait, titokzatos méltósággal ruházza fel testtartását, egyszerre mutatva infantilisnak és ördöginek az
érett, buja asszonyt. Mámorító, érzékeket felajzó látvány: a győzedelmes, sugárzóan erotikus test kevélyen lefitymálja a szánalmas gönceibe burkolózó, bukott
hamis mágus emberi elesettségét. Az élet, e gyönyörimádó kéjenc és akarnok itt,
a szemem láttára pökhendien arcul csapja a mulandóságot és a halált. ,Asszonyom - szól Regina, kristályosan cseng a hangja - , az ön fia úgy döntött, hogy
a mai napon leszámol mindazzal a kétszínű szenteskedéssel és ocsmány prüdériával, ami az ön nevelése folytán megmérgezte az életét, ami rabláncra verte őt,
nehogy természetes vágyaira és ösztöneire hallgatva, megismeije az élet erotikus
totalitását." Anyám nem válaszol, behúzza a vállát; nincs jobb ötlete, a szerencsétlenségét igyekszik hangsúlyozni. A nőm láthatóan máris úgy tartja őt a fogai
közt, akár a karvaly az elrabolt, tátogó csibét. Meg is eshetne rajta a szívem, de
nem, nem, nem kérek a saját ellágyulásaimból. Végre eljött az óra, hogy beolvassak neki. „Tudom, mit akarsz mondani, anyám. Hogy irgalom is van a világon.

2005- október
Hát nincs többé irgalom, vége. Meg akarok szabadulni tőled, élni akarok, elegem
volt belőled! Élni, élni, mindenféle gátlás, ostoba félelem, belém ültetett lelkifurdalás nélkül! Tudd meg, tavaly ősszel is erre vágytam, ezt kerestem, nem is a művésznőtől akartam megszabadulni, hanem tőled! Hisz a művésznő a te sátáni változatod volt, ezért volt rá szükségem, leszarta az istent, akit te imádsz, és imádta
a szexet, ami neked a kárhozat. És én hülye, mégis visszaköltöztem hozzád! Csak
hát hova az úristenbe költözhettem volna? Nincs lakásom, nincs semmim, a lestrapált Volkswagenen kívül. Nem is akartad, hogy legyen bármim. Hogy birtokolhass, hogy rád legyek szorulva. Erre kellett neked a vallás is, az egész kurva
istenfüggőség, amit belém neveltél. Hogy ő hitelesítse az anyaság szent tabuját.
Miféle anya vagy te, miféle mocsok egy anya! Képes voltál kisgyerek korban
belém ültetni ezt a mételyt, csak azért, hogy egy életen át a kezedben tarts. Hát
nem! Az isten faszát, hallod?! Az isten faszát. Ezentúl én diktálok. Összeházasodunk Reginával, elfogadod őt, megkedveled, szeretni fogod, vagy kitekerem
a nyakad." Nyomorult öreglány, kis híján összeroskad vádbeszédem súlya alatt.
Elhaló hangon megkérdi, hogy hol fogunk lakni. „Hol?! Mit gondolsz, hol! Itt,
a gyerekszobában." „És mindennap tüzet raktok a szoba közepén?" Na végre. Talált magának valami ürügyet, valamit, amibe beleköthet! Vagy első perctől kinézte végső érvnek a pislogó parazsat, hogy ezzel majd falhoz állít? És végül tényleg előrukkolt vele. Ráadásul odalép a tűzhöz, megpiszkálja az elszenesedett rőzsét. Szánalmas, mondhatom. A gyereket meg észre se veszi, ott alszik az ágyon,
nyakába húzza a paplant, nem zavartatja magát.
Megint a templomban térdepelek, az istenit, a gyerekkori gótikus templomban, ahol unalmamban annyit bámultam a kövek fantáziáitan mintázatát, hogy
ma is bármikor le tudnám rajzolni. Hogy kerültem ide, megint valami anyai cselvetés rejlik e fejlemény mögött? Mint amikor kukoricán térdepeltem a sarokban,
a káromkodásaim miatt! Egy idő után észrevétlenül hátraeresztem a fenekem
a mögöttem lévő padig, megtámasztom magam, így nem olyan fárasztó a térdenállás. Nem is igazi térdeplés ez, hisz félig ülök. Gyerekkori reflex, akkor rendszeresen éltem e rafinált könnyítéssel, ha túl sokáig kellett efféle imádságos pózban
maradnom. Lépteket hallok, fél szemmel figyelem, ki a jövevény. Maga Szilágyi
elvtárs siet végig a templomhajón, a minisztériumi főnököm, katonás léptekkel,
sötétszürke öltönyben, fehér ingben, nyakkendőben, mint mindig, ugyanolyan
határozottan és otthonosan, akár a minisztériumban. Megáll, az oltár felé fordul,
térdet hajt, habár nem vet keresztet. Jó kis firma, ki gondolta volna róla, hogy ide
• z

jar. Alighanem észrevett, érzem, hogy engem figyel, nem mozdul. Zavarba jövök.
Mit akar? Mi baja velem? Csak nem az, hogy nem térdepelek rendesen? Vagy mi?
Kivár, én is kivárok, mindketten úgy teszünk, mint akinek nincs is köze a másikhoz. Jó, legyen meg a te akaratod, ha már templomban vagyunk. Kiegyenesedem
a térdeplőn, nem támaszkodom tovább, és odapillantok rá, meg van-e elégedve

io

tiszatáj

velem. Int, hogy menjek oda hozzá. Azzal beül a gyóntatószékbe, a pap helyére,
jellemző, behúzza maga után az ajtót. Mi egyebet tehetnék, a másik oldalon belépek én is. Újra egy térdeplő, az istenit. Leereszkedem rá. Vékony pulitúrozott
furnércsíkokból készült rács húzódik köztünk, az aljában mindkét oldalon kis
párkány, ő rákönyököl a magáéra, odadől, látom a fülét a rács túloldalán. Ugyan
mit kellene itt most meggyónnom? A művésznővel való törvénytelen viszonyomat? Tudniillik van neki egy férje, a gyerek apja, bár évekkel ezelőtt elvált már az
útjuk. Vagy Regina iránti lázas vonzalmamat? Neki is van férje, gyereke, együtt is
él velük. Hogy mire kellek akkor én neki? Jó kérdés, de nem a gyóntatószékben
fogok erre választ adni. Vagy az anyám elleni lázadásomat? Neki már nincs férje,
apámat jó tíz éve eltemettük. Emlékszem, abban az öltönyben feküdt a ravatalon,
amelyet a legjobban szerettem volna örökölni a ruhatárából, azóta elrohadt
a földben a drága angol szövet. „Légy jó fiú", mondta a halálos ágyán, és én jó fiú
maradtam, mind a mai napig, de most kész, ez a történet be van fejezve. Látom,
Szilágyi elvtárs bólogat, igen, ezekről a dolgokról van szó. Hangsúlyozza, hogy
igazán korrekt, jó munkaerő vagyok, mondhatni pótolhatatlan. Lehet rám számítani. Ezért is ajánlották évekkel ezelőtt, hogy kéljem felvételemet a pártba, de
én akkor nem kértem. Szerencsére, teszi most hozzá. Tudniillik a vezetés egyáltalán nem örült annak, hogy két esztendeje minden formalitás nélkül összeálltam az ismert színésznővel. Ezt a színészek bármikor megtehetik egymás közt, de
egy minisztériumi főelőadóval szemben másfajta erkölcsi elvárások vannak érvényben. Akkor is, ha nem a színházi főosztályon dolgozom. Ha ott dolgoznék,
azzal nyilván összeegyeztethetetlen lenne az ilyesmi. így is számtalan bejelentés
feszegeti viselt dolgaimat. Most a saját fiamnak tekintem a művésznő kisfiát,
vagy sem? Már-már bűnösen elhanyagolom az anyámat, azaz két évig feléje se
nézek, vagy ellenkezőleg, a nyakán akarok élni? De ez a legújabb ügy tényleg több
a soknál. Följárok a Royal Szállóba éjszakázni egy dán állampolgár szobájába?
Mit képzelek? A szocialista állam valóban igyekszik jó viszonyt ápolni azokkal
a disszidensekkel, akik nyugaton jeleskednek a magyar kultúra terjesztésében, de
attól a disszidens még disszidens, azaz a nép ellensége. Hát elhagyta és elárulta
a hazáját! „De Szilágyi elvtárs! Miért itt kell ezt megbeszélnünk? Miért nem a minisztériumban?!" Látom, sértetten leveszi a papi stólát a nyakából, összehajtogatja. Még ez is, úristen! „Nagyon kérlek, édes fiam, ne vágj a szavamba. Nem
azért jöttem ide, hogy felelősségre vonjalak. Szerettelek volna jó útra téríteni. Ha
nem hallgatsz rám, magadra vess." Feláll, csapódik a gyóntatószék ajtaja, otthagy. Édes fiam! Ez meg miféle stílus? Én is felkecmergek, kitámolygok, ő már
nincs sehol. Olyan az egész, akár egy lidérces álom.
Szilágyi elvtárs, hallgass meg, szánj rám egy kis időt, gyónni szeretnék, elmondok mindent részletesen. Reginának volt egy barátnője, Emese, egy filmgyári asszisztens, afféle fehér húsú, vastag combú keresztény úrilány, aki esze-

2005- október
veszetten szeretett volna feloldódni a művészvilágban, de messziről lerítt róla
a neveltetése. Hiába tette túl magát az otthonról hozott erkölcsi normákon, nem
járt vele senki. Imponáltam neki, már hogy ne imponáltam volna, nem nagy
kunszt, de meg is esett rajta a szívem. Jól ismertem azt az átkot, ami ő rajta ült,
sok szempontból analóg volt a sorsunk. Ettől függetlenül nem feküdtem volna le
vele, ha Regina nem megy vissza a következő nyáron is családostul Rovinjba,
a Vörös szigetre. Azt állította, hogy a férjével évek óta nincs szexuális kapcsolat
köztük, a férfi csak az intézeti munkájának él, ő egész nap nem is látja, bár tudja
róla, hogy időnként betér egy Peep Show-ba, kivesz egy kabint, és ott könnyít
magán, ám őt ez az egész nem érdekli, ő már az erotikus életét rég függetlenítette
a férjétől. Csakhogy elutaztak az Adriára! Én meg egyfolytában őket láttam magam előtt, ahogy reggeltől estig meztelenül hevernek a tűző napon, a forró sziklán, füvön, vízen, kék tengerben, a két felhevült, felajzott, kéjre sóvárgó test,
olyan isten nincs, hogy ne nyalják-falják egymást, annyit azért én is tudok a természet lázas déli erotikájáról, ilyenkor leomlanak a legreménytelenebb, megcsontosodott válaszfalak is, még szép, hogy ennyi hatalma azért maradt a természetnek felettünk. Rátettem a kezem Emese térdére, nemtörődöm mozdulattal
belopakodtam a lenge nyári ruha alá, ő meg libabőrös lett az izgalomtól, szó nélkül levetkőzött, ott hevert előttem egy nagy darab, pipis fehér hús, semmi
szexiset nem találtam benne, úgyhogy részemről kis híján kudarccal végződött
a dolog, amit a férfiúi önérzetem nehezen dolgozott volna föl. Mit tehettem, behunytam a szemem, Regina nap barnította, feszes combjára koncentráltam meg
az általa felszított anyaellenes szenvedélyemre, hisz annak is kéjvágy lappang
a mélyén, tudom én, libidó nélkül nem létezik emberi kreativitás, így aztán csakcsak rám jött a merevedés, rámásztam a lányra, belé nyomultam, bár ehhez kellett némi manuális segédlet, se ő nem volt elég kívánós, se én, úgy tűnt, csupán
a lelke ábrándozik a dugásról, a pinája közben száraz, mint a tapló. Aztán ahogy
a koppenhágai fizikus família hazament az adriai édenből, rögtön felhívtam Reginát a minisztériumból, mindig innen hívom, persze félórával munkakezdés előtt,
ezt a terhet az én pénztárcám már nem bírná el, és előadtam neki az egész
Emese-ügyet. Lett belőle hadd el hadd, de rendesen. Lecsapta a kagylót, visszahívott, megátkozott, szakított velem, kijelentette, hogy nem fog lemondani rólam
holmi pesti szűzkurvák kedvéért, különben is vegyem tudomásul, hogy az övé vagyok, az egész taszító promiszkuitásommal és érzelmi felelőtlenségemmel együtt,
majd ő gatyába ráz, vagyis kellőképp átnevel a korszerű feminizmus jegyében,
tudniillik az az egyetlen progresszív világkép, amely képes harmóniává oldani
a férfi és a nő örök harcát, csak hagyjam magam, azaz higgyek neki, ő ismeri megigazulás és az újjászületés útját, és egy szép napon tényleg elválik a dán fizikustól, hazatelepül, ott fogunk élni a Kresz Géza utcai lakásban, édes hármasban az
ő kék szemű, szőke kisfiával, aki megtanul magyarul, már szó se volt a turcsi orrú

io tiszatáj
kis magyarról, igaz, én se erőltettem a témát, egyetlen témát se erőltettem, mert
egyre inkább tartottam tőle, ő viszont mondta, mondta a magáét, anyámat beadjuk az öregek otthonába, ha egyáltalán megéli, korántsem muszáj megélnie, de
ha kell, hát lesz rá pénzünk, ne féljek, rendesen lesz pénzünk, valami fenséges,
belső elíziumi tájat festett elém, az lesz az életünk, csak rajtunk múlik, nekünk
kell megtalálnunk a meghitt béke és az erotikus megváltás e rejtett birodalmát
saját magunkban, az érzéki totalitás új, pogány édenét, ami a jövő zenéje, a vízöntő kor új vallása, mindenféle mitikus mesék, túlvilági képzetek és istenek nélkül, csakis belőlünk, emberekből születő átlényegült lét. Hallgattam, hallgattam
a szövegét, elzsongított a megszállottsága, a szavak muzsikája, de azért újra meg
újra megjegyeztem - már a sokadik telefonnál tartottunk - , hogy a férfiúi kíváncsiságot nem lehet kioltani a magamfajta emberből, és speciel azt sem hiszem,
hogy hosszabb ideig ellenék azon a pórázon, amit ő készít nekem; igen, igen, vágott a szavamba, ha úgy tetszik, hát a szabadságodat kérem cserébe ezért az erotikus paradicsomért, le kell mondj a fene nagy kötetlenségedről, édesem, hisz ezt
a totalitást csak ketten együtt érhetjük el, külön-külön soha. Anyám kórházba került, meglátogattam, sápadt volt, mint a viasz, meg kéne bocsátani neki, súgta
egy hang, a régi jó fiú hangja, mert előbb-utóbb meghal, de csak néztem, néztem
az elgyötört, agyonnyúzott testet, szétfolyt a kórházi ágyon, éreztem, hogy nagyon mesze vagyok még a megbocsátástól, igen, igen, mondta a nyomorúságos,
félholt anyatest, a szabadságodat kérem cserébe, kisfiam, a túlvilági üdvösségért,
le kell mondj a fene nagy kötetlenségedről, hisz az istenfia érted is meghalt a kereszten, nem értettem, mi ez, kész téboly, ki beszél itt, miféle hang, anyámnak
nem is mozog a szája, talán Regina, őt hallom, már mindenütt Reginát hallom, az
utcán folyton hátrafordulok, mögöttem jön vagy csak azt hiszem, akár valami kísértet, szemmel tartja a lépteimet, vagy mit tudom én, most itt fekszik előttem az
ágyon, isten bizony, a haldokló anyám szakasztott Regina, mielőtt végleg eltávozik az erotikus paradicsomba, még egy utolsó kísérletet tesz, hogy engem is magával vigyen, részletesen beszámoltat, kivel találkozom munka után, voltam-e
szombaton moziban, melyik minisztériumi szobában hány kolléganő dolgozik,
hány évesek, hánynak van férje, melyik jár miniben, melyik nadrágban, mikor
láttam Emesét utoljára, ez ügyben minden további nélkül hazudok, hisz tegnap is
találkoztunk, Emesét nem lehet levakarni rólam, azóta már kétszer is lefeküdtünk egymással, kezdünk összeszokni, előkerül Kárpátiné is, az exnejem, valami
osztrák ösztöndíjkérelem miatt bejön a minisztériumba, megkeres, már csak
a hecc kedvéért is megkérdem tőle, nem akarja-e egyházilag érvényteleníteni
a házasságunkat, csak mosolyog rajta, bár ő még ma is templomba jár, ez már mindennek a teteje, Regina magándetektívet fogad, tisztán akar látni a nőügyeimben, októberben Budapestre készül egy filmes konferenciára, a Budapest toronyszállóban lakik, ott folyik a tanácskozás, állunk éjjel kettőkor a szálló parkolójá-

2005- október
ban, nem várom meg, hogy leszámoljon velem, egyből a tárgyra térek. Szakítani
akarok, üvöltök.
Megpróbálom felidézni szó szerint, Szilágyi elvtárs, ami történt, mert ez a végső
szócsata mondhatni sorsdöntő volt számomra.
- Miféle anya vagy te, miféle mocsok egy anya! Nem, nem is igazi, csak egy
hazug álanya! Aki kitúija a többieket a maguk természet adta pozíciójából, hogy
magát koronáztassa anyává!
- Mi van? Kivel beszélsz? Megőrültél?
- Semmi máson nem jár az eszed, csak a mások birtoklásán! Elülteted bennem a mételyt, az édes álmot, az elíziumi táj és az erotikus paradicsom meséjét,
csak azért, hogy egy életen át a kezedben tarts!
- Házasságot ígértél!
- Hívő vagy, hívő! Becsaptál, csaltál, igazi hívő vagy!
Rázza a fejét.
- Te New Age hívő! New Age! Ez az, olvastam róla egy cikket!
- Semmi közöm a New Age-hez, semmi közöm!
- És a Mátéhoz? A mi kis Máténkhoz? Ahhoz sincs közöd?
- Hülye, el van kötve a petevezetékem.
- Hazudsz, most találod ki.
- Ez az igazság.
- Igazság?! Most rajtakaptalak! A legalpáribb meséket adtad be nekem. A tudós féij, aki Peep Show-ba jár kielégíteni magát. Meg az erotikus éden, ami után
megnyaljuk a tíz ujjunkat. Csak éppen előbb fel kell fedezni. A mi kis Máténk!
Akivel kempingezni járunk a Vörös szigetre.
- De szemét vagy.
- Az, képzeld, szemét vagyok. És képzeld, felszabadítom magamban a szent
gyűlöletet ellened. Megérdemled, te kis családi isten. Rászolgáltál.
- Feljelentelek. Feljelentelek házasságszédelgésért. Tudod, mit mondtál? „Bármikor elveszlek feleségül. És szépen hazatelepülsz." Szó szerint, az első beszélgetésünkkor. Ott a Royal presszójában, mielőtt felcsempésztelek a szállodai szobámba.
- Most találod ki!
- Aztán telefikáztad az ágyam, te állat! Azon az első éjszakán. Reggelre csupa
fika volt a szállodai ágyam.
- Mit ki nem találsz, úristen...
- É n meg felszabadulást és kibontakozást kínáltam neked. Erotikus totalitást.
Nevetséges. Én, a szerelem papnője elhitettem magammal, hogy egy ostoba, szemellenzős bürokratában képes leszek felébreszteni a természeti lényt...
- Szabadságról papoltok mind, és rabság lesz belőle.
- Ezt mondd a minisztériumban a főnöködnek, ne nekem!

io tiszatáj
- A Szilágyi elvtársnak?
- Vagy a Kádár elvtársnak. Mit bánom én.
- Ne politizálj, jót mondok, ne politizálj. Kis feminista New Age hívő, mindent tudunk rólad. A magándetektívet is, akit rám állítottál.
- Na és? Talán nincs jogom hozzá? Majd meglátjuk. Én nem hagyom ennyiben, az szent. Te bunkó.
Sarkon fordultam, otthagytam. Ő még utánam kiáltott, de elcsuklott a hangja:
- Te bunkó hivatalnok.
Látod, Szilágyi elvtárs, a lehető legrosszabb fordulatot vett a történet, amit
persze előre tudhattam, csak hát a kellő éberség, az, sajnos, hiányzott belőlem,
mert ugye egy disszidens az disszidens, ahogy ott a gyóntatószékben oly bölcsen
megjegyezted. Én akkor még okoskodtam, meg is sértődtél, de tény, hogy mire
kikóvályogtam a templomból, már rájöttem, hogy el kell gondolkozzam a szavaidon. Merem állítani, ha nincs az a kijózanító beszélgetés köztünk, sosem kötök ki
Emese mellett. Nem beszélve arról, milyen isteni magyaros kajákat tud főzni ez
a lány, pörköltet, gulyást, brassóit, imádom. Azt mondják ugyebár, hogy a férfiakat
a hasukon át lehet megfogni. Az ilyen Regina-szerű erotikus papnők meg egy
rántott levest se képesek összeütni. Különben is itt az ideje, hogy megkomolyodjam, túl vagyok az életem delén. Eldöntöttem, összeházasodunk Emesével, csak
anyám halálát kell megvárnunk, ami legfeljebb egy-két hét, s akkor ünnepélyesen
megkérlek, legyél te az én esküvői tanúm. Emese is hozza a főnökét a filmgyárból, nagy hepajt csapunk, a központi házasságkötőben tartjuk a szertartást, akár
Kárpátinét is meghívhatjuk az új férjével, tulajdonképpen jóban vagyok vele,
csak a művésznőt meg Reginát ne. Hogy mindenki előtt világos legyen, részemről
vége a bohéméletnek. És akkor most tényleg kérem a felvételemet a pártba, remélem, te is támogatod.
Leadtam a könyveket a szerkesztőségben, megyek haza Újpestre a metróval.
Emesével mindjárt anyám halála után elcseréltük a régi lakást egy három szobásra, két kislányom van ugyanis, a nagyobbik idén érettségizik. Ezt Bécinek mesélem a metrón, pont mellé ülök le. Ami maga a sorsszerű véletlen. Már a kalapos üzlet előtt meg akart szólítani, ő volt az a sudár férfi, aki méregetett. Aztán
mégse szólt, talán azt remélte, megismerem. Két évtized múltán?! És a metrón
megint összeakadunk! Most már rám köszön, nem késlekedik. Summa cum
laude diplomázott, mondja, fizikus lett belőle, kinn járt ösztöndíjjal a koppenhágai Bohr Intézetben, pár napja érkezett haza. Ráemelem a tekintetem. Komolyan
beszél ez a gyerek, vagy tréfál? Igen, találkozott Regina férjével. „Bartos István?"
- kérdezte a dán fizikus. „Ismerem." És? Mást nem mondott? Olyasmit, hogy „ez
az ember akarta elcsábítani a feleségemet"? Nem? Csak éppen úgy alakult a helyzet, hogy felvitt magához? Megható. Hogy súlyos baleset érte Reginát? Valóban?

2005- október
Látod, erről én nem is tudtam. Közvetlenül a szakításunk után? Hát elég kelekótya állapotban volt. Hogy tök dekoncentráltan lépett az úttestre? Épp egy autó
elé? Szörnyű. Mi? Agyvérzés? De felépült, igaz? Nem? Nem teljesen? Tolókocsiban? Most is tolókocsiban ült? Nem? A fotelban? Öregasszony lett, viaszarccal,
szétfolyó testtel? Sima, hátrafésült hajjal? És a férj? Mit mond? Hogy lám, az
asszonykája csendesen őrzi a családi tűzhely melegét? Azóta is? Be szép. És boldog vele?
Béci lehajtja a fejét, mint akinek erre már nincs kedve válaszolni. Nyilván,
mondja mégis, kis idő múlva. Még két megállót utazunk együtt, hallgatunk.

16

tiszatáj

GERGELY ÁGNES

Altatás után
Mikor a dzsungel mélyi álom
átér a tekergő liánon,
és mert kitölti a tudattalan,
ideje, titka sincs, csak útja van,
csak útja van, és az is úttalan,
kifosztott fénysáv, és boldogtalan,
szótlan erősség, úgy őrzi a mát,
mint halott kicsinyét az elefánt,
álom és álom lassan összenyit,
egymásba csúszik tér felett a sík,
lenn kanyarog felhő és aljnövényzet,
mint harsona, a fénytelen enyészet
valamit szól, jövendöl, eltalál,
nincs végítélet, most még nincs halál,
most még lüktető rangja van a sebnek,
a sebes ágak még egyenesednek,
a fatörzs roppan, roppanni való,
lehet árbocrúd, felhőkarcoló,
hat hét, egy ezredév, és visszaállt
az idő, és a kifosztott halált
elemészti a titok, hogy a fény
átüt egyre a liánok helyén,
és nem ködli le, most még, a sötét
az elefántok emlékezetét.

2005. október

17

BOGDÁN LÁSZLÓ

Robert Browning a tengeren,
Ahab kapitány hajóján
„A szürke tenger, fekete táj,
a hold, mint sárga, görbe kés.”
(Browning: Éjszakai találkozó)

1. Rumok Ahabbal
Hullámra hullám. Elisabeth
szólít. Időnként ma is hallom
a portugál szonetteket.
Elszivárog egy nyári alkony
Még együtt voltunk. Felhőkbe vész
hullámok közül kigyúlt arca.
„Ön bánatos, de semmi vész...”
Visszahozhatja álom, stanca?
Repülőhalak seregelnek,
nem nyerhetek soha kegyelmet.
Ahab kapitány rummal kínál.
„Igyon Róbert. Ezt is ott vettem,
régi kocsmánkban, a kínainál.”

2. A tőr
A rum tette? Az átkozott likőr,
amit Ahab rumjára ittam?
Annyit éreztem, megváltoztam.
Kezembe honnan került a tőr?
Egyszerre ott volt. Hátam mögött
patkányok motoztak a falban.

18

tiszatáj
Hol voltam, hol meg nem is voltam.
Elisabeth is ott körözött
a sorok közt, sirva integetett.
Tőr élén csillant meg a fény.
Ha lenne egy kevés remény
megmentene, hiszen szeret.
Arcomat néztem a tőrpenge
hideg tükrében. „Vége! Vége!”

3. A döglött Moby Dick
Elaludtam a függőágyban.
Körémzárult a vörös sikátor.
Koldusok vettek körül. Fáztam.
Menekültem a kapitánytól.
Ahab a fehér bálna után
indult. Én végleg ott ragadtam.
Hét egymást követő éjszakán
Kóvályogtam sikátorokban.
Egyszerre megláttam a bálnát.
Míg Ahab üldözte, kifogták
mások. Rettegve lerajzoltam.
Jött Ahab. Sírva üvöltötte:
„Bálnámat az őrdög elvitte!...”
És nem tudtam, hogy a tetthely hol van?

4. A seholban
Ott köröztem a sikátorban.
Egyre Moby Dick szemét láttam.
Koldusok marcangolták. Álltam.
s nem tudtam a sikátor hol van?
Felriadtam és elmeséltem
a kapitánynak bizarr álmom.
„Nincs több ily bálna a világon!
Szelleme tovatűnt az égben.

2005. október

19
Csakugyan ő volt? Ő lett volna?!
(Ahab krákogott, káromkodott.)
Őt látta volna. Az átkozott
egérutat nyert a seholba?
Meglépett mégis. Mi lesz velem?
Mit csinál Moby Dick nélkülem?”

5. Vörös sikátorban sárga szamarak
Ittunk s a vörös sikátorban
hold hajtotta sárga szamarak
köröztek, verset unt szavak
kóvályogtak a seholban.
Elisabeth élt. Megérintett.
Üldögéltünk a kínainál.
Előbb-utóbb rummal kínál.
Mielőtt utolér a végzet.
Nyomot keresünk. Megszakad, elvész.
Megyünk utána pampán, tengeren.
Álmokon baktatunk át, éjeken.
Szétfoszlunk, ábránd ragad el, szélvész.
Sárga szamarak. Hold hajszol köre,
míg be nem hullunk a gödörbe.

6. Ahab kapitány,
a harmadik pohár rum után
„Mit beszél Róbert? Arcán zavar.
Hős életének nem lehet vége.
Hallottam meghalt felesége.
Ezért szomorú? Mit akar?
Írjon verseket! Lopja vissza
az alvilágból. Nem kései
a vakremény. Hold kései
marcangolják? Varázslatokba

20

tiszatáj
bízzon, mint egykor Orfeusz,
s megint meghátrál Cerberusz.
Miért hallgat? Mért nem felel?
Pokolbéli kisértetek
sem győzik le a verseket.
Ihlete nem hagyhatja el!...”

7. Fogyó hold
Ónszürke tenger. Némaság.
Nem segít ima, színlelés.
A hold vöröslő görbe kés.
Megsebezi az éjszakát.
Hőzöngés, elszánt tettetés
sem segít. Elveszett hazák
tornyainak harangszavát
tépi a szél, hullámverés.
„Megidéztél? Hát itt vagyok.”
Elisabeth jön. Mosolyog.
Könnyei fehér fellegek.
Nincs-szíve szívemért dobog.
Lüktetnek benne verssorok.
Hullámtaréj fölött lebeg.

8. Atlantisz
Kézenfogott és kettényílt a tenger.
Atlantisz ott várt, lenn a kékes fényben.
Medúzák, ráják között, észrevétlen
suhantunk el, majd egyszer elmesélem,
de most, kék cápák között lebegve,
ujjbegyét alig érintve, boldog
voltam, azt hiszem. Sírt vagy mosolygott?
Szél nem járta néptelen terekre
értünk. A holt város mozdulatlan

2005. október

21
nyújtózott el a kéklő kábulatban,
dór oszlopok közt Ahab várt reánk.
Mellette ringott a fehér bálna.
Kapuként setétlett kitátott szája.
Elnyelt bennünket és az éjszakát.

9. A bálna gyomrában
Hogy Elisabeth, Ahab hova tűnt
nem is sejtettem? Elnyelt a bálna
gyomrának bűzlő, rothadt félhomálya.
Belek alagútján, kiderült,
nehéz előre jutni. Émelyegtem,
elnézve Moby Dick vöröslő máját.
Lüktetett, pulzált, félig elfordulva
haladtam tovább a bűzlő pokolba,
köröttem döglött, szétmarcangolt ráják.
Jónás jutott eszembe, hajdanában
így vándorolt ő is a cet gyomrában.
Innen minden út kifelé vezet.
Sírtam, okádtam, vádoltam magam.
Tudva az önvád itt már hasztalan.
Vonzott Atlantisz. Nagy, kéklő terek.

1o. Hajnal
Ahab élesztett. „Túl sokat ivott,
iszonyúan berúgott, higyje el.
Sajnálom, Róbert, bárkit megkever
a rum. Álmában sírt, kiáltozott.
A vízbe akart ugrani – lefogtam
Kárt ne tegyen magában – lekötöztem.
Higgye el, nekem sincsen mibe hinnem.
Amíg aludt, én Dickről álmodoztam...”
Hullámok fölött hajnal közelgett.

22

tiszatáj
Szóltak szívemben megint a versek.
Hát ennyi volt. Túléltem az éjszakát.
Láttam Atlantiszt. Elnyelt a bálna.
Ismét rájöttem minden hiába.
Elisabethet vártam s a halált.
2oo5. február 25–27., április 14.

2005. október

23

FERDINANDY GYÖRGY

A csapat
A világban, amibe beleszülettem, még játszottak a gyerekek. Együtt: a kertek
alatt mindig volt egy kalyiba, vagy valami sűrű bokor. Egy vén diófa, aminek
fészket lehetett rakni az ágaiban.
Nekünk az almásládák illatos léceiből eszkábált házat Jankovszki úr, a kertész. Azokban az időkben nagy, lapos ládákban érkeztek a polgári otthonokba az
almák, nagyanyám kiszedegette és sorbaállította őket a szekrény tetején.
A ládákat pedig felhasogatták, amíg csak ez a házépítés eszükbe nem jutott.
Mi öcsémmel attól fogva itt, a sufniban rejtegettük a gyufát és az aranyfilteres
virginia-cigarettát. A csúzlit és a házi készítésű bodza-sípot.
És itt alakult meg Fehér Sas csapata. A nagyvilágban akkor már dübörgött
a háború, természetes volt, hogy a mi korosztályunk is szövetségeseket keresett.
Nem voltunk sokan, öcsém és Pap Jóska mellett egy Frédi nevű kövér szomszédgyerek. Azt, hogy szomszéd, nem szó szerint kell érteni. Jóska és Frédi lent
laktak a Vércse utca sarkán, ott, ahol nem volt se kertész, se villanegyed.
A házak itt egy-egy keskeny üvegverandából álltak, mögöttük pedig szoba,
konyha. Hátul budi, elől jégverem. Nagyapa elmagyarázta, hogy nekünk, akiknek
több jutott, szeretnünk kell a szegénygyerekeket. Azt ugyan nem mondta, hogy
engedjük be őket a kertbe, de hát rácson át szeretni ugye csak moziban lehet.
Jóska görbelábú, girhes fiúcska volt, és tökkopasz. Ebben nem volt semmi
különös: kisgyerekkoromban nekem is nullás géppel nyírták a hajam.
Mezítláb mászott be hozzánk, fekete klottgatyában, és nagyokat füttyentett az
ablak alatt. Akkoriban még roskadoztak a gyümölcsfák a hegyoldalon, ő pedig elcsámcsogott a korai cseresznye vagy a kajszibarackfa ágaiban.
– Te, Gyurka! – toppant néha elém. Úgy köll szarni!
Ő volt az egyetlen a környezetemben, aki néven nevezte a dolgokat. Állandó
hasmenése volt a cseresznye-idényben. A magokat lenyelte, mint a madarak,
azután rendre kitojta őket az orgonabokrok alatt.
Egy szó mint száz, megalakult a csapat. Az eskü szövegét Jóska szavalta el, mi
csak utánamorogtuk. Esküszünk az élő Istenre, hogy Fehér Sas csapata – soha
egymást el nem hagyja!
Tüzet raktunk, szívtuk az aranyszipkás virginiákat, néztük a lángokat. Kelenföld felől már egészen közel dübörgött a front.
*

24

tiszatáj

Azután átcsapott fölöttünk. A villanegyed kiürült, szomszédaink követték
a visszavonuló hadsereget. A hegyoldalban csak néhány hozzánk hasonló régi
család maradt.
Itt, a romok között alakult újra a csapat. Nagyanyánk háza lett a főhadiszállás,
addigra kinőttük már a sufnikat. Őket, az öregeket, a korai cseresznyefa alá temettük, ahol volt egy üres bombatölcsér: nem kellett megásni a sírokat. A kertészék visszaköltöztek vidékre, a kert is gazda nélkül maradt.
Mi pedig összeszedtük a lőszert, a puskákat és a gránátokat. Mindenki tartott
tőlünk. Tekintélyt vívott ki magának a csapat.
Még a megszállókkal is beszélő viszonyba kerültünk. A kucsmás kiskatonákkal, akik esténként átfésülték a romokat. Megfúrtunk, és két tégla közé szorítottunk egy-egy színes rakétát. Alig lőttük ki őket, megérkeztek az oroszok.
Lett egy lány is a csapatban, Kósa Inci, aki – akárcsak Jóska – a Vércse utcában lakott. Belé volt szerelmes a Fehér Sas. Reménytelenül: mi akkor hirtelen
növésnek indultunk, azon a tavaszon, de Jóska apró, görbelábú fiúcska maradt.
És kopasz. Ráadásul lilára festették a kobakját, mint egy húsvéti tojást. Incinek két ágaskodó copf volt a feje búbján, nagy lány lett belőle, Fehér Sasnál fél
fejjel magasabb.
Jóska egyre elkeseredettebben robbantgatott. Rohambili billegett a fején,
a klottgatya fölé, az övébe, kézigránátokat dugdosott.
Volt mindenféle azokból is. A fanyelűek, amiket a honvédek dobáltak, a tojás
és a kukoricagránát, valamennyi között a legalattomosabb. Később – mondják –
be is tiltotta valamelyik emberbarát szervezet.
Tény, hogy egy ilyen kukorica detonált Jóska kezében. Tele lett a hasa apró
repeszekkel, néhány szilánk az arcába is jutott. Emlékszem, nézett rám, lucskosan, kétségbeesetten. A szemében néma, állati bizalom. Elvégre én voltam a barátja. Mi voltunk a csapat.
Igazi hős azonban még így se lett belőle. Inci nekem mutatta meg a bugyiját,
ő pedig – bepólyázva bicegve is csak a régi, lilafejű kisfiú maradt.
Azután helyreállt a rend. A nyugatosok házaiban idegenek éltek, a katonák
eltakarították a romokat. Nagyanyámékat exhumálták. Feltárták a bombatölcsért, és identifikálták – mennyi új szó! – az elhunytakat.
A bajonetteket kátránypapírba csavartuk. Nem tartottuk meg csak a rohambiliket. Ősszel pedig megkezdődött a tanítás, anyám internátusba – amolyan javítóintézetbe – adott.
Amikor kikerültem onnan is, már sercegett a szakállam. Távoli emlék volt
csak a sufni, a front.
*
Múltak az évek. Belőlem buszkalauz lett, bőrtáskával a nyakamban jártam
a várost. Öcsém tanított egy Tisza-parti faluban. Pap Jóska továbbra is a régi,
üvegverandás házban lakott, de hogy mi lett belőle, azt nem tudom. Egyszer,

2005. október

25

hajnalban, utazott a buszomon. Nem kértem tőle jegyet, egymásra néztünk, némán, komoran.
Azután újrakezdődött a lövöldözés. A béke soha nem tartott sokáig a hegyoldalon. Akkor láttam utoljára őt. Baktattam a kettes végállomása felé, a Lejtő
úton. Vércse utca sarkán állt valami teherautó, és fegyvereket – dióverőket –
adogattak fel a ponyva alá zubbonyos, micisapkás alakok. Egy pillanatra megálltam. Köszöntünk volna egymásnak? Mindegy. Nem hívtak. Nélkülem állt össze
a csapat.
Ez hajnalban történt, én pedig kétrészes beosztásban voltam aznap. Így
mondták, aki csak csúcsforgalomban dolgozott. Amikor végeztem, már nem állt
ott a teherautó. Még nem volt dél, a hegy csúcsán kisütött a nap.
Akkor kezdődött a fegyverropogás. Megálltam a Lejtő út és a Vércse utca sarkán, ott, ahol a kövér Frédi lakott. Az első golyó jajongva csapódott a sövénybe.
Gellert kapott.
Rám lőttek, kétségtelenül. Nem volt kívülem senki az utcán. De honnan? Nem
volt mindegy, hogy melyik utca torkolatában hasalok.
Így aztán helyben maradtam. Leporoltam magam, és mentem tovább, fel
a hegyre, a bőrtáskámmal a hónom alatt. Otthon felmelegítettem a levest, aludtam
egy órát. Négyre lent voltam újra a Lékai téren. Kezdődött a második műszak:
a délutáni csúcsforgalom.
Később többször is megálltam a Vércse utca sarkán. Bemértem magam.
A zárda ablakából is jöhettek a lövések, de a Csapó-udvar padlástere is erre nyílott.
Mindig valami távoli orvlövészt kerestem. Az, hogy a Jóskáék konyhájából lőttek
volna rám, eszembe se jutott.
Mindegy, vége lett ennek is. Átcsapott újra a hegy fölött a front. A villanegyed
ismét kiürült, most teherautók vitték a határra a fiatalokat.
Jóskáról Svájcban hallottam legközelebb. Az újságok megírták, hogy a genfi tó
partján megsütötték a hattyút a magyarok. A képen Fehér Sas szakértő kézzel
forgatta a nyársat.
– Éhesek voltak – írta a riporter.
– Gyerekek, hattyúk!
– Én csak egyet látok – morogta Jóska, és piszkálta a tüzet.
Így adtam tovább, harminc éven át. Valahogyan így is történhetett: Fehér Sas
szerette a szójátékokat.
Amikor visszakerültem a trópusról, hallottam, hogy a barátom is gályarabságban töltötte ezt a három évtizedet. Megálltam a tónál, ahol annakidején körülültük a tüzet, és azt hittem, hogy minden, igen, minden elmerült a múlt mélyvizeiben. Egyedül maradtam, mint az ujjam. Öcsém nem írt, hazamenni pedig
még akkor, harminc év után se lehetett.

26

tiszatáj

A tó partján néha összejöttek a régiek. Hivatalnokok voltak, fogorvosok. Szomorú, magányos emberek. Pap Jóskáék kihullottak a rostán. Kinek is jutottak
volna eszébe! Semmivé vált, akiből – mint mondtuk – semmi sem lett.
*
Nem tudtuk, hogy idő kérdése minden. A múlt állóvize kidobja magából a régieket. Keleten megnyíltak a határok, aki tehette, hazamehetett.
Újra végigbaktattam én is a hegyoldalon. Megnéztem a kertet, a sufni és a régi
ház helyét. A korai cseresznye alatt, a bombatölcsérből csak egy alig észrevehető
horpadás maradt. Hát igen. Itt szívtuk az aranyszipkás virginiákat, ide, az orgonabokrok alá szartuk a cseresznyemagot.
Néha megáll előttem ő is, a barátom. Girhes fiúcska, görbelábú és tökkopasz.
Esküszünk az élő Istenre – mondja. Folyik az orra, és könnybe lábad az én szemem is. Ide, ebbe a sarokba temettük a bodzasípokat.
Kósa Inciék kivándoroltak. Ki tudja, merre. Az a két ágaskodó copf a feje
búbján! Ma már nem látni ilyen lányokat.
A kövér Frédi kopasz. Lefogyott.
– Te vagy az – mondja. Megismertelek.
Micisapka és rojtos pulóver. A nadrágja szakadt.
– A Jóska? – kérdezi. A szájában feketék a fogak.
– Hazajött ő is. Itt állt, ahol most te állsz. Azt mondta, házat épít.
Keresi a szavakat.
– És? Felépítette?
Frédi legyint. Megy vissza a házba:
– Á, dehogy.
A járdaszegélyek töredeznek. Itt kapott gellert a golyó. Még nem volt dél, a hegy
csúcsán fehéren a nap.
Nézem a zárda homlokzatát, a Csapó udvaron a padlásablakokat. Mind a kettő
túl messzire van. Ő lőtt volna rám, a barátom? Ez volt a búcsúja? Hogy még egyszer, utoljára, megugráltatott.
Megyünk fel a hegyre. Néha rám néz: nem is olyan alacsony. Soha egymást!
A szemében néma, állati bizalom. Elvégre én voltam a barátja. Én vagyok a csapat.
A Lejtő úton egyre több az idegen. Megveszik a Frédi telkét, a barackosokat.
Kacsalábon forgó üvegpalotákat építenek. A kaszálókat lebetonozzák, parkoló
lesz belőlük. Zöld övezet. Irodaházak, ott, ahol a korai cseresznye és a kajszibarack.
Nem játszanak: vérebeket tartanak. Mindenki mindenki ellen. Kit érdekel az
összetartozás! Fehér Sas. A csapat.

2005. október

27

TŐZSÉR ÁRPÁD

Keresztút
M OLNÁR ALBERT, MIUTÁN AZ ÖRDÖG P RÁGÁBAN BÉCSI KATEDRÁVAL
ÉS PÁPISTASÁGGAL KÍSÉRTETTE , VISSZAINDUL A LTDORFBA

Töpreng a sötét, virradjon-e már?,
és latol az elme, érdemes-e
virradni?, nem jobb-e a nagy, nyugalmas,
osztatlan éjszaka, melyben a tárgyat
még nem választja el a fény a tárgytól,
s az embert önmagától tudata?
Molnár Albert!, tudósnak mondanak,
vess most számot magaddal, életeddel:
ki vagy?, mit ér, amit eddig tanultál?
Mit ér a teológia s a jog,
s mit ér a bölcselet, ha te, magadról
nem tudhatsz meg semmit sem általuk?
A tudás – a jó s rossz pólusai
helyett – kétséges pántokra akasztja
a lélek üvegét, s az megvakul,
mint tükör az elfelejtett falon.
Áll az ember a keresztutakon,
s míg ott bogár s egér elboldogúl,
ő jobb s bal lábát sem ismeri föl:
rág az eszme, mint a csontban a szú.
Prága, Altdorf, Bécs – végül egyre megy!
Az egyénből a világ közt csinál,
kísérti torral, fényes városokkal,
de önmagán túlra, álságba, hegyre,
sivatagba, téves térbe viszi. –
Mentsük lelkünket, az egyént: magunkat,
hová az Úr a terekből kiszállt!
Bomolj, világ, én elhagylak, bomolj:
dúvad ortja mívelt téreidet,

28

tiszatáj
agyara péz s bérelhető tudás!
Bomolj, világ!, láttam szerkezeted,
vagy véltem látni, bomlott óra volt,
mit bomlott órás vaskóval javított,
s megrettent, ha az óra is ütött;
véltem látni dühödt rugóidat,
s csalót, ki ganéjjal kenegetett –
annyi már az ütköző érdek a
tengelyeidben, hogy csak ütközet
billentheti meg a tárcsáidat. –
Az új század felhúz vagy összetör:
én lelkem szigetére vonulok,
hol az égből maradt még tán darab. –
Bomolj, világ! – S fald fel önmagadat!

Epilógus
Vérrel tött írást az ördögnek pénzért –
vegyül a korok tanulsága.
Egy korai menekvő tudós költő
Prágában – ennyi! S a költőben Prága!
Az ég s a föld (pénz, kény, önzés) tudása –
vergődő lélek a világi latban:
ember a térben, s tér az emberben,
s az egész mérleg a gondolatban.
S a sokezer éves libikóka
tengelye mai fordulat:
Minek is kell fegyvert veretni
belőled, arany öntudat!

2005. október

29

A székelyek fizikusa
BESZÉLGETÉS TORÓ TIBORRAL, AKADÉMIÁNK KÜLSŐ TAGJÁVAL

– Professzor úr, mit jelent neked ez a mondat: „Énlaka felett, a Firtos lova hátán, lehajtott fejjel elaludt a Gondviselés.”
– Sok mindent! Tamási Áron Tüzet vegyenek balladai hangulatú novellájából idéztél.
Annak kezdő sorait. Ami felett elaludt a gondviselés, az a szülőfalum, Énlaka.
– És a Firtos lova?
– Igen, ezt illik megmagyarázni, kevesen tudják. A Firtos-hegy a Hargita legnyugatibb
nyúlványa. A meredek hegy Énlakára néző oldalában van egy andezittufából álló rész,
mely lovat formáz. Messzire ellátszik, és a környékbeli falvaknak jelzi az időjárás alakulását: amikor a Firtos lova kifehéredik, jó idő lesz, ha megszürkül, eső készül. A Firtos-hegy
körül egykor castrumban római katonák táboroztak, utána vár épült oda, majd a minoriták kolostora. Alatta van a kicsi falu, Énlaka, a régi Udvarhely megyének, Udvarhelyszéknek nyugati peremén. Édesanyám ott dolgozott helyettes tanítónőként. Énlaka színtiszta
unitárius falu, kicsi gótikus templomának kazettás mennyezete őrzi az egyik legismertebb,
1668-ból származó székely rovásírásos emléket. Református édesanyám a szomszédos
Etédről származott. Később áthelyezték Nagygalambfalvára, Kányádi Sándor falujába,
ahol összeismerkedett édesapámmal. Ott született a bátyám. A velem várandós édesanyám még visszautazott Énlakára, hogy összeszedje a holmiját, de a visszaútra már nem
hagytam neki időt. Az iskolában láttam meg a napvilágot, édesanyám kis tanári szobájában. Énlakának azonban csak hat hétig voltam lakosa.
Gyermekkorom emlékvilága egy festői szépségű erdővidéki faluhoz, Magyarhermányhoz köt, ahol szüleim tanári állást kaptak. Erdővidék Háromszék megye északnyugati
szeglete, borvizekben és székely legendákban gazdag tája, aminek Barót a központja.
A csaknem húsz falucskájából meglepően sok kultúránkat gazdagító ember került ki: Apáczai Csere János, Baróti Szabó Dávid, Bölöni Farkas Sándor, Hermányi Dienes József,
Kriza János, Nagybaconi Nagy Vilmos, végül, de semmiképpen sem utolsóként a számomra
talán legkedvesebb székely mesemondó, Benedek Elek. Magyarhermány a Hargita déli lábánál fekszik, onnan már nem visz tovább az út. Hermány fölött magasodik az 1558 m magas Kakukk-hegy, ahonnan a Barót-pataka ered, majd falunkat elhagyva átfolyik a völgyön.
A medvék gyakran bejártak a falunkba, főként ősszel, amikor a szilva érett. Az egyik öregaszszony éppen szedte a fa alól, amikor valaki hátulról megbillentette. Megfordult, hogy tiltakozzon, ehelyett elájult az ijedtségtől. Ugyanis egy medve tessékelte arrébb, az is a szilvát
szedte. Nénénknek az ijedtségen kívül szerencsére nem esett komolyabb baja.
– Irigylésre méltó gyermekkorod lehetett ebben a csodavilágban.
– Gyönyörű évek voltak. Miénk, a gyerekeké volt az egész falu. Ismertünk minden
bokrot, virágot, minden madarat, madárfészket. Nehezen hiszik el nekem, de így volt:

30

tiszatáj

a Barót-patakában kézzel fogtuk a pisztrángokat a kövek alól. Nem horoggal és csalival
horgásztunk. Gyönyörű kertünkben nagy ponyik almafa állt, legalább húsz véka almát
szedtünk le róla. Éppen a napokban emlegettük a bátyámmal, hogy Bolyai Farkas halála
előtt azt kérte, sírjára ponyik almafát ültessenek.
– Ami szerény kis alma…
– Nem, az egy hatalmas alma! Nagyon finom, nagy sárga őszi alma. Egészen húsvétig
eláll. Magyarhermány minden házát ismertem, sok év után is világosan fel tudom idézni,
gyakran álmodom róla.
– Édesapádról még nem beszéltél.
– Ő kányádi. Érdekes, hogy a székelyek között a Toró név csak itt fordul elő, Kányádban. Apám és anyám is kemény nyakú kálvinista székely családból származott. Gyerekkoruktól a kitartó munkához szoktatták őket. Nagyon komolyan vették a hivatásukat.
Őket nem kellett kényszeríteni, hogy falura menjenek tanítani. Akkoriban, a két világháború között Hermányba járt nekünk a Brassói Lapok. Annak könyvkiadása is volt.
Könyveikre minden tanító előfizetett. Ezeket egytől egyig ismertem, később hozzám kerültek, féltve őrzött kincseim lettek. Akkoriban egy olyan erdélyi kisvárosnak, mint az akkor
4–5 ezres lélekszámú Barót, hetilapja volt. Megjegyzem, 1989 után ismét van.
– Az elemi iskola után Székelyudvarhelyre, a református kollégiumba írattak be.
– Tizenegy évesen kerültem Udvarhelyre, nyolc évig jártam ott iskolába. Székelyudvarhelynek Trianon előtt három nagy iskolája volt. A jezsuiták által alapított Baróti
Szabó Dávid katolikus főgimnázium, mely 1993-ban lett 400 éves. Ott érettségizett Tamási Áron, akinek a nevét viseli ma az iskola. Apafy kancellárja, Bethlen János és fia, Miklós 1670-ben alapította a református kollégiumot. Oda járt Benedek Elek, Orbán Balázs,
ott érettségizett Ravasz László. A harmadik iskola az Eötvös József minisztersége alatt
létesített állami főreál iskola volt, ahol 1910 és 1913 között Szabó Dezső francia–magyar
szakos tanárként dolgozott. A román állam 1927-ben nem adta meg a református kollégiumnak a nyilvánossági jogot, vagyis azt, hogy érettségiztethessen. A bécsi döntés után
1940-ben Észak-Erdélyt visszaadták, a református kollégiumban újraindult az oktatás. Én
1942-ben kerültem oda, de akkor meg jött a háború…
1944-ben a németek megszállták Magyarországot. Március 19-én az igazgatónknál
megjelent két magas rangú német tiszt. Haáz Ferenc Rezső igazgató rajztanár és festőművész volt, kétméteres, hatalmas ember, egy felvidéki cipszer, aki itteni lányt vett feleségül és igazi jó székely lett belőle. Gyűjteni kezdte a székely népművészet értékeit, a református kollégiumban kis néprajzi múzeumot hozott össze. Ez képezi alapját a mai székelyudvarhelyi Néprajzi Múzeumnak, melyet róla neveztek el. A németek körbejárták az intézetet, mindent szemügyre vettek. Rá egy hétre minket hazaküldtek, és 1944-ben többet
már nem volt tanítás. Az iskolát kórháznak rendezték be.
– Hogyan éltétek meg a háborút?
– Nagyon egyszerűen. Kis hegyi faluban laktunk, oda senki sem jött. 1944 szeptemberében az orosz Stukák lelőttek egy Fokewulf csillagmotoros német vadászgépet a falu fölött. A pilóta sebet kapott, de még egy ideig körözött a falu felett. Aztán a gép nekiment

2005. október

31

egy dombnak és kigyulladt. A nehéz motor levált róla és a völgybe gurult. Néhány hétig
odajártunk mágnesekért. Nagyon erős mágneseket lehetett kiszerelni belőle.
1945-ben az orosz hadsereg tőlünk tíz kilométerre vonult át. A románok kiugrottak
a háborúból, aztán jöttek a menekülő német katonák az erdőn át. Egyikük ottmaradt a faluban, elvett egy székely lányt, megtanult magyarul. Szerencsére hozzánk a háború, a politika hullámverései nehezen értek fel, sok idő múltával.
– A háborúnak vége lett…
– Az iskolát ’44 februárjában folytattuk. A református kollégium nem tudta megnyitni
a kapuit, tanáraink nagy részét a harctérre vitték, kevesen jöttek vissza, a többiek meghaltak, vagy fogságba kerültek. Akkor mindnyájan felmentünk a katolikus gimnáziumba.
Az egész Erdővidék, a reformátusok is. Két évig igazi ökumenét éltünk meg együtt.
– Tanáraid közül kit említenél?
– Elsőként Mátéffy Béla matematika-fizika szakos tanáromat, aki 2002-ben halt meg,
101 évet élt. Székely származású, kiváló ember volt, a csurgói református kollégiumból került hozzánk. Látott bennem valamit, ezért csillagászati könyveket, csillagtérképeket adott
a kezembe. Akkoriban már síversenyeken vettem részt, a Madarasi-Hargita síközpontjában edzőtáboroztunk. Kezemben a térképpel ott gyönyörködtem a csillagokban. Akkor
még nem tudtam, hogy ragyogásuk titka az atomban rejlik, hogy tüzüket termonukleáris
reakciók táplálják.
– Gondolom, a Hargita fölött különös szépséggel szikrázhat az égbolt.
– Azt látnod kellene! Én pedig minden csillagképet megtanultam. Ma is felismerem őket.
– Miért nem csillagász lettél?
– Legszívesebben annak mentem volna. Romániában azonban nem volt külön csillagászképzés. Akkoriban csak a matematika–fizika kar keretén belül volt egy csillagászati
tárgy. Így, miután ’50-ben leérettségiztem Udvarhelyen, Temesvárra kerültem a matematika-fizika szakra. Ott legalább csillagász volt a rektor.
– Hogyan felvételiztél?
– Temesváron nem volt magyar egyetem, most sincs, románul kellett vizsgáznom. Érdekes módon még román irodalomból is. Akkor még nem nagyon jól beszéltem románul,
a nyelvtant azonban kiválóan tudtam, hála Tittel Andor román szakos tanárunknak. Úgy
megtanította nekünk a nyelvtant, hogy még a román diáktársaimnak is sokszor én javítgattam a helyesírási hibáit. Ugyanakkor nem minden szó, terminológia jutott eszembe.
Sokáig a zsebemben volt egy román-magyar szótár, hogy mindig kéznél legyen.
– Milyen volt a temesvári tudományegyetem?
– Fiatal intézmény. Tanári kara nagyobbrészt a helyi műegyetemről érkezett. Jó matematikai-fizikai alapképzést kaptunk, a modern fizikában azonban magunkra hagytak.
1953-ban már gyakornok lettem, azután ott is maradtam az egyetem fizikai tanszékén.
– Hogyan kerültél át a csillagok vonzásából az atomokéba?
– Még gimnazistaként megvettem Udvarhelyen a magyar Szikra Kiadónál megjelent
Az atom titka és hatalma című, franciából magyarra fordított könyvet. Annak világa döbbenetesen megfogott. Már Temesváron került kezembe egy kiváló tankönyv, Spolszkij

32

tiszatáj

kétkötetes Atomfizikája. Az ötvenes évek elején jelent meg Blohincev A kvantummechanika alapjai című könyve, amire szintén rácsaptam. Ezeket a könyveket román nyelven
olvastam.
A román mellett a magyar szakirodalmat is tanulmányoztam. Előfizettem a Fizikai
Szemlére, a Természettudományi Közlönyre, az Élet és Tudományra. A Fizikai Szemlét
egy színes egyéniség, világra nyitott szemű fizikus, Marx György szerkesztette. Emlékszem
rá, amikor a New York-i Columbia Egyetemen és Princetonban dolgozó két fiatal kínai fizikus, Lee és Yang 1956 októberében a Physical Review-ban közzétették a szakmát megdöbbentő felismerésüket a térbeli paritás megmaradási tételének érvénytelenségéről
a gyenge kölcsönhatásokban, Marx György erről rövidesen beszámolt a Fizikai Szemlében.
Forradalmi időszaka volt ez a fizikának, hiszen a kutatók hosszú időn át hittek a paritás
megmaradásában. És akkor Lee és Yang azt állította, hogy ez a gyenge kölcsönhatásoknál
nem teljesül! Ennek a következményét még nehezebben tudták megemészteni, miszerint
a kölcsönhatás erőssége befolyásolja a téridő-szimmetria érvényességét. Wolfgang Pauli is
a kétkedők között volt. 1957 januárjában ezt írta Victor Weisskopfnak, a nagy európai részecskegyorsító, a CERN későbbi igazgatójának: „Nem hiszem, hogy az Isten balkezes, és
kész vagyok nagy összegben fogadni, hogy a kísérletek majd szimmetrikus elektroneloszlást adnak. Semmiféle logikai összefüggést nem látok egy kölcsönhatás erőssége és tükrözési szimmetriája között.” A kísérletek azonban Lee és Yang hipotézisét igazolták. Wu, kínai fizikusnő és csoportja a Columbia Egyetemen kísérletet végeztek, mely megmutatta,
hogy a kobalt-60 β-bomlásánál nem teljesül a tükrözési szimmetria. Lee és Yang rohamgyorsasággal Nobel-díjat kapott, a cikkük megjelenését követő évben.
– Toró Tibor pedig ekkor szeretett bele egy rejtélyes részecskébe, a neutrínóba.
– Nem is sejted, hogy erre a kapcsolatra mennyire találó kifejezést használtál. 1992ben előadás tartására hívott Marosvásárhelyre a Kemény Zsigmond Társaság, a helyi
szellemi elit egyik fóruma. Kérdezték, miről szeretnék beszélni, mi lesz az előadásom
címe. Mondtam: „Neutrínó mon amour”, vagyis „Szerelmem, a neutrínó”. A hallgatóságnak elárultam, már vagy harminc évre tekint vissza kapcsolatom a neutrínóval. Utána
odajött hozzám Oláh Tibor, az olasz kultúrán nevelkedett neves vásárhelyi irodalomtörténész, a társaság azóta elhalálozott elnöke, és azt mondta, „Tibi, ez már nem szerelem, ez
házasság”. Mosolyogva pontosítottam: „Szerelmi házasság!”.
– Könyvet is írtál a neutrínóról. Első kiadása románul jelent meg 1969-ben, bővített
változata pedig 1976-ban magyarul. Könyvedet az orosz írónőtől, Galina Nyikolajevától
vett versidézettel indítod:
„…Szeretem a neutrínót, a reménnyel
jósoltat, az extázisban születettet, a
gyengédséggel kereszteltet…
Szeretem a neutrínót, e mindenen
átsurranó csöppséget, mely nevetve
szalad át az egész Galaktikán…
Szeretem a neutrínót…”
A költői sorok után kérlek, mutasd be fizikus módon is a szereteted tárgyát.

2005. október

33

– A neutrínó fogalma a radioaktív bétabomlással kapcsolatos. A XX. század elejétől
tudjuk, hogy a radioaktív anyagok elbomlásukkor α-, β- és γ-sugarakat bocsátanak ki.
A β-bomláskor, amikor egy atommag átalakul egy másikká, elektromosan töltött részecskéket, elektronokat sugároz. A húszas években részletesebben kezdték tanulmányozni a bétabomlást. A mérések azt mutatták, ha a radioaktív bétabomláskor csak elektron hagyná
el az atommagot, akkor megsérülnének az alapvető természettörvények, az energia, az impulzusmomentum és az impulzus megmaradásának törvényei. A nagy tekintélyű Niels
Bohr már odáig jutott, hogy feltételezte, a bétabomlásnál nem áll fenn az energiamegmaradás törvénye. Ekkor jött elő egy nem kevésbé merész feltételezéssel Wolfgang Pauli,
s mint később bebizonyosodott, megoldotta a bétabomlás rejtélyét, megmentve a megmaradási tételeket. 1930. december 4-én „Drága radioaktív Hölgyeim és Uraim!” megszólítással levelet írt a Tübingenben tartott Radioaktivitási Kongresszus résztvevőinek.
Ebben kifejtette elgondolását: a bétabomlásnál az elektron mellett még valami más részecskének is ki kell bocsátódnia, ami nagyon kicsiny, nincs elektromos töltése, nem térül
el elektromos vagy mágneses térben. Ráadásul olyan parányi, olyan kis energiát visz el,
hogy szinte láthatatlan, ezért nagyon nehéz kimutatni. Enrico Fermi volt a keresztapa, aki
a neutron 1932-ben történő felfedezése után kicsiny neutronnak, olaszul neutrínónak nevezte el a később kísérleti úton is kimutatott részecskét.
– Munkádat 1976-ban így fejezted be: „A neutrínó csodálatos története, amelyet
a könyv lapjain követhettek, bizonyára itt nem ér véget. Valószínűnek látszik, hogy a neutrínó segíteni fogja a jövőben is a fizikusokat és a csillagászokat abban, hogy a természet alapvető jelenségeit kutassák mikroszkopikus dimenziókban és információkat szolgáltat majd a ma még ismeretlen folyamatokról, a Nap belsejéből, a csillagokról, vagy
a végtelen Univerzum mélyéről.”
– Igen, a neutrínófizika az asztrofizikai és a kozmológiai vonatkozásaival együtt ma az
egyik legizgalmasabb tudományterület. Megoldódni látszik a napneutrínók rejtélye…
– Erről beszélhetnénk kicsit részletesebben.
– A Nap belsejében termonukleáris reakciók során keletkezik az energia, ami szétsugárzódik. E reakciókban nagy számban neutrínók is keletkeznek, melyek könnyen kijutnak a Nap belsejéből, mivel gyenge a kölcsönhatásuk az anyaggal. Keletkezésük után
nyolc perc múlva elérik a Földet, annak egy négyzetcentiméterére minden másodpercben
több tízmilliárd neutrínó esik. A Világegyetem tele van neutrínóval és bármennyire parány is ez a részecske, érezhető, hogy fontos szereplője a világunknak. Mivel a neutrínók
az anyagon szinte akadálytalanul haladnak át, roppant nehéz őket észlelni. Pedig a napneutrínók detektálásával fontos információkhoz juthatunk a Napban játszódó termonukleáris reakciók lefolyásáról. Ray Davis 1968-ban megkezdett kísérlete volt az első és
hosszú ideig az egyetlen, amely mélyen a felszín alatt elhelyezett detektorral napneutrínókat figyelt meg. A detektor azonban az elfogadott Nap-modell által megjósoltnál jóval kevesebb neutrínó érkezését jelezte. Hiába ellenőrizték mind az elméletet, mind a kísérletet,
a napneutrínók továbbra is rejtélyesen kevesen maradtak, csak harmadrészüket csípték
nyakon. Davis 2002-ben Nobel-díjat kapott.
– Ma háromféle neutrínót ismerünk, az elektron-neutrínót, a müon-neutrínót és
a tau-neutrínót. Melyiket detektálták?

34

tiszatáj

– Itt jön a lényeg! A Napban csak elektron-neutrínó keletkezik, ezeket tudjuk detektálni, ezek egy része tűnik el. A részecskéket és a közöttük létrejövő kölcsönhatásokat
a fizikusok az úgynevezett Standard Modellel írják le. A modell szerint a neutrínónak nincs
nyugalmi tömege, vagyis az zérus, úgy, mint a fotoné. Amennyiben legalább az egyik féle
neutrínónak a három közül tömege lenne, akkor azok egymásba alakulhatnának át; ezt
nevezzük neutrínó-oszcillációnak. Ez megoldaná a napneutrínók problémáját. Az elektron-neutrínó ekkor a Napban vagy a Földben, esetleg a Földig vezető úton átalakulhatna
müon – vagy tau-neutrínóvá. Azokat pedig már nem „látják” a napneutrínó detektorok.
– Jó lenne kimutatni a másik két neutrínót.
– Igen, ezen is dolgoznak. Kanadában a Sudbury Neutrino Observatory berendezése
két kilométer mélyen a föld alatt van, egy bányában. Detektora ezer tonna nehézvíz, melyet négy méter vastag vízréteg vesz körül. Folynak kísérletek arra vonatkozóan is, hogy
kimutassák, van tömege a neutrínónak. A legutóbbi fejlemények mind azt valószínűsítik,
hogy legalább az egyik féle neutrínónak zérustól eltérő véges tömege van. Tehát létezik
a neutrínó oszcilláció.
– Akkor pedig a részecskefizika híres Standard Modelljét is módosítani kell.
– Módosítani, ugyanakkor számos, eddig nyitott kérdésre választ kaphatunk. A napneutrínók rejtélyén kívül az Univerzum hiányzó tömegére, láthatatlan anyagára is fény derülhet. Ha van tömegük a neutrínóknak, ők adhatják ki a keresett tömeget.
– A neutrínó története tehát „végtelen történet”. Nem kellene tovább írni azt a könyvet?
– Dehogynem. Csak egy kis idő kellene hozzá. Legalább egy nyugodt év.
– Beszéljünk a másik nagy szerelmedről is, az abszolút geometria megalkotójáról,
Bolyai Jánosról. Fizikusként hogyan jutottál el Bolyaiig?
– Egyetemistaként, a temesvári antikváriumban került kezembe Dávid Lajos A Bolyaigeometria az Appedix alapján című könyve, melyet 1944 őszén jelentetett meg Kolozsváron. A Minerva Kiadó szerencsétlen időben hozta ki ezt a kötetet, akkor már menekült
Kolozsvárról a Bolyai Egyetem. A nyomdászok még egy bőröndnyi könyvet átadtak a szerzőnek, néhányat eladtak, a többit bezúzták. Nem tudom, hogyan kerülhetett egy példánya
a temesvári antikváriumba, pár lejért árulták, gyorsan megvettem. 1952-ben Bolyai János
születésének 150. évfordulóját ünnepelték. Ennek tiszteletére a Bolyai Egyetem 1953-ban
egy nagy Bolyai-monográfiát jelentetett meg. E két könyv volt a kezdet. Ma már akkora
Bolyai-gyűjteményem van, mint talán senki másnak.
– Később magad is sokat írtál Bolyairól, emléke megőrzésének érdekében sokat tettél.
– Bolyai János, a fiatal mérnökkari tiszt 1823. november 3-án Temesvárról levelet írt
édesapjának, Bolyai Farkasnak, a marosvásárhelyi Református Kollégium matézis- és fizikatanárának. Ebben tudatja vele korszakos felfedezését, s e levélben szerepel az azóta legendássá nemesedett sor: „semmiből egy ujj más világot teremtettem”. Ennek a levélnek
is megvan a maga sorstörténete, a Bolyai-hagyatékban találtak rá 1884-ben, évtizedekkel
János halála után. Szily Kálmán, az Akadémia későbbi főtitkára, a Természettudományi
Közlöny alapítója, aki széles látókörű, nagy műveltségű tudós volt, azonnal felismerte e levél tudománytörténeti jelentőségét és közzétette a Matematikai és Természettudományi
Értesítőben.

2005. október

35

Jómagam 1960-tól mindent elkövettem azért, hogy Temesváron méltó emléket állítsunk Bolyai János felfedezésének, mely az alkotó emberi szellem tájainkon megmutatkozó
legnagyobb teljesítménye. Tervünk 1993-ben valósulhatott meg, amikor a Mária Terézia
korabeli, volt törzskari tisztek impozáns épületén felavathattuk a Bolyai-emlékművet,
Jecza Péter szobrászművész alkotását. A mintegy két és fél méter magas emlékművön felül Bolyai János bronz dombormű képe látható, az alatta lévő bronztábla pedig az 1823.
november 3-i felfedezést jelképezi. Majd újabb öt bronztábla, ezek román, magyar, német,
szerb és angol nyelven tudósítanak a felfedezésről.
– A Bolyai-díj felújításának kérdésében sem hagytad békén a magyar tudóstársadalmat. Különböző fórumokon újra és újra szóvá tetted, annak hiányát. Ha jól emlékszem, 1991-ben bontottál először zászlót…
– Igen, jól tudod. Az Eötvös Loránd Fizikai Társulat alapításának századik évfordulója
volt abban az évben. Az ünnepi rendezvényen Teller Ede és Gábos Zoltán társaságában
a Társulat tiszteleti tagjává választottak. Előadásomban előhozakodtam a Bolyai-díj felújításának kérdésével.
– Az előzményekről mit kell tudnunk?
– A Bolyai centenáriumi ünnepségen, Kolozsváron 1903 januárjában jelentette be
Eötvös Loránd és Szily Kálmán a Magyar Tudományos Akadémia elnöke és főtitkára
a Bolyai-díj megalapítását. A tízezer korona összegű díjon túl egy művészi igénnyel megformált aranyérmet is adtak a kitüntetettnek. A díjat ötévenként adták ki. Az első kitüntetett 1905-ben Henri Poincaré lett, 1910-ben David Hilbertnek ítélték oda a Bolyai-díjat.
Közbejött az első világháború, az 1915-ös díjat már nem adták ki, majd a Bolyai-díj Csipkerózsika-álmát aludta egészen 2000-ig.
– Lehet valamit sejteni, hogy ki kapta volna 1915-ben a díjat?
– Sorban a harmadik díjazottnak David Hilbert Albert Einsteint javasolta.
– Uramisten, micsoda hármas lett volna, indulásként: Poincaré, Hilbert, Einstein!
– Einstein híres gravitációs egyenlete éppen akkor, 1915. november 25-én jelent meg.
A fizikusok már ismerték a speciális relativitáselméletét és más munkáit, de Einstein igazán világhírű csak később, 1920 után lett.
– Maradt írásos nyoma annak, hogy Hilbert őt javasolta Bolyai-díjra?
– A Magyar Tudományos Akadémián nincs ennek nyoma. Neves tudománytörténészünk, Szénássy Barna is ezért kételkedett ebben.
– Van mire alapoznod a feltevésedet?
– Természetesen van. Egy amerikai matematikatörténész, Constance Reid 1970-ben
könyvet írt Hilbertről. Abban olvasható, hogy Hilbert Einsteint javasolta Bolyai-díjra.
Írtam neki, ő honnan tudja? Azt válaszolta, Szegő Gábortól, aki Hilbert munkatársa volt
Göttingenben.
– Őt sajnos már nem tudjuk megkérdezni.
– Nem, s mivel írásos ajánlásról nem maradt nyom, ez a kérdés valószínűleg örökre
nyitva marad, bár nem ártana tovább kutatni.
– A Bolyai-díj azonban újjászületett.

36

tiszatáj

– Igen, 2000. november 4-én a díjat újra kiadták. Saharon Shelah izraeli matematikusnak ítélték oda, aki a halmazelméletben teremtett új, más világot. A Bolyai János
Nemzetközi Matematikai Díjat ezután ötévenként adományozzák „a megelőző tíz évben
megjelent legkiválóbb, áttörő jelentőségű, saját új eredményeket, módszereket bemutató
matematikai monográfia szerzőjének.”
– Több tanulmányt írtál a fizika geometrizálásáról. Ezekben meglepő végkövetkeztetésre jutottál. Szerinted Bolyai Jánost az einsteini geometriai dinamika előfutárának
kell tekintenünk. Mik az indokaid?
– Albert Einstein 1915–1916-ban matematikai formába öntötte a geometriai tér és
a gravitáció, az anyag kapcsolatát. Híres gravitációs egyenlete a XX. századi fizika talán legnagyobb és legszebb alkotása. Eszerint ott, ahol anyag van, gravitációs erőtér keletkezik,
mely meggörbíti a teret, az euklideszi térből görbült, négydimenziós térré alakítja át.
A fizika geometrizálásának gondolata, hogy a fizikai kölcsönhatás meghatározhatja
a tér szerkezetét, messziről jött. Bernard Riemann 1854 júniusában megtartott magántanári
habilitációs előadása végén annak a sejtésének adott hangot, hogy a geometriai értelemben vett tér szerkezetét végső soron fizikai tényezők, erők határozzák meg.
Bolyai új, más világa szerint végtelen sok ellentmondásmentes hiperbolikus nemeuklideszi geometria létezik. Melyik geometria valósul meg a természetben, melyik geometriai
rendszer írja le a valóságot, mi határozza meg ezt? Bolyai leírta, hogy „a priori”, előzetesen
ez nem eldönthető.
– Neki azonban arról is volt elképzelése, hogy mi az, ami meghatározza a tér szerkezetét.
– Pontosan erről van szó! Bolyai János kéziratban megmaradt tételében megsejtette
a gravitáció és a tér szerkezetének kapcsolatát. Így fogalmazott: „…az nehézkedés törvénye
is szoros öszveköttetésben, foljtatásban tetszik (mutatkozik) az űr termetével, valójával
(alkotásával), miljségével.” Bolyai Jánosnak ez a tézise az 1830–1835-ös évekből származik, és lényegre törő tömörséggel fogalmazza meg az einsteini gravitációelmélet alapgondolatát. Bolyai megfogalmazása közelebb áll az általános relativitáselmélet lényegéhez,
mint Riemanné. Riemann semmit sem mondott arról, melyek azok a fizikai erők, amelyek
a tér szerkezetét meghatározzák. Bolyai János ezt világosan megmondja: a nehézkedés,
vagyis a gravitációs erő. Ezért hangsúlyozom, ahol csak módom nyílik rá, hogy a fizika
geometrizálásának gondolatösvényén a mi Bolyai Jánosunk is ott van.
– Azután, ahogyan az a mi vidékeinken lenni szokott, egy legenda is született. Eszerint Einstein a Bolyai-kéziratokból kapta az ötletet híres elméletéhez.
– Ez persze mese. A müncheni Hídfő Könyvtárban 1974-ben megjelent egy cikk,
amelynek szerzője azt állította, hogy Einstein 1914-ben elutazott Marosvásárhelyre, elment a Teleki Téka könyvtárába, bejegyezte nevét az olvasónaplóba, kikérte a Bolyai-kéziratokat, magával vitte Bolyai János említett feljegyzését, amit később megtaláltak hagyatékában. Na, ebből egy szó sem igaz. Einstein soha nem járt Marosvásárhelyen, a Teleki
Téka naplóiban nincs nyoma az állítólagos bejegyzésének. De még ha 1914-ben Marosvásárhelyen járt volna, a Bolyai-kéziratokat biztosan nem nézhette volna meg a Teleki Tékában. Azok akkor a marosvásárhelyi Református Kollégium könyvtárának egyik sarkában porosodtak. A kéziratok az ötvenes évek közepén kerültek át a Tékába és azután katalogizálta őket könyvtárosi alapossággal Benkő Samu, Abafáy Gusztáv, Szarvadi Tibor és

2005. október

37

Tordai Zádor. A kéziratokat később matematikusszemmel Weszely Tibor és Kiss Elemér
vizsgálta át.
– Professzor úr, úgy tudom, a nyolcvanas évek elején a Securitate is felfigyelt rád.
– Ez így volt. Emlékszem, 1984. május 9-én megjelentek nálam, és azt mondták…
– …hogy fizikát szeretnének tanulni!
– Ma már könnyen viccelődhetsz ezzel, akkoriban azonban komoly következményei
lehettek egy ilyen látogatásnak.
– Elnézésedet kérem. Miért jöttek?
– Azt mondták, bevisznek a temesvári Securitatéra, hogy tisztázzunk valamit. Itt is
tisztázhatjuk – válaszoltam. Azt nem lehet – vetették oda, és már vittek is. Ebből az lett,
hogy egy hónapon át nap mint nap bevittek és alkalmanként 5–6 órát kérdezgettek.
– Mire voltak kíváncsiak?
– Azzal kezdték, hogy soroljam fel azoknak a nevét, akik engem ismernek Temesváron. Nem voltam ismeretlen ember a városban, jó hosszúra nyúlt a lista. Amikor hazaengedtek, arra gondoltam, szólnom kellene azoknak, akiknek a nevét megemlítettem. Feleségem és Tibi fiam elment négy-öt helyre, hogy figyelmeztesse az ismerőseinket. Másnap a szekusok ordítva fogadtak: hogyan merészeltem telekürtölni a várost, hogy behoztak ide és kihallgattak.
– Tehát akiket figyelmeztetni akartál, azok közül valaki ezt bejelentette.
– Hárman is jelentettek. Ma már pontosan tudom, kik voltak. Így kezdődött. Azután
módszeresen végigmentek az egész Székelyföldön. Ahol előadásokat tartottam, ahol ismerőseim, barátaim voltak. Abban az időben tudományos előadásokat már lehetett tartani,
mást nem nagyon. Mozgékony ember vagyok, sok helyen megfordultam, több száz előadást tartottam. A szekusoknak volt egy listájuk, aszerint haladtak. Szép lassan kiderült,
hogy honnan érkeztek rólam jelentések. Székelyudvarhelyen például az előadásom után
egyik osztálytársam meghívott magához. Ott beszéltem a magyar iskolák megóvásáról,
a kihallgatásomon erről is tudtak, a fejemre olvasták. A végén megfogalmaztak egy vádat,
amit igyekeztek elismertetni velem. Azt kellett volna írásba adnom, hogy egy földalatti
magyar irredenta mozgalom romániai vezetője vagyok, összekötője és kapcsolatépítője
a bukaresti, a székelyföldi, az anyaországi és a nyugati emigráció magyarságának. Az összeesküvés-elméletükben szerepelt még Domokos Géza, Huszár Sándor, A Hét alapító főszerkesztője és Ágoston Hugó fizikus, tudományos újságíró, Molnár Gusztáv filozófus,
a Kriterion Kiadó akkori szerkesztője, akiknél néhányszor megszálltam, amikor Bukarestben jártam.
– Úgy tudom, egy vers is szerepelt a „bűnlajstromodon”.
– A kihallgatás második hetének a végén a vallatótiszt nekem szegezte a kérdést: mit
írt be nekem Kányádi Sándor abba a verseskötetébe, ami Magyarországon jelent meg?
Abba bizony semmit, értetlenkedtem. Nem hitt nekem. – Hozza be a Kányádi verseskötetét! – utasított.
Az előzményekről azt kell tudnod, hogy Kányádival gyermekkoromtól jó barátok vagyunk. Nagygalambfalván született, ahol korábban édesapám tanított, majd 1949 után is,

38

tiszatáj

amikor a szibériai fogságból hazakerült. Az udvarhelyi Református Kollégiumban egy évfolyammal előttem, a bátyám osztálytársa volt. Amikor Temesváron járt, mindig eljött
hozzánk. Köteteit mind megvásároltam, nagyon szeretem a verseit. A Kriterion Könyvkiadó Bukarestben 1978-ban jelentette meg a Szürkület című verseskötetét, benne a Halottak Napja Bécsben című híres versével, ami így kezdődik:
Befonnak egyszer téged is
valami pompás koszorúba
idegen lesz majd és hideg
minden akár a bécsi utca
elgurulsz mint egy villamos
utánad felgörbül a vágány
kutyatej páfrány
tör át a járdán
kit érdekel hogy erre jártál
Majd a közepe táján így folytatódik:
Én királyom nagy királyom
ki születtél kolozsváron
gyertyámat most érted gyújtom
mennyben és pokolban szószóló
légy érettünk közbenjáró
[………………………..]
– Tudod, mi van kipontozva? – kérdezte Kányádi. Megmondom neked – és a Romániában megjelent Szürkület kötetébe a szedés mellé kézzel beírta nekem a kicenzúrázott
szakaszt:
Fölséges uram kend
hogyha férkőzése
volna közelébe
kérje meg odafent
hogy vetne már véget
a nagy protokollnak
dolgaink romlanak
és bizony hogy avégett
s lenne védelmünkre
hogy ne kéne nyelvünk
féltünkben lenyelnünk
s önnön szégyenünkre.
Nekem azonban megvolt Sándornak a Magyarországon kiadott Fekete-piros versek
kötete, sőt verseinek egy román nyelvű válogatása is. A neves, azóta elhalálozott ortodox
román költő, Ioan Alexandru írt hozzá szép előszót. Mind a magyarországi, mind a román
nyelvű kiadásban a Halottak napja Bécsben című vers hiánytalanul megjelent. Ezeket
a hónom alá fogtam és bevittem a szekus őrnagynak. Kereste bennük Kányádi beírását, persze nem találta, hiszen ezekben a teljes vers jelent meg. Morgolódott, és elkönyvelhette

2005. október

39

magában, hogy most nem jól dolgozott az informátora. Kányádi verseskötetét még benntartották, s csak jó félév múlva, ősszel adták vissza.
– Bízzunk benne, hogy olvasgatták is Kányádit és hatott rájuk. A nyugati kapcsolataidban mi kivetnivalót találtak?
– A trieszti nemzetközi elméleti fizikai központban 1973-ban részt vettem egy a neutrínóról és a gyenge kölcsönhatásokról tartott konferencián. Ezután elmentem Rómába.
Akkor jártam ott először. Még Kányádi mondta, ha ott jársz, keresd meg a Triznya kocsmát. Ez tulajdonképpen egy irodalmi szalon volt, Szőnyi István híres magyar festő lánya
és a férje üzemeltette. Ők 1946 óta éltek Rómában emigrációban. Ott ismertem meg Békés
Gellért bencés papot, az új magyar katolikus biblia egyik fordítóját. Nagy név volt ő a teológiában, később azután hazajött, Pannonhalmán halt meg.
Amikor a római társaságban találkoztunk, megkérdezte, mivel foglalkozom. Például
ezekkel, mondtam, és a kezébe adtam az 1973-ban román nyelven megjelent Modern fizika és filozófia című tanulmánykötetemet. Lapozgatta, nézegette, majd rám nézett: „Te,
ennek a nyolcvan százalékát értem.” A francia és a latin nyelvtudása segítette a román
szöveg olvasásában. Neki adtam a könyvet. – Várj, itt lakom a közelben, mindjárt visszajövök, én is adok neked valamit – mondta. Nemsokára megjelent Jáki Szaniszló angol
nyelvű könyvével, ami A fizika jelentősége címmel jelent meg. A szerző neki dedikálta. Ők
Magyarországon évfolyamtársak voltak, paptanárok lettek, később Jáki Amerikába került,
ahol fizikus diplomát is szerzett. Békés Gellért a kezembe nyomta a könyvet: „Te biztosan
jobban tudod használni.” Megörültem a kötetnek, hazaérve megmutattam néhány ismerősömnek. Ezt is besúgták.
– Mi bajuk volt a könyvvel?
– Békés Gellérttel, a Rómában kiadott Katolikus Szemle főszerkesztőjével volt bajuk.
Egy időben Szőnyi Zsuzsa is dolgozott a folyóiratnál. Többször írtak a romániai falurombolásokról, felemelték szavukat a kisebbségek védelmében. Békés Gellért ezért persona
non grata lett Romániában. Amikor kollégáimnak, barátaimnak itthon megmutattam
a könyvet, láthatták benne Békés nevét, és ezt valaki jelenthette.
– Nyomasztó világ lehetett.
– Mit mondjak, az volt. 1984-ben megfélemlítési akciók sora zajlott az országban. Akkor szüntették meg a rádió és a tévé magyar adását. A bukaresti, a vásárhelyi, a kolozsvári
magyar adásokat mind-mind leállították. Bukarestben jelent meg A Hét című kulturális
hetilap, ahol Huszár Sándor és Ágoston Hugó is dolgozott. Őket is ki akarták nyírni.
– Szerencsére megúsztátok.
– Igen, de utána is figyeltek, szemmel tartottak. 1983-ban megjelentettem egy antológiát a Kriterion Könyvkiadónál. Az első magyar nyelvű tanulmánykötet volt ez a SETIprogramról, a földön kívüli intelligencia keresésének problémaköréről. Hosszú, eligazító
tanulmánnyal ajánlottam az olvasók figyelmébe. Később egy bővített, 400 oldalas válogatást készítettem, melyet a bukaresti Politikai Kiadó hozott ki százezres példányszámban. Jött a szekus, a kihallgató őrnagyom, hozta a könyvet, kérte, dedikáljam neki.

40

tiszatáj

– Ennyi „haszna” legalább lett a bajlódásaidnak: figyelmük előterébe hoztad a költészetet és a fizikát. Kérdezni is akartam, mi az, ami egy fizikust a költészethez, az irodalomhoz vonz? Szemmel láthatóan otthonosan mozogsz a humán világban is.
– Én nem tudok csak fizikus lenni. Minden érdekel, ami igazi nagy érték az életben,
a kultúrában, az irodalomban és a művészetekben. Gyermekkoromtól hordozom magamban a költészet szeretetét. Figyelem, miként jelenik meg a tudomány a költészetben. Biztosan ismered József Attila Eszmélet című versét. Milyen csodálatosan fogalmazza meg
abban a természettörvények megközelítő érvényességét, gondolj csak a szimmetriasértésre!
Én fölnéztem az est alól
az egek fogaskerekére –
csilló véletlen szálaiból
törvényt szőtt a mult szövőszéke
és megint fölnéztem az égre
álmaim gőze alól
s láttam, a törvény szövedéke
mindig fölfeslik valahol.
– A Bolyai Nyári Akadémián, 2003 júliusában Csíkszeredában az Erdélyi Magyar
Pedagógus Szövetség vezetői születésnapodon egy vadonatúj, még nyomdaszagú kiadvánnyal köszöntöttek. A kezdeményezésedre készült, benne Babits híres Bolyai-verse,
harminc nyelven. Hogyan született ez a kötet?
– Hosszú a történet, igyekszem rövidre fogni. Babits Bolyai-szonettje a Nyugat 1911.
évi szeptemberi számában jelent meg. Bolyai Farkast, az apát és János fiát abban az évben, július 7-én exhumálták és helyezték közös nyughelyre a marosvásárhelyi református
temetőben. Babits Mihály bizonyosan felfigyelt ennek a hírére. Érdemes felidéznünk
a legtömörebben és legszebben megfogalmazott költői mondanivalót, mottóként a híres
temesvári levélből vett sorokkal.

Bolyai
„Semmiből egy új, más világot teremtettem.”
Bolyai János levele atyjához

Isten elménket bezárta a térbe.
Szegény elménk e térben rab maradt:
a kapzsi villamölyv, a gondolat,
gyémántkorlátját még csak el sem érte.
Én, boldogolván azt a madarat
ki kalitjából legalább kilátott,
a semmiből alkottam új világot,
mint pókhálóból sző kötélt a rab.
Új törvényekkel túl a szűk egen,
új végtelent nyitottam én eszemnek;
király gyanánt, túl minden képzeten

2005. október

41
kirabolván kincsét a képtelennek
nevetlek, mint Istennel osztozó,
vén Euklides, rab törvényhozó.
BABITS MIHÁLY

Amikor 1993. november 3-án Temesváron a Bolyai-emlékművet avattuk, Babits verse
magyarul és románul is elhangzott Mátray László és Vladimir Jurăscu temesvári színészek
előadásában. A román műfordítást külön erre az alkalomra készítette el kedves barátunk,
Gelu Păteanu neves költő, aki a magyar irodalmat oly sokszor népszerűsítette. Sajnos ma
már nincs közöttünk.
Akkor jött a gondolat, hogy az örökérvényű verset több más nyelven is hozzáférhetővé
kellene tenni. Elkezdtem szervezni a műfordításokat… Estig mesélhetném, hogyan sikerült megtalálnom ehhez a megfelelő embereket.
– Néhány nyelvet azért soroljunk fel a harmincból, melyeken ma már olvasható
a Bolyai-szonett.
– Németre Carmen Puchianu fordította, angolra Paul Sohar és Kabdebó Tamás John
Wilkinsonnal, franciára Lorand Gáspár, olaszra Tomaso Kemeny, portugálra LadányiTuróczy Csilla, svédre Mervel Ferenc, finnre Anna-Maija Raittila, norvégre Sulyok Vince,
de oroszul, lengyelül, kínaiul, japánul, örményül, arab, hindi, bengáli, újhéber és még
számos más nyelven is olvasható a könyvben Babits Mihály verse.
– Professzor úr, szemmel láthatóan vonzódsz a költői tömörséggel megfogalmazott,
lényeget láttató mondatokhoz. Egyik előadásod fókuszába például az Ivanyenko professzor moszkvai dolgozószobájának falán látott feliratokat, mondatokat állítottad.
– Ivanyenkónál egy hónapig dolgoztam, 1964-ben. Akkoriban kezdődtek el a mértékelméletet megalapozó kutatások. Néhány kis téglát magam is hozzáadtam ehhez az épülethez. Dolgozataimat a Francia Tudományos Akadémia Közleményében Louis de Broglie
Nobel-díjas fizikus, a kvantummechanika egyik megalapozója mutatta be.
Vladimir Fock és Dimitrij Ivanyenko professzorok egyik eredményét általánosítottam
nemlokális kölcsönhatásokra, így kerülhettem fiatal fizikusként Ivanyenko közelébe.
Megmutatta szobájában a feliratokat, a nagy emberek keze nyomát. Az első ilyent Paul
Dirac írta angolul: „Physical law should have mathematical beauty.” Vagyis: „A fizikai
törvénynek matematikailag szépnek kell lennie.” Diracot nagyon jól jellemzi ez a megnyilatkozás.
A következő mondat Yukawáé, a japán Nobel-díjas fizikusé. Ő vezette be a skaláris
mezon fogalmát és megalkotta a magerők mezonelméletét, még 1935-ben. Ezt írta: „A természet lényegében egyszerű.”
Niels Bohr 1961-ben latinul fogalmazta meg a komplementaritás elvét: „Contraria non
contradictoria sed complementa sunt.” „Az ellentétek egymásnak nem ellentmondóak,
hanem egymást kiegészítik.” Gyönyörű elv! Gondolj csak az elektron kettősségére, arra,
hogy részecske, ugyanakkor hullám is, ez azonban nem ellentmondás, hanem egymást kiegészítő kép.
– A neutrínóról írt könyvedben ezután gyűjteni kezdted a beírásokat.

42

tiszatáj

– A Nagyenergiás Nemzetközi Konferenciákon és a neutrínóról rendszeresen tartott
konferenciákon nagyon sok neves kollégával találkoztam. Közülük számosan szerepeltek
a könyvemben, többükről fényképet is közöltem. Megkértem őket, írjanak egy-egy mondatot a magammal vitt könyvbe.
– Hallhatnék közülük néhány gyöngyszemet?
– Jakov Boriszovics Zeldovicsot te is jól ismerted. Ő az, aki Andréj Szaharovval megalkotta a szovjet hidrogénbombát, sajnos már nem él. Zseniális ember volt. Hawking angol fizikus, aki maga is zseni, Moszkvában, az egyik kvantumgravitációról tartott konferencián ismerte meg személyesen Zeldovicsot. Így ámuldozott: „Eddig azt hittem, hogy egy
intézmény, mint a matematikában a Bourbaki volt. Most látom, hogy egyetlen élő ember.”
Zeldovics nagyon megörült, amikor meglátta fényképét a könyvemben, oda oroszul
a következőt írta: „A részecskék közötti gyenge kölcsönhatások az emberek között erős
kölcsönhatásokhoz és barátsághoz vezetnek.”
– Szép gondolat. Kitől őrzöl még hasonlót?
– Nagyon sokan írtak a könyvembe. Közülük még egyet említek. Abdus Salam, a pakisztáni származású Nobel-díjas fizikus halála előtt pár évvel írt a könyvbe. Megfogalmazott egy tézist, amit szellemi testamentumának is nevezhetnénk: „A természet nem a szerkezetében egyszerű, hanem az alapelvekben.”
– Mikre gondolhatott?
– Egyik előadásában elmondta, mik ezek a fundamentumok: egyik a fizika geometrizálása, a másik a mértékszimmetria és a mértékelmélet.
– Vérbeli tanáralkat vagy, ezt több előadásodon tapasztalhattam. Amikor hallgatóid
elé állsz, vibráló lobogásban ezer fokon égsz. Szeretsz tanítani?
– Nagyon.
– Mit szeretsz ebben a hivatásban?
– A tudás átadásának az örömét. Amihez hozzájutottam, amit megtanultam, az ne
csak az enyém, hanem másoké is legyen. Jó látni diákjaim arcán, amikor felkeltem az érdeklődésüket és kinyílnak az új ismeretek befogadására. A temesvári egyetemen a modern
fizika különböző ágait adtam elő, a kvantumfizikát, a magfizikát, a relativitáselméletet,
a szubnukleáris fizikát. Ott sajnos már nyugdíjaztak, a Szegedi Tudományegyetemen azonban még tartok előadásokat fizikus hallgatóknak egy új tudományágról, a részecske-asztrofizikáról, ami már a XXI. század tudománya.
– Tudom, ha hívnak, a világ végére elmész, hogy a fizikát népszerűsítsd. Gondolom,
voltak emlékezetes előadásaid.
– A Székelyföldön gyakran tartottam előadást. A nyolcvanas évek vége felé járhattunk,
amikor Székelykeresztúrra hívtak. Talán emlékszel rá, akkor fedezték fel azt a híres szupernóvát, amit így jelöltek: SN 1987A. Nagy szenzáció volt, hiszen utoljára Kepler látott
szupernóvát 1606-ban szabad szemmel, csaknem négyszáz éve. Az SN 1987A a Nagy
Magellán ködben robbant, csak a déli féltekéről lehetett látni.
– De valami nagy neutrínósugárzást detektáltak akkor.

2005. október

43

– Éppen ezt akarom mondani, hogy ekkor észlelték először egy szupernóva neutrínósugárzását. Amerikában három helyen is detektálták, de megfigyelték a Kaukázusban az
Elbrusz neutrínó obszervatóriumában, és a Mont Blanc alatti alagútban. Ezt nevezhetjük
a Naprendszeren kívüli neutrínócsillagászat születésnapjának. Erről tartottam előadást
Székelykeresztúron, egy késő őszi napon. Az ottani múzeum százötven személyes nagyterme öt órára, a kezdésre zsúfolásig megtelt. Kinn akkora már besötétedett. Éppen a legizgalmasabb résznél tartottam, amikor kialudt a villany, sötétség borult a teremre. Akkor
jutott eszünkbe Ceausescuék rendelkezése, miszerint az egész országban délután 6 és 9
óra között rendszeresen elvették tőlünk a villanyt.
– És lőn sötétség!
– Ettől azonban nem ijedtem meg, a sötétben tovább folytattam az előadást, közben
a rendezők petróleumlámpákért és gyertyákért szaladtak. Nemsokára a lobogó lángocskák
fényében újra láthattuk egymást és tovább merenghettünk Világegyetemünk rejtélyein.
Még egy történetet mesélek. Akkor még élt Márton Áron, a nagy erdélyi katolikus püspök. Több erdélyi íróval, költővel állt kapcsolatban és felkérte őket, tartsanak előadást
Gyulafehérváron, a teológián. Meghívta Kányádi Sándort, Bajor Andort, a katolikus lap
főszerkesztőjét, Fodor Sándor csíkszeredai írót és másokat. Felvetődött, hogy a természettudományok köréből is kellene előadást tartani a teológusoknak. Kányádiék ajánlották: szóljatok Toró Tibinek! Úgy is lett, nemsokára felkérőlevél érkezett Gyulafehérvárról.
Megírtam nekik, hogy örömmel tartok előadást a teológusoknak a modern fizika filozófiai
kérdéseiről. Ebben megegyeztünk. Közeledett az előadásom napja, amikor táviratot kaptam: lefújták a fellépésemet. Később megtudtam, hogy híre ment a teológián tartott előadások sikerének, és a Securitáte beszüntette azokat.
Múltak az évek, eltelt belőlük vagy huszonöt. Akkor újra megkerestek, tartsam meg azt
az előadást, amit a hetvenes évek közepén nem lehetett. A teológia hallgatói addigra már
lelkészek lettek, a Csíki- és a Gyergyói-medencében teljesítettek szolgálatot. Csíkszeredába hívták őket össze, eljött a már nyugdíjas Bálint érsek úr is, ott volt Kányádi… Én pedig szépen megtartottam az elmaradt előadást. Rá egy hónapra pedig megismételtem
Gyulafehérváron, a negyedéves teológushallgatóknak.
– Szeretném, ha beszélnénk még a tanártovábbképzés nagy erdélyi missziójáról,
a Bolyai Nyári Akadémiáról. Tudom, ez szívügyed, évek óta figyelem erőfeszítéseidet,
hogy a fizikatanároknak színvonalas és sokszínű előadásokat adhass, neves előadók
megnyerésével. Miért tartod fontosnak ezt a munkát?
– Fél évszázad alatt mintegy ötezer középiskolai tanárt oktattam a XX. század fizikájának nagy elméleteire. Tapasztaltam, hogy a hallgatókat leginkább a fizika frontvonalának
kérdései érdeklik, melyek az ismert és az ismeretlen határvidékein bukkannak fel. A legújabb eredményekről hiteles forrásból merítve kell tájékoztatnunk a fizikát oktató tanárokat. Erről, valamint a fontos fogalmak születésének és továbbfejlődésének a történetéről
nekik tudniuk kell. Például a neutrínó genezistörténete, újabb és újabb arcának felismerése izgalmasabb lehet egy detektívregénynél.
Fizikatörténetet évekig tanítottam a temesvári tudományegyetemen. Arra, amire Simonyi Károly vállalkozott híres könyvével, A fizika kultúrtörténetével, nekem már nem
volt sem erőm, sem bátorságom. Maradtam a XX. századnál, ennek a fizikájából lényegé-

44

tiszatáj

ben ötven évet aktívan átéltem, első kézből ismerem. A Bolyai Nyári Akadémia programjának összeállításakor fontosnak tartom, hogy tanárainkat az évfordulóhoz kapcsolódva
megismertessük a XX. század fizikájának nagy alakjaival. 2005-ben a Fizika Évét ünnepeljük, erre tehát különösen jó alkalom adódik.
– Ha mondjuk kétszáz év múlva visszatérhetnénk az árnyékvilágból, miről érdeklődnél először, mire lennél kíváncsi?
– Mindenképpen szeretném megtudni, hogy a fizikusoknak sikerült-e egy koherens,
logikus, szintézisteremtő elméletet megalkotniuk. A másik, ami nagyon izgatna, hogy hol
tart a neutrínókutatás. Még mindig csak három neutrínót ismernek-e, és az Univerzumban rejtőző sötét anyag felfedte-e titkait?
– Netán arra is kíváncsi lennél, hogy vannak-e még magyar tannyelvű iskolák Erdélyben?
– Kérdésed Juhász Gyula híres versét juttatja eszembe, a Testamentomot. Így kezdi:
Szeretnék néha visszajönni még,
ha innen majd a föld alá megyek,
feledni nem könnyű a föld ízét,
a csillagot fönn és a felleget.
Majd kissé később így folytatja:
Ó, én senkit se háborítanék,
szelíd kísértet volnék én nagyon,
csak megnézném, hogy kék-e még az ég
és van-e még magyar dal Váradon?
Igen, ezt én is nagyon szeretném látni. Az ősi iskoláinkat, és megtudni, hogy mi lett az
erdélyi magyarsággal. Van-e még magyar szó, magyar dal Temesváron, magyar nyelven
tudomány a Székelyföldön.
– Előre bocsánatot kérek a kérdésemért: miért van szükség magyar iskolákra Erdélyben?
– Ezen a gyönyörű nyelven óriási kultúrát sikerült teremtenünk. Kár lenne azt veszni
hagyni. Mint ahogyan a más nyelveken teremtett kultúrákat is óvni, védeni kell. Mert ha
az egyik elvész, ettől a másik is szegényebb lesz.
– Családodról még nem is beszéltünk.
– Feleségem Udvarhelyen született, de Váradon nevelkedett, apósom ennek a városnak volt neves matematika-fizika szakos tanára. Feleségem is a temesvári egyetemen tanult, egy évvel volt kisebb nálam, úgyszintén a matematika–fizika szakon végzett. Azután
az egyetemen maradt, először a csillagászaton, később szeizmológus lett, a bánáti földrengések nagy szakértője. Még nem végezte el az egyetemet, amikor 1953-ban összeházasodtunk, két nappal Sztálin halála után. Utána vendéglőbe mentünk, de a gyász miatt három
napos szesztilalmat tartottak.
– Ahogyan ismerlek, biztosan intézkedtél…
– Így van, kapcsolatba léptem a pincérrel, ezt követően lett mivel koccintanunk.

2005. október

45

– A kölcsönhatást közvetítő részecske, gondolom, a lej lehetett.
– Így is fogalmazhatunk. Azután eltelt egy év, megszületett László fiam, 1957-ben pedig Tibor. Mindketten atomfizikusok lettek, Laci ma is a sugárvédelem első számú szakembere Romániában. Tibi 1989-ben úgy érezte, van mondanivalója a politikában, és már
ötödik éve RMDSZ képviselő a román parlamentben.
– Unokák?
– Nagy unokáim vannak! Ketten elvégezték az egyetemet. Laci lánya, Emese közgazdaságtant végzett, majd megtanult spanyolul, és egy évet ösztöndíjjal La Coruñában töltött. Tibi nagyobbik fia most végez a szociológián, a kisebbik másodéves a történelem szakon.
– Professzor úr, elégedett lehetsz a családoddal!
– Nincs okom panaszra, bár örvendtem volna, ha valamelyik unokám a matematikafizika szakot választja. Többet tudtam volna nekik segíteni.
– Majd a dédunokák követnek az utadon. Az öröklött anyag nem tűnik el.
– Legyen igazad.
Budapest–Barót, 2004 őszén
Az interjút készítette: STAAR GYULA

Tanulmány
IMRE LÁSZLÓ

Németh László és a XXI. század
Az 1950-es és 60-es években, vagy még korábban eszmélkedők, akik azon kor talán legnagyobb írójának és közgondolkodójának, sőt erkölcsi zsenijének vélték Németh Lászlót,
manapság hol mélabúval, hol ingerültséggel konstatálják, hogy (bár deklarált és széleskörű támogatás birtokában megkísérelt detronizációra még nem került sor) más nevektől
hangos az irodalmi élet, s még ugyanazon nemzedékből is gyakrabban azt a Márait idézik,
akinek írói rangja meg sem közelíti a Németh Lászlóét. Ismeretes módon nagy szerepe
van Márai túlértékelésében a több évtizedes tiltását követő rehabilitáló buzgalomnak, ami
jogos is bizonyos mértékig, újabban meg olyan lektűr-jellegű művei hangos nemzetközi sikerének, aminek eufórikus kommentálása nem sokban különbözik attól, mintha azon örvendeznénk, hogy Kálmán Imre operettjeinek világsikere immár meghaladta Bartókét.
Az irodalomtörténet tanulságaihoz fordulva azután aggodalmaink bölcs belátássá szelídülhetnek, ha emlékezetünkbe idézzük, hogy irodalmunk legnagyobbjai is háttérbe szorultak időnként hosszabb-rövidebb időre. Berzsenyi Dániel nemesi-nemzeti retorikája
például vajmi kevés megértésre számíthatott a Petőfi–Arany-korszakban, amikor is a népies egyszerűség és természetesség kultusza nem sokat tudott kezdeni az ő mitológiai képeivel, ódai pátoszával. De jött a Nyugat, jött Füst Milán és Kassák, s Berzsenyi iskolai
tananyagból ismét eleven klasszikus, sőt bálvány és eszmény lett, nem sokkal később meg
éppen Németh László volt az, aki a magyar irodalom legérdekesebb és legtanulságosabb,
leginkább magyar költői közé sorolta most már visszafordíthatatlanul. A halálát követően
Arany is anakronisztikus és unalmas muzeális értéknek látszott, míg Babitsék fel nem fedezték benne a modern, fájvirág lírikust. Mikszáthot majdnem ifjúsági olvasmánnyá degradálta az idő a XX. század derekára, aztán váratlanul őrá kezdtek esküdni a posztmodern
kor prózistái, mivelhogy érvényét vesztette a pszichológiai ábrázolás követelményének
egyeduralma, s lehetett már szeretni és követni Mikszáthot, a nagy csevegőt, a zseniális
mesélőt, és (ami végleg aktuálisnak érződött a rendszerváltás után) az anekdoták mögé
rejtőző reménytelenséget.
Mondható volna tehát az, hogy szép és fontos dolog ugyan Németh László örökségének elevenségén őrködni, de szükségtelen, mert úgyis eredménytelen szembehelyezkedni
a korkívánalmakkal, azzal, hogy a széppróza belső fejlődéstörvényei alapján, no meg a 70-es,
80-as évek felnövekvő nemzedéke szerint nem ő tekinthető a megújulás elsőszámú forrásának. Ez a belátás egyébként a legkisebb mértékben sem fékezné a Németh László népszerűsítésén fáradozók erőfeszítéseit, hiszen (természetszerűleg) akkor is lehetőség, sőt
kötelesség volt Berzsenyi, Arany vagy Mikszáth tanítása, élő örökségként való gondozása,
amikor látszólag másfajta értékpreferenciák domináltak. Németh László XXI. századi to-

2005. október

47

vábbélése azonban ennél bonyolultabb folyamatnak ígérkezik, s a feladatok is szerteágazóbbak.
Először is: a XXI. század felől nézve a szépíró Németh László sokkal elevenebb örökség, mint az 1990-es évek felől, hiszen (romantika, naturalizmus, minden más 30–40 év
alatt elvirágzott) a posztmodern után a megváltozott helyzetben új, a posztmodernével
ellentétes igények és szükségletek fognak megnyilatkozni. (Máris vannak jelek, amelyek
szerint az önmagára reflektáló epika a világra reflektáló epikának adhatja át a helyét.)
Németh László Thomas Mannhoz vethető intellektualizmusa és esszéisztikus regényírása,
Faulknerhez vethető, mítoszi szövevényű lélektragédiái nélkül nehezen képzelhető el
a 2020-as, 2030-as új magyar írónemzedék helyzetrögzítése és pozíciókialakítása. Igaz,
drámáinak pedagógiai célzata új kontextusba került 1980–90 után (a VII. Gergely, a Széchenyi, a Galilei aktuális sugallatai kezdtek elhomályosulni, legalábbis a fiatalabb és a kevésbé differenciált befogadó szemszögéből), de a ma és a holnap számára kevés termékenyebb dramaturgiai lehetőség van, mint a történelmi parabola.
Ha Tolsztoj és Camus nem nélkülözhető, akkor a mindenkori magyar széppróza kiinduló szintje (mások mellett) mégiscsak Németh László epikája volna, ha nem mutatkoznának vele kapcsolatban fenntartások és idegenkedések, melyek a szépíróra is árnyékot kívánnak borítani. Ezek megnevezése és megértése nem megy másképpen, mint objektivitásra törekvő, történelmi tárgyú eszmecserével. A népi–urbánus ellentét vagy Németh László állítólagos antiszemitizmusa azért kap hamis, de legalábbis egyoldalú beállítást, mert az 1940-es évek első felének szörnyűségei vetülnek a Tanú Németh Lászlójára.
Ez éppen olyan, mintha Fülep Lajos 30-as évekbeli aggodalmát a Dunántúl elnémetesedésével kapcsolatban azért bélyegeznénk nacionalista gyűlölködésnek, mert a II. világháború befejezése után a hazai svábokat embertelen módon telepítették ki, illetve hurcolták ártatlanul kényszermunkára, ahonnan olyan kevesen tértek meg, hogy az akciót tudatos népirtásnak is lehet nevezni.
És ahogy csak egyoldalú és történetietlen vélekedés taszíthatja Németh Lászlót a jobboldali bajkeverők táborába, éppúgy csak a tájékozatlanság és az elfogultság marasztalhatja
el úgy, mint a Kádár-korszak legitimálóját. Az 1929–33-as világgazdasági válságból jobboldali diktatúrákhoz vezetett az út (Olaszországban, Németországban, Spanyolországban),
de még a kapitalizmusnak demokratikus, többpártrendszerű funkcionálása is viszolygást
váltott ki Német Lászlóból, már csak erkölcsi és szellemi igényessége folytán is. Miért ne
táplálhatott volna reményeket egy elképzelt, osztály nélküli társadalom képlete iránt?
(Hozzátehetjük: mindvégig vállalt eszményei, Tolsztoj és Gandhi szellemében akár?) Tudott ugyan a sztálinizmus borzalmairól is, de lehetett-e szava az ellen, hogy felszámolják
a kevesek műveltségi monopóliumát, betiltják az operettet, s valódi értékek (Móricz, Ady)
lesznek a fő kötelezők. (Akik elé a legvadabb időkben sem helyezték Komját Aladárt vagy
Illés Bélát.) Azt is látnia kellett, hogy az 50-es, 60-as évek kultúrpolitikájának középszintű
irányítói közt ott van rengeteg népi kollégista, Karácsony-tanítvány, akik (némi marxista
külmáz mögött) azt csinálják, amit a népi íróktól tanultak. És pláne 1961, a hruscsovi olvadás és a hazai amnesztiák után, amikor Gagarin űrutazása nyomán a szovjet tudomány
versenyképessége több területen is úgy mutatta, hogy a rendszernek a nyugati hatalmak
által beharangozott csődje még elég messze van, s amikor már évek óta ő az iskolai kötelező olvasmány, csoda-e, ha egy ilyesfajta lassan humanizálódó, nemzeti felelősségérzettel

48

tiszatáj

gazdagodó diskurzus (amikor is egyre több helyen kerülnek „Grezsa Ferencek” az intézmények élére) az, amitől azt remélheti, hogy jó erőket konzerválhat, s ezzel szellemi és erkölcsi értékeket ment át egy valamikori fordulat számára.
Egyébként is sohasem tartozott a kombattáns szembenállók közé, akik szerint minél
rosszabb, annál jobb, azaz minél több szenvedés és pusztulás szakad az országra, annál
hamarabb dőlhet romba a rendszer, amiért semmilyen ár nem drága. Kultúrában és emberekben gondolkodott és nem politikai hatalomra vágyott, s ha kultúrában, tudományban előrelépés történt, nem gondolta, hogy ez a Kádár-rendszert konszolidálja, hanem
éppen ellenkezőleg, azt várta (és ezt sokban igazolta az idő), hogy minél többen jussanak
olyan szellemi és erkölcsi színvonalra, amely szinten már hosszú távon sem baloldali, sem
jobboldali demagógia nem fog rajtuk. Hogy is lehetne Németh Lászlót akár a „puha diktatúra” kedvencének tekinteni, amikor a nyugati és észak-amerikai emigráció egésze tizedét nem volt képes produkálni annak, amit Németh László tett a szocialista demagógia
ellen. Ha Németh László is emigrált volna, vagy belső emigrációba vonulva elnémul, elkerülhetetlenül egyneműen leninista agitátorokká váltak volna a főképpen a parasztságból
érkező ifjú értelmiségiek (akikbe ő bizalmát vetette), akik az ő műveiből meríthettek ellenállást a szocialista internacionalizmus és a marxista materilaizmus félszázados egyeduralma idején.
Ha tett (sosem elvfeladó) gesztusokat Németh László a 60-as években, feltehetően
ilyen belátások is vezérelhették (éppúgy, mint Illyés Gyulát, Veres Pétert, másokat.) Lehetett ezt engedékeny magatartásnak beállítani, de ne feledjük: világháborúkat, kommünt,
népnyomort, haláltáborokat, kulákirtást megért emberről van szó, aki humánus beállítottságánál fogva örül a zsarnokság enyhülésének, mint tanár, mint orvos emberi elmékbe
és szívekbe veti reményét, s nem vérontásba és kiszámíthatatlan politikai aspirációkba.
Aki ezt nem látja be, nagyon keveset ért Németh László nemzedékének sorsérzékeléséből,
adottságaiból, de a jelen, s a jövő politikai és erkölcsi útvesztőiben sem válhat megbízható
helyzetelemzővé.
Hozzá kell számítani ehhez még, hogy egy aszketikusan puritán szellemről van szó, aki
(a Harc a jólét ellen tanúsága szerint) nemcsak a diktatúráktól félti az emberiséget, hanem egy rászakadó és demoralizáló jóléttől is, arról nem is beszélve, hogy nem él benne
semmiféle nosztalgia a riasztó szociális különbségeket felmutató 1945 előtti világ iránt.
(Ahogy tény, hogy Kodály sem volt túlságosan jó véleménnyel a megvalósult szocializmusról, de azért sosem gondolta, hogy az ő nagyszabású elképzeléseit az éneklő Magyarországról, a kulturált és művelt Magyarországról a 20-as, 30-as évek keretei között lehetett volna megvalósítani.)
Németh László abban volt több és más némely fiatalabb kortársánál, és ezért lehet
instruktív a XXI. század számára, mert tapasztalatból tudta (hisz ez volt a harmadik út
koncepció lényege), hogy az ő elképzeléseinek egyáltalán nem kedvezne a piaci alapra helyezett oktatás- és művelődéspolitika. Lehetett és lehet ma is naivnak nevezni a mind
a kommunizmussal, mind a 60-as években nyugat-európai és észak-amerikai benyomásokból megismert jóléti társadalmakkal való szembehelyezkedést. De ne feledjük, hogy néhány évtizeddel Németh László halála után II. János Pál pápa páratlan erkölcsi tekintélye
nem kis részben azon alapult, hogy nemcsak a kommunizmust vetette el, hanem ugyan-

2005. október

49

ilyen mértékben érték- és emberellenesnek vélte a nyugati demokráciák katasztrofális erkölcsi színvonalát.
Mondanunk sem kell, hogy Németh László humánus nemzetféltése is aktuálisabb
2020-ban vagy 2050-ben, mint valaha. A trianoni szétdaraboltság, a szocialista internacionalizmus fenyegetése eltörpül a határok nélküli Európa veszélyéhez képest, amikor is
egy új népvándorlás jóvátehetetlenül szétzilálhatja a magyarságot. (Ezt nem értette meg
Kossuth sem, aki reményét a Duna konföderációba vetette, s nem látta előre, hogy a mindig a nagyobbnak kedvező asszimiláció a magyarság végpusztulásához vezet.) A Németh
László-féle humánus, de megmaradáselvű nemzeti princípium már csak azért is nélkülözhetetlen, mert bal- vagy jobboldali demagógiával nem is olyan sokára tömegeket lehet
megnyerni, és (mutatja a Balkán friss példája) gyűlölet és gyilkolás prédájává tenni. A gondolkodó Németh László tehát fontosabb, mint valaha, mert sem a marxista típusú szocializmus, sem a szabad piaci szemlélet nem nyújt kellő biztonságot a magyarság modus vivendijének kialakításához.
Kulturális és erkölcsi értékek tették naggyá valaha Európát, kis és kockára tett sorsú
népek számára pedig ez bizonyult a megmaradás és felemelkedés egyetlen útjának, ezt
Finnország elmúlt kétszáz éve is bizonyíthatja. S ha jogos aggodalmakkal viseltetnek Európa jelen trendjeit illetően nálunk gazdagabb és nagyobb létszámú népcsoportok, hogyne
aggódhatnánk a magyarság jövőjéért. (Melynek végromlása – Széchenyi örökérvényű igéje
szerint – nemcsak nekünk fáj, hanem Európát és a nagyvilágot szegényíti.) A XX. század
példája szerint a káoszból a rendpárti igények felé vezethetnek utak, melyek Magyarországot (Hitler- és Sztálin-féle változatukban) egyszer már végromlásba taszították. Holott készen állt és érvényben van ma is egy olyan, végső elvében a keresztyénséggel, Gandhival és sok más hasonelvű nemes törekvéssel rokon nézetrendszer, a Németh Lászlóé,
amely megóv a gyűlölködéstől, amely nem egyoldalúan Nyugat-Európa orientált, amelynek van szava és őszintén keresi a kapcsolatot a szomszéd népekkel, amely csak türelem
és jóindulat, csak műveltség és humánum jegyében fogalmaz meg alapelveket, s amely
megtartónak csak olyan nemzeti kultúrát tart, mely nem gyűlöletkeltésre termett. Éppen
ideje volna felismerni, hogy egy magasszintű, igazi nemzeti érzés nem elválasztja, hanem
összeköti e népeket. Ne feledjük: csak az érezhet rokonszenvet és tiszteletet valamely más
nemzet értékei iránt, aki a sajátjával szemben sem közömbös.
Olyan országépítők, mint István király és IV. Béla, olyan hídépítők, mint Széchenyi
után a XX. századnak is megvoltak a nagy, nemzettapasztó géniuszai, Kodály és Németh
László. S talán az sem ok és tanulság nélkül való, hogy nem hadvezérek és politikusok
váltak irányadó szellemekké, hanem a kultúra, a szellem fenoménjei. És ha Németh László
tanulságot és támaszt talált Apáczait és Misztótfalusi Kis Miklóst, Széchenyit és Görgeit
megidézve, a számunkra kétes, bizonytalan jövő magyarsága megtalálhatja őt. Ám hogy
megtalálhassa, készen kell lennie sok mindennek, s készült és készül is sok minden Németh László életműve körül. Minden bizonnyal vannak olyan alkatú emberek, akiknek
kultuszra, kultikus cselekedetre is szükségük van, hiszen a továbbörökítés és az életben
tartás ilyesmihez is kapcsolódhat. A nagy pillanat azonban akkor jön el, amikor az író
életműve, s a gondolkodóé egymást segítve válik irányt és megoldást adóvá.

50

tiszatáj

FRIED ISTVÁN

Megold(hat)atlan (?) kérdések a szöveg,
a medialitás és a filológia körül
S ZÉLJEGYZETEK K ULCSÁR S ZABÓ ERNŐ KÖNYVÉHEZ 1

„Üdv. az igazi filológusnak!”
(Friedrich Schlegel)2

Kulcsár Szabó Ernő 2004-ben kiadott tanulmánykötete mintegy tíz esztendő „terméséből”
szemelget, több – igen lényeges – ponton érintkezik azokkal az irodalomtörténet/tudomány alap(?)problémáit fejtegető értekezésekkel, amelyek keresik, ám egyelőre nemigen
vagy önnön állításaikban kételkedve jelölik meg, semmi esetre sem „ki”, az irodalomtörténet/tudomány helyét, lehetőségeit az e diszciplína „bekebelezésére” igényt tartó, önmagukhoz integrálni törekvő, vele „közösködni” óhajtó tudományszakok között. Abban
szintén összeolvasható Kulcsár Szabó Ernő a tőle megszokottan határozott vonásokkal
fölvázolt elméleti premisszákkal jellemezhető kötete a vele párhuzamosan érzékelhető
irodalom(?)-tudományos igyekezetekkel, hogy „kihívásként”, újragondolásként, vitalehetőségként számol olyan divatos, megfontolást érdemlő elméleti irányzatokkal, (rész-)diszciplínákkal, mint az újhistorizmus, a kulturális antropológia, a művelődéstörténet, illetőleg azt részint módosító, részint átformáló kulturológia (Kulturwissenschaften, cultural
studies); ugyanis az általuk értelmezési ajánlatokként szerveződő elméleti álláspontok
egyfelől nem egyszer kétségessé teszik egy szuverén, bár sosem teljesen „önelvű” irodalomtörténet/tudomány jövőbeli létét, másfelől nagyobb és látványosabb jelentőséget igyekeznek tulajdonítani mindazoknak a „kontextusoknak” és „társtudományi” átszövődéseknek, amelyek terében és idejében az eddiginél megnyugtatóbban vélik elhelyezhetőnek
(egyszerűsítsünk!) az irodalmi szövegeket, sőt: olykor költői életműveket. Ebben a tudománytörténeti keretben Kulcsár Szabó Ernő főleg a medialitás-elmélet (Friedrich Kittler
által rendszerbe fogalmazott) változatát szembesíti (hogy a kötet címéhez hívek maradjunk!) a „szöveg”-gel és a „filológiá”-val (helyenként ugyan inkább filológusok meghatározott csoportjával, mint a filológiával), ám szűkebbre is, tágabbra is szabván vizsgálódásának téridejét, az alábbi alcímmel látja el a könyvet: „Költészettörténet és kulturalitás
a modernségben”. A terminológiájára kényesen ügyelő szerző jó hermeneutaként elemzéseinek, levezetéseinek, sőt a maga megrajzolta vitapozícióinak „történetisége” mellett áll
ki, s a szóválasztás tanúsága szerint nem elsősorban a költők, hanem a költészet(típusok)
historikuma érdekli; s bár e kötetben a magyar modernségváltozatoknak oly kiemelkedő
szereplői kínálnak lehetőséget a nyelv- és személyiségfelfogások különféleképpen értett

2005. október

51

modernségének demonstrálására, mint József Attila, Szabó Lőrinc és Kassák Lajos, hivatkozási alapként Ady meg Kosztolányi, ritkábban Babits, illetőleg Márai Sándor és Németh
László, a kortárs „költészettörténet”-ből (talán egyelőre még inkább csak költészettörténésből) oly paradigmatikus vállalkozások kerülnek elő, mint Kovács András Ferencé, Oravecz Imréé, utalásképpen Garaczi Lászlóé és Esterházy Péteré, valójában nem irányzatpoétikai, hanem nyelv – és költészetelméleti, részint szubjektumelméleti jellegű a kifejtés.
Nem kitérőképpen, hanem a félreértések elkerülése végett írnám le, hogy a kötet a költészetet feltehetőleg a német Dichtung és nem a Poesie jelentésben használja, s nem kizárólag a lírai-verses művek/műfajok szinonimájaként. Kiegészítésül hadd tegyem hozzá, hogy
míg Kassák és a német expresszionizmus és, sajnos, csak a német dadaizmus együttelolvasása, szembesítő elemzése nemcsak indokolt és meggyőző, hanem éppen ennek az
egybevetésnek köszönhetően nyerhetünk újabb információkat Kassák „költészettörténeti”
szerepéről és európai helyéről (bár az olasz és orosz futurizmus bevonása nem volna teljesen fölösleges), Szabó Lőrinc és az általa fordított Ernst Stadler egy-egy versének összeolvasása nekem inkább úgy hat, mint kivágott részlet egy terjedelmesebb tanulmányból.
A címben és az alcímben kitűzött tételek (A líra kinetográfiája és az „én” kívülhelyezése –
A mozgás „írhatóságának” avantgarde és későmodern technikái) részben a kittleri elmélet(ek) bizonyságául szolgál(nak), az irányzatpoétikai megjelölés pedig a kronológia természeténél fogva (feltehetőleg akaratlanul) az előttiség és utániság kissé merev dichotómiájába helyezi a két verset: ez költészet-„történetileg” persze nem megrovandó, ugyanakkor hermeneutikailag nem százszázalékosan indokolható. Annál kevésbé, mivel – eltekintve Szabó Lőrinc és Ernst Stadler értékfelfogású besorolhatóságától: Stadler ma már
kevésbé „reprezentáns” poéta a német, mint Szabó a magyar irodalomban, legalábbis
a magyar világirodalmi kánont szem előtt tartva – az avantgárd egészen más poétikai feltételeket hozott létre alakulástörténete során, illetőleg egészen más anti-poétikai, sőt:
poetológiai feltételeknek kívánt megfelelni, más retorikai premisszákra hivatkozott, mint
a későmodernnek nevezett korszak(?) reprezentánsa, a Lidércet író Szabó Lőrinc. S éppen
ennek a tanulmánynak alkalmisága (hiszen konferenciaelőadásnak készült oly hallgatóság
számára, amelynek nem állhatott rendelkezésére a Szabó Lőrinc-vers) világít rá arra, ami
problémaként nem ennyire itt, mint inkább a hungarológia (tév)útjain töprengő (vita)írások tárgyát alkotja: miként illesztendő be a magyar hozzájárulás az európai „költészettörténet”-be, netán az európai irodalomközi folyamatba, más oldalról szemlélve: kinek szól
a hungarológia? Durvábban: „egyszerű” export-cikk-e, amely „megfelelő” (?) nemzetimázs
létesítésére vállalkozik? Vagy olyan (tudományos) előfeltevés-rendszer, amely más diszciplínákkal való szüntelen dialógusban formálódik? Még annyit: a berlini hallgatósághoz
talán valóban a címekbe kivetített tárgymegjelölésekkel lehetett, volt érdemes szólni, hogy
indokolttá váljék: Szabó Lőrinc (és általában a magyar „késő-modernség”, tehát az 1930as évek Kosztolányi – és Babits-lírája, József Attila költészete) miként volt képes úgy túllépni az avantgárdon, hogy annak néhány fordulatát, több kérdését újragondolta, idézőjelbe tette, deformálta, hasznosította, a krizeológia tanulságaival szembesítette, és megvetette annak a „késő-modern” lírai elgondolásnak alapját, ezzel együtt annak egyik lehetséges változatát is megteremtve, amellyel az 1940-es, 1950-es esztendők lírája (nem nálunk, bár íróasztalfiókba rejtve itt is) dialogizálhatott, s itt Pilinszky, a kései Benn vagy

52

tiszatáj

Paszternak egyként említhető volna. Hogy az avantgárd vitatársi pozícióba helyezése és
átírása hogyan munkált a Szabó Lőrinc-lírában, erre alkalmat kínált volna a Stadler-vers
fordításának elemzése, ez érthető okokból nem kerülhetett be a berlini előadásba. Az
azonban megfontolandó lehetett volna, hogy a magyar kötet számára egy efféle függelék
hasznos lett volna. Egyetlen példát említenék: az expresszionista nyelvhasználat összetett
főneveinek visszaadására ügyelő magyar költő éppen a befejezésnek halmozásként ható
ismétléseit vonja vissza, a töredezetté tett versbeszédet némileg oldja egy összetett mondattal, s az expresszionisták szókincsének egyik igen fontos szavát (Drang) fordítatlanul
hagyja, ellenben az elvonatkoztatottat, az általánost ugyan nem közelíti a személyeshez,
ám kinyitja a személyes előtt:
Und Glut und Drang
Zum Letzten, Segnenden. Zum Zeugungsfest.
Zur Wollust. Zum Gebet. Zum Meer.
Zum Untergang.
És viharok
akarat-tüze ráz,
hogy jöjjön a végső, perzselő. A nemzés ünnepe. A gyönyör.
Az ima. A tenger. A pusztulás.
(Ez egyben arra is példa, visszatérve a hungarológiához, hogy nem minden esetben tanácsos a külföldieknek szóló írást változatlan formában közölni a magyar olvasóval, és
megfordítva: biztos sikertelenség, ha a magyar közönségnek szánt értekezést csupán lefordít(tat)juk valamely idegen nyelvre. Ezt a problémát is kezelhetjük a saját meg az idegen egymáshoz viszonyítása kérdéseként, de talán célszerűbb tekintettel lenni a különféle
nyelvű, kulturális hátterű olvasótáborok – költészettörténeti– „interferenciáira”.)
Ennyi elkalandozás után újra Kulcsár Szabó Ernő kötetének címein töprengenék el:
a medialitás a szöveg meg a filológia közé van helyezve, azaz a szövegfilológia nem annyira
pozitivistának, mint inkább faktografikusnak tekinthető válfaja ellenében szükségesnek
látszik elválasztásuk. Mint ahogy a költészettörténet első megközelítésben a modernségre
korlátozódik, de a kötet utolsó tanulmányának egyik „hőse” Varró Dániel, nyilván az ő
„modernsége” elé (ha lehet) valamilyen jelző kívánkozik, a „poszt” az ő esetében sugallhat
modernségeken túlit. Igaz, míg Szabó Lőrinc vagy a kötetnek számomra legizgalmasabb,
legfontosabb és legalaposabb olvasásról tanúskodó tanulmányának hőse, Nietzsche külön
értekezésekben szerepel, József Attila, Kosztolányi és Varró Dániel inkább egyrészt modernségváltozatok költészettörténeti példái, igazolói, másrészt a leginkább értelmezési
stratégiák „értelmezése” során kerülnek szóba. Ugyanakkor ezáltal, hogy a címben a medialitás jelentésénél és helyzeténél fogva nem egyszerűen közvetítésként állítódik színre,
az a látszat keletkezhet, hogy mind a költészettörténet, mind a kulturalitás (az alcímben)
a medialitáshoz fűződő viszonyában válhat lényegivé, így a kötet címei azt sugallják számomra, hogy az irodalmi szöveg közvetítettségének hogyan-ja, a XX. században kétszer is
gyökeres fordulatának játékba hozása lesz a kötet vezérfonala, ha úgy tetszik azok az „Aufschreibesysteme”, amelyeket a már említett és a kötetben több művével jelenlévő, hang-

2005. október

53

súlyosan hivatkozott tanulmányaiban, könyveiben Kittler „leírt” (följegyzett) az 1800/
1900-as esztendőkre vonatkoztatva. Ám a jó tanulmánykötet mindig többet (vagy kevesebbet) ad, mint amit ígér. Kittler „rendszere”, diagnózisa sem uralkodik el szerencsére
a köteten, viszont a medialitás ilyen hangsúlyos szerepeltetése jelzi, hogy a konstanzi hermeneutika magyarországi népszerűsítésében fontos szerepet játszó Kulcsár Szabó Ernő
tovább kísérletezik részint a befogadáselméletek, a hatástörténeti változatok differenciálásával, részint az általa mediális kultúratudománynak nevezett diszciplína (?) hasznosításával. Ami mindenképpen üdvözlendő, hogy az általa megmerevedettnek, ne tagadjuk:
antikváriusinak minősített filológiával szemben olyan hermeneutikai lehetőségek körvonalazására tesz javaslatot, amelyek egymás mellé helyezik Kittler és Gadamer „érvelését”. „Az, [amit meg lehet érteni, az nyelv] tétele (…) nem áll messze az ismert médiumtechnológiai tételtől, nevezetesen, hogy [nem a szignifikátum, hanem a szignifikáns az,
amit hallunk]. A nem lényegtelen eltérés abban van, hogy Gadamernél – nem a világ, nem
a valóság, hanem – egy médium (nevezetesen a nyelv) megérthetőségéről, míg a mediális
pozíciók esetében – nem az utalt, a jelölt vagy helyettesített dolog, hanem – egy médium
fiziológiai észleléséről van szó. Az a különbség azonban, amely így a megmutatkozás saját
léthez tartozó modusza, illetve a [jelentés] – önmagával nem azonos – anyagi hordozóra
való ráutaltsága között van, már nagyon is számottévő ahhoz, hogy ne volna termékeny az
irodalom esztétikai tapasztalatának megértése szempontjából.”
Ezek a finom distinkciók, a médium(ok) kezelésének, jelentőségének és a velük kapcsolatos kutatási-gyakorlati tapasztalatoknak mérlegelése végül eszerint odavezethetnek,
hogy az irodalomnak nemcsak a többi részrendszerből, hanem az irodalomnak a „művészetek esztétikai közösségéből” történő kikülönülése is igazolhatóvá válik. Ennek alapján
számomra elfogadható Kulcsár Szabó Ernő határozott megállapítása: „Akár a költői szó
általános, immatériális igazságérvényéből, akár a szöveg alakzatainak stabilizálhatatlan
retorikai mozgásából származtatjuk is az (…) előállt határozatlanságot, esztétikai tapasztalatként ez utóbbi azért lehet egyszerre fölemelő és fenyegető, mert az irodalom médiumával való szembesülés mindig egy lezárhatatlan találkozás eseménye.” Részint ezzel, részint a médiatörténet/tudomány összefüggéseivel kapcsolatos, hogy az irodalomtudomány (jelen) helyzetéről ezért több perspektívából több, egymást vitató nézet született.
Jórészt aszerint, hogy az irodalomtörténet/tudomány sajátszerűségének elfogadása és/
vagy elutasítása miféle megfontolások szerint zajlik (zajlik, mivel elég zajosan történik),
de részben talán aszerint is, hogy az irodalomtörténet/tudomány milyen mértékben ismeri föl „viszonyának” ambivalens voltát a társtudományokkal. Ilyenkor merül föl, hogy
mennyire maradhat meg pusztán irodalomtörténetnek/tudománynak, de az is, hogy kétségessé válik, miszerint önmeghatározásának feltétlenül azonosnak kell-e lennie az ötven,
száz, kétszáz vagy akár a húsz évvel ezelőttivel. Kulcsár Szabó Ernő e kérdésen gondolkodva irodalom- és társtudományok kölcsönösségét nem egyszerű akció-reakció, adásvétel viszonylatban véli föltárulni. Szerinte „Az irodalomtudomány (…) jól kell, hogy ismerje helyzetének ama kettősségét, hogy míg – az episztémé tapasztalatának transzdiszciplináris kölcsönösségén keresztül – részint a társtudományok kérdésirányaiban, válaszainak nem kell kényszerűen egybeesnie a bölcselet vagy a pszichofiziológia feleleteivel.”
Ide annyit szúrnék be, hogy jóllehet Gottfried Benn nem jutott e kötetben önálló tanul-

54

tiszatáj

mányhoz, mind Nietzschéről, mind a modernség költészetfelfogásairól szólva az értekező
(ezúttal kevésbé a költő!) Benn számottévő szerepet kapott az érvelésben. Nemcsak
a Nietzsche-stúdiumok, hanem a modern líra problémáit kifejtő értekezéséből vett idézetek
is arra szolgálnak, hogy Kulcsár Szabó modernség-felfogását igazolják. Ami a kötetben
Benntől idéztetik, jellemző, Benn fő gondolatait megfogalmazó citátumok. Inkább az okoz
bennem némi zavart, hogy a sűrű Benn-hivatkozásokból alakulgató Benn-portré kissé
egyoldalúra-merevre sikerült, s minthogy nem magáról Bennről, hanem a Benn-oeuvre
egy periódusából valók a mondatok, a helyzet természeténél fogva nem vázolódhat föl az
a meglehetősen hosszú út, amelyet Benn tett a Morgue-kötettől a statikus versekig, és így
nem szembesíthető a Benn-költészet a Benn-esszékkel, a kétfajta tevékenység ugyanis
még azonos időszakaszban sem mindig harmonizál teljesen egymással, olykor jelentékeny
a törés; továbbá: igaz, hogy Benn Nietzsche-jellemzése Kulcsár Szabó előadásában számomra meggyőzőnek tűnik, de annyit azért hozzátennék, hogy Benn „szelektíve” olvasta
Nietzschét, aki filozófiailag válaszolta meg (olykor azt), amit Benn költészetében és/vagy
líraelméletileg kérdezett. Benn költészetfelfogása pályáján nem maradt változatlan, viszont korai lírájának expresszionizmusát nyomaiban kései verseiben is fölfedezhetjük.
S még annyit, Benn Nietzsche-képére hatással volt a Kulcsár Szabó által is hivatkozott
Ernst Bertram Nietzsche-értelmezése. Talán ez is lehet az oka annak, hogy Bennt Nietzsche
személye és e személy nyelvi kifejeződése érdekelte.3
Nem egészen kitérőként írom ide egyik, újabb olvasmányom néhány tanulságát. A tanulmánykötetnek már a címe is figyelmet keltő: A kultúra olvashatósága. Irodalomtudományok a kulturális technika és az etnográfia között.4 A közöttes szituáció jórészt
Kulcsár Szabó kötetcímét idézi. Az engem leginkább érdeklő értekezés címe viszont paradoxitásával tűnik ki: „Miért nem szabad az irodalomtudománynak irodalomtudománynak
lennie?”5 S a szerző arra hoz számos példát, hogy irodalomtörténészek, illetőleg -tudósok(? – a kérdőjel az enyém!) nemcsak határátlépéseken töprengenek, azokkal próbálkoznak, hanem az irodalomtörténetre/tudományra más diszciplinák eljárásait erőltetik, szigorúbban fogalmazva, az irodalomtörténet/tudomány kompetenciáját egyszerre szűkítik
és tágítják. Amit most szabad fordításban ideírok, talán közhelynek tetszhet, de olyannak,
amelyről mintha mainapság többen megfeledkeznének. Az irodalom – véli a szerző – létét
annak köszönheti, hogy megoldhatatlan problémák, problémái vannak. Voltaképpeni értelmét abban leli, hogy aporiákba vezet be, tudatosítja azokat, és a napirenden tartja. És
ha úgy tetszik a végén, hogy narratíve feloldja ezeket az apóriákat, az alaposabb rátekintés
során azonban látszatmegoldásoknak tűnnek, amelyek, ha nem vakon, mindenáron akarják fölmutatni a megoldást, leleplezik az interpretálót. Egy másik helyen arról van szó,
hogy a modern hermeneutika mint körszerű eljárás implikálja a saját állásponthoz kötöttséget, ezáltal annak meghaladhatóságát. Aligha hidalható át a szerző szerint, nem is kerülhető meg ez a kérdés, még akkor sem, ha Gadamer nyomán folyamatos horizontösszeolvadást tételezünk, mikor a hagyományok összefüggései építtetnek meg. Más kérdés,
hogy Gadamert (ezúttal a Szöveg és interpretációt) újraolvasva, elismerve a horizontösszeolvadás reflektálatlan tézissé, tétellé válhatását, valamint némileg leegyszerűsítettségét, a följebb idézett szerzőt talán rövidre zárással lehetne gyanúsítani, hiszen az irodalomtörténet/tudomány védelmében a dolgozat több helyén a hermeneutika igényelte tör-

2005. október

55

ténetiség érvényesítésében látszik kételkedni, mondjuk úgy, mintha az irodalomközi folyamat kutatása helyett hagyományosabb irodalomtörténetet és műelemzést szeretne
látni. Gadamer önértelmezését azonban nem árt ideidézni:
„Ha az interpretáció egy szövegben legyőzi azt, ami idegenül hat, és ezzel az olvasót
hozzásegíti a szöveg megértéséhez, akkor saját háttérbevonulása nem eltűnést jelent negatív értelemben, hanem a kommunikációba való belépést, oly módon, hogy feloldódik
a szöveg horizontja és az olvasó horizontja közötti feszültség – ezt neveztem úgy, hogy
horizontösszeolvadás. Az elválasztott horizontok, miként a különböző álláspontok például, feloldódnak egymásban.”6
Persze, nem árt Gadamer önértelmezését kiegészíteni az őt nem annyira korrigáló,
mint inkább kifejezetten irodalomtörténészi/romanista/irodalomelméleti aspektusból továbbgondoló Jauss elgondolásával. Jauss szerint „a múltbeli esemény nem érthető meg
következményei nélkül, a műalkotás pedig az általa kiváltott hatás nélkül. Sőt, egy múltbeli esemény vagy mű hatásának és értelmezésének története esélyt kínál arra, hogy olyan
sokrétű jelentésben érthessük meg, ami a kortársak számára még beláthatatlan volt. Ha
a múltbeli élet eredeti horizontját nem venné mindig körül jelenünk későbbi horizontja,
a történeti megértés sem volna lehetséges. Ez ugyanis csak akkor és olyan mértékben képes
felfogni a múlt másságát, amennyiben az értelmező el tudja választani az idegen horizontot a sajátjától. A történeti megértés munkája a két horizont közti közvetítés tudatos végrehajtása.”7 (Tehát nem horizontösszeolvadás.) S ehhez ironikus hozzájárulásképpen Friedrich Schlegel véleménye, ha úgy tetszik, a hagyományértelmezésről: „Eddig még mindenki
megtalálta a régiekben, amire szüksége volt, vagy amit óhajtott: kiváltképpen önmagát”.8
Akármint vélekedünk is, a közvetítés és közvetítettség, valamint annak „hogyan”-ja feltehetőleg nem csupán vagy nem elsősorban a hermeneuták magánügye, hanem az irodalomtörténet/tudomány „közügye”, különös tekintettel az irodalom, az irodalmi mű információhordozóinak, tárolóinak, közvetítőinek stb. a XXI. századra alaposan megváltozott
s további alapos változásnak kitett feltételeire. Kulcsár Szabó Ernő egy tanulmányának
szövegközi címe mintha egyben kutatási programja is lenne: „Szövegre irányultság – mint
saját és idegen hatásösszefüggése”; ebben a „keret”-ben kerülhet sor a hermeneutika pozíciójának újabb leírására, pontosabban: hermeneutika és mediaelmélet/történet, hermeneutika és dekonstrukció kapcsolat- és viszonyváltozatainak újbóli feltárására. „A hermeneutika – írja Kulcsár Szabó Ernő – ugyanis kétségtelenül azért ragaszkodik az állandó
továbbadásban élő tradíció folytonosságához, mert a hagyomány hordozó kontinuitása
nélkül elgondolhatatlan az előzetes megértés, amely a megértést mint mindenkori másként-értést lehetővé teszi.” Majd alább: „A hagyományban való benneállás megelőzhetetlenségéből adódó belefoglaltságunkat a jelenvalólét hermeneutikai szituáltságába azért
lehetetlen maradéktalanul feltárni, mert a saját megértés – mint valamit valamiként megértő esemény – sohasem önmagát értve következik be, minden hermeneutikai teljesítmény utólagos természetű.” Ennek egyenes folyománya a filológia ama radíciójára utalás,
amelyet Kulcsár Szabó Ernő August Boeckhtől (ugyan nem eredeztet, ám vele) indít, de
amely már Boeckh előtt is jelentkezett Friedrich August Wolf munkásságában (1807!).
A klasszika filológiát olyannak kívánta látni, mint mindama ismeretek, rövidre fogva:
„anyagnak” a summáját, amely a görögök és a rómaiak tevékenységével és sorsával, politi-

56

tiszatáj

kai, tudományos és családi körülményeikkel, kultúrájukkal, művészetükkel és tudományosságukkal, szokásaikkal, vallásukkal, nemzeti jellemükkel és gondolkodásmódjukkal
ismertet meg bennünket.9 Hasonlóképpen alapozódik meg – teszem hozzá – a szlavisztika
Jernej Kopitar és Josef Dobrovský munkásságában (amelynek nem csekély jelentőségű
hányada kettejük levelezése révén „közvetítődik”): nevezetesen a kulturológia teljes joggal
hivatkozhat arra, hogy kezdetei nem az irodalomtudományon belüli pozitivista módon
felfogott szövegfilológiára korlátozódtak, hanem a teljes kulturális (és nemcsak közvetlenül kulturális) mezőt szem előtt tartották. A Wolf felsorolta „rész–részrendszerek” az ő
meg Boeckh felfogásában és gyakorlatában nem csupán leltárszerű tárolását írják elő az
összegyűjtött/gyűjtendő tudáshalmaznak, Boeckh posztumusz kiadott előadásaiban nem
egy és oszthatatlan, sem pedig egy atomjaira szétesett filológiai tudomány célzódik meg,
hanem a filológiai tudományok enciklopédiája és metodológiája. Ide azonban nem árt
Nietzsche figyelmeztetését írni, amely a megértés-befogadás összetettségének hangsúlyozása mellett a konvenció jelentőségére is utal: „Homérosz háromnegyed része konvenció;
és hasonló a helyzet minden görög művésznél, akiből hiányzott az eredetieskedés modern
dühe. Nem élt bennük a konvenciótól való rettegés, hiszen a konvenciók kötötték össze
őket közönségükkel. A konvenciók valójában nem egyebek, mint elsajátított művészi eszközök, hogy megértsenek a hallgatók, fáradsággal megtanult közös nyelv, amely nyelven
a művész valóban közölni képes. (…) Amit a művész a konvención kívül közöl, azt mintegy
a saját felelősségére közli, és legjobb esetben azzal az eredménnyel, hogy új konvenciót alkot.”10 Amihez persze hozzá lehet tenni, hogy mindig a következő nemzedékek avathatják
konvencióvá mindazt, ami a kortársak szemében újnak tetszik, és itt megint utalni lehet
arra, amit Kulcsár Szabó Ernő a filológiával kapcsolatban fontosnak tart kiemelni: „a filológia (…) kifejezetten valami már valahogyan tudottnak (<megértettnek>) a nyelvi dokumentumaival foglalkozik”; igaz, a művészi-írói konvenció és annak „utólagos” feltárása
egyként igazolhatja a horizontok elválasztottságát, valamint azt, amit korábban Friedrich
Schlegeltől idéztem, önmaga föllelését a régiek világában (nemcsak szövegében). Ugyanakkor megfontolást érdemel Kulcsár Szabó részkövetkeztetése: „a szövegen végzett filológiai munka (…) nem korlátozódhat szószerintiségük puszta kibetűzésére, majd az ezt követő értelmezésre, mert egyáltalában nem tudjuk elkerülni, hogy olyan lehetőségeket is
bevonjunk ebbe a megértésbe, amelyeknek az eredeti szándékoltsága vagy akaratlansága
felől nem rendelkezünk ismeretekkel.” Friedrich Schlegel filológusi igénye pedig emígy
szól: „Annak, hogy a filozófiát a filológiára, vagy ami még ennél is sokkal szükségesebb,
a filológiát a filozófiára alkalmazzuk, az egyetlen módja az, hogy egyszerre vagyunk filológusok és filozófusok.”11 Az Kulcsár Szabónál nem, másutt viszont szóba kerül: mennyire
veszélyeztetett az irodalomtörténet/tudomány általában, a filológia meg különösen? Kulcsár Szabó az irodalomtudomány „elhelyezhetetlenségé”-ről töprenkedik (az idézőjelek
tőle valók.) Erről a későbbiekben.
Ha elfogadható vagy vitaalapnak tekinthető egy kézikönyv állítása, miszerint (írtam
már) az irodalomtudomány a kultúratudományok és a filológia közé került,12 vagy oda navigálta magát, netán oda szorult, akkor e nézet szerint az irodalomtudomány terjesztette
ki „mezejét”, magához csatolván a médiatörténetet, a diszkurzus-elemzést és a történeti
antropológiát. Az első rekonstruálja – állítja kézikönyvünk – a kommunikáció „előállítá-

2005. október

57

sának” technikai feltételeit, kittleri terminussal élve az „Aufschreibesysteme” változásait;
a második megalkotná a szabályokat, amelyek a különféle intézmények beszéd – és írásmódjának rendjéről, rendszeréről gondoskodnak, beleértve az irodalom rendszerét is.
A történeti antropológia ama szövegnyomokra kérdez, amelyekből a civilizációs folyamat
feltárható. Mindez az irodalomtudományt a kulturológia felé közelíti, annál is inkább,
mert a szövegfogalom mára szinte parttalanná tágult, a „kultúra mint szöveg”, továbbá az
„every text is intertext” bevallva/bevallatlan áthatja az önnön életképességét, érvényesülésének jogos voltát hangsúlyozó, előtérbe állító irodalomtörténészi/tudósi tevékenységet,
amely többnyire megelégszik az interdiszciplinaritás mechanikusan értett felfogásával.
Azzal ugyanis, hogy részint összevonható különféle tudományterületek kérdésirányultsága, részint a (felületi) hasonlóságok elfogadása messzemenő következtetésekre ad lehetőséget, nem egyszer, a különbözőségeket kísérli meg eltörölni. S bár ma már az összehasonlító irodalomtudomány „összehasonlító tudományokat” igényel, az interdiszciplinaritás mint tudományszakok összeműködése önmagában nem járul hozzá a kulturológia és
módszerajánlata elfogadhatóságához, ha irodalmi, költői szövegről van szó, különösen
nem: kézikönyvünk elrettentő példát hoz arra, hogy egy mindenáron tudományközi igény
kielégítése hová vezethet.13 Egy háromszakaszos verset említ, amely más kulturális kontextusokba van beleszőve: a biblia képi hagyománya, egy boncolás orvosi jegyzőkönyve, az
írógép mint új technológia, a protestáns lelkészlak intézménye, az irodalom terjesztésének
rendszere, a szerző cigaretta-fogyasztása stb. Megállapítja, hogy mindennek bevonása
még a könnyebb feladat. Megszakítom a kézikönyv előadását először azzal, hogy Gottfried
Benn Der Arzt (Az orvos) című korai verse ismerhető föl, s ezt a Benn-életrajzra tett utalás erősíti. Másodszor azzal, hogy nyilván inkább ama „totál káros” állatorvosi ló demonstrálása a cél. Harmadszor azonban azzal, hogy a szöveg parttalanná tágítása, a tudományköziség reflektálatlan alkalmazása valójában nem a kulturalitás eseményévé („a kultúra: szöveg”), teszi az elemzést, hanem a sehová sem tartozás, az abszolút közöttesség,
hozzátenném: az öncélú filologizálgatás zsákutcájába vezet. A kézikönyv azonban tovább
lép azáltal, hogy a „nehezebb” esetre is hoz példát. Hiszen akár egy háromszakaszos vers is
belehelyezhető a különféle médiumok (írás, kép és zene) hálózatába, valamint a különféle
rendszerekébe (jog, tudomány, vallás). Azt a veszélyt érzékelteti kézikönyvünk, amely
a kulturológia és a filológia elkülönítéséből származhat, a filológia nem érzi, hogy válaszolnia kellene az új kihívásokra, míg a kultúratudomány fölöslegesnek hiszi, hogy szövegeken
igazolja feltevéseinek valószínűsíthetőségét. Lényegében itt is lehet érintkezést találni
Kulcsár Szabó Ernő fejtegetéseivel, szerinte „Az irodalomtudománynak (…) nincs módja
kireflektálnia magát diszkurzuselemző és szövegtudományi szituáltságának kettősségéből.” Hogy miért lesz Esterházy Javított kiadásának látszólag kettős nyelvisége a példa,
azt az alább idézendő kijelentés hitelesítheti: „az esztétikai tapasztalat irodalmi kritériumai” egy „olyan irodalmisággal szemközt” fogalmazódnak meg, „amely a palimpszesztusok és a szövegközi írásmód kapcsán nemcsak a szöveguniverzumba való belépés [ismétlő], megelőzött jellegét vette tudomásul, (…) a belépés eredetiségének megszüntetésével egyidejűleg megállapíthatatlanná teszi az irodalom és a rajta túli diszkurzusok határait
is.” Esterházy „regényében” a különféle nyelvek, amelyek természetszerűleg különféle
diszkurzusok képviseletében „közvetítenek”, a tipográfiai elkülönítések ellenére egyként

58

tiszatáj

járulnak hozzá a befogadás esztétikai tapasztalatához. Kulcsár Szabó mintegy összegzésként eképpen teljesíti ki találó megfigyeléseit az Esterházy-mű felmutatását követőleg:
„A modernség záróküszöbén annyi azonban valószínűsíthető a fentebbi tapasztalatból (az
általam kihagyott részben a rendszerelmélet, a kulturalitás és az irodalomértelmezés konfrontálására kerül sor), hogy a nyelvek és szövegfajták interpenetrációjának irodalmi gyakorlata olyan poliglott medialitásként működik, amelyhez már az irodalom autopoiézisén
sem rendelhetők hozzá – nem hogy morfológiai, hanem – megbízható diszkurzív ismérvek sem. Ami itt azt jelenti, hogy kiszámíthatatlan váratlansággal nem azért bizonyulhat
bármely nyelvi kijelentés [irodalminak], mert az irodalom elvesztette a maga megkülönböztetett ([művészeti]) státuszát, hanem mert a megkülönböztethetőség ismérvei a modernség záróküszöbén túl már nem vezethetők le esztétikai premisszákból.” S hogy itt
a modernség záróküszöbe valóban lényeges időbeli tényező, arra a XIX. és XX. századi
prózai epika története is figyelmeztethet. „Ellenpéldaként” hozom föl, hogy Balzac az Elvesztett illúziókban recenziókat iktat be az elbeszélésbe, ugyanarról a fiktív műről egy negatívat meg egy pozitívat, ugyanannak a szereplőnek politikai(!) pálfordulását dokumentálva, egyben imitálva a korszak recenzió-írását. Ugyanennek a szereplőnek verseket tulajdonít, amelyek a kortárs költőktől származnak. Mindevvel „rekonstruálni” igyekszik
kora Párizsának irodalmi életét, publicisztikáját. Az egységes szerkezetbe fogott nyelvek és
„diszkurzusok” mögött (politika, sajtó, könyvnyomtatás- és kiadás, nyomda- és papíripari
„fejlődés”-fejlesztés, kapitalizálódás stb.) azonban egy olyan elbeszélő áll, akinek biztos
ismeretei vannak regénye világáról: a kínai papírgyártástól kezdve a vidéki nemesi szokásokig és szalonokig, a restaurációs főúri társasági nyelvtől és magatartástól kezdve a vidéki nyomdák állapotáig. Aligha becsülhető túl Balzac fölismerése és rádöbbenése nemcsak a „modernség” kezdetére, ha úgy tetszik, a „művészeti korszak közelgő végé”-re, hanem a diszkurzusok összjátékára is, ezen belül politika, iparfejlődés, irodalom, sajtó, tőkés
vállalkozás hol rejtett, hol nyílt kölcsönösségére. Hiszen a regényben még a tőkésedés
gazdasági-pénzügyi tranzakcióinak „könyvelői” eszközökkel történő bemutatása is elbeszéléssé válik, a szó irodalmi értelmében. Kulcsár Szabó Esterházy-példája nemcsak
azt tanúsítja, hogy az irodalomtól és az irodalom megszokott vagy elvárt nyelvétől idegen
nyelv(ek) átesztétizálódhatnak (például) egy regény nyelvi összefüggés-rendszerében, hanem azt is vagy főleg azt, hogy ún. nem-irodalmi szövegek találkoztatása irodalmi szövegekkel egyfelől újragondoltathatják az elbeszélés „technikáit” (akadt olyan feltételezés is,
miszerint a Javított kiadás ügynökszövegeit maga az író írta, s hogy valamiféle olyas játékról van ismét szó, mint Csokonai Lili esetében, csakhogy XX. századira időszerűsítve),
másfelől a nyelvi konfrontáció és kölcsönhatás, valamint a történésnek mint fokozatos beavatódásnak végigkísérése, a dokumentumok olyan beiktatása, amely nem a fiktív világ
sokrétűségével párhuzamos–ellentétes ismereteket közöl, egy régi-új alakzat konstituálását segíti elő, ezáltal régi-új helyzetbe hozza az „esztétikai tapasztalat”-szerzést.
Az irodalomtudomány „elhelyezhetetlenségé”-nek kérdése aztán a továbbiakban oly
módon állítódik színre, hogy megkockáztatódik „egy kultúratudományként funkcionáló
irodalomértelmezés”. Hogy a papír- és nyomdaiparban végbemenő technikai forradalom
megváltoztatja az irodalom státusát, lényegében ezt „regényesítette meg” Balzac, de az
avantgárd törekedett arra, hogy felhívja a figyelmet „az irodalom látható formájának

2005. október

59

anyagszerűségé”-re, ha úgy tetszik a technika és a technikai civilizáció akár közvetlen irodalmi-képzőművészeti „hasznosítására”. A társtudományok segítsége, egyes elméleti „iskolák” forrásbázisa igazolja Kulcsár Szabó szerint, hogy nem pusztán az írás, a terjesztés,
a közvetítés technikája alakul(t) át, hanem legalább annyira mindezeknek értelmezéséé is,
ezáltal az irodalomelmélet integrálhatta a társtudományi módszereket, korántsem azért,
hogy – mint a XIX. század pozitivizmusa – kritikátlanul átvegye a terminológiát és olykor
a módszert is a természettudományoktól, hanem azért, hogy „a kultúratudományok történeti-antropológiai kérdésirányait is bevonja az esztétikai tapasztalat temporalitásának
értelmezésébe.”
Az a dolgozat, amelyből idéztem, meglepő módon fölértékelni látszik azt az irodalomtudományt, amelynek a kulturológiában vagy a művelődéstörténetben való feloldódását
többen az irodalomtörténet/tudomány végeként aposztrofálták. Tudniillik az a közöttiség/
köztesség, amelyet az irodalomtörténet/tudomány helyének jelölnek ki többen, illetőleg
Kulcsár Szabó hozzáteszi ehhez a „diszkurzív helynélküliség”-et is, szerinte felszabadító
erővel képes hatni. „Mert úgy látszik, ebben a diszkurzív térben csak az ő (az irodalomtudomány. F. I.) számára nyílik meg annak lehetősége, hogy az antropológiai érdekeltség
megszüntethetetlen terét az antropológián túlról: a nyelv és szövegiség dezantropomorf
működésének tapasztalatával ellensúlyozza.” Igaz, nem mindegyik értekezés sugároz ilyen
optimizmust.
Ami Kulcsár Szabó Ernő kötetét illeti, az elméleti-alapozó tanulmányok általában későbbi időpontban születtek, mint az írói életműveket vagy azok egy részét áttekintők. Ennek aztán az a következménye, hogy némi feszültség támad az elméleti és „történeti” értekezések között, hiszen a Kassákról, Kovács András Ferencről, Márairól, Némethről írottak
még nem alkalmazhatták az újabb elméleti tájékozódás eredményeit. Elismerem, ez a fajta
tájékozódás már előkészületeiben ott bujkál a „történeti” stúdiumokban, s az elmélet meg
a történet nem feszül az értekezésekben egymással szembe, hiszen az elméleti fejtegetések
egy célszerűbb történetiséget igyekeznek körvonalazni, míg a történeti tanulmányokban
bőven lelünk „elméleti” passzusokat. Elmélet és gyakorlat szembesítésére akkor kerül sor,
amikor a hungarológiát két értekezés mutatja be: megint az árulkodó címhasználat segítségével jelzem előrevetítve a körüljárt tárgyköröket. Az első dolgozat: A (nemzeti) kultúra– mint változékony üzenetek metaforája. Avagy: emlékműve-e önmagának a [hungarológia]?; A második: A hungarológia–hermeneutika és kulturális poétika között. Ez
utóbbi írás három esztendővel az első után jelent meg. Ami ezeknek a vitázó tanulmányoknak helyzetét nehezíti, hogy miközben évtizedek során újólag „intézményesedett”, átszerveződött a hungarológia, meghatározásáról, kompetenciájáról, lehetőségeiről és a célszerűbb módszerekről nem hogy egymással dialogizáló vagy egymáshoz közeli „rokon”
álláspontok nem fogalmazódtak meg, hanem teljesen jogosnak érzem részint az emlékmű„metaforát”, egy antikváriusi szemléletre célozva, nem kevésbé az utóbbi értekezés némileg elbizonytalanító hely-jelölését, hiszen ezúttal – ha jól értem a szerzői fejtegetéseket –
a legalább kettős kapcsolódású kutatási tárgy, intézmény–működés/működtetés és közvetítés/közvetítettség újraértelmezése/elhelyezése (ti mik között szükséges, lehet vagy kell)
a legfőbb tét. Ami azonban ezekből az értekezésekből (és az ezeket vitató ellen-írásokból)
hiányzik, a hasonló „nemzetközi” kísérletek alapos számba vétele, továbbá konfrontálása

60

tiszatáj

az 1930-as esztendők óta próbálkozó magyarságtudomány-történettel. Itt csak annyit szeretnék fölvillantani, hogy a germanisztika hamarabb ismerte föl a maga „belterjességét”,
s az interkulturelle Germanistik segítségével kereste a maga kitörési lehetőségét, nem teljesen függetlenül attól, hogy az összehasonlító irodalomtudomány új részdiszciplináinak kimunkálásán fáradozott, s ez később olyan, kézikönyv-sorozatot kezdeményezett,14 amelynek szerzői–szerkesztői különféle (modern) filológiák, kulturális „poétikák” képviselői,
s így az egyes nemzeti filológiákat nem egymástól elkülönülő szemlélet reprezentánsainak,
mondjuk, egy nemzeti irodalomtörténet megvalósulásának példázataként jelenítették
meg, a „(nemzeti) kultúrák [valóban] változékony üzemének metaforája”-ként, hanem rövidre zárva: szűkebb anyanyelvi, társadalmi és tágabb nemzetközi, kulturális kontextusokban, részint egy „sajátos irodalomközi együttes tagjaként”, részint a nemzetinek elgondolt
és a regionálisnak vélt összejátszásán túl a saját meg az idegen dialogizáló, kölcsönös értelmezésének lehetőségeként. Mindenképpen (közérthető példával élve) a szintén nem
előzmények nélküli goethei kezdeményre reagálva: sem az európai, sem a világ- sem a regionális irodalmi együttes nem teszi fölöslegessé a nemzeti filológiát, nem jelentékteleníti
el a nemzeti irodalmat, éppen ellenkezőleg az európai (nyelvű) kulturális összefüggésrendszerbe állítva, a nem csupán egynyelvű hatástörténetet elgondolva, a nemzeti irodalomnak/kultúrának oly vonásai tetszenek ki, amelyeket az önelvűség jórészt elfedett.
S hogy Goethe a technikai haladást nem bizonyosan kárhoztatta, arra legyen elegendő
a sokat idézett mondás a kereskedelem, a közlekedés fejlődéséről, amely közelebb hozza
egymáshoz a népeket, illetőleg szellemi termékeiket is. Aligha egészen fölösleges arra figyelmeztetni, hogy a kapcsolattörténet legfeljebb segédtudományi rangra tehet szert,
amennyiben a hatástörténeti vizsgálódás részének tekintjük.
Következő esettanulmányul a finn-ugrisztikát említeném, amely a nemzetközi szakirodalomban mindenekelőtt a nyelvészeti, azon belül a nyelvtörténeti stúdiumok közé iktatódott be, a finnugrisztikában „emancipálódott” diszciplínák közül az etnográfia meg
a vallástörténet említhető még. S bár akadnak kísérletek arra, hogy összefoglaló, részleteiben összehasonlító finn-ugor irodalomtörténetek készüljenek, számomra a leginkább azt
dokumentálták, amit az indokoltabban elkülönülő szlavisztika esetében is kétségesnek érzek, a nyelvrokonság önmagában nem elég alap az irodalmi összehasonlításhoz, jóllehet
a nyelvrokonság tudománytörténete többnyire kulturológiai tartalommal töltődött föl.
Ugyanakkor a finn-ugrisztika nyelvészeti módszerében is fölfedezhető az antikváriusi
szempont. A jól kidolgozott, szinte sémává tett-lett eljárások hasznosak lehetnek például
a kisebb, sajnos, kiveszőben lévő finn-ugor nyelvek szintaktikájának leírásakor, a nyelvemlékek történeti elemzése szintén a jól kitaposott ösvényen halad, de éppen a finnugrisztika nem egy képviselője érzi szűknek és avíttnak a hagyományos finn-ugrisztikát,
keresvén egy kulturális finn-ugrisztika felé vezethető utat. Nem bizonyos, hogy a magyar
tudományosságban a magyar finn-ugrisztika utóbbi két-három évtizedét az izgalmas innovációs törekvések jellemeznék.
Harmadjára arról szólnék, hogy a magyarságtudománynak mint diszciplínának története jórészt megíratlan, jóllehet ismerek olyan, kiváló értekezést, (Poszler Györgyét),
amely például a magyar nemzetkép-elemzések alapvetően fontos kötetét, a Mi a magyar?-t15 mértéktartóan és hitelesen bemutatja. Az azonban legföljebb említtetik, hogy

2005. október

61

létezett egy Magyarságtudomány című folyóirat, amelyben Németh László inkább emlegetett, mint behatóan elemzett programtanulmánya olvasható, hogy aztán Németh és elképzelései kiszoruljanak a lapból. Hogy ez a folyóirat jórészt párhuzamban jelent meg
a közép-európai humanizmus folyóiratával, az Apolloval, amely a közép-európai összehasonlító kutatást (nemcsak az irodalmit!) úgy alapozta meg, hogy azt valóban regionális
kultúraként, kultúrák átszövődéseként tárgyalta, továbbá az inkább népszerűsítő jellegű,
de a magyarság közép-európai kontextusához sok fontos adalékot szállító, Csuka Zoltán
szerkesztette Láthatárral, (itt látott magyarul napvilágot E. B. Lukáč esszéje a szellemi
termékek (produkt) cseréjéről), valamint az idegen nyelvű, máig értékesíthető-használható értekezéseket közlő tudományos folyóirattal, az Archivum Europae centro-orientalisszal, erről kevés szó esett. A magam idevonatkozó kutatásai viszonylag csekély visszhangot keltettek. Ám ha a XIX. századba nézünk vissza, akkor is inkább a kutatási deficitekről lehetne beszámolni. Kazinczy Ferenc volt talán az első, aki szorgalmazta a magyar
művelődés bemutatását a német nyelvű sajtóban, hogy a magyar irodalom/kultúra törekvéseit ne csak az országhatáron belül ismerjék, s ezt összekötötte azzal, hogy az idegen
nyelvű alkotások fordítását irodalmi programja részévé tette. Toldy Ferenc az 1830-as
esztendőkben sűrűn közölt olyan írásokat folyóiratokban, amelyek hozzájárultak a magyar
komparatisztika előtörténetének kialakulásához. A sort hosszan lehetne még folytatni, ám
összefüggő, adatgazdag, részletekre kiterjedő történettel nem rendelkezünk, az állandó újrakezdések, a kései intézményesedés nemigen tették lehetővé, hogy a több ízben újraszerveződő magyarságtudomány reagáljon előzményeire, a nemzeti tudatba iktassa önnön
kezdeményeit. Még Németh László igyekezete, amely a magyar történelmet cseh és lengyel párhuzamaival szerette volna láttatni, sem eléggé él azokban, akik a hungarológiával
foglalkoznak. Mindennek aztán az (lehet) a következménye, hogy a hungarológia „elvimódszertani” kérdésein töprengők csupán részlegesen ismerhetik az önálló(?) diszciplína
bevezetésének fáradozásai közepette e diszciplína múltját, amelynek feldolgozása várat
magára, de hiányzik egy olyan „kultúraközi fölmérés” is, amely „legalább abban a pragmatikai kérdésben biztonságos eligazítást nyújthatna, vajon fölgyűlt-e annyi kultúraközi
tapasztalat a hungarológia mai közvetítő gyakorlatában, amennyi kikényszerítheti a szak
alapvető újraértelmezését, vagy érjük be kevesebbel.” Kulcsár Szabó Babitsot, Bartucz
Lajost, Bibó Istvánt, Szerb Antalt, Kölcseyt, Kosztolányit, Németh Lászlót idézi meg tanúságtételre, de tanulmányában e meglehetősen különnemű véleményeket hangoztató szerzőktől vett idézetek sem állhatnak össze sem történetté, sem a kultúraközi tapasztalatot
alapozó örökséggé. Ugyanis a kölcsönös fordításirodalom (bár Goethe szerint is út a világirodalomhoz) aligha uralható tendenciája a kontaktusoknak, jelentéktelen művek
tehetnek az adaptáció során roppant jelentőségre szert (gondoljunk a Bánk bán „idézeteire”), míg egy a hazai ízlés, kánon alapján összeállított antológia csenghet ki a teljes részvétlenségbe, bármily kitűnő versek, novellák, esszék sorakoznak is egymásután.
A közvetítésnek azonban más veszélyei is leselkednek a még oly jószándékú közvetítőre.
Amennyiben a magyar irodalom recepciós aktivitását túlhangsúlyozza, érdektelenné válik,
hiszen a másik fél a maga irodalmában eredetiben könnyebben férhet hozzá az adott műhöz, életműhöz, kulturális eseményekhez, a „leképződés” nem szül érdekeltséget. Amennyiben viszont az önelvűség vagy az európai kultúrához való (előttünk vitathatatlannak hir-

62

tiszatáj

detett) hozzájárulás hangsúlyozódik túl, az önismeret ingatagsága és nem feltétlen a dialógusba lépni kívánás lehet szembetűnővé. Éppen ezért aligha célszerű, de legalábbis kevésbé célra vezető azon töprengeni, vajon miért A gyertyák csonkig égnek indította és tartósította Márai sikerét az olasz és a német olvasóközönségben; inkább arra volna érdemes
kérdezni, hogy mi az, ami indokolhatja (mert szerintem indokolja) ezt a sikert. A nemzetianyanyelvű irodalmak-kultúrák recepciós tevékenysége nem egyszer a mindenkori (diktatórikus, liberális, nemzeti, [pszeudo-]morális elkötelezettségű) kulturális politikával szemben működik. A magyar századfordulós modernség irodalom- és kultúrafelfogása a hivatalos intézmények ellenében alakult, ezen belül az európai irodalmi/kulturális tendenciákat és ellen-tendenciákat másképpen értékelték, miáltal a maguk „helyét” is másutt jelölték ki. Császár Elemér Horváth János Ady és a legújabb magyar líra című könyvecskéjét
ismertetve (Budapesti Szemle 1910, 141. k. 339. sz. 453.) erre félreérthetetlenül mutat rá:
„Mégis inkább hiszem, amire különben maga Horváth is céloz, hogy a Nyugat költészete
pusztán Baudelaire és Verlaine utánzóira, a francia decadensekre és symbolistákra megy
vissza, s magyar elődeiket ép úgy czégérűl használják, mint ahogy a sesessionisták kisajátították Velasquezt. Valóban, amikor az új iránynak nem történeti előzményeit, hanem
lelki alapját kutatja, az ösztöniség tudatos költészetében, a decadenciában találja, Baudelaireék hitvallásában. (…) Tiszta pillantással ismeri föl az új iránynak három jellemző vonását, azokat, melyek a korcs költészetnek igazi charakterét megadják s a komoly irodalomtól elválasztják, a gőgös nemzetköziségben, mellyel elrúgták maguktól a hazát, a satnya érzékiségben, abban a szemérmetlenségben, mellyel az érzéki szerelmet dicsőítik, és
az érthetetlenségben.” Császár a Nyugat lírájának jellemzésével megadja az „új irány” karakterológiáját, amely a jelzett pontokon eltér az általa imagológiailag helyeselhető irodalomtól és magatartásformáktól.
Visszatérve a Kulcsár Szabó fölvetette problémákra, a hungarológia felfogható az önértés/önértelmezés oly tudományának, amely a kultúraközi tapasztalatokból, a saját és az
idegen oly találkozásából merít, amely egymásban ismeri föl kölcsönösen a másikat, hogy
létrejöhessen a termékeny dialógus. Innen nézve talán nem oly veszteség, hogy A Mirabeau-hídnak vagy Poe A hollójának több a fordítója, mint az Égövnek vagy az Átokföldjének (de azért Eliotnak is akadt kettőnél több magyar tolmácsa), a kérdés talán megfordítható volna: vajon Apollinaire-nek a magyar avantgárdban való feltűnése és szórványos
szereplése után miért a saját avantgárdját „konszolidáló”, a késő Nyugat-os poézis felé
forduló Radnóti és Vas adott ki kötetet, a költő halála után mintegy két évtizeddel, és ez
magyar sajátosság-e, magyar különlegesség-e? Igaz, a cseh poétizmus Apollinaire-recepciója korábbi a magyarnál, de a szlovák szürrealizmus jórészt egyidejű Radnótiék vállalkozásával. Egy másik példa, amit már több ízben leírtam: Ady Endre jelentősége és szerepe
a szlovák, a horvát és a szerb irodalomban szinte azonos a magyaréval, a modernség áttörését segítette, mind személyisége (!), mind (főleg korai) költészete a szecessziós és a szimbolista lírának meghatározó jelensége. Az Ady-terminológia (a köd, a sár, a mocsár, a láp,
az ugar) Krleža Filip Latinovicz hazatérése című regényében is terminológiai jelentőségű,
szimbólum-értékű. Krleža Ady líráját az orosz Bloké és Rilkéé (!) mellé helyezi, miközben
regényben és esszében már a prousti emlékezés-technika adaptálásával és leírásával is kísérletezik, a megjelenített tárgyi világ szecessziós vonásait hangsúlyozva. Már most lehet,

2005. október

63

hogy Kosztolányi nyelvszemlélete korszerűbbnek tetszhet egy mai értekezőnek, mint az
Adyé, de a kortársak, és a magyar kortársakénál még későbbi időpontra elnyúlóan is,
a szlovák, a horvát és részben a szerb szerzők modernségükhöz az általuk (válogatva) befogadott Ady-lírát, Ady-„pózokat”, Ady-szókincset használták.
Egy másik kérdés, amit már részben érintettem, a hungarológia mint a közvetítés tudománya, ha úgy tetszik, az imagológiai sugalmazásoké, a nemzet/nép/kultúra-imázsé.
Ide érdemesnek tartom Kulcsár Szabó egy fontos megállapítását idézni: „Mert nemzetközi
színtéren – s hol, ha nem itt van igazán tennivalója – csak az a hungarológia képes a kulturális arculat érvényes közvetítésére, amely nem egyszerűen (és ideologikusan) az identitás meglétét tagadja, hanem annak létmódját és szerkezetét érinti meg kultúraközi alakzatként. Úgy, mint valamit, ami mindenki számára ugyanúgy hozzáférhetően soha nincs
ugyan, de az interkulturális megértés élő, dialogikus folyamatában valami nem-identikusként mégiscsak mindig újraképződik.” S csak filológiai adalékul: ebből a nézőpontból érdemes (újra)olvasni Turóczi-Trostler József szorgalmas, bár kiegészítésre szoruló és azóta
részlegesen kiegészített adatgyűjtését: Petőfi belép a világirodalomba. Elsősorban a németnyelvű befogadásra derül fény (a szlovák, szerb, cseh, román recepciótörténet részben
hiányzik. Sava Babić jóval később jelentette meg vastag monográfiáját: Kako smo prevodili Petefija, Miként fordítottuk Petőfit? címmel); ám e befogadás nem pusztán, helyenként nem is elsősorban egy költészet értelmezése során történt, hanem egy költő legendája, egy romantikus vagy romantizáló nemzetkép és/vagy „tájélmény” segítségével; de
a szlovák irodalomban a Petőfi-fordítások kiteljesítették a különféle okok miatt addig differenciálatlan vagy nem teljes műfaji rendszert (például a bordalok esetében), másutt a szlovák romantikának azokat a tónusait erősítették, Hviezdoslav korai lírájában), amelyekre
kevéssé figyeltek a nemzeti nagyelbeszélés ítészei. Egyfelől – s ez kiviláglik Kulcsár Szabó
előadásából – külföldi, idegen nyelvű konferenciákon, nemzetközi vállalkozásokban való
részvétellel szükséges közvetíteni a magyar kultúrát, annak tudatában, hogy létrehozható
a kultúraközi találkozás/találkoztatás. Másfelől az önértelmezés sem képzelhető monologikusan, a saját meg az idegen dialógus-változataira reflektálva valósítható meg az önreflexió, kiegészítve, kiteljesítve azzal, amit Kulcsár Szabó így fogalmaz meg: „tradíció és jelen termékeny találkozását a kétirányú hagyományközvetítés hatáselvében fölismerve…”
Nemigen tagadható, hogy a hazai és a külföldi értékfelfogás és értelmezési érdekeltség jelentősen eltérhet egymástól egy magyar kulturális jelenség megítélésében. Jól emlékszem
egy olyan hazai vitára, amelynek során egy vitázó fél szóvá tette, hogy egy külföldiek
(adott esetben az angol nyelvű területnek) szánt magyar irodalomtörténetben Kazinczy
Ferenc fél oldalhoz jut, míg Molnár Ferenc négyhez. Azon talán nem kezdenék most gondolkodni, mi lehet az oka annak, hogy idegen nyelven legalább annyi, ha nem több a szakirodalom Molnárról (s benne jóval kevesebb a fanyalgás), mint a magyarban, s irodalomtudatunkban vajon a helyén van-e Molnár Ferenc (elsősorban a színműíró, de a prózaíró,
a fordító és az alig ismert, kitűnő publicista, akinek alakját egy regényében Krúdy Gyula is
megörökítette, fanyalgás nélkül!).Azt én sem hiszem, hogy mindig el kell fogadni a hazai
állásponttól (ha egyáltalában létezik ilyen általánosítható összvélemény, még Molnár
esetében is szóródnak a nézetek) eltérő megítéléseket, de az nem ment föl senkit, hogy
megkísérelje legalább megérteni (elfogadni nem muszáj) azt, hogy például Molnár „világ-

64

tiszatáj

színházá”-t különféleképpen értik – mondjuk – Bécsben, ahol a Liliom Városligetéből
a Prater vurstlija lett, s Molnár (Alfred Polgar átköltésében) majdnem osztrák szerzőként
funkcionál, vagy Amerikában, ahol ugyanabból a színdarabból roppant sikerű musical
lett. Egy másik példa: magasabb szinten Lenaunál, alacsonyabb szinten többek között Johann Nepomuk Voglnál, azaz osztrák irodalmi közvetítéssel rajzolódott ki a puszta-romantika magyar nemzeti imázsként. Az azonban nagyon valószínűsíthető, hogy ez elősegítette
Petőfi osztrák és német irodalmi sikerét (talán a zeneit is), viszont nem volt képes elérni,
hogy a Petőfinél nem sokkal gyarlóbb fordítások ellenére Arany János Toldija hasonlóképpen fedeződjék föl a német nyelvű világirodalom számára. Mármost aligha egészen célszerű az „igaz vs hamis” horizontban (Kulcsár Szabó) megmerevíteni azt a nemzetképet,
amelyet zeneileg Liszt Ferenc magyar rapszódiái és Brahms magyar táncai segítettek életben tartani (nem is szólva a „szórakoztató” zene olyan „klasszikusairól”, mint a Monticsárdás vagy a Jókai-mű alapján készült Cigánybáró Toborzója), „mert – adom át a szót
Kulcsár Szabónak – a nemzeti kulturális identitás (…) – mindig saját és idegen találkozásának eseményében konstituálódván – sohasem valami gyanánt jön létre, hanem a mit
jelent? horizontjában válaszol valamire. Az idegennek a reánk vonatkozó kérdését kiváltó
érdekeltségére ad feleletet, számunkra pedig az idegen véleményen próbára tett új önmegértés lehetőségét tartalmazza. Mégpedig anélkül, hogy a két oldalon egybeesnék, egybe
kellene, hogy essék a [jelentése]…” (vö. följebb) A Petőfi- és a puszta-romantikához kiegészítésül annyit, hogy mindez természetszerűleg a negativitásba fordulhat át, az „ázsiaiság”
nemzetjellemi tényezőként a barbárság szinonimája lehet, mint ahogy az első világháborús cseh propaganda, Beneš francia nyelvű röpirata, a Zúzzátok szét Ausztria-Magyarországot! élt is ezzel a lehetőséggel.
Arról nincs szó, hogy a hungarológia művelői, kivált intézményei tétlenül szemlélhetnék a magyar nemzeti image-ok és mirage-ok kiszámíthatatlan terjedését/terjesztését, de
nem árt jobban odafigyelni arra, amit Kulcsár Szabó emígy összegzett: „az idegen kultúra
sohasem önmagunkért fordult felénk, hanem saját kérdezési horizontjának azon érdekeltségeitől vezettetve, amelyeknek rajtunk keresztül nyert válaszok tudására van szüksége.”
Ezzel sem 1848/49, sem 1956 „nyugati” irodalmi visszhangját nem kisebbítjük, ám számolnunk kell azzal, hogy Heine magyar hősiességet megéneklő verse a német költői hagyományba iktatja 1849 eseményét. Victor Hugo egy sorban említi Batthyányt, Petőfit és
Poeriot a szabadságküzdelmek bukását siratva, a mártírokat gyászolva; Camus szintén az
európai szabadsággondolat jegyében foglalt állást a magyar forradalomról szólva. Összetett viszonyok, bonyolultnak tetsző összefüggések lehetnek kedvező vagy kedvezőtlen hatással a befogadásra. Kerecsényi Dezső Riedl Frigyest idézi, aki némileg egyoldalúan nyilatkozik meg: „A mai európai művelődés óriás erejű áramlatával szemben nemzeti önálló
osztályrészünket csak egy módon biztosíthatjuk és fejleszthetjük: ha minél többet tanulunk a külföldtől. Az önállóság ma tanultságot tesz fel.”16 Annyi azért elfogadható, hogy
nem a makacs és merev hagyományőrzés („konzerválás”) teszi élővé, „lereagálhatóvá”,
„érdekessé” a nemzeti kultúrát, hanem az, amit Riedl tanulásnak, úgy értem: elsajátításnak nevez, a dialógusba lépés előkészítése, lehetővé tétele, az „idegen” sajátba integrálása.
A dialógus minden valószínűség szerint akként fogható föl, miként Gadamer a beszélgetést határozza meg: „A beszélgetés lehetősége valójában a kérdések és a válaszok kölcsö-

2005. október

65

nös kijátszásában áll. Nincs olyan kijelentés, mely végső értelmét, azaz azt, amit a másik
számára mond, ne abból a kérdésből nyerné, melyre válaszol.”17 Ami természetszerűleg
nem menti föl a hungarológiát attól, hogy olyan kultúratudományi ajánlatokkal lépjen az
európai nemzetek közösségébe, amelyek – rövidre zárva – dialógusképeseknek bizonyulhatnak. Az esetleg alternatív kultúramodellek kidolgozásában a magyar művész(et)ek tapasztalata magától érthetődőleg mellőzhetetlen.
Kulcsár Szabó Ernő rövid előszavában megkísérli, hogy elhelyezze kötetét, amely különféle alkalmakra (konferenciákra, folyóiratokba, kötetekbe) különböző időpontokban írt
tanulmányait tartalmazza, abban a folyamatban, amelyben egyrészről kifelé vezet egy (hagyományosan felfogott?) irodalomtörténetből/tudományból, de amely azért tekint, lép
a megszokott diszciplina-határon túlra, hogy szemügyre vehesse önnön szituáltságát, önértelmezéseinek, önértésének esélyeit, és másrészről megkísérelje azoknak a fölismeréseknek tudatosítását, amelyek abból adódhattak, hogy „rákényszerült(…) a hagyományos
értelemben vett irodalomtörténet határainak átlépésére.” Az írás „kultúrtechnikai feltételezettsége” az újabb fölismerések szerint nagyobb jelentőségű, mint azt eddig hitték, bár
a mozi és az irodalom (Babits, Heltai), a tollal vagy írógéppel fogalmazás, a villanylámpa
mellett írás/olvasás a magyar irodalomnak elég régóta problémája, egészen odáig, hogy
Kosztolányi nemcsak „álmodott” színes tintákról, hanem valóban írt is velük. Kulcsár
Szabó Mallarméra hivatkozik, Walter Benjamint idézi a „medialitás (…) fölértékelődése”
tárgyában, megjegyezvén: a kulturális technikák alakulástörténete számos olyan kérdést
vetett föl, amely jórészt elkerülte (ha Kulcsár Szabó szóhasználatához ragaszkodom)
„a hagyományos irodalomtörténet” figyelmét. Mindez még az irodalmi értelmezések külső
körén maradhatna, ha nem arról volna szó, hogy „az új mediális technikák (…) addig nem
ismert mértékben élezték ki a művészet szellemi és matériális kódjainak feszültségét”.
S minthogy a fordulat idejét Kulcsár Szabó a modernségre teszi, részint ennek a modernségnek elemzésére vállalkozik, a kötet tanulmányainak egy részében. Ebben a helyzetben
újragondolást igényel az irodalomtörténet, a filológia, ha úgy tetszik, az „értelmezés-tudomány” általában. Minthogy Kulcsár Szabó Ernő a német hermeneutikán és recepcióesztétikán „szocializálódott”, úgy véli, a hermeneutika és a kultúratudományok szembesítése, a hermeneutika-történet során megfogalmazódó „előzmények”, a heideggeri-gadameri-jaussi „nézőpont” érvényesíthetőségének kérdése kettős feladatként igényel kifejtést:
először is a hermeneutikát ért kihívások (olykor támadások) problémaként felfogása, velük szemben a hermeneutikában, a korszerűsödő értés/értelmezés-„tudományban” rejlő,
eddig kiaknázatlanul maradt, mert eddig nem tematizált lehetőségeknek föltárása, ez viszont óhatatlanul polémikus alapállást feltételez, polémiát és módosító ajánlatokat „tudománytörténetileg” (azaz régebben elhangzott/leírt megállapítások problematizálását),
másodszor: a vita „kortársi” jellegű is, a hermeneutikai aspektusnak olykor „jogosultságá”-ban kételkedő, máskor konkrét irodalomtörténeti/periodizációs ajánlatokat lomtárba száműzni kívánó ellenvéleményt hangoztató nézeteket tesz szóvá egyik-másik írás.
Aligha volna kevéssé örvendetesnek nevezhető, hogy az irodalomértelmezésről, a hungarológiáról, a filológiáról, akár éppen a medialitás új felfogásáról több tanulmány készült,
még örvendetesebb, hogy egymástól alapjában eltérő irodalomtörténeti/tudományos
meggyőződés, „iskola” szempontrendszerét érvényesítve. Azt semmiképpen nem állíthat-

66

tiszatáj

nók, hogy egy újabb vizsgálódási eljárás vagy „elmélet” feltétlenül jobb egy réginél, az
sem, hogy egészen bizonyosan kiszorítja a régit. Gonoszul és ironikusan: Nietzsche óta
mily sokan, mennyi erudícióval, mily lendülettel és mily kevés eredménnyel kísérlik meg
diszkreditálni a pozitivizmust, többnyire a másod- és a harmadvonal, epigon képviselőinek munkáin szemléltetve azt a zsákutcát, ahová az önmagát valóban túlélő pozitivizmus
belekényszerítette az irodalomtörténetet. Csakhogy a túlélés-t felbontva: a túl is igaz, az
élés/élő is: ma is megvan, ha másutt nem, akkor a pozitivizmust követő korszakok ama
cselekvésében, amelynek során ami a pozitivizmusból maradandó, beépült a következő
korszakok szemléletébe, módszerébe, gondolkodásába. Kulcsár Szabó Ernőnek ez a tanulmánykötete is, mint valamennyi ezt megelőző, valamint két kiadást megért irodalomtörténete, úgy szakított és szakít ma is az általa hagyományosnak minősített irodalomtörténeti felfogással és módszerrel, hogy helyébe, de legalább is mellé egy másikat állított,
amelyet nem hagyománytalansága, hanem hagyományértelmezése különböztet meg az
általa hagyományosnak nevezett-től. Irodalomtörténete nem mentes ugyan a kompromisszumoktól, annyi azért elmondható róla, hogy nagyjában-egészében szuverén értékrendszert működtetett, tanulmánykötetei pedig megkísérelték, hogy átírják egyfelől a modernség hatástörténeti elvű értelmezési lehetőségeit, másfelől (az előbbitől messze nem
függetlenül) megkérdőjelezték a többé-kevésbé általánosan elfogadott kánont és így az
irodalmi értékelés módját is. Kulcsár Szabó tette mindezt olyképpen, hogy a hermeneutika német hagyományát, elsősorban Heidegger és Gadamer bölcseleti munkásságát tette
meg nézetrendszere alapjául, és csak fokozatosan közeledett a dekonstrukció Paul de Man
munkásságával jelzett elgondolásaihoz (pontosabban azoknak a hermeneutikához párosítható szegmenseihez). Aligha állítható, hogy Kulcsár Szabó ne módosított volna nézetein, talán önkritikusként is olvasható volna az előszó néhány mondata: „A kortárs irodalomtudomány antihermeneutikai irányzatainak számos kritikai megfigyelése vált hasznára az irodalomértés szövegközelibb artikulációjának. Ma már kevés hermeneutikus
osztja azt a nézetet, hogy a nyelv [árnyékában] a szöveg csupán amolyan köztes helye, átmeneti állomása volna az irodalmi kommunikációnak.” Az azonban Kulcsár Szabó munkásságáról változatlanul elmondható, hogy az erőteljes (irodalom)elméleti/bölcseleti alapozás előzi meg, kíséri az elemző kifejtést, műveinek kritikusai talán ezért vádolják azzal,
hogy az irodalomelmélet szinte elfedi az irodalmat, az irodalmi mű mintha illusztrációja
lenne elméleti tételeknek.
Annyi bizonyos, hogy Kulcsár Szabó Ernő a (német) hermeneutika magyar irodalomtörténetbe/tudományba honosításával szubverzív tényezőjévé lett az irodalomtörténeti
közgondolkodásnak, s az a nyelv, amely a (német) hermeneutikát próbálja meg magyarul
megszólaltatni, ugyancsak több bírálóra lelt. Az utóbbi két évtizedben igencsak felgyorsult
a változás az irodalomtörténetben/tudományban. A posztstrukturalizmus, meg ami utána
jött, polgárjogot nyert. Egymással konkuráló, egymás alaptéziseit vitató, olykor (ritkán)
egymással „beszélgető” irányzatok igyekeztek önmaguk emancipálásán, szélesebb körben
(legalább egyetemi-akadémiai berkekben) történő népszerűsítésén. Közismert, hogy ezek
az elméletek nem Magyarországon, nem magyar nyelvterületen születtek, a műveket le
kellett fordítani magyarra, azaz meg kellett (volna?) teremteni a magyar terminológiát. Az
is közismert, hogy a hagyományos magyar irodalomtörténeti terminológia sokszor nehe-

2005. október

67

zen vagy sehogy nem fordítható más nyelvekre, még akkor sem, ha esetleg a megnevezett
jelenség ott is létezik. Mindenféle „nyelvújítás” heves vitával jár, mindenféle új megfontolás kihívja maga ellen a különböző okokból ellenzők viszonylag nagy táborát. De az sem
tagadható nagyon, hogy szükséges az újabb „irányok”, „iskolák” megszólaltatásához, de
a nemzetközi szerepléshez is, a megfelelő terminológia; és a nem „hitvita” igényével és szókincsével folytatott vitákból kitetszhet, mi az, amit érdemes továbbgondolni, mi az, ami
valóban félreteendő, mi az, ami további finomításokra szorul. Nemcsak az Kulcsár Szabó
könyveinek érdeme, hogy lehetőséget ad(ott)-adhat tisztázó vitákra, hanem még inkább
az, hogy részint korszerű elméleti/történeti irányokat közvetített, részint ezeket megkísérelte a magyar irodalom, főleg az irodalmi modernség szerzőivel, műveivel, korszakelgondolásaival szembesíteni. Azt nem hiszem, hogy kizárólag a hermeneutika kínálja föl a célszerű, hasznosítható értelmezési módszereket, de azt sem hiszem, hogy a hermeneutika
mellőzhető volna az irodalomtudományos tevékenység során. Kulcsár Szabó Ernő jelen
kötete is markánsan, vitatkozva adja közre a mát foglalkoztató irodalomtörténeti/tudományos kérdésekről véleményét, értésre, megértésre törekvése változatlan maradt, de
immár a medialitásra, a mediális kultúratudományokra is kiterjed. Ha valaki helyzetképet
rajzolna a magyar irodalomtörténet/tudomány jelen helyzetéről, abban teljes joggal tulajdonítana számottévő jelentőséget Kulcsár Szabó Ernő sosem vitathatatlan, mégcsak nem
is cáfolhatatlan, de a vitát mindig megérdemlő, az európai trendekkel harmonizáló kezdeményezéseinek.18

JEGYZETEK
1 Kulcsár Szabó Ernő: Szöveg–medialitás–filológia. Költészettörténet és kulturalitás a modernségben. Bp., 2004. Az innen vett idézeteket a továbbiakban külön nem hivatkozom.
2 Friedrich Schlegel: Eszmék. (Athenaeum III. k. 1800.)In: August Wilhelm és Friedrich Schlegel:
Válogatott esztétikai írások. Vál. szerk, bev. Zoltai Dénes, ford. Bendl Júlia, Tandori Dezső, Bp.,
1980, 119.
3 Bruno Hillebrand. Gottfried Benn. Frankfurt/Main 1986., Gottfried Benn. Hg. von Bruno Hillebrand. Darmstadt 1979. Wege der Forschung Bd. CCCXVI. Főleg: Hillebrand: Gottfried Benn
und Friedrich Nietzsche, 409–434.
4 Gerhard Neumann, Sigrid Weigel (hg.): Lesbarkeit der Kultur. Literaturwissenschaften zwischen
Kulturtechnik und. Ethnographie. München 2000.
5 Walter Haug: Warum darf Literaturwissenschaft nicht Literaturwissenschaft sein. in: i. m. 201–
220.
6 Hans-Georg Gadamer: Szöveg és interpretáció. Ford. Hévízi Ottó. In: Szöveg és interpretáció.
Szerk, utószó: Bacsó Béla. Bp., [1991.] 32.
7 Hans-Robert Jauss: Horizontszerkezet és dialogicitás. In: Uő: Recepcióelmélet – esztétikai tapasztalat – irodalmi hermeneutika. Vál, szerk, utószó: Kulcsár-Szabó Zoltán. Bp., 1999, 271–272.
8 Athenaeum-töredékek. In: a 2. sz. jegyzetben i. m. 150.
9 Idézi: Hartmut Böhme, Peter Matussek, Lothar Müller: Orientierung Kulturwissenschaft. Was
sie kann, was sie will. Reinbek bei Hamburg 2000. 28.
10 Friedrich Nietzsche: Emberi – túlságosan is emberi. Ford. Romhányi Török Gábor. Szeged, 2001.
225.
11 A 8. sz. jegyzetben i. m. 404.

68

tiszatáj

12 Rainer Grübel, Ralf Grüttemeier, Helmut Lethen: Orientierung Literaturwissenschaft. Was sie
kann, was sie will. Reinbek beiHamburg 2001. 225.
13 Uo. 199.
14 A Rowohlts Enzyclopädie-sorozat köteteire gondolok, amelyek Orientierung címszava az egyetemi oktatást, a hallgatók tárgyválasztásának segítését célozza meg.
15 Mi a magyar? Szerk. Szekfű Gyula. Bp. 1939. (reprint: 1992.)
16 Kerecsényi Dezső: Magyar irodalom. In: 15. sz. jegyzetben i. m. 30.
17 Hans-Georg Gadamer: Miként járul hozzá a költészet az igazság kereséséhez? Ford. Tallár Ferenc. In: Uő. A szép aktualitása. Vál. Bacsó Béla. Bp., 1994, 144.
18 A dolgozatomban érintett problémák egy részéről más vonatkozásokat kiemelve az alábbi köteteimben írtam: Irodalomtörténések Kelet-Közép-Európában. Bp., 1999., A közép-európai szöveguniverzum. Bp., 2002. Idegondolható még a következő gyűjteményes kötet: Irodalomelmélet az
ezredvégen. Szerk. Ármeán Ottilia, Fried István, Odorics Ferenc. Szeged–Budapest 2002. A megújult Filológiai Közlöny Bókay Antal szerkesztői programcikkét követőleg Paul de Man tárgyunkat megvilágító írásával nyit: Visszatérés a filológiához. Filológiai Közlöny 48 (2002) 1–2:
12–16. A kérdéshez vö. még ugyanitt közölt írásommal: Filológia, szövegmagyarázat, -értés és
értelmezés, 35–45. Részint Kulcsár Szabónak az ismertetett kötet idevágó értekezéseire reagál:
Bene Sándor: Szövegaktus. Irodalomtörténeti Közlemények 2003. 628–702, főleg: 628–643,
643–656, valamint Kecskeméti Gábor: Recepció, szövegaktus és kommunikáció a régi magyar
irodalomtörténetben (Kontextusok és intenciók). Uo. 703–741.

2005. október

69

OLASZ SÁNDOR

Messe Szexárdique
BAKA ISTVÁN S ZEKSZÁRDI MISE CÍMŰ REGÉNYE MINT LÁTOMÁSOS PRÓZAI SZÖVEG

Egy 1985-ös beszélgetésben Baka István kifejtette, szerinte „a jó próza az, ami földközelben jár, de legalább öt centivel fölötte”. Néhány évvel korábban a 17–19. századi regényekre visszagondoló Mészöly Miklós meg arról beszélt, hogy a régi regénypoétika egyre
gyakrabban melegíti föl a szívét, de azt is tudja, hogy a régit „csak szervesen-gyökeresen
másképp lehet. Például lóg a falon egy realista kép. Csupán abban különbözik minden
más realista képtől, hogy az egész – mondjuk – balra öt centit ferde. Hát ez a ferdítés, ez
az öt centi – ez pokolian nehéz.”1 Mészöly a jó másfél évtizeddel későbbi Családáradáson
meditál, Baka az 1984-es Szekszárdi mise prózáin. Ha a Szekszárd-mítosz vonalán indulnánk, akkor is termékeny párhuzamokra lelnénk. Ám jobban érdekel, mit jelent poétikai
értelemben az a bizonyos öt centi Baka (és Mészöly) esetében. A klasszikus történeti realista módszer hogyan zsugorodik minden oldalról, az elhagyás és a maradék egymás mellé
helyezése miként hoz létre mozgó mozaikot, meglepően kis terjedelmű, szinte jellemrajzokra csupaszított nagyregényt – kényelmesen mesélő és továbbmesélhető történet nélkül. Mészöly eszközei a redukció poétikai kísérletével függenek össze. Baka az apokaliptikus vízió minden nagy elbeszélésben erőteljes európai és hazai hagyományához fordul.
Hogy a világvége látomásokkal egybekapcsolt nemzethalál vízió közel állt Baka Istvánhoz, már korai versei tanúsítják.2 E nagy kulturális hagyományhoz való kötődéséről leginkább Vörösmartyt idéző versei beszélnek. Baka – a kilencvenes években Vörösmartyt is
tanulmányozó Balassa Péterhez hasonlóan – a Szózat „nagyszerű halált” jósoló költőjében
az apokaliptikus hagyomány összegzőjét és a modernség felé – nyelvi-poétikai értelemben
is – utat nyitó alkotót fedezi föl. Vörösmarty képessége volt (tegyük hozzá: Liszt Ferencé
is) – írja Balassa –, hogy a semmibe hullás, „a végső értelemvesztés megformálhatóvá tehető” – „a mesterség fel nem adásával, azt mégis kockára téve, a kimondhatatlanság-élmény tétje által”. Továbbra is Balassát idézve: „az aránytalanság e költészet egyik legfőbb
témája, amennyiben az emberi lény aránytalanságáról beszél kozmikus dimenziókba helyezett történelmét szemlélve. Aránytalanság, vétek és megváltatlanság összeér – a túl sok
és a túl kevés, a hübrisz-hordozó titáni illetve a sár- és porszerű ugyanazon lényben való
1

2

„Akkor vagyok a legszemélyesebb, amikor álarcot veszek föl”. Vecsernyés Imre beszélgetése Baka
Istvánnal. Tiszatáj, 1985. 10. sz. 33. A Mészöly-beszélgetést Alexa Károly készítette és a Jelenkor
1981/1-es számában jelent meg.
Ld. erről: Szilágyi Márton: István jelenései. Baka István költészetéről. In: Kritikai berek. Bp.
1995. 47–57; Nagy Gábor: „Négy égtáj célkeresztjén”: Baka István nemzeti és egyetemes apokaliptikája. In: „…legyek versedben asszonánc”: Baka István költészete. Debrecen,. 2001. 71–124.

70

tiszatáj

megjelenésének mindig új modalitásban vagy fekvésben való ismételgetése nemcsak Az
emberek refrénjének poétikai erejéhez járul hozzá”. Baka nagy látomásos verseinek (Háborús téli éjszaka, Döbling) is az a tétje, hogy milyen legyen a mértéktelenséggel kapcsolatos beszéd. Hogyan szólhat a megnevezhetetlenről, a megmérhetetlenről és elgondolhatatlanról? „A másik fontos mozzanat – írja Balassa – a különböző nagy mennyiségek,
sokaságok, egyáltalán a sok és a végtelenül, lealázóan kicsiny állandó körbeforgatása,
vagyis összemérése, a méretkülönbségekből adódó széthulló drámaiság…”3
Baka István első jelentős prózai művének alapszituációjához érkeztünk. A sors különös játéka folytán a kisvárosi karnagy, Séner János és Liszt Ferenc élete bámulatos egyezéseket mutat. (Bámulatos egyezésekre és különbségekre bukkanunk akkor is, ha Vörösmarty és Baka Liszt-verseit vetjük össze. Az egyikben a nemzetébresztő és -ragasztó romantika imperatívusza, fölszólítás az eszméltetésre. A másikban „az én föl nem riasztlak
többé” reménytelensége. A Liszt Ferenchez a nemzeti sors, a Liszt Ferenc éjszakája a Hal
téri házban a nemzetitől persze elszakíthatatlan egzisztencialitás nézőpontjából íródik.)
Ugyanabban az évben születnek, apjuk gazdatiszt, német származásúak mindketten, még
zeneműveik is hasonlítanak. A nagyság jelei Sénerben is föllelhetők, de másban valósulnak meg. Mintha ugyanazon személyiség két része járkálna Szekszárdon és az Európa
Grand Hotelben. Mintha Liszt ebben a játékban Séner személyiségének meg nem valósult
része volna. Mintha Séner és Liszt – Kosztolányi Esti Kornéljához hasonlóan – kiegészítenék egymást. Mintha a másikban találnák meg, ami belőlük fájdalmasan hiányzik. Hiszen
Séner valójában sohasem lehetett volna nagy művész, sírba szállt ambíciói nem a tudatosan vállalt magyarságával függenek össze. Liszt pedig az otthonosságot, az azonosulást
irigyli, mivel ő csak idegenként tehetett valamit a magyar nemzetért. (…cserébe önnek
megadatott az, ami nekem soha – az, hogy egy nemzet fia lehetett. Ön otthon érezhette
magát e hazában, ahol én mindig csak díszvendég voltam… nekik az idegen hódolata és
tömjénezése kellett…”) A mű fordulópontján Séner kerül fölénybe, ő a vádló és számon
kérő – igaz, ez a beszélgetés már az imagináció szintjén zajlik. Séner elmondja, miért tagadta meg őseit, miért volt a forradalom előtt és alatt dicsőség az asszimiláció. Ám a kiegyezéssel megszűnt a magasztos szerep, ez a nemzet többé már nem volt példa. „Ó, hogy
gyűlölöm én a mostani asszimilánsokat! – folytatta Séner, erőt véve gyengeségén. – Hogy
gyűlölöm azokat, akik a maradék jót is megrontják a magyarban, mert az önzéshez, gőgjéhez, más népek iránti elfogultságához, és lenézéséhez asszimilálódnak, s azt még el is túlozzák, hogy az uralkodó fajhoz való tartozásukat bizonyítsák.” A lényeglátó realista Bibó
István gondolatai visszhangzanak itt. Azé a Bibóé, aki a túlfeszített lényeglátók és hamis
realisták kínálta utak helyett a higgadt szembenézésre szólított.
Séner és Liszt vizionált szócsatájában – ezt már Balassa a Tiszatáj 1996-os Baka-emlékszámában írja – olyan létkérdés fedezhető föl, ami a magyarság 19. századi történelméhez kapcsolódik ugyan, időszerűségét azonban a mai napig nem vesztette el: „nem az
identitás kereséséről és az identitás rettegő/kompenzáló kultuszáról szólt ez a történet,
hanem a felemelkedés arányainak kereséséről, kimérésének lehetőségeiről és kudarcairól, kicsinység és formátum összeilleszthetőségéről.” A kicsi életben megmutatni a nagy
sorsot, a nagyban a kicsit, az esendőt. Ha Esti Kornélt emlegettem az imént, gondolha3

Balassa Péter: Mérték és mértéktelenség Vörösmarty költői világában. In: Törésfolyamatok.
Debrecen, 2001. 17–28.

2005. október

71

tunk most a Kínai kancsóra, a Bach Airjét játszó, s ily módon Martiny lovag szintjére
emelkedő férjre. Kosztolányi novellájában a Bach-muzsika leírásának („a matematika lírája”), Baka regényében a kései Liszt stílusának illetve e stílus megidézésének van önreflexiós szerepe. „Sarkantyúpengés volt ez is, igen, mint a korábbi magyaros Liszt-kompozíciók, de most mintha egy csontváz lábán pengett volna a sarkantyú, csontok zörgése és rekedt hörgések keveredtek beléje.” Ahogy a kései Liszt az atonalitás felé mozdul, úgy billen
Baka prózája, prózanyelve is a hangnemnélküliség felé. Miközben – hogy ismét zenei párhuzammal éljünk – a hangnemi szervezettséget végleg nem tagadja és nem bontja föl. Ma
talán éppen ezért lehetséges, hogy Baka művét az atonalitás fölülvizsgálata és a tonalitás
újraértelmezése felől szemlélhessük.
„A mű arányossága egyben a formaszerkezet, a poétikai felépítés jellegzetessége is.
Baka a novellisztikus tömörséget, kihegyezettséget széles életútra való vizionárius visszaemlékezésekkel ötvözi, a betétes szerkezetek halál-látomásain keresztül. Freskó és kamarajelenet, belső monológ és hosszú párbeszédek élet és korrajzot körvonalaznak, melyek
vizionárius keretbe illeszkednek, ám egyik elem sem bővül, dagad a másik rovására.”4 Balassa tolla tévedhetetlenül pontos: jelzi azokat a csomópontokat, melyeken a realista narratív modell a látomásos képrendszer felé mozdul. Séner élet-halál határhelyzetében különös elvarázsoltság állapotában él. Pestre utazva már a vonaton horvát ágyúkat hall, a regényben többször is a szabadságharc idejére emlékezik: sebesülése után egy évig önkívületben van, egy budai házban Teréz ápolja. Apja viszi Szekszárdra a csaknem öntudatlan
Sénert, aki egyébként is álmodozásokból zökken ki, rémképek gyötrik, „ördögi látomása”
támad, „jeges rémület fogja el”. Amikor a föltámadó viharban (erről a központi látomásról
később még részletesen beszélek) léghajója (ballon captif) földet ér, egy lezuhanó tetőcserép találja el, elfeketedik előtte a világ. Ami a negyedik fejezettől történik, az olvasó számára végképp nehezen szálazható szét. De Séner sem tudja már, mi a lázálom és mi a valóság: „készen állok a halálra” – mondja. S valóban meghal, holttestét, két nappal a budapesti szélvihar után, a szekszárdi újvárosi templomban találják meg. „Hogyan tántorgott
el a magas láz gyötörte férfi lakásától a távoli templomig, s hogyan jutott be a bezárt kapun, sohasem tudták kideríteni. Mint ahogy azt sem, miért vitte magával utolsó útjára
azokat az elrongyolódott kottalapokat: divatjamúlt nótaköltők profán szerzeményeit, melyekkel súlyosan megsértette az istentiszteletek céljára szolgáló hely szentségét.” Meglehet, mindaz, ami az első mondattól („1896. augusztus 2-án Séner János nyugalmazott
pénztárnok, a szekszárdi dalárda egykori karnagya a reggeli vonattal Budapestre utazott.”) idáig történt, a nagybeteg lázálma csupán. Ha nem, akkor is az élettől való fokozatos elszakadás története, melyben egyre csodásabb és képtelenebb dolgok történnek. Előkerül a MESSE SZEXÁRDIQUE kottája, Séner pedig a tíz éve halott Liszttel találkozik,
akinek tíz évenként engedélyezik, hogy visszatérjen. A hajón azonban egyértelműen meghalás és halál megint csak Kosztolányira emlékeztető szembeállításának vagyunk tanúi.
„Én készen állok, igen, tulajdonképpen már húsz éve, attól a naptól fogva, hogy kiköltöztem a présházamba, készen állok a halálra…” Ekkor mondja Liszt: „– A meghalás sokkal
kevésbé patetikus, mint azt még életünkben véljük, Séner úr.” A Kosztolányi-párhuzamokat gyarapítandó A cseh trombitás hőse jut eszünkbe, aki a meghalás állapotában Beethovennel találkozik.
4

Balassa Péter: A Szekszárdi misétől a makacs csárdásig. Tiszatáj, 1996. 9. sz. 73.

72

tiszatáj

A továbbiakban az imaginatív vízió narratológiai, poétikai és retorikai kérdéseit a látomásirodalom Thomka Beáta kimunkálta szempontjai alapján közelítem meg.5 A nem
vallásosos élményekre is kiterjeszthető látomásban a szövegköziség számtalan jele tapasztalható. A regényben Séner zaklatott világát a Budapestet léghajóból bemutató Palóczy Lipót bédekkerbe vagy szónoklatba illő szövegrétege ellensúlyozza. Erre a vendégszövegre egyébként a szerző is utal: a valóban létezett Palóczy Ezredéves Kiállítási Kalauza mellett korabeli újságcikkeket, ünnepi beszédeket jelöl meg forrásként. A látomás
alakzattanával együtt járó metaforikusság és retorizáltság, a jelölt dolgok sarkításával
kapcsolatos alakzatok és trópusok a szemléletiből, a megérthetőből a teljesen föl nem foghatóba való visszatalálás eszközei. A szöveg igen gyakran a túlzás, a fokozás affektív hatására épít. A léghajót, millenniumi kiállítást, Budapestet, országot és talán a mindenséget
elsodró kozmikus katasztrófa leírása, „a rendes mértéket meghaladó tárgyakról való beszéd” a meglendült képzelethez illő látomásos beszédmód retorizáltságát hívja elő. A fergeteg „sötétséget hozott magával és förtelmes sivítást, mintha a pokol valamennyi ördöge
benne kavargott volna. Most már tetőket szaggatott, cégtáblákat tépett le a vihar, s az
előbbi csilingelést baljós kondulások váltották fel, ahogy a nehéz fémtárgyak egymásba
verődtek, és a Gizella téren fájdalmasan nyerített egy konflisló, akinek éles borbélytányér
vágta fel az ütőerét a nyakán. A sebesült gebe utolsó rúgásaival véres üvegkását kavart
a köréje záporzott szilánkokból, és kinyúlva ezen a kásán kezdett el csúszni a földalatti állomás lejárata felé, végigszánkázott a lépcsőn, és az alant várakozók közé robbant, hatalmas pánikot keltve.” A vizuális-látványi és auditív-hallási élmények érzékeltetik, hogy – az
Előszó Vörösmartyjával szólva – „a vész kitört”. Meglehet, nem is annyira „bűneink miatt”, hiszen ebben a végítéletekre emlékeztető csapásban az emberi kiszolgáltatottság tudatának túldimenzionáltsága legalább annyira hangsúlyos, mint a nemzeti vagy világkatasztrófa. „István jelenései” ezek, mahleri, Liszt Ferenc-i halálzene – miként Szilágyi
Márton a Farkasok órája című kötettel kapcsolatban megállapította.6 A látomásos, apokaliptikus képrendszer motivikus rétegekre különül: kozmikus elemek, testi pusztulás (az
öreg, beteg Séner, húsz éve magányosan, szőlőjében él), apokaliptikus végpusztulás. A regény utolsó, mindössze fél oldalas hatodik része a halott Séner arcán a tiszta fény közelébe
került ember átszellemültségét jeleníti meg. Mintha Séner fölött is „szárny suhanna”
(Kosztolányi). Vagy egy másik nagy költővel szólva: „mint akit szárny emel”. Baka angyalokkal benépesített lírai univerzumában vagyunk. Mert lírai próza ez, melynek poétikussága nem föltétlenül az irracionális álomtartalmak leírásából következik, hanem olyan érzelmek, gondolatok megjelenítéséből, melyek a költészetből is jól ismert vizionáló beszédmódot, hangvételt és képalkotást igénylik. Ám ez az imaginatív vízió, fantázia és érzékiség látomásos szövegekre jellemző módon zaklatottság, túlfeszítettség és rend pólusai
között olyan szerkezetet hoz létre, amely az organikus műalkotás eszményének felel meg.
Az eseményszerű, jelenetező és a képi, szimbolikus elemek kettőssége magyarázza,
hogy a látomásos elbeszéléstípus szcenikus keretbe vagy narratív jelenetekbe ágyazódik.
Mindez az idő kétféle felfogását is jelenti. Hiszen a narratív folyamatosság a kronológiát,
linearitást jelenti, az álom, lázálom, nappali álmodozás, a fantasztikum viszont eleve
másféle időszemléletet feltételez. Így csúsznak egymásra nagyjában fél évszázad esemé5
6

Thomka Beáta: A látomás alakzattana. Pompeji, 1996. 3–4. sz. 7–19.
Szilágyi Márton: István jelenései. In: Kritikai berek. Bp. 1995. 54.

2005. október

73

nyei. Poétikai, műfaji szempontból hasonló kettősségekre lelünk. A Szekszárdi mise formatörténetileg éppúgy sorolható a csodatörténetek, álomelbeszélések és fantasztikus látomások közé, mint a pszichogramba korrajzi és társadalomtörténeti elemeket vegyítő regénytípushoz.7
Végül, de nem utolsó sorban van a Szekszárdi misének egy olyan személyes mozzanatra, amelyet manapság inkább elhanyagolni illik. Baka István a szekszárdi televíziónak
adott interjúban elmondja: „Magamat írtam meg Séner Jánosban is, de magamat írtam
meg Liszt Ferencben is, mert lényemnek ez a kettőssége megvolt. A leszorítottság és
ugyanakkor az, hogy több vagyok a környezetemnél.”8 Igaz, Séner is több a szekszárdi kisvilág alakjainál. Ennek a többletnek azonban nincs visszhangja. A Szekszárdi mise ennek
a visszhangtalanságtól szenvedő, a prózaírásban is kiutat kereső korszaknak a terméke.
Baka ez idő tájt „gyanakodó volt”, „üldözési mániája alakult ki”, „sértődött és igazságtalan
volt”, „féltékeny volt” – emlékezik Zalán Tibor.9 Miközben ugyanez a Baka István együtt
érző, őszinte és bátor barát is volt. Ezért lehet Séner és Liszt – miként Paul de Man
mondja – „a szerző tükörszerű alakzata”.

7

8
9

Viktor Žmegač szavaival a pszichogram „olyan jelenségek irodalmi megfelelői után kutat, amelyeket a pszichológiában »tudatáramlásnak« neveznek. Ld.: Történeti regénypoétika. In: Az irodalom elméletei. 1. szerk. Thomka Beáta. Pécs, 1996. 101–102.
Szekszárdi mise. Dránovits István beszélgetése Baka Istvánnal. Forrás, 1996. 5. sz. 10.
Zalán Tibor: Baka István, kortársunk. In: Búcsú barátaimtól. Baka István emlékezete. Szerk. Füzi
László. Bp. 2000. 58–67.

Kritika

A gyerek szerint a világ
RAKOVSZKY Z SUZSA: A HULLÓCSILLAG ÉVE

Rakovszky Zsuzsa második regénye, A hullócsillag éve,
egyike volt az idei Könyvhét legnagyobb várakozással övezett kiadványainak. A kiemelt figyelem valószínűleg az
előző regény, az Év könyve-díjat, a Magyar Irodalmi Díjat
és a Márai Sándor-díjat egyaránt elnyerő, 2002-ben megjelent, A kígyó árnyéka címet viselő kötet nagy sikerének
is köszönhető volt. Az új szöveg továbbviszi és megőrzi az
előző regény egyik legfontosabb sajátságát és legtöbbet
méltatott erényét, a nyelv rendkívüli költőiségét, ugyanakkor elkerüli az önismétlés veszélyét, hiszen a korábbitól
eltérő témát dolgoz fel és poétikai, szerkezeti szempontból
is jelentős változásokat hoz létre.
Az új kötet címe legalább annyira talányos és sokféleképpen értelmezhető, mint a korábbi regényé, mely sem
előzetesen, sem később, a szöveg ismeretében nem adott
egyértelmű fogódzókat az interpretációhoz. A hullócsillag
Magvető Kiadó
éve
szövegéből is csak annyi tudható bizonyosan, a címre
Budapest, 2005
vonatkoztathatóan, hogy az egyik legfontosabb szereplő,
404 oldal, 2690 Ft
az eseményeket egy sajátos, gyermeki szempontból kísérő
Piroska fél a hullócsillagoktól, pontosabban attól, hogy azok esetleg ráeshetnek, valamint
utalás történik arra is, hogy fiatal korában édesanyjának, Flórának is hasonló félelmei
voltak, illetve a szöveg vége felé, egy lakodalomból hazafelé menet a kislány szemtanúja is
lesz a különleges jelenségnek. A hullócsillag éve birtokos szintagma véleményem szerint
három, a regényben hangsúlyosan jelen levő problémakörre utalhat. A statikus, fix pontokat, a világegyetem koordinátáit jelentő csillagok lehullásától való félelem jól érzékelteti
a kisgyermek bizonytalanságát, az állandónak tűnő dolgok eltűnésének, változásának lehetőségét és az ebből fakadó szorongást és félelmet.
„Hirtelen tündöklő, hideg lángolás hasítja kettőbe a mindenséget – végigszalad
a fekete égen, és eltűnik. (…) A világ eresztékei meglazultak, az eget aládúcoló láthatatlan oszlopok inogni kezdenek, mintha valaki kilökte volna az alapzatot alóluk – egy pillanatig még állnak a felbolydult levegőben, aztán ledőlnek, és mindjárt utánuk az ég is lezuhan egy darabban a fejükre, mint egy lángoló lámpákkal
teliaggatott sátorponyva.”
Másrészt a hullócsillag mozgása, a pálya, melyet az égitest bejár, a föntről lefelé haladó
meteor képe a hanyatlás, a veszteség metaforájaként is működtethető, s mint a későbbi-

2005. október

75

ekben látható lesz, a regény történetei, eseményei értelmezhetők hanyatlástörténetekként,
illúziókról, a boldogságról való lemondás, veszteségek sorozataként. A harmadik megközelítés elsősorban a szöveg tematikája miatt lehet releváns: az ötvenes évek közepén
játszódó történetben a hullócsillag éve nagy valószínűséggel az 1956-os évet jelöli, mely ez
esetben nem csak az egyének szintjén, hanem egy általánosabb, társadalmi szinten bekövetkező hanyatlásra, bukásra utal.
A cím utóbbi értelmezése kapcsán érdemes szót ejteni a regény történelmi vonatkozásairól, melyek az eddigi kritikákban és a szerzővel készült interjúkban is nagy hangsúlyt
kaptak. Míg a korábbi regény Lehmann Orsolyájának története a XVII. századba kalauzolt, addig A hullócsillag éve a huszadik század ötvenes éveinek világát tárja az olvasó elé,
felidézve a kor jellegzetes, szorongással, elhallgatásokkal teli atmoszféráját, a hétköznapokba belenyúló politika nyelvre gyakorolt hatását, a különböző csoportok összetartozását kifejező speciális nyelvi regiszterek használatával. A szöveg igen autentikusan jeleníti meg az ötvenes évek tárgyait, fordulatait, kapcsolatait, általános miliőjét is, kiváló
korrajzot ad, akár a még mindig nem igazán feldolgozott időszak fiktív dokumentumaként, emlékműveként is értelmezhető. A felsorolt jellemzők miatt az írás mutat némi rokonságot a történelmi regényekkel (mint ahogy az előző regény esetében is megkerülhetetlen volt ez a megközelítés), de semmiképp nem tekinthető az említett műfaj hagyományos képviselőjének, hiszen célja nem elsősorban egy adott időszak vagy korszak történelmi-politikai eseményeinek leírása, hanem inkább ezen események mindennapi életre
gyakorolt hatásának megfigyelése, vizsgálata. Valószínűleg ennek a történelmet „alulról”,
családokra, egyénekre gyakorolt hatása felől vizsgáló szemléletnek az eredménye az is,
hogy a könyv lapjain nem egy történelmi regényekre jellemző eseménydús, drámai fordulatokban gazdag, kiemelkedő hősök által irányított cselekmény bontakozik ki, hanem
egy viszonylag szikár történet, átlagosnak tetsző szereplőkkel.
A regény ideje mindössze néhány évet ölel fel, ennek a két–három esztendőnek a főbb
eseményei a következők: az öt év körüli, félárva Piroska, egy osztrák határhoz közeli kisvárosban (feltehetően Sopronban) él édesanyjával, Stark Flórával, aki – bár nagy valószínűséggel értelmiségi – fizikai munkásként, majd titkárnőként, egyedül igyekszik eltartani
gyermekét, valamint a velük élő öreg dajkát, Nennét. A kilátástalan, nélkülözésekkel teli
életet még a szerelem sem varázsolhatja szebbé, hiszen Flóra egy két nő iránti érzelmei
között őrlődő férfiba, Barthába lesz szerelmes, aki a regény végén Bécsbe emigrál. Anya és
lánya számára a gyermek váratlan betegsége miatt az 1956-ban viszonylag könnyen kivitelezhető emigráció is meghiúsul, így Flóra végül szerelem nélkül, kompromisszumot
kötve a világgal, lemondva vágyiról, önfeláldozóan, elsősorban gyermeke érdekeit szem előtt
tartva, hozzámegy albérlőjéhez, Pistához. Nenne meghal, a nagymama haldoklik, Piroska
a gyermekkor szabadságát odahagyva egy meglehetősen autoriter szemléletű óvodába kerül,
s a többi szereplő története is valamiféle negatív kimenetellel zárul. A regény tehát – mint
ahogy az a fontosabb események vázlatos leírásából kitűnik – nem a nagy, sorsfordító eseményeket beszéli el, hanem a hétköznapok halk, de korántsem érdektelen tragédiáit
vizsgálja, nem a frontról közvetít, hanem a hátország életét tárja olvasója elé. A történelem
ez esetben elsősorban keret, atmoszféra-teremtő ereje tűnik legfontosabbnak. Az ötvenes
évek Magyarországának világa kiváló háttér a különböző elhibázott, de legalábbis a regényidő néhány évén belül elhibázottnak tetsző sorsok, élettörténetek bemutatásához.

76

tiszatáj

A cím által felvetett problémák közül talán mégis érdekesebb a történelmi vonatkozások helyett a bizonytalanság, a változások kiszámíthatatlansága és befolyásolhatatlansága,
valamint az ettől való szorongás irányába tágítani az értelmezést, hiszen tartalmi és poétikai szinten is ez lehet az a közérzet, létállapot, ami a szöveg leglényegesebb szervezőerejének bizonyul. Ennek az állapotnak, a statikus és állandó pontok hiányának több aspektusa
is érdekes. A már tárgyalt történelmi miliő sajátja is ez a bizonytalanság, de alaposabb
vizsgálata ennél jóval távolabbra mutat, általánosabb kérdésekhez vezet. A borítón található elmosódott fotó – egy kislány halad az erdőben, körülötte nagy fák és félhomály –
előrevetíti a szövegnek azt a – talán legfontosabb – sajátságát, hogy a történetek és történetdarabkák között való bolyongásunk során vezetőnk egy kisgyermek, egy 5–6 év körüli
kislány, aki még nem uralja, nem érti a körülötte zajló eseményeket, s a világ megismerése
közben, tapasztalatszerzései során sokszor céltalanul, az eseményeknek kiszolgáltatva
sodródik. Piroska ráadásul egy igen különleges szociális közegben cseperedik, ugyanis
környezetét szinte kizárólag nők alkotják. Világának centrális alakja édesanyja, aki mind
a gyermek, mind az olvasó számára meglehetősen titokzatos figura, motivációiról, érzéseiről kevés tudható, tetteit és cselekedeteit csak a kislány értelmezésében ismerhetjük.
A hazai irodalomban az utóbbi évek egyik gyakori témája a fiú apához fűződő kapcsolatának
bemutatása, feldolgozása (például Esterházy Harmonia Caelestise, Györe Balázstól a Halottak apja, vagy éppen Kukorelly Tündérvölgy című regénye). Megszületnek az „aparegények”, melyekben az apa alakja szinte minden esetben titokzatos, érthetetlen, megfejthetetlen, enigmatikus. Rakovszky regénye sokban rokon ezekkel a szövegekkel, még ha
ez esetben egy lánygyermek anyjához fűződő viszonyát ismerhetjük is meg, vagy ha úgy
tetszik, „anya-regényt” olvasunk. Piroska életében az édesanya mellett meghatározó szerepe van Nennének, az anya egykori nevelőnőjének, valamint az anyához hasonlóan özvegy nagymamának, akik voltaképpen egy harmadik generációt, a nagyszülők korosztályát
képviselik. Ezenkívül apró epizódokat ismerhetünk meg az édesanya magányos barátnőinek, az elhagyott szomszéd hölgynek, az idősebb, megözvegyült nőrokonok életének eseményeiből is. Az egyedülálló nők, és általában a nők sokasága mellett felbukkanó néhány
férfi-hős mindegyike ellenszenves, negatív figura. Flóra bátyja, valamint szerelme, Bartha
egyaránt gyenge, egocentrikus, erkölcsi szempontból nem feddhetetlen hősök. Az egyetlen
kivétel, Pista a pedáns albérlő, aki minden erénye ellenére sem az ideális férfiképet kelti
életre, inkább egy gyenge, pipogya, keményen és öntudatosan fellépni képtelen ember rajza.
A nemek közti arányok eltolódása mellett feltűnő az is, hogy míg a nők párbeszédeit, monológjait mindvégig Piroska nézőpontján keresztül ismerheti meg a befogadó, addig a férfiak szólamai ettől függetlenül, ezt az áttétet kikerülve kerülnek a szövegbe. A színikritikus
Bartha naplójának részletei, a báty Feri, és az albérlő, Pista levelei egyaránt szövegbetétekként kapnak helyet, időnként, hosszabb-rövidebb terjedelemben megszakítva a Piroska nézőpontjából történő elbeszélést, polifonikussá téve a szöveget. A kislány nézőpontja tehát
nem kizárólagos a regényben (levelek, naplórészletek illeszkednek be meglehetősen rendszertelenül a szövegbe, s ilyenkor természetesen a naplót, illetve levelet író személy hangját,
nézőpontját ismerhetjük meg), de közel a terjedelem kétharmadát alkotja, így kétségtelenül
a legfontosabb, és véleményem szerint a legtöbb érdekességet tartogató szólam.
A gyermek-nézőpont a Rakovszky-regényt a Nádas Egy családregény vége, Esterházy
Fancsikó és Pinta vagy akár Garaczi László lemúr-regényeinek ívén felrajzolódó tradíció-

2005. október

77

hoz köti, melyek mindegyikének kompozícióját, szerkezetét, s gyakran nyelvét is nagymértékben – bár természetesen nem minden esetben ugyanazon a módon – befolyásolja
a különleges perspektíva alkalmazása. A hullócsillag évében megfigyelhető, speciálisan
a gyermek-nézőpont használatából adódó sajátságok taglalása előtt mindenképpen tisztázni
kell, hogy bár a nézőpont valóban az óvodáskorú gyermeké, a narrátor mégsem ő, hanem
egy egyes szám harmadik személyben tudósító auktoriális hang, mely azonban mindvégig
Piroska perspektívájából érzékelteti a történteket. A szöveg tehát nem a gyermeki beszédmódot imitálja, nem használ gyermeknyelvi fordulatokat: az érzékenység, a szemléletmód a gyermeké, a nyelv viszont nem. A gyermek az, aki lát, de egy érett, omnipotens
tudósító beszél. Egy felnőtt nyelve (hang) és egy gyermek nézőpontja (perspektíva) játszik
egymásba, valószínűleg ennek köszönhető az eddig megjelent kritikákban rendre visszatérő, jogos megállapítás, mely szerint a gyermek-perspektíva gyakran nem hiteles (és ha
a gyermeki beszédmód, vagy teljes mértékben gyermeki gondolkodás megjelenésére számítunk, valóban nem mindig az), tudálékos vagy túlmagyaráz dolgokat. Ha vannak is
ilyen helyek a szövegben, az mégsem vonható kétségbe, hogy az olvasás során a gyermekperspektíva egy egészen különös megismerési modell szerkezetét tárja elénk. A gyermeki
gondolkodásszerkezet és kognitív működés modellálása segítségével feltárt „valóság”
nagyban különbözik a felnőtt-nézőpont szerint interpretált realitástól, s ez ennek a minőségileg más világlátásnak nem kevés esztétikai hozadéka lehet a tartalmi szinten túl szerkezeti, poétikai vonatkozásokban is.
Piroska valójában nem is hőse a regénynek, nem hőse abban az értelemben, hogy néhány kivételes alkalomtól eltekintve meglehetősen passzív, az eseményeket nem irányítja,
inkább csak elszenvedi, illetve ezzel párhuzamosan megfigyeli és a maga módján interpretálni próbálja. Bár látszólag a történések fókuszában van, pozícióját mégis inkább a kívülállás jellemzi. Jellemző példa erre, hogy az édesanyja és az ismerősök, barátok között
zajló dialógusokat az asztal alól, a padlóról (a gyermekre jellemző perspektíva, lentről követi az eseményeket, Piroska gyakran, metonimikusan a különböző cipők alapján ismeri
fel az embereket, illetve cipőkkel azonosítja őket) figyeli csendben, észrevétlenül:
„Piroska a szőnyegen kuporog, nem messze a lapos sarkú cipőbe bújtatott, hosszú
lábfejektől, a gombokat rakosgatja a padlón, és a boldog, elszörnyedt suttogásra
fülel.”
A történetek külső megfigyelője, közvetítője, médium-szerű alak, akiben az élmények
összegyűlnek, hogy aztán történetekké kristályosodnak. A kívülállással jellemezhető nézőpont poétikai funkciója pedig a történetek összegyűjtése, egy olyan csomópont létrehozása, melyben a legkülönbözőbb történetek, anekdoták, beszélgetésfoszlányok és dialógusok összekapcsolódhatnak és különbözőségük, egymástól gyakran független, távol eső
voltuk ellenére is közös alapra kerülhetnek. Ez az apró darabokra tördeltség a szöveg feltűnő formai sajátsága: négy nagy fejezete összesen ötvenegy rövidebb, külön címmel ellátott alfejezetre bomlik. Ha a hagyományos értelemben egyáltalán fejezeteknek nevezhetőek ezek a rövid történetek, kis terjedelmű leírások, melyek többsége akár önálló, önmagában is értelmezhető írásként is funkcionálhat.
A következő fontos aspektus, a gyermek időszemlélete nagyban meghatározza ezeknek
a történeteknek az elrendezését, így a regény szerkezetét is. Piroska láthatóan nem képes
saját belső idejét, azaz az általa megélt, személyes időt és az objektív időt megkülönböz-

78

tiszatáj

tetni, illetve egymásra vonatkoztatni. Képtelen az eseményeket lineárisan, egymás után,
a múlt-jelen-jövő teleologikussága mentén szervezni. Ennek köszönhető, hogy a már említett rövidebb történetdarabkák nem kronologikus elv szerint, hanem az időrend figyelmen
kívül hagyásával állítódnak sorba. Az időbeli következetesség hiánya miatt bizonyos események vissza-visszatérnek, kavarognak, egymásra úsznak, a regény szerkesztése nem lineáris (bár a befogadónak nem okoz túl nagy nehézséget, hogy rekonstruálja, időrendbe
helyezze a történéseket), inkább kaleidoszkopikus, montázs- illetve mozaik-szerű.
A világgal ismerkedő, annak szabályait, működését különböző tapasztalatok és megfigyelések segítségével megismerni kívánó szemlélet a nagy történet apró kistörténetekké
darabolásán kívül más poétikai változásokat is eredményez. Míg a gyermek nem képes
minden esemény, hallott vagy látott információ racionális feldolgozására, addig saját
maga számára, fantáziája segítségével egy kezelhetőbb világot teremt, melyben a csodák
és elképzelt dolgok realitásként szerepelnek. A kígyó árnyékában az álmoké volt a főszerep: a gyakori álomleírások voltak képesek a történelmileg hiteles, jól követhető eseményeket némileg eloldani a valóságtól, ezáltal a szöveg atmoszféráját a racionálison túli
vagy attól különböző szféra felé tágítani, valós és irracionális közti különös lebegést eredményezve. Erre az eljárásmódra, világlátásra, a kétféle világ létezésének lehetőségére és az
ezzel járó szorongásra A hullócsillag évében is találhatunk reflexiót:
„Mintha a látható világ mögött egy másik állna lesben, készen arra, hogy bármelyik pillanatban áttörje a válaszfalat, és elárassza az innenső világot.”
Ez az átmenet, a határ elmosódása és az ezzel járó különös, titokzatos hangulat valószínűleg a szerző eredeti irányultságának – közismert, hogy Rakovszky Zsuzsa kiváló költő –
és adottságainak is köszönhető. A különös hangulatot, az erős líraiságot az új regényben
nem az álmok, hanem Piroska fantáziáinak leírásai hozzák létre. Jó példa erre a működésre az a rész, melyben az anya épp a múmiákról, illetve a piramisok titkairól magyaráz
a kislánynak, aki igyekszik elképzelni a kripták világát, gyakori szokásához híven, s a gyermekekre jellemző egocentrikus jellegű gondolkodásnak megfelelően saját magát helyezve
a fantáziakép középpontjába:
„(Ott fekszik pólyába tekerve a szűk kőkamrában, az örökégő lámpa halvány, síri
fényében. Nyitott szeme a fülke mennyezetére bámul, ahol az árnyékok ötezer év
alatt sem mozdultak odébb hajszálnyival sem. A sápadt fényfolt, amely ötezer
évvel ezelőtt gyulladt ki a nyakékén, ugyanott világít most is, nem lett közben
sem tompább, sem fényesebb. A jobb keze mellett komor aranyedények, balján
egy oldalára dőlt, merev, fénytelen szőrű macska.)”
A szöveg rendkívül erős költőiségének másik oka, eredete a gyakori fantáziaképek
mellett szintén a kisgyermek külvilághoz való sajátos viszonyában keresendő. Számára
nem a magyarázatok, az általános elvek fontosak, hanem az egyedi tapasztalatok, a valóság érzéki megismerése. A mozgás, a gesztusok, a hangok, a megfogható, megérintett dolgok és elsősorban a látvány válnak elsődlegessé és meghatározóvá ebben a világban. Piroska az őt övező jelenségekkel még szinte együtt él, együtt lélegzik. A gyermeki szemléletmód ezen sajátsága pedig a szöveget egy vizuális leírásokban, lírai képekben tobzódó,
a hagyományos epikai szövegtől gyakran különböző, és erősen a líra felé hajló szövetté teszi.
A kislány a leghétköznapibb dolgokat, akár egy hajmosást is érdekesen, fantáziája segítségével, különös képként szemlél:

2005. október

79

„A sötétségből apró alak lép elő: hatalmas árnyéka híven követi mozdulatait
a plafonon. A koszorúba tűzött, ősz fürtök alatt a kerek, ráncos arc most kifejezéstelen, szinte kegyetlen. A két tövig nyesett körmű, öreg kéz valamilyen tárgyat
emel lassan, vigyázva a magasba, mintha az az áldozat bemutatásához szükséges kellék volna: a vízköves konyhai fazekat. A lehajtott fő fölé emelve megbillenti
kicsit, és a hirtelen, gőzölgő vízesés rázúdul a nyüzsgő, fekete kígyókra. Az apró
alak nyögve lehajol az üres fazékkal: majd bolyhos, fakó rózsaszín törülközőt húz
elő valahonnét a homályból, és a csillogó fekete kígyókra borítja, amelyekről még
mindig súlyos cseppek hullanak alá egyre ritkulva a lavórba.”
A gyermek tehát fantáziája segítségével igyekszik jelentésessé tenni azt a világot,
melyben magára hagyva, megbízható fogódzók nélkül bolyong. A valóság evidensnek tűnő
tényei, legegyszerűbb gesztusai is újfajta értelmet nyernek, átértékelődnek, új struktúrába
rendeződnek, hiszen a gyermek ugyanazt nézi, mint a felnőtt, de egészen mást lát. Az új
Rakovszky-regény a felnőtt világ számára megszokott magyarázatok és benyomások helyett egy másik, az olvasó számára friss és különleges látásmód segítségével mutatja be
a világot, mintegy újraértelmezve azt, megmutatva, hogy minden szem mást lát, minden
nézőpont más valóságot hoz létre, a szemlélő, megfigyelő tekintetének sajátságaitól függően, hiszen semmi sem állandó, akár csillagok is leeshetnek az égről.

Kolozsi Orsolya

80

tiszatáj

Az irodalmi narratív felszámolása
HÁRS ENDRE ÉN – TÚL A NYELVEN C. KÖNYVÉRŐL

Hárs Endrének, az egykori dekon csoport ismert értekezőjének könyve az irodalomtudomány ún. kultúratudományi s antropológiai fordulatának jegyben íródott, elméleti
tanulmányai ennek az – amúgy korántsem egységes, s
nem is önidentikus, és semmiképp sem előzmény nélküli
– fordulatnak a mibenlétére kérdeznek rá, ezt a manapság
(elsősorban német és angolszász, s talán francia mintára)
itthon is gyakran emlegetett s hivatkozott fordulatot próbálják különféle szempontok előtérben tartásával leírni,
megérteni s közvetíteni. Sommásan fogalmazva, e fordulat
a könyv lapjain úgy értelmeződik, mint az irodalmi szöveg
textualitását és önreferenciális tendenciáit kitüntető, kifejezetten irodalomtudományos olvasásmódok kiterjesztése, két értelemben is. Irodalmi szövegek esetén az ún.
nem-irodalmi, kulturális összefüggéseknek, szövegen kívüli referenciális mezőknek az irodalmi értelmezésbe törGondolat Kiadó
ténő bevonását jelenti e kiterjesztés, a kultúrát illetően
Budapest, 2005
pedig az ún. irodalmi olvasásmódoknak, vagyis az irodal288 oldal, 1680 Ft
mi szövegeken kidolgozott, kipróbált értelmezési stratégiáknak a kulturális jelenségek olvasására, értelmezésére történő átvitelét. A kötet alighanem egyik legjobb tanulmánya, A tigris, aki oroszlánként küzdött című szöveg beszámol
egyrészt olyan félelmekről, amelyek szerint a kulturális fordulat az irodalomtudomány
specifikus tárgyának elkallódását, az irodalom nem-irodalmi olvasásmódoknak történő ismételt kiszolgáltatását hozhatja, másfelől olyan álláspontról, amelyik az irodalomtudományi
olvasásmódok jótékony érvényesülését ünnepli e fordulatban az irodalom „területén” túl.
Az eme szembeállításra hagyatkozó érvelés ugyanakkor, amikor az irodalomról mint
specifikus tárgyról tesz kijelentéseket, kénytelen adottként előfeltételezni az irodalom, az
irodalmiság mibenlétét, valamint – ettől nem függetlenül – egységesként kell tekintenie
az irodalom önreferencialitását előtérben tartó interpretációs eljárásokra is, s ez bizony
könnyen régi ideologémák óvatlan, mert öntudatlan újratermeléséhez, s ezzel együtt saját
„előzményeinek” ignorálásához vezethet. Kétségtelenül vannak olyan tendenciák (s ezeknek hamar lelkes hazai képviselője is akadt, aki ugyan csak fordítások közvetítésével olvas,
de egyre számonkérőbb és esendően autoriter módon fellépve igyekszik érvényesíteni újdonsült, noha előbbi okból is csak felszínesen ismert tanait), amelyek a szociális, kulturális, történelmi referenciális vonatkozások maradéktalan pragmatikai érvényesítését szorgalmazzák – nem túl reflektált módon – irodalmi szövegekre, s gyorsan leválthatónak
gondolják a „textualitás önelégültségében” megrekedt irodalmi olvasásmódok „elavult”

2005. október

81

módszereit. E tendenciák színvonalasabb nyugati művelői azért jóval reflektáltabbak hazai prófétáiknál, mert ők többnyire azért tagolt és beható ismeretekkel rendelkeznek azokról az olvasásmódokról, melyeket úgymond leváltani vagy meghaladni gondolnak. A magyar irodalomértés elméleti és bölcseleti alulképzettségéről (és inkább érzelmi, mint ismeretelméleti megosztottságáról) ad szomorú bizonyítványt, hogy e tanok egyes magyar közvetítőire, kiknek láthatóan fogalmuk sincs, vagy legfeljebb csak kézikönyv szintű fogalmuk
van arról, aminek elavultságát fennen hangoztatják, némely komoly, tekintélynek örvendő
irodalomtörténész is elégedetten mutat rá úgy, mint hozzá közelálló irodalomszemléleti
paradigmák méltó reprezentánsára.
E tendenciák hazai képviselőire többnyire az jellemző, hogy nem ismerik igazán, sosem tanulták s nem is gyakorolták az ún. textuális olvasási módszerek egyetlen változatát
sem. Sem az irodalmi szemiotikát, amelyik alighanem Riffaterre elemzéseiben érte el
egyik legkifinomultabb (s persze, talán éppen ezért, nem ellentmondásmentes) formáját,
sem pedig a retorikai vagy poetológiai elemzésnek az amerikai új kritikában, Barthes-nál
vagy Genette-nél megfigyelhető mintapéldáit, nem is beszélve az irodalmi hermeneutika
Jauss, Iser vagy Stierle által gyakorolt változatairól. De nem próbálták ki, nem ismerik
behatóan a Bahtyin teorémáiban és műelemzéseiben kibontakozó történeti-poétikai olvasásmódot, vagy ennek a francia szemiológiában (Kristeva, Todorov), vagy a német hermeneutikában (Lachmann) újraértett, áthelyezett változatait sem. És hát fölöttébb keveset
tudnak az előttük talán a legnagyobb mumusnak, a szövegeket üresbe futtató aporetika
képzete révén elrettentő példának tekintett, s egyben alighanem az általuk legkevésbé ismert és olvasott dekonstrukció iskolateremtő szövegeiről. Egyszóval nem ismerik tüzetesen, nem sajátították el azt a – persze fölöttébb heterogén – hagyományt, amelyik az irodalmat, az irodalom intézményét többek között éppen a pragmatikai kontextus fölfüggesztéseként, áthelyezéseként, vagy eltörölve megőrzőjeként értelmezi. Éppen ezért lehet meglepő, hogy Hárs Endre, aki az egykori dekon csoport elméletileg egyik legfelkészültebb
értekezője, könyvében egy helyütt éppen az irodalmi szöveg esztétikai különállását annak
felfüggesztettségében megerősítendő hivatkozik arra a Takáts Józsefre, aki láthatóan mit
sem tud ennek az esztétikai különállásnak sem a filozófiai, sem pedig – ami nem teljesen
ugyanaz – az irodalomelméleti értelmezéseiről.
Az említett tendenciák az irodalom fiktív s megfoghatatlan, önmagát is aláásó intézményét gyorsan tárgyiasítani, rögzíteni, definiálni akarják, elejét véve ezen intézmény fenyegető s romboló erejének, ezen objektiválhatatlan erő működésbe lépésének, s különféle funkciókkal ellátva az irodalmat és a vele homogénnek, kontinuusnak tételezett esztétikai tapasztalatot, hamar semlegesíteni, kiiktatni igyekeznek az irodalmi szöveg működésmódjára s mibenlétére irányuló kérdezés eldöntetlenségeit. Azokat a paradoxonokat,
ellentmondásokat vagy apóriákat, melyekbe a szövegek irodalmiságának definiálására
irányuló kísérletek a bölcseletben vagy az irodalomelméletben rendre belefutni voltak
kénytelenek. S végső soron – ugyan nagyon különböző hangsúlyokkal és előfeltevésekkel,
de – az irodalmi olvasásmódok valamennyi fent hiányosan felsorolt változata tekinthető
úgy, mint olyan kísérlet, amelyiknek ugyan definícióihoz és módszerei működésbe léptetéséhez tárgyiasítania kellett az irodalmi rögzíthetetlen erejét, de mivel magára erre az
erőre kérdeztek, nem kezelték azt előzetesen tárgyiasítottként. Sőt, elmondható, hogy
ezen olvasásmódok több változata, mivel irodalom és rajta kívüli megkülönböztetése nem

82

tiszatáj

csupán szándékukban állt, de sokszor többek között ennek megelőző gondolati alakzataira
is kérdeztek, korántsem zárták ki, vagy nem egyszerűen kizárták az irodalmon kívüli mezejét, de helyesebb azt mondani, hogy diszkurzív sémákat kínáltak fel irodalom és nemirodalom bonyolult relációjának elgondolására.
Noha Hárs Endre, invenciózus olvasóként, s a szegedi dekon csoport meghatározó teoretikusaként jól ismeri a szóban forgó önreferenciális olvasásmódok számos változatát, s
komoly jártassággal rendelkezik az irodalomtudomány több irányzatának diskurzusában
is, a dekonstrukcióról könyvének bevezető tanulmányában (Elbeszélő tudomány. Az irodalmi értekezés tünékeny eszméjéről) olyan sommás állítást teszt, amelynek érvénye legalábbis nem magától értetődő. Hárs szerint – aki itt Hillis Miller egyik írására hivatkozik,
melyben az amerikai a szöveg öndekonstrukciójának de man-i tételét visszhangozza –
a dekonstruktőr számára a nyelv önmagáért való, abszolút tudás, a dekonstruktőr pedig
„kivonja magát a lenullázott olvasószerepből, s olyan megvilágosulttá, beavatottá válik,
aki mintegy osztozik ebben a tudásban – megtért a lét házába.” (19.) Ez az állítás egész
egyszerűen nem más, mint félreértés (igen, van ilyen, ellentétben a közvélekedéssel, a dekonstrukció szerint is van félreértés, létezik különbség korrekt és inkorrekt olvasat között), amennyiben egyrészt nem veszi tekintetbe, hogy az öndekonstrukció már az olvasás
műveletébe be van írva, másrészt, hogy a dekonstrukció korántsem tételezi megismerhetőnek és definiálhatónak, főképp nem ismertnek sem a nyelvet, sem a szöveget, sem az olvasást vagy az olvashatatlanságot. Ennélfogva nincsen is szó esetében arról, hogy mintegy
meg tudna nyugodni a nyelv meghaladhatatlanságában, ahogy a nyelvet, ennek mozgását
sem képes úgymond tetten érni, „kézbe venni”, ahogy Hárs itt – igaz utóbbinál idézőjelben – fogalmaz. Kétségtelenül számos érdekes és revelatív különbség figyelhető meg Derrida és de Man olvasásmódja között, de abban mindketten osztoznak, hogy az irodalom
ún. semmítő mozgása csakis önmagától történő elkülönbözésként hozzáférhető, és hogy
– ettől nem függetlenül – e mozgás mindig csak saját kívülére irányulásában, vagyis irodalom és rajta túli relációjaként lehet érdekes.
Hárs idézett kijelentése aztán magyarázatul szolgál arra is, irodalom és rajta kívüli viszonyának kultúratudományos újrafogalmazása kapcsán felmerülő olyan fontos kérdések
tárgyalásakor, amilyen fikció és önéletrajz kapcsolata, vagy az irodalmi szöveg performativitásának, továbbá az olvasás eseményiségének és szingularitásának problémái, miért is
nem folyamodik az értekező a dekonstrukció egyes szerzőinek érveihez. S miért kap, bizonyos német értekezők mellett, Manfred Frank és Paul Ricoeur, Stanley Fisch és Kálmán C.
György nagyobb hangsúlyt e könyvben, mint mondjuk Jacques Derrida, Paul de Man vagy
Samuel Weber. Pedig hát aligha véletlen, hogy Derrida kedvelt hivatkozási pontja a média- és kultúratudományok több értekezőjének is, s az sem tagadható, hogy az ő életműve
jó példa lehet arra, hogyan lehetséges az irodalmon kívüli különböző antropológiai, kulturális, jogi, történelmi komponenseit úgy bevonni az olvasásba, hogy ez ne veszítse el – definiálhatatlan, és éppen ezért, ettől – irodalmi jellegét. Félreértés ne essék, nem számon
kérném itt a dekonstrukció diskurzusát Hárs Endre könyvétől, pusztán azért említettem
fel rögtön az írásom elején e hiányt és félreértést, mert innen nézve mutatkozhatnak meg
legélesebben azok a kimondatlan, s bizonyításra nem szorulónak vett előfeltevések, melyekkel a szerző a fikcionalitás, az irodalom, az irodalmiság terminusok működésbe hozásakor, értelmezésekor dolgozik.

2005. október

83

A kötet nyitó tanulmánya, az Elbeszélő tudomány. Az irodalmi értelmezés tünékeny
eszméjéről című írás az irodalmi szöveg esemény voltából s egyszeriségéből indul ki, s ennek hangsúlyozásához is érkezik el, miközben a tanulmány címéből is kiviláglik, s ez lényegében az egész könyv kérdezésmódját meghatározza, hogy a fikcionalitás, az irodalmiság kérdését a szerző nem annyira, vagy nem pusztán az ún. textualitással, mint inkább
a narrativitással kapcsolja össze. Ez az írás, az antropológiai fordulat jegyében, lényegében
az olvasási tapasztalat redukálhatatlan egyszeriségét hangoztatja, amit a szakmai vagy tudományos olvasás a megoszthatóság, a konszenzus mozzanata felől – Hárs szerint –
rendre elfelejt vagy háttérbe szorít. Az esztétikai tapasztalatnak, s benne az irodalom olvasásának ez a szubjektivitása nem állítható szembe, nem válaszható el az olvashatóság,
a nyelv általánosságot, ismételhetőséget tételező aspektusától, miközben Hárs, aki az
olvasás tapasztalati eseményét kitüntetve, az olvasást „élménybeszámolónak” nevezi, nem
tudatosítja, hogy az olvasás mibenléte az említett – s meghaladni vélt vagy szándékozott –
irodalomelméletek számára sem magától értetődő. Mind a barthes-i szemiológia, mind az
irodalmi hermeneutika s a dekonstrukció lehetetlennek tartja az olvasás és a nyelv fenomenális totalizálását, amit viszont Hárs érvelése, egy szubjektivista önkény kétes elképzelésének jegyében, mintha nem tartana lehetetlennek. Hárs olvasási tapasztalat és róla
történő beszámoló empirikus időbeli különbségére figyelmez, amikor ezt írja: „A közösség
szinguláris identitása pedig azáltal válik számára [a hivatásos olvasó számára – B. T.]
folytatólagossá, hogy a szubjektum már eleve úgy olvas, ahogy majd írni fog. Másodlagos
nyelve elsődleges olvasáseseményeit is hatalmába keríti.” (39.) Túl azon, hogy az olvasás
szakmai elméletei az olvasás azon elementáris szintjéből (és tapasztalatából) indulnak ki,
ahol laikus és szakmai olvasás – még ha amúgy nyilvánvalóan vannak is kulturális, szociális és egyéb különbségek az olvasások között, melyek persze korántsem csupán külsőleg, érintkezési viszonyként határozzák meg ezen elméleteket – nem válik el egymástól
(nehéz is lenne másképp érvényes elméletet felállítani), az idézett érvelés mintha az olvasás intézményes műfajainak különbségére redukálná az olvasás, azon belül az irodalmi olvasás nyelv- és szubjektumelméleti kérdéseit. Már itt is megfigyelhető, de a későbbiekben
erről, ennek összefüggéseiről részletesen is szólok, hogy Hárs könyvében tételezett irodalmi olvasás vagy esztétikai tapasztalat egyfajta lineáris időbeliséget kapcsol össze – olykor önkéntelenül, de sosem következetlenül – az olvasás perceptuálisan felfogott, s fenomenálisan totalizált aktusával. Még akkor is így van ez, ha a szerző több tanulmányában is
az „olvasó szubjektum” időbeli elhasonulását, s ezzel együtt az idő elkülönböztető munkáját hangoztatja.
„Szükséges, hogy az élménybeli, mégoly tanult kiszolgáltatottsághoz is utólag rendeljük hozzá az élmény apperceptív sokféleségét egybefogó (narratív) Én egységét. S ez még
akkor is így van, ha az olvasás tapasztalatát az Én alkalmasint fordulatos (peripeteiák
szaggatta) olvasástörténetként inszcenírozza.” (35.) A narratíva, amely Hárs érvelése szerint az olvasás utólagos fikcionáló mozzanata, egyfajta egységesítő, identitásképző erőként
funkcionál, s linearizálja az élmény közvetlenségének diszperz tapasztalatát. Azt, amit az
idő elhasonító munkája jellemez, melyet tehát a narratíva időbeliségének helyreállító
munkája követ, ami nem csupán azt a kérdést veti fel, hogy miért éppen a narratíva az Én
és az olvasat egységének biztosítéka, de azt is, miért értelmeződik feltétlenül diszperzként
az olvasás elemi tapasztalata. Mindez ugyanakkor azt a gyanút is felveti, hogy a két

84

tiszatáj

munka, az elhasonító és a helyreállító egyébként dialektikusan elgondolt viszonya egy
időbeliként felfogott, lineáris időbeliség mélyen antropomorf ideologémájának a következménye. S bizony Hárs könyvének egyetlen írásáról sem mondható el, hogy a nyelviség
vagy az irodalmiság dezantropomorf, inhumánus aspektusainak a közelébe, s ezzel együtt
egy nem időbeli időfelfogás közelébe merészkednék. Nemcsak az az írás, amelyiknek végén Az üres szék című Weiner-elbeszélés elemzése az „Unheimlich” képzetét hozza játékba, de az a tanulmány sem lép meg efféle lépéseket, amelyik A szavak és a dolgok irodalomértelmezésének vázlatos ismertetését és kommentárját is magára vállalja.
Hárs Endre könyve nem igazán foglalkozik az irodalom intézményi működésének
problémáival, ebben a tekintetben többnyire megelégszik Stanley Fish némely felismerésének hivatkozásával, melyek az olvasás redukálhatatlan szubjektivitásának Manfred
Frank nyomán hangoztatott tételével egybecsengenek, s az olvasásmódok szinte végtelen
sokféleségének pragmatista relativizmusát jelentik. Míg az első tanulmány ennek még
a tudomány nyelvén, a kötetzáró kisesszé (Nyárs Béla: Tábori kis géniusz – tíz év múlva.
Beszéd) viszont már a személyes élménybeszámoló alkalmi-humoros modalitásával ad
hangot. Annyiféle olvasás tehát, ahány olvasó, még ha az olvasás nem is független az olvasott szöveg előírásaitól, sem pedig az olvasás intézményesített, kanonizált diskurzusaitól,
vagyis még ha minden olvasás interpretációs közösséget feltételez is, melyek viszont elvileg egyenrangúak. „Az a kis megkötés, hogy a módszerek szinte bármelyike meg van engedve, valószínűleg szintén az igazammal függ össze.” (43.) Mintha ebben a nyugtalanító
tapasztalatban, amit a tudományos diskurzusokban fölöttébb járatos, s azok közül többnek a nyelvét jól beszélő Hárs Endre ajánl nekünk, meg is nyugodhatnánk. Még akkor is,
ha – s nem vetvén itt fel most hosszasan a relativizmus önfelszámoló érvelésének problémáját, amelyik vak marad az igaznak tartás kiiktathatatlan és relativálatlan mozzanatára –
a szerző saját választott interpretációs gyakorlata, a kultúraelmélet s az antropológia
valamint az irodalomtudomány társításának a könyvben megfigyelhető formációi felől bírál is más olvasásmódokat (ahogy azt pl. a dekonstrukció esetében az imént láthattuk).
A Hárs által is előszeretettel hivatkozott Stanley Fish, vagy az ő, persze jóval kevésbé
összetett diszkurzív apparátussal operáló honi apologétája, Kálmán C. György az interpretációs módok s a hozzájuk rendelt közösségek egyszerű szukcesszív temporalitásában
vagy – ami bizonyos szempontból ugyanaz – tiszta térbeli elkülöníthetőségében gondolkodik. S amikor a megértés vagy a kommunikáció intézményes meghatározottságának, az
olvasás különböző eljárásainak konstitúciójaként írja le az irodalmi szövegekről adott olvasatokat, nem kérdezett rá – ahogy azt egyébként egy 1984-es (!) cikkében Fish radikálisnak ható teorémiáival kapcsolatban már Samuel Weber is megjegyezte (Samuel Weber:
Institution and Interpretation.) – a kommunikáció vagy a megértés mibenlétének korábbi értelmezéseire. Az interpretációk közötti átjárásokra, kereszteződésekre, az olvasatok relációinak bonyolult hálózataira sem kérdez rá ez a diskurzus, mely az újabb és újabb
értelmezések létrejöttének okait az előzőektől váltig elkülönbözni akarás késztetésére egyszerűsíti le. Mintha az egyik olvasat teljesen kívül lehetne a másikon, s mintha lehetne
egyikhez sem vagy csakis az egyikhez tartozni, s mintha nem kényszerülnénk folyton
– még az interpretációk intézményesített kényszermechanizmusait vizsgálva is – az igazság
dekonstruálhatatlan strukturális mozzanatának jegyében dönteni helyes és helytelen, sikerültebb és kevésbé sikerült értelmezés, félreolvasás és pertinens olvasat között. (Érde-

2005. október

85

kes azért, hogy Kálmán C. a beszédaktus-elméletről írott könyvében nem tér ki az elmélet,
s általában a pragmatista irodalomértés ezen kritikájára, miként a beszédaktus-elmélet
recepciójában semmiképp sem elhanyagolható Searle–Derrida-vitát is egyetlen mondatban intézi el.)
Amikor Hárs „az irodalomtudományos diskurzus szinguláris nyelvi események általi
előremeneteléről” beszél, miután személyes és tudományos feszültségteli megvilágításához a személyes levelezés és a hivatali levelezés institucionális ellentétét hozza játékba,
olyan személyességet hangsúlyoz, ami természetesen részben idegen is a fish-i modelltől,
de amelyik – ehhez hasonlóan – szintén elfelejt számot vetni az olvasatok beláthatatlan
relációinak és korrelációinak problémájával. S amelyik ugyancsak egy lineáris időbeliség
sémája mentén képzeli el az olvasás értelmezését, s ugyancsak eltekint az olvasás mibenlétének lényegében megválaszolatlan, de korábbi elméletek által igencsak sokat firtatott
problematikájától. Pedig lehetett volna a személyes és a tudományos közötti viszony elgondolásának számos példáját, előzményét találni, gondolhatunk itt akár Roland Barthes
írásaira, vagy persze magának Nietzschének az önértelmező gyakorlatára, esetleg Freudra,
nem is beszélve Jacques Derrida interpretációs tevékenységéről, melyben a filozófiai vagy
mondjuk személytelenül tudományos szöveg és az életrajz személyes, kontingens eseményei sajátos dinamikát tartanak fenn egymással. Emlékezhetünk rá, hogy Derrida többek
között azon vitázik Gadamerrel és Heidegger Nietzsche-olvasatával, hogy utóbbiak a szellem munkáját elválasztják az életrajz filozófiai művön kívüli eseményeitől, vagy hogy például Freud szárazan szcientista szövegét, Az ősvalami és az én címűt Derrida a bécsi tudós ismert életrajzi eseményeit bevonva olvassa.
Említettük, hogy a narrativitás kitüntetett témája és szempontja Hárs Endre kötetének, s nemcsak az elméleti tanulmányokban játszik meghatározó szerepet ez a kérdéskör,
de a négy konkrét műelemzés is elbeszélő szöveget választ tárgyául. A kultúraelméleti írásokban, vagyis a könyv második felében viszont elsősorban a szimbólum s a metafora
terminusa kap kitüntetett funkciót, melyeknek az értelmezései mintegy teoretikus összetartottságot mutatnak a narrativitást kitüntető szövegekkel. De erről kicsit később. Az
említett módszertani bevezető tanulmány mellett az önéletrajz és a fikció kérdését boncolgató szöveg éppúgy a narrativitás mindent megelőző antropológiai adottságára épít,
miként a narratológiákat faggató, rendkívül pontos, éles logikával megírt elemzés, amely
a narratív ész kondicionáló elsődlegességét állítja szerző és elbeszélő funkciójának alapvető
megkülönböztethetetlenségéből, pontosabban a narratológiák ezt illető vakfoltjaiból kiindulva. „Az ember nemcsak úgy általánosságban véve történet, hanem testi és lelki valójában is, éspedig a részletekbe menően.” – hangzik az önéletrajzról írott szövegben. A narratológia-tanulmányban pedig: „Képzeljük csak az elbeszélő instancia ama megnyilvánulási formáját, amit narratív észnek neveztem, mint olyan valamit, aminek nemcsak a szerzői eredethez nincs semmi köze, hanem semmifajta alakot öltött elbeszélőként nem azonosítható, és mégis van. Mint aminek ’a priorija elbeszélésének aposterioriján alapul’, egy
egyes szám első személyű beszélőn, egy tökéletesen testetlen és alaktalan szellem-Énen.”
(116.) A narratív ész és az én szóban forgó kísértetiessége, amit az elbeszélésmódok
grammatizálásának ismert kísérleteiből olvas ki a szerző, akár az önéletrajz és az Én
konstitúciójának bonyolultabb alakzatai felé is elvezethetne, például a testamentalitás és
a(z ön)tanúsítás, a tanúságtétel kérdéséhez, vagy szinguláris és általános olyan kontami-

86

tiszatáj

nációjához, amelyik nem rögzíti az olvasói imagináció és percepció oldalához minden olvasás redukálhatatlan szingularitásának eredőjét. Nem, mert például a nyelvi vagy retorikai-grammatikai modell azon önfelszámoló szingularitásához kerül közel, ami – mint ismeretes – a dekonstrukció diskurzusának aporetikus „alakzata”. Ugyanis a dekonstrukció
a szöveg eseményszerű összetéveszthetetlen egyediségét, mely – szemben a közvélekedéssel, legalábbis Derridánál mindenképp – mindig az olvasó aláírására, kiszámíthatatlan
egyediségének érkezésére utalt, a szöveg jelen-nem-léteként, önfelszámolásaként, szingularitásának ellenjegyzéseként és egyben, ugyanazon mozdulattal „megszüntetéseként”
értelmezi.
A fikció önéletrajziságának lehetőségét felvető és körüljáró tanulmány – kissé meglepő
módon – saját kérdésfeltevését „teoretikus senkiföldjének” nyilvánítja, miközben pedig
más helyütt idézi is de Man mára itthon is agyonidézett (persze nem biztos, hogy minden
idéző által meg is értett) nevezetes önéletrajz-tanulmányát (ami magyarul egyébként először a Pompeji című egykor létező szegedi folyóiratban jelent meg). Azt, amelyikben az
önéletrajz inkább műfajokon túlható, vagyis minden szöveg olvasásában működésbe lépő
referenciális mozzanat, s nem annyira – mint pl. Lejeune elméletében – műfaj, vagy intézményesített olvasási mód. De Man: „Az önéletrajz tehát nem műfaj vagy beszédmód,
hanem az olvasás vagy a megértés figurája, ami bizonyos mértékig minden szövegben
megjelenik. Az olvasás folyamatában érintett két szubjektum kölcsönös reflexív helyettesítés útján meghatározza egymást, s az önéletrajzi mozzanat mint kettejük egymáshoz igazodása játszódik le.” (96.) Alighanem a kultúratudományi kérdezés és a narrativitás előfeltételezése, pontosabban szoros összekapcsolásaik azok a tényezők, amelyek visszatartják a szerzőt, sőt elterelik Hárs figyelmét az olvasáselméleti problémákba történő belebocsátkozásról, mely utóbbiak – úgy látszik – romboló hatással lennének az olvasás tapasztalati evidenciájának és szubjektivitásának magabiztos felismerésére.
Ehelyett az önéletrajzról írott szöveg Paul Ricoeur elméletének, a narratív identitásról
kialakított koncepciójának affirmatív kommentárjába fordul, amely elmélet amúgy – a Soimême comme un autre című könyvről van szó – a Le Cogito brisé alcím alatt öt lapon
intézi el mint zsákutcát a szubjektum nietzsche-i kritikáját, s amely elméletben az ipséité,
az önmagától elhasonuló narratív identitás lényegében azt a funkciót tölti be, hogy egyfajta dialektikus átjárást biztosítson az én számára cselekvés és észlelés, kogníció és
performancia között. A Temps és récit harmadik részéből Hárs által idézett passzus ráadásul éppen Proustra hivatkozik ennek a dialektikának a példájaképpen, ami bizony alapos félreolvasása a Recherche-nek. „Az Én önmaga állandóságának, illetve változékonyságának váltakozása” – írja Hárs, és immár Ricoeurt idézve így folytatja: „Ezért mondhatjuk
az önmagáról (ipse), hogy az elbeszélő konfiguráció reflexív alkalmazása által refigurálódik. Az őmagaság (ipséité) számára konstitutív narratív identitás az ugyanaz (idem) elvont
identitásától eltérően képes arra, hogy az életösszefüggés változását és mozgását is felölelje. Ebben az esetben, ahogy azt Proust kívánta, a szubjektum úgy képződik meg, hogy
egyidejűleg saját életének olvasója és szerzője is.” (72.)
Az esztétikai tapasztalat és az olvasás Proust regényében kifejtett és – ami nem ugyanaz! – színre vitt értelmezései következetesen azt példázzák, hogy ez a Recherche szerint
nemcsak redukálhatatlan, de egyben lehetetlen vágy is, amennyiben a szerzőség olyan
cselekvést, performativitást jelent, amelyik nem hozható folytonosságba a megismeréssel.

2005. október

87

Szándék és megvalósulás, szerzőség és olvasás feltételezzék bár egymást kölcsönösen,
a köztük lévő alapvető szakadék, ami egyúttal az észlelés és kogníció, érzékelés és idealitás
különbsége is, épp az olvasásnak, az értelmezésnek teremti meg a lehetőségét, s ezzel
együtt idő és tér kikülönüléséért is ez látszik felelősnek. A szerzőség és az olvasás között
– melyek viszonya korántsem megnyugtató, inkább felforgató erejű viszony a regényben –
nem a szukcesszió lineáris temporalitása, sokkal inkább a strukturális egyidejűség (s ennek
lehetetlensége) hoz létre feszültséget, másképpen szólva az, hogy az olvasás horizontális,
perspektivikus és narratív-időbeli mozgása képtelen megfelelni, egybeesni ezzel az egyidejűséggel (mint performativitással), mely által másfelől nagyon is feltételezett. Ezért is van,
hogy a Proust főművéről írott minden jelentősebb munka a Marcel íróvá válása és a regény
elbeszélése közötti temporális és textuális paradoxont kényszerül valamiképp magyarázni.
A mémoire involontaire elbeszéléseinek szoros olvasatai is azt mutathatják meg, hogy az idő
végső soron nem időbeliként, vagyis nem narratívaként értelmeződik a Recherche lapjain.
Ricoeur értelmezése nyomán is belátható, hogy Hárs könyvében a narráció performativitása mint az önértelmezés elkerülhetetlen antropológiai mozzanata egy fenomenálisan
totalizált (s problematizálatlan) olvasás képzetével kapcsolódik össze, miközben az időbeliség elhasonító és helyreállító munkája között azáltal számolódik fel a korábban említett
különbség, hogy a narráció performativitásának időbelisége és az elbeszélt idő között felcserélhetővé válik a viszony. „Ricoeur szerint – írja Hárs – a történetmondás tevékenysége és az emberi tapasztalás időbelisége közötti korreláció ’transzkulturális szükségszerűség’. Az idő csakis narratív módon férhető hozzá a tapasztalás számára, a narratíva pedig végső soron csak az időtapasztalat közvetítő átírásával teljesítheti be küldetését. Ha
ezt – Ricoeur intenciói ellenében – szó szerint vesszük, valahogy így: narratíva = idő, kiviláglik az összefüggés Lyotard fenti, látszatra ellenkező tanulságával a narratív tudás időbeliségéről. Az elbeszélés nem jelenti vagy ábrázolja az időt, hanem a cselekményszövés
(valószínűségeinek és váratlanságainak) menetében igénybe veszi. Így nem az idő fogalmának elsajátítására irányul, hanem az idő haladtának performatív megtapasztalására.”
(67.) Az idő ebben az érvelésben, ahogy Hárs egész kötetében is, egy perceptuális időbeliséget jelent, ami nem az esemény diszkontinuus és uralhatatlan ideje, nem a döntés és
vele az idő kiszámíthatatlansága, vaksága, nem a cselekvés és a tudás közötti törés jegyében működő idő. Sokkal inkább egy kontinuus, helyreállító idő, ami végső soron dialektikus mozgás tudás és cselekvés között, vagyis egy tervezhető, uralható performativitás.
Sem az idő, sem a narráció nincs kiszolgáltatva ebben a konstrukcióban a performatív
nem szukcesszív, nem időbeli aspektusainak, melyek, mint mondjuk a nyelv jelentéstelen
performatív ereje, eseményszerű és ekként kalkulálhatatlan tételezése, aligha pusztán következményei a narráció – az észlelő perspektívák, projekció és retenció mimézisében elgondolt – performatív műveletének. Megfigyelhető, hogy a narratív Ész hársi elgondolása
éppen ezt a performatív erőt – mint az olvashatóság antropológiai komponensét – kísérli
meg odarögzíteni egy eredendő narrativitás feltevéséhez. S ebből a feltevésből, az időre és
a szövegre, a beíródásra, az inskripcióra és az aktusra nem kérdező feltevésből kiindulva
válik lehetővé Hárs Endre könyvében, hogy a kulturalitás és az irodalom közötti átjárás
biztosításának mentén elkerülhető legyen a rákérdezés az irodalom mibenlétére, s – legalábbis a kimondottság felszínén – ne kelljen dönteni, választani irodalmi és nem irodalmi olvasásmódok között.

88

tiszatáj

És innen érthető meg a metafora és szimbólum, valamint a narratíva – Ricoeurnél
már korán felismert – mély kapcsolata is, amennyiben ugyan mindhárom a referencialitás
kritikájaként, a reprezentáció fiktív mozzanatának leleplezőjeként funkcionál, mégis, egyfajta dialektikába beíródó, totalizáló erőként számolja fel az idő diszkontinuitásának s
a hozzá kapcsolódó differenciáló alakzatoknak a munkáját. Így képes arra is, hogy viszonylag gyorsan hidat verjen irodalom és nem irodalom, kultúra és irodalom, sőt mimetikus olvasásmód és az ún. irodalmi olvasásmódok közé. E totalizáló erő miatt, ennek
favorizálása miatt lehet továbbá, hogy a Szindbád-elbeszélések elemzésére vállalkozó
Krúdy-tanulmány nagy biztonsággal nyugszik meg fikció és élet, élet és halál dialektikájában, sőt a két tényező hasonlóságának felismerésében, amikor ezt írja: „Ki kell cselezni
a halált, s a halálon túli élet akkor köszönt be, ha már nem lehet és nem is érdemes megkülönböztetni az eredetit és a hamisítványt.” (95.) Joggal gondolhatjuk ennek nyomán,
hogy nem a dekonstrukció az, amelyik megnyugszik a nyelv meghaladhatatlanságának,
a szöveg vagy a fikcionalitás kijátszhatatlanságának belátásában. Sokkal inkább ez az érvelés, amelyik szöveg és élet, szöveg és azon túli hasonlósága felől éppenhogy azt felejti el,
amit a dekonstrukció (legalábbis az igazi) sohasem, nevezetesen a különbség redukálhatatlan maradékának elhasonító munkáját, amelyik az Aufhebung dialektikáját is ellehetetleníti. A Mikszáth-tanulmányban, melynek tárgya az ökonómiai diskurzus és az irodalmi „diskurzus” öntükröző relációja A Noszty fiú esete Tóth Marival című regényben, az ökonómia
anökonomikus alapjára visszamutató dzsentri-felfogást, amelyik a csereértéket a használati
érték rovására abszolutizálja, az értekező nem írja vissza a két diskurzus viszonyát – mintegy
önfelszámoló módon – a szöveg létesülésének performatív mozzanatába, ehelyett megmarad az elbeszélt világ szintje és a mimetikus narratív aktus viszonya tárgyalásánál.
A szimbólumban és a metaforában is az olvasásnak az a perceptuális aspektusa tüntetődik ki, amelyiket a narrativitás különféle elméleteinek is kiinduló pontként kell tekinteniük. A narrációs módok elemzései, elméletei ugyanis, melyeket Hárs Endre könyve
a narratológia másik, a narratív sémákat vizsgáló ágával szemben argumentációjában inkább igénybe vesz, az elbeszélt szöveg elsődlegességét állítja ugyan, de – ahogy az a szerző
vonatkozó tanulmányából is kiderül – az elbeszélt történetet és az elbeszélői nézőpontot
(perspektívát) teszi kategóriái alapjává, s csakis ezáltal képes az elbeszélés aktusával,
a (szintén mimetikusan tekintett, de Hárs tanulmányában is bebizonyosodóan nem mimetikus) narratív művelettel is számot vetni. S így feledkezik el a szövegiség, a nyelv,
a retorika azon performatív aspektusáról, amelyik nem rendelhető alá az észlelés időbeliségének, de amelynek a narratív aktus referenciális projekciója mindenképpen kiszolgáltatott. Ha a kultúratudományok vagy más nem irodalomtudományi diskurzusok felé (mondjuk a történettudomány, a szociológia, stb.) fordítjuk figyelmünket, irodalmárként ajánlatos lehet azoknak az irodalomtól s annak tudományától való redukálhatatlan differenciáját is mozgásba hozni, ami az irodalom semmítő munkája felől egyrészt romboló, tehát
egyáltalán nem megnyugtató erő, másfelől viszont nagyon is produktív erő, hiszen uralhatatlan összefüggések – a szöveg által előírt, mégis – eseményszerű konstellációját ígéri.

Bónus Tibor

„A T I S Z A - P A R T O N

M I T K E R E S EK ?”

„Vállalni, propagálni kell
azokat az értékeket, amelyeket vallunk”
BESZÉLGETÉS P ÁL JÓZSEF IRODALOMTÖRTÉNÉSSZEL

Az Akadémiai Kiadó ezekben a hetekben jelenteti meg készülő tízrészes alaptankönyv-sorozatának első kötetét, a világirodalom történetét bemutató ezer oldalas munkát, amelynek főszerkesztője Pál József, a Szegedi Tudományegyetem Olasz Tanszékének tanszékvezető professzora. A kiváló italianista művészcsaládból indulva hozta magával a klasszikus európai kultúra tiszteletét és szeretetét. A szegedi egyetemen szerzett magyar–olasz
szakos bölcsészdiplomája után ösztöndíjasként Firenzében, Rómában és Párizsban folytatta tanulmányait. Itthon végigjárta az egyetemi ranglétrát, majd 1995-től négy éven át
a Római Magyar Akadémia tudományos igazgatója volt. Hazatérve a Nemzeti Kulturális
Örökség Minisztériuma helyettes államtitkáraként többek között a külföldi magyar kulturális intézetek irányítása volt a feladata. Kutatóként szimbólumelmélettel, ikonológiával,
a magyar, az olasz és a francia irodalom összehasonlító vizsgálatával – és főként Dante költészetével foglalkozik.
– Hogyan befolyásolta az indulását, a pályaválasztását az, hogy édesapja, Pál Mihály neves Munkácsy-díjas szobrászművész volt?
– Meghatározó volt számomra az a családi háttér, amelyből elindultam. Édesapám érdeklődése a görög, a klasszikus műveltség és Itália iránt rám is hatott, valóban befolyásolt
abban, hogy tizennégy évesen az olasz
nyelvet kezdtem el tanulni a szülővárosom, Gyömrő melletti monori
gimnáziumban. A családi támogatás
mellett azért egy véletlen is közrejátszott ebben: amikor ugyanis 1967-ben
beiratkoztam a gimnáziumba, angol
szakos szerettem volna lenni, de mivel a buszom Gyömrőről később érkezett Monorra, mint a környékbeli falvakból, ezért már az összes angolos
helyet elfoglalták. Ekkor egy kitűnő
olasztanár – akire azóta is barátsággal gondolok – javasolta, hogy válaszszam inkább az olasz tagozatot, amire
kevesebben jelentkeztek. Önmagában

90

tiszatáj

is csoda volt, hogy a monori gimnáziumban a hatvanas években olasz tagozat működött,
s méghozzá nagyon magas színvonalon, ami elsősorban egykori tanáromnak, az Ariostofordító, számos irodalomtörténeti tanulmányt megjelentető Simon Gyulának volt köszönhető. Hálás vagyok a sorsnak, hogy gimnazistaként ilyen tanáregyéniséggel találkozhattam. Természetesen voltak mások is, mint például magyartanáraim, Pálvölgyi Szilveszterné és Wéber Péter. Visszatérve a családomhoz: szinte minden tagja művész. 91 éves nagybátyám festő és keramikus, a bátyám is szobrászművész. Későbbi pályám során is meghatározónak bizonyult az a művészi környezet, amelyben gyerekkoromat töltöttem. Az
Ikonológia és műértelmezés című sorozatom, sőt az első könyvem is – amelyben hosszú
fejezetek szóltak egy olasz szobrászművészről, Antonio Canováról – a családi környezetbe
vezethető vissza. Ennek a 18–19. század fordulóján alkotó kitűnő szobrásznak az egyik
domborműve Gyömrőre, a református templomba került. Első tanulmányaim egyike erről
az alkotásról és a neoklasszicista stílusról szólt.
– Evidens lett volna, hogy a monori gimnáziumból a budapesti egyetemre jelentkezik. Miért jött mégis inkább Szegedre?
– Szegedre való jövetelemben az a szándék motivált, hogy megpróbáljak önállóan élni,
s a meleg családi fészektől némileg külön is felépíteni a saját egyéniségemet. Tizennyolc
évesen szerettem volna „kipróbálni” a világot, ezért jelentkeztem a távolabbi szegedi
egyetemre. Azonban történt egy tragikus esemény, amit ha előre tudtam volna, nem biztos, hogy így döntöttem volna. 1971 júniusában, az érettségi után egy héttel, a felvételi
előtti napokban meghalt az apám. Ennek következtében már más színezetet öltött az
avantgárd lázadás, amely eredetileg egy családon kívül önálló életet kereső fiatalember
terve volt. De akkor már rákerültem egy pályára, amit egyébként nem bántam meg, mert
ma is nagyon jól érzem magam Szegeden és persze otthon is.
– Hogyan emlékszik édesapjára, mennyire kerültek szóba a családi beszélgetések alkalmával azok a problémák, amelyek egy alkotó embert foglalkoztattak?
– Állandó téma volt ez. Szinte kizárólag a művészetről, a kultúráról beszélgettünk, nagyon szoros kapcsolatban, szinte szimbiózisban élt (és él) a családunk. Voltak bizonyos
„szakrális” pillanatok, amelyeket mindig együtt töltöttünk. Ilyen volt például a vasárnap
délelőtt. Négyen voltunk testvérek, nővérem és fiatalabbik bátyám már nem élnek, az idősebb, Pál Mihály szintén Munkácsy-díjas szobrász lett. Az ifjúkori önarcképhez feltétlenül
hozzátartozik bátyám első felesége, az 1975-ben elhunyt B. Szabó Edit szobrászművész,
aki rendkívül jelentős impulzusokat adott. Edit olyan kiemelkedő irodalomtörténeti ismeretekkel rendelkezett, ami egészen egyedülálló volt a nem szakemberek között. Nagyon
meglepett, amikor az egyetemre kerülve azt tapasztaltam, hogy magas egyetemi beosztásban dolgozó irodalomtörténészek közel sem rendelkeztek akkora irodalmi-kulturális műveltséggel, mint a sógornőm – aki egyébként éppúgy január 18-án született, mint én, csak
tizenöt évvel korábban. Bámulatra méltó olvasottsága lenyűgöző és inspiráló volt számomra. A család és a gimnázium együtt erősítette bennem azt a tudatot, hogy mindenért
keményen meg kell dolgozni, csak akkor jön a siker, ha a munkánkkal, teljesítményünkkel
azt megalapozzuk, de akkor így vagy úgy eljön. Ha a genetikai kötelékben élő embereknek
van közösen jellemző determináltságuk, akkor a családom a föld jegyében „született”,
mindenki csak nagyon kemény munkával tudott a saját pályáján boldogulni. De a kemény

2005. október

91

munka általában meghozta a sikereket. Az unokatestvérem például az ELTE Portugál
Tanszékének vezetője lett, és több olyan tagja van a családnak, aki a társadalmi ranglétra
eléggé magas fokára jutott. Ez az otthonról hozott kulturális háttér és etikai tartás a pályámat is alapvetően meghatározta. Apám vallásos ember volt. A Rákosi-rendszerben és
a későbbi időszakokban is mindig járt a vasárnapi misére. S nem foglalkoztatta, hogy ezért
mindenféle hátrány éri. Meggyőződését nyíltan és bátran vállalta. Minden karácsonykor
ő készítette a betlehemeket a gyömrői templomban, amelynek még az alapkőletételében is
részt vett a harmincas években. Azt vallotta, hogy nem a pillanatnak kell élni, sohasem az
aktuális politikai helyzethez kell alkalmazkodni, hanem hosszú távú terveinket kell szem
előtt tartani. Amit szeretett volna, azt végső soron el tudta érni, hiszen jelentős életművet
hagyott hátra, számos köztéri alkotása maradt. Többek között az ő munkája Budapesten,
az Astoriánál, az óra mellett álló Orpheus-szobor is. Bár az akkori, szocreál elvek szerint
ítélő zsűrik tagjai nagyot néztek, amikor a műtermében nemcsak Krisztus- és Mária-szobrokat láttak, hanem non-figuratív alkotásokat is, amelyek akkor üldözendőek voltak, s ráadásul apám még el sem rejtette őket. (Öröm tapasztalni, hogy a művészettörténet igazolta elveit, szomorú viszont az egykori mindenható ítészek köpönyegforgatását látni.)
– A szegedi egyetem mennyire váltotta be a hozzá fűzött reményeket? Mennyire volt
elégedett az oktatás színvonalával?
– Nehéz kérdés, hiszen magam is ezen az egyetemen dolgozom, 1996 óta professzorként, és számos kolléga aktív még azok közül, akik engem is tanítottak. Ezért inkább csak
a pozitív példákat említeném. Valamivel később, szerencsés véletlenek következtében
megismerhettem, hogy milyen volt a ’70-es, ’80-as évek elején a nemzetközi irodalomtudomány (1976-ban, 1980-ban és 1983-ban nagy olasz és francia egyetemeken tanultam), így lett összehasonlítási alapom. Ha röviden kell jellemeznem a szegedi bölcsészkart, akkor azt mondhatom: volt egy-két kiemelkedő, nemzetközi mércével is mérhető
szakember. Elsősorban az irodalmárokról tudok beszélni, hiszen az ő környezetükben éltem. Ilyen volt például a régi magyarosok társasága, a Keserű-iskola, amelyhez ugyan közvetlenül nem kapcsolódtam, de kitűnő munkakapcsolatunk volt, és sokszor tapasztaltam
a jóindulatukat. Csetri Lajoshoz kötődtem leginkább, aki meghatározó volt a 18. századi
kutatásaimban. Rengeteget tanultam tőle, sokat javított első munkáimon. Csetri tanár úr
lett egyébként később a kandidátusi értekezésem egyik opponense. Ő nem olyan tanár
volt, aki odament a hallgatókhoz, és megpróbálta „begyűjteni”, szervezgetni őket, de ha
megkeresték őt, akkor nagy szeretettel, szimpátiával és odaadással támogatta tanítványait. Én is ezek közé tartozom. A mai magyar irodalom abszolút mércével is egyik legnagyobb mestere, Ilia Mihály. Iliának kitűnő érzéke van az élő irodalomhoz – amivel én
egyébként keveset foglalkozom –, ezért nagyon inspiratívnak bizonyultak a vele való beszélgetések. Én nem írtam ugyan verseket – az 1974–75-ben működő szegedi egyetemi
Alkotókörben a költő Zalán Tibortól, az író Ambrus Lajostól eltérően én esszékkel szerepeltem –, de Iliával összekötött, a barátságon túlmenően, Weöres Sándor költészetének
szeretete. Kollégista koromban a többiekkel fogadásokat kötöttünk, hogy mennyi ideig tudok fejből verseket mondani. Az Egybegyűjtött írások című kötetek nélkül nem mentem
hosszabb útra.

92

tiszatáj

– Mi fogta meg ennyire Weöres költészetében?
– Úgy éreztem, hogy az emberi tudat legmélyebb rétegeit képes feltárni. Nyelvi asszociációkon keresztül az érzelmek és gondolatok új világát tárja fel olyan erővel, hogy akaratlanul is belém vésődik, részemmé válik. Ha nem akarom is, megjegyzem. Szerelmet is
az ő szavaival vallottam. Több tanulmányt is írtam később Weöres Sándorról. Pályám
szempontjából meghatározó volt az 1974-ben Szegedre érkező professzorral, Vajda György
Mihállyal való találkozás. Eleinte nagyon nem szerették Szegeden a korábban New Yorkban, Párizsban, Bécsben működő vendégprofesszort. Az akkori dékán még szobát sem
biztosított neki. Vajda professzor úr képzettsége, tárgy- és nyelvismerete, irodalmi műveltsége mindenkiénél magasabb volt, ezt hallgatókként azonnal éreztük. Kialakult körülötte egy lelkes csoport. Az első félévben még a folyosón tartotta az előadásait a francia
naturalizmusról és szimbolizmusról. Később rendeződött a helyzete, kapott egy tanári
szobát, és beindította a kilences tanteremben – amely ma már az ő nevét viseli – azokat a
csütörtök este héttől tartó foglalkozásokat, amelyekre több, ma már akadémiai doktor és
professzor járt. Ő volt számomra az igazi tanár, aki elindított, és amíg élt, mindvégig önzetlenül támogatott ezen a pályán. Ha van egyáltalán olyan ember, akiről lehet tudni, hogy
a végítélet napján mellettünk fog szólni, menteni fogja vétkeinket, akkor ezen kevesek közül az egyik számomra egészen biztosan Vajda György Mihály. Szigorú volt, egykori Eötvös-kollégistaként minimum három idegen nyelv ismeretét követelte meg. Bekapcsolt
a Nemzetközi Összehasonlító Irodalomtudományi Társaság munkájába, lehetővé tette,
hogy külföldi konferenciákon vegyek részt, publikációs feladatokat adott, megismertetett
a szakma élvonalával. Nagy nemzetközi tekintéllyel rendelkező tudós volt, egy ideig elnöke is az AILC-nek. Természetesen vannak közös publikációink is, például A világirodalom története évszámokban, amely 1988-ban jelent meg. A barátságunk spirituális apafiúi kapcsolat is volt, ezért nagyon fájdalmas volt őt elveszíteni. Példaadó volt abban is,
ahogyan meghalt. Befejezte a Szent Johannáról szóló kismonográfiát. Már hosszú ideje
mondta, hogy ez lesz az utolsó műve, s szeretné mindenképpen befejezni. Egy nappal
nyolcvanhetedik születésnapja előtt a felesége az ünnepre készülve elment otthonról. Egy
verőfényes szombat délelőtt volt ez, 2001. február 3. Befejezte a tervét, pontot tett a Szent
Johanna-könyv utolsó mondata után, és ezzel az életének is vége volt. Az íróasztalra
helyezte a tollát, lefeküdt az ágyra, s a szenvedés külső jelei nélkül végleg eltávozott. Recenziót írtam a Vigília számára erről a könyvről, amelynek az utolsó bekezdését próbáltam
elemezni. Az addig nagyon fegyelmezett gondolatmenet a legvégén furcsán megtörik, és
– amit ő máskor sohasem csinált – kibontás nélkül csak állítások sorakoznak kicsit összefüggéstelenül. Ennek a húsz–huszonöt soros, kissé széteső utolsó bekezdésnek a központi
mozzanata a tűz. Csak néhány éles mondat a tűzről, a megégetett Jeanne d’Arcról és Assisi Szent Ferenc Naphimnuszáról azoknak, akik „értik a szentség lényegét, és hisznek is
benne”.
– Pályája szempontjából milyen hozadékai voltak az olaszországi és a franciaországi ösztöndíjaknak?
– Az első ösztöndíjam egyben az első külföldi utam is volt. 1976 tavaszán kaptam egy
három hónapos firenzei ösztöndíjat. Elsősorban azért mentem Firenzébe, mert nem
akartam magyarok között lenni a Római Magyar Akadémián, amelynek eléggé rossz híre
volt. A tanulmányút nem elsősorban szakmai előrehaladást jelentett, hiszen utolsó éves

2005. október

93

egyetemistaként a szakdolgozatomat már leadtam. Jelentősége ennél is nagyobb volt.
Fontos, hogy az ember milyen életkorban, milyen lelki-érzelmi és tudati állapotban találkozik nagy művekkel. Minden szellemi hatásra nyitottan, nagyjából felkészülten fedezhettem fel Firenzét és Olaszországot. Az ösztöndíj elegendő volt a megélhetéshez, sőt még
ahhoz is, hogy végigutazzam egész Itáliát. Egy február közepi napon koradélután érkeztem Firenzébe, egyes egyedül, fogalmam sem volt, hol fogok szállást találni. Bőröndömet
a pályaudvar csomagmegőrzőjében hagytam, és elindultam a térkép alapján a bölcsészkarra. Elmentem Giotto Campaniléje, a Santa Maria Novella, a Dóm, a Battistero mellett,
amiket addig csak képekről ismertem. A bölcsészkar előcsarnokában megláttam Danilo
Ghenót, aki korábban a szegedi egyetemen olasz lektorunk volt és finnugrisztikával foglalkozott. Ő mutatott be Hubay Miklósnak, aki akkoriban a firenzei egyetemen tanított.
Hubay ismeretlenül is barátsággal fogadott, s szállást szerzett az ő korábbi fogadójában,
s el is kísért oda. A Ponte Vecchio melletti épületében lévő kis lakás ablaka az Arnóra és
a hídra nézett, s az ára is kifizethető volt. Egy idő után Hubay bevont az oktatói munkába.
Kivételes képessége volt ahhoz, hogy felkeltse az érdeklődést a magyar irodalom iránt,
s a hallgatók meg is szeressék azt, így rengeteg tanítványa volt. Többek között egy Antonello
La Vergata nevű fiatalember, aki később professzor lett, és nagyon szerette József Attila
verseit, a legszebb olasz Óda-fordítás az övé. Hubay is Weöres-rajongó volt, elővettük
a köteteket (nálam is volt) és elkezdtük a verseket olvasni magyarul, majd pedig fordítani és
magyarázni. Igazolva láttuk költőnk egyik gondolatát: a vers megértéséhez nem feltétlenül
szükséges a szavak jelentésének pontos ismerete (a szavaknak önmagukban gyakran nincs
is értelmük: Mántikaténi katá). A vers sokkal több, mint a szavak jelentésének összege.
Első itáliai utam során állandóan múzeumokba, templomokba jártam és az utcákat róttam, szabadon, minden hatásra nyitottan, a Weöres-kötet mellett részletes bédekkerrel
a kezemben. A látvány valóban a nézőbe hatolt és átformálta a személyiségét. Azóta is szeretném átélni azt az egész lényemet átható élményt, amit akkor éreztem, amikor Giotto,
Michelangelo, Antonello da Messina, Simone Martini és mások műveit láttam. A későbbiek során szinte csak Claude Monet vízililiomjai és japán hídjai okozták ugyanezt az érzést (első párizsi útjaim egyike azóta is mindig a Marmottan múzeumba vezet). Az 1980as második utam, amely Rómába vezetett, már inkább tudat-, mint személyiségformáló
volt. A kulturális turizmus mellett napi hat–nyolc órában könyvtáraztam, és a nyolc hónapos ösztöndíj alatt sikerült elkészítenem a kandidátusi értekezésemet, A neoklasszicizmus
poétikáját, ami egyben az első könyvem is lett.
– Mit jelentett a párizsi ösztöndíj?
– Párizs volt az ikonológiai kutatások, és ezzel a következő művem alapja. Ennek az
időszaknak a csúcspontja az 1997-ben hallgatóimmal közösen megjelentetett Szimbólumtár volt. Elég nagy sikere volt, még a TTK-n is ajánlott olvasmány lett. Egyébként Párizsban a szakmai kapcsolatok kiépítését tekintettem a fő feladatomnak, hiszen az amerikai mellett a francia az összehasonlító irodalomtudomány másik nagy irányzata. Természetesen a város maga is felejthetetlen élményekkel gazdagított, felfedezésére szabályos
programot dolgoztam ki. A külföldi munka mellett mindig lehet idő találni egy idegen
kultúra, gondolkodásmód, mentalitás és erkölcsi értékrend tanulmányozására, gyönyörűséget okozó megismerésére, s így a bennünk lévő általános és örök ember megérzésére.

94

tiszatáj

– Mindeközben hogyan alakult az egyetemi pályafutása? Diploma után Vajda György
Mihály tanszékén maradt.
– Viszonylag gyorsan emelkedtem az egyetemi ranglétrán. 1978-ban A halál neoklaszszikus ábrázolása címmel megírtam az egyetemi doktori értekezésemet. Öt évre rá pedig
elkészült a már említett kandidátusi értekezés is. Közben gyakornok, tanársegéd, tudományos munkatárs, adjunktus voltam, majd 1986-ban docens. Közben Vajda György Mihály nyugdíjba ment, és a germanista, irodalomteoretikus Kanyó Zoltán lett a komparatisztika tanszék vezetője. Generációjának egyik legtehetségesebb tagja mindössze negyvenöt évet élhetett. Rendkívül nagyformátumú tudós volt. 1985-ben Csetri Lajos szorgalmazására és javaslatára szakszervezeti funkcióra választottak. Mivel nem voltam MSZMPtag, ez volt az a terület, ahol a közéletben munkálkodni lehetett. Előbb a bölcsészkari,
majd az egész egyetemi szakszervezet vezetője lettem, így bejárásom volt a pártgyűlésekre
is. Emlékszem arra, amikor az egyik párttaggyűlésen arról volt szó, hogy két, általam
nagyra becsült kollégától meg kellene valahogyan szabadulni, az indokok nevetségesek
voltak. Mint a szakszervezet képviselője ezt a legmerevebben elleneztem. Azt hiszem, nem
kis mértékben ennek a kiállásnak köszönhetően nem hajtották végre az akciót.
– Hogyan került át az olasz tanszékre?
– Miután Fogarasi Miklós, aki 1978 és 1983 között az olasz tanszéket vezette, nyugdíjba ment, Szabó Győző lett a tanszékvezető, de ő nagyon szeretett volna visszamenni
Budapestre. 1989-ben Fogarasi javaslatára Kristó Gyula dékán engem kért fel az olasz
tanszék vezetésére. Így viszonylag fiatalon, 36 évesen lettem tanszékvezető. Első tanszékvezetői periódusom legelején szerettem volna lényegesen megemelni az olasz szakra beiratkozó hallgatók számát, az akkori első éven mindössze három hallgató tanult. Ezért
beindítottuk az un. nulladik évfolyamot. Ez azt jelentette, hogy az egyetem más szakaira
(például orosz) már felvett hallgatók egyéves intenzív nyelvi képzés után felvételizhettek
az olasz szakra. A létszámban gyorsan radikális változás következett be, ezzel hamarosan
biztosítani lehetett az 1990-es évek elején mindenütt jelentkező nyelvtanár igényt. Az
italianisztika jelentősége növelésének a szándéka vezetett akkor is, amikor a Juhász Gyula
Tanárképző Főiskola főigazgatójának kérésére megszerveztem és három évig vezettem
a főiskolai olasz tanszéket.
– Hamarosan a szegedi bölcsészkar vezetésében is szerepet vállalt. Miért?
– 1989-től 1991-ig az egyetemi szakszervezeti bizottság elnöke voltam, akkoriban
hoztuk létre a Felsőoktatási Dolgozók Szakszervezetét. Csörgő Sándor professzor úrral,
Szalay Istvánnal, Dombi Andrással, Várkonyi Zoltánnal azért harcoltunk, hogy létrejöjjön
a SZOT-tól független felsőoktatási érdekképviselet. Amikor 1991-ben Róna-Tas András
rektor lett, megkért, hogy vállaljam el mellette az oktatási rektorhelyettesi tevékenységet.
Emiatt értelemszerűen le kellett mondanom a szakszervezeti tisztségeimről. 1992-ig rektorhelyettes voltam, utána 1994-ig pedig a bölcsészkar dékánja. Dékánként sajnos alig
tudtam a szakmámban dolgozni, csak néhány publikációm jelent meg. 1993-ban kezdeményeztem a bölcsészdékánok országos kollégiumának a megalapítását, ez ma is sikeresen működik.

2005. október

95

– 1995-ben a Római Magyar Akadémia élére került tudományos igazgatóként. Miért
pályázott erre a posztra?
– Amikor 1994-ben letelt a dékáni hivatali időm, már tudtam, hogy megürül a Római
Magyar Akadémia igazgatói állása. Elhatároztam, hogy megpályázom, érdekelt ez az új
feladat. Ma is azt gondolom: helyes, ha egy egyetemi oktató, különösen ha bölcsész, élete
egy részében valami mást is csinál, nem csak mindig tudós. A külföldi kulturális képviselet
vagy a diplomácia erre kitűnő lehetőséget biztosít. Rómában sem hagytam abba a szakmai
munkát, hiszen ott írtam az akadémiai doktori értekezésemet Dante Commediájáról.
A római időszak alatt mint szerkesztő hét kötetet publikáltam. Sajnos a tapasztalat mutatja,
hogy megfelelő terjesztés hiányában a legjobb művek is visszhangtalanul maradnak, így
nem érik el a célt, a hitelesebb és vonzóbb magyarságkép kialakulását idegen földön. Ezért
igyekeztem az olasz-magyar kapcsolatokra vonatkozó tanulmányokat lehetőleg szakmai
körökben vagy akár a szélesebb közönség által is jól ismert, bejáratott folyóiratokban közzétenni. Így jelent meg Itáliában különszám-kötet Kerényi Károlyról a Mythoséban, az
1848-49-es szabadságharcról a Rassegna storica del Risorgimentóban, Szondi Péter hermeneutikájáról az Il Cannocchialéban.
– Milyen szerepet tölt be, milyen súlya van a Római Magyar Akadémiának?
– Ez mindig az igazgató(k) személyétől függ. Ha megfelelő tekintéllyel rendelkezik,
akkor odafigyelnek rá. Római tevékenységem szervezeti szempontból talán legjelentősebb
eredménye, hogy sikerült a Római Magyar Akadémián belül a magyar múlt művelődéstörténeti kutatására létrehozott Fraknói Történeti Intézetet felvetetni az olasz fővárosban
működő művészettörténeti, történeti és régészeti intézetek nemzetközi szervezetébe. Ez
a tény végre minden kétséget kizáróan bizonyította, hogy a Római Magyar Akadémia nem
az, ami 1990 előtt volt, s nem is pusztán a kortárs magyar kultúra bemutatkozásának
a helye, hanem a Rómában működő külföldi akadémiák, történeti intézetek egyenrangú
társa. Az Unionét egyébként 1946 februárjában hozták létre azzal a céllal, hogy nemzetközi szakmai garanciát biztosítson az 1943 és 1944 során Rómából (Hertziana könyvtár,
német régészeti és történeti intézet) és Firenzéből (német művészettörténeti intézet) Németországba és Ausztriába elszállított német könyvtári és levéltári anyag visszavitelére.
A konfliktus rendeződése után az akadémiák szövetsége nagy tekintéllyel rendelkező, közös
kutatásokat is végző intézmény, amelynek velünk együtt harminchárom tagja lett. Közel
egy évtizednyi sikertelen próbálkozás után 1998-ban a Magyar Tudományos Akadémia
támogatásával sikerült a célt elérni, amelyben Kosáry Domokos, Szabad György, Szakály
Ferenc és mások is hatékonyan segítettek.
– Hazatérve az Orbán-kormány helyettes államtitkáraként az összes külföldön működő magyar intézet önhöz tartozott. Hogyan látja, mi lenne ennek az intézményrendszernek a legfontosabb feladata? Tudományos központok legyenek vagy inkább a kulturális missziós tevékenységük a fontosabb, esetleg mindkettőt fel kellene vállalniuk?
– Kettéválasztanám a kérdést az igazgató személyére és a tevékenységi körökre. Olyan
emberek kellenek a külföldi intézetek élére, akikre a fogadó ország szellemi életének meghatározó körei hallgatnak, akik megfelelő műveltséggel, nyelvtudással rendelkeznek, ismerik a vendéglátók (művelődés)történetét és okosan érvelnek, egyszóval akikre érdemes
odafigyelni. Ilyen emberek leggyakrabban az egyetemeken találhatók, de természetesen

96

tiszatáj

írók, művészek és mások is rendelkezhetnek ezekkel az adottságokkal. Mint helyettes államtitkár, néhány kulcsfontosságú helyen sikerült megtalálnom az ideális megoldást.
A mindenkori végrehajtó hatalom azonban igyekszik a saját embereit helyzetbe hozni, az
ő alakjukra mintázni a tökéletes igazgató képét, vagyis az emberhez igazítani a feladatot,
s nem a feladathoz keresni meg az arra való embert. A „politikus” intézetvezető azután
természetesen magával hozza a többieket. Ezen túlmenően az én tervem 1998-ban az volt,
hogy bizonyos városokban, ahol a magyar múlt emlékei nagy számban megtalálhatóak, ott
az intézeteken keresztül is szervezzük meg ezek szisztematikus feltárását. (Az első külföldön működő magyar intézetek 1894-től kezdődően 1946-ig ilyen célból jöttek létre.)
A római (vatikáni), a párizsi, a bécsi, a berlini, a moszkvai könyvtárak és levéltárak magyar
anyagát csak mi tudjuk megfelelően feldolgozni. Ehhez a hosszú munkához azonban biztosítani kell a feltételeket, ez a külföldi kulturális intézetekkel összekapcsolt collegium
hungaricum-gondolat lényege. Az elképzelést persze sokat támadták.
– Miért?
– Mert azoknak a szakembereknek a köre eléggé korlátozott, akik az említett szinten
képesek valóban hatékonyan dolgozni. Ugyanakkor nagyon kilóg a lóláb, ha egy nagy kapcsolatrendszerrel rendelkező, elismert szakember helyett politikai megfontolásokból egy
jóval gyengébbet küldenek ki. Erre régebben és napjainkban is bőven találunk példát. Ma
a klientúra építés-kiszolgálás vonatkozásában ismét eljutottunk a mélypontra: a nyelv
nem tudásig, sőt a pornográfiáig. Az én elképzelésem részlegesen ugyan és csak ideigóráig, de megvalósult. Néhány tekintélyes kollégámmal azon dolgozunk, hogy megteremtsük a napi politikai igényektől függetlenebb, kurzusokon átívelő, az ország értékrendjébe
jobban illeszkedő kulturális képviseleti rendszer alapjait. Ma is sikeresen működik viszont
a magyar emlékek külföldi kutatására létrehozott Klebelsberg-ösztöndíj, amit helyettes
államtitkárként vezettem be. Fontosnak tartottam, hogy egy szakkuratórium – amelynek
tagja az Országos Levéltár, az Országos Széchényi Könyvtár főigazgatója, az MTA képviselője és több más neves szakember – koordinálja és felügyelje ezt a fajta kutatási ösztöndíjat. A terveket és a beszámolókat nem az e vonatkozásban nyilván tájékozatlan bürokraták véleményezik, hanem az ezért felelős tudósok. Szerencsére ez túlélte a pénzügyi
megszorításokat.
– A világ nagy kulturális központjaiban, Párizsban, Rómában, Londonban, Berlinben, New Yorkban óriási verseny folyik azért, hogy egyes országok hogyan tudják
megmutatni a maguk kultúráját, hogyan tudnak jelen lenni. Véleménye szerint a magyar évadok ebből a szempontból hogyan sikerültek, és mi lehet a hozadékuk?
– A magyar évadokat többféleképpen lehet értékelni. A korábbi évtizedekben ironikusan azt mondtuk valakiről, hogy Magyarországon világhírű. Kicsit a magyar évadokkal is
hasonló volt a helyzet. Számos pozitív eredményt hozott, de a magyar közvélemény nem
volt megfelelően tájékoztatva. A magyar sajtó kiküldött munkatársai révén csak sikerekről
beszélt. Olasz kollégáim viszont általában nem így szóltak a rendezvényekről. Kérdés,
arányban volt-e a ráfordított pénz a szellemi, országismereti hozadékkal. A kampányszerű
bemutatkozás helyett talán jobb lenne néhány, valóban nagyon színvonalas és jól megszervezett programmal folyamatosan ébren tartani irántunk a külföldiek figyelmét.

2005. október

97

– Szerencsésebb lenne inkább a magyar intézetek számára több pénzt adni, hogy
szervezzenek ők egy-egy nagyobb rendezvényt?
– Erre is akad néhány jó példa. A bécsi Collegium Hungaricumban a századforduló
művészetét bemutató kiállítás sok látogatót vonzott, művelődéstörténeti esemény volt.
A kiállítást a volt Monarchia területén kívül másutt is be fogják mutatni. Egy ilyen esemény
megszervezéséhez, ismét ide jutottunk, olyan igazgató kell, akinek a szavára megmozdulnak a nagy múzeumok vezetői. Nem kizárólag a pénz számít.
– Olaszországban mennyire népszerű ma a magyar kultúra, a magyar irodalom?
Sokat lehet arról olvasni, hogy például Márainak fantasztikus sikere van.
– Olaszországgal a kapcsolatunk hagyományosan nagyon jó, egy olyan nagyhatalom,
amely sohasem szállta meg Magyarországot, s amellyel katonai konfliktusba is ritkán keveredtünk, akkor is az Isonzo és nem a Duna vagy a Tisza környékén. A történelmi barátság és nyitottság ugyanakkor nem jelenti azt, hogy könnyű lenne megjelenni szellemi termékkel az olasz piacon, hiszen óriási a kínálat, s Itália nem mindenre vevő. El kell találni
a speciális érdeklődést. A ’30-as években óriási sikere volt a magyar irodalomnak. A Pál
utcai fiúkon generációk nőttek fel, a vezetéknevem hallatán szinte kötelezően utalnak, általában igen pontos olvasmányélményükre. Újabban Márai az, akit minden művelt olasznak illik ismernie. Márai „olaszos” írónk, nem véletlenül élt Itáliában. A nagy áttörést az
olaszul Le braci (parazsak) címen megjelent regénye, A gyertyák csonkig égnek jelentette.
Ennek hatalmas sikeréhez egy Pressburger recenzió is hozzájárult a legnagyobb napilapban, a Corriere della Serában. A boltokban ettől kezdve keresték tömegesen, s emelkedett
az egekbe a regény olvasottsága. Márai jó példa arra, a magyar kultúra kinti terjesztéséhez
szövetségeseket kell találnunk. Olyan embereket megnyerni, akik nagy befolyással rendelkeznek a sajtóban, a könyvkiadásban, s általában a (kulturális) közvélemény formálásában. Ez már túlmutat az intézeti feladatokon. Úgy gondolom, a mindenkori magyar diplomácia súlyos mulasztásokat követ el, ha nem alakul át. Az Európai Unió, a NATO és
a többi nemzetközi szervezet sok korábbi feladat alól mentesítette a nagykövetségeket.
A magyar nagyköveteknek sokkal nagyobb figyelmet kellene fordítaniuk a magyar kultúra
megjelenítésére, hiszen a diplomáciai rendtartás szerint nekik van igazán lehetőségük
arra, hogy a legmagasabb szinten tárgyaljanak, hogy megfelelő kapcsolatokat építsenek ki
az ottani politikusokon kívül a vezető lapok főszerkesztőivel, a televíziós csatornák vezetőivel. A sajtótájékoztatótól a vacsora meghívásig ennek számos formája lehetséges. Sajnos, kényelmesség jellemzi a külföldi magyar diplomáciát. Új feladatokat, funkciókat kellene világosan megfogalmazni a nagykövetek számára. Ebben nagyon fontos fejezet lenne
Magyarország és a magyarságkép megjelenítése, illetve a magyar kulturális értékek megfelelő szintű prezentálása. Óriási harc van a francia, az olasz, az angol és a német kulturális piacért. A budapesti olasz nagykövet például igen fontosnak, sőt egyik legfontosabb feladatának tartja kultúrája magyarországi megjelenítését. A korábbi nagykövet egy évig
egyben az olasz kulturális intézetet is vezette. Mindketten teljes tekintélyüket latba vetve
harcoltak például a szegedi olasz központért.

98

tiszatáj

– Ennek a feladatkörnek az ellátásához megfelelően felkészült nagyköveti gárda kell.
Diplomatáink rendelkeznek kellő rálátással, ismeretekkel?
– Ugyanaz a probléma a nagykövetek kiválasztásánál is, mint ami a kulturális intézetek vezetői esetében: elsődleges a politikai lojalitás, ezen kívül nincs is más fontos szempont. Még talán a nyelvtudás, de sajnos az sem mindig. Így persze nem könnyű megszólítani a fogadó ország szellemi elitjét.
– Helyettes államtitkárként kormányzati pozícióban volt, miközben egyetemi kollégáinak többsége inkább menekülne az ilyen felkérések elől. Miért tartotta fontosnak,
hogy vállalja?
– Elsősorban azért, mert meggyőződésem, hogy a jelenlegi rendszer rengeteg pénzbe
kerül és rosszul működik. Néhány dolog sikerül, mások meg nem. Mindazonáltal kik tudnák a dolgokat jobbá tenni, ha nem azok, akik az egészet szeretnék történelmi és nemzetközi perspektívában áttekinteni? Az európai ember szociális lény, nemcsak saját magának,
a közvetlen környezetének, hanem a lehető legszélesebb kör számára szeretne hasznos
lenni. Még akkor is, ha ezért egy darabig esetleg el kell hagyni az egyetemi légkört, s az
annál sokkal kevésbé civilizált, durva környezetben kell dolgozni. Ha valamit fontosnak
tartunk, azt meg kell tenni. 1999-ben botrány keveredett a bécsi CH-igazgató leváltásából
(most tavasszal közölték róla, hogy rajta volt a III/III-as listán). Még egy igen magas
rangú osztrák politikus is interveniált érdekében a magyar miniszternél, ami önmagában
eléggé szokatlan a diplomáciában. De a sajtóban megjelenő aljas támadások ellenére sem
engedtem. Az általunk kinevezett új igazgató fényévnyivel jobb volt a korábbinál, ezt később maga az említett osztrák politikus is elismerte.
– Talán Szeged is profitál valamit abból, ha az egyetem professzorai külföldön jelentős posztokat töltenek be. Létrejött például az ön irányításával működő Olasz Kulturális Központ. Mi a jelentősége ennek, és hogyan látja az intézmény lehetőségeit?
– Tulajdonképpen ez a római munkám pendant-ja. Hála az olaszoknak, az egyetemnek
és mindkét városvezetésnek, a központ helyzete négy év alatt konszolidálódott, ma már
Szeged kulturális életének számon tartott, fontos helye. Határozott arcéllel, az olasz értékekkel, nyelvoktatással gazdagítja a város kulturális kínálatát. Ez Budapesten kívül Magyarországon az egyetlen olyan kulturális intézmény, amelyet egy külföldi állam tart fenn.
A másik „alapító atya”, a pesti olasz intézetet akkor vezető, már említett Giorgio Pressburger. Jó, ha van ebben a mediterrán jellegű városban egy kis olaszosság zenében, művészetben, filmben.
– Szerkesztésében hamarosan megjelenik egy világirodalmi monográfia. Mit lehet
erről tudni?
– Nagyon nehéz vállalkozás volt, körülbelül kétezer munkaórámba került. A Világirodalom történetét, mint több korábbi kötetemet, az Akadémiai Kiadó jelenteti meg, ez lesz
a tíz darabból álló alaptankönyv sorozat elsőként megjelenő kötete, így formai szempontból meghatározza a többieket is. Az egyes könyvek a jelentős középiskolai és egyetemi
diszciplínák összefoglaló ismereteit tartalmazzák, lesz kémia, történelem, magyar irodalom stb. Az eredetileg ötven ívre tervezett kötet jóval hosszabb lett. Az ó-egyiptomi piramisszövegektől a mai latin-amerikai regényig, mintegy ötven nyelven írt irodalmat tárgyal, kronológiai rendben nyolc nagy fejezetre osztva. Főszerkesztőként arra törekedtem,

2005. október

99

hogy megtaláljam a szakmai igényesség és a népszerű használat punctum optimumát.
A világirodalmi folyamatot ezer oldalba kellett sűríteni, s a legkisebb területhez is meg
kellett találni a megfelelő specialistát. Közel harmincan írták, négy bölcsészkar oktatói,
közöttük akadémikusok és professzorok. Nyilván lesznek kifogások, hiszen mindenkinek
megvan a maga „világirodalma”, s hiánylistákat fognak felállítani. Hogy nem teljes, tudjuk, de ki tudná egy kötetben megadni a teljes világirodalom „objektív” történetét?
– És persze rögtön összehasonlítják Szerb Antal kötetével...
– Szerb Antal, komoly segítőkkel, csodálatos esszét írt a világirodalomról. Közülünk
senki sem gondolja magáról, hogy rendelkezik Szerb élvezetes stílusával, íráskészségével.
A mi kötetünk szerényebb vállalkozás: sok részből álló, de szándékaink szerint egységes
tanulmány a világirodalom történetéről. Szerb Antalé sokkal szubjektívebb, több olyan
sommás megállapítás van benne, amelynek megtételére más irodalomtörténész nem vállalkozna: a XV. századról például kijelenti, „a nyugati kultúra legriasztóbb és legterméketlenebb százada”. Mintha reneszánsz nem is lett volna! Az új világirodalomtörténet
sokkal több adatot hoz, sokkal inkább rendszerező és kevesebb benne a szubjektív ítélet,
így kevésbé olvasmányos, valamivel több odafigyelést igénylő szöveg. A kettő szerintem
kiegészíti majd egymást: az első olvasmány továbbra is Szerb Antal, de aki mélyebben érdeklődik a világirodalom iránt, és nem esszét akar olvasni, hanem alaposabb, pontosabb
ismereteket szeretne szerezni és korszerű elemzéseket is vár, az a mi új kötetünket veszi
majd kézbe.
– Milyen feladatai vannak még irodalomtörténészként?
– 2002-ben a Széchenyi-terv keretében elnyertem egy pályázatot: Magyar emlékek
Itáliában címmel. Ez lényegében a korábbi római tevékenységem folytatása. Megjelentettem már olaszul a Magyar–olasz tanulmányok és dokumentumok két újabb kötetét,
a harmadik pedig nyomdában van. Ezzel a munkával az 1996-ban Csipkerózsika álmából
felébresztett sorozatot folytatom. Ugyanazon szerkesztői elvek szerint dolgozom, mint
amelyekkel két szegedi italianista elődöm, Várady Imre és Koltay-Kastner Jenő, a Római
Magyar Akadémia egykori vezetői létrehozták és 1942-ig kiadták az Annuáriót, az akadémia évkönyvét. A mostani kötetek már a Római Magyar Akadémia, a Fraknói Történeti
Intézet és a szegedi olasz tanszék közös kiadványaként, Róma-Szeged felirattal jelentek
meg. A pályázat keretében azokat a magyar emlékeket kutattuk, amelyek az ezeréves
együttélés során Itáliában megmaradtak. Ezek szisztematikus felsorolása és feldolgozása
elkészült, a Ricordi ungheresi in Italia már a nyomdában van, s hamarosan megjelenik
a magyar fordítás is. Ebben is vannak előzmények, a római Annuario 1941-es számában
közölt, ún. Banfi-féle lista, de az anyag itt is többszörösére nőtt és napra kész lett, a régieket
javítva-pontosítva és rengeteg új adatot hozva.
– Jó visszhangja volt Dante-monográfiájának. A jövőben is folytatja a Dante-kutatást?
– Igen, a legközelebbi nagy munkám a veronai egyetemmel közösen kiadandó Dantekódex: ez a budapesti Egyetemi Könyvtárban található. A 14. században Velencében készült kódex az Isteni színjáték többé-kevésbé teljes szövegét tartalmazza, közel száz miniatúrával, néhány iniciáléval és vázlattal. Nagy Lajos korában kerülhetett a kódex Magyarországra, később a Corvinák között, Mátyás könyvtárában volt. Úgy tudjuk, 1542-ben a tö-

100

tiszatáj

rökök kivitték Konstantinápolyba, onnan került vissza Magyarországra 1877-ben. Azóta
ezt a kötetet csak néhány ember forgathatta, aki engedélyt kapott erre. Most a veronai
egyetemmel közösen szeretnénk fakszimile kiadásban a közönség elé tárni. Az ehhez szükséges lépéseket már megtettük, a szöveg átírása is megtörtént, még néhány tanulmányt
várunk, és azután megjelenhet ez az egyedülálló érték, amely bizonyára jelentős esemény
lesz a dantisztikában. Nemcsak magas szakmai színvonalú, hanem szép kötetet is szeretnénk csinálni.
– Érdekes Szeged és az egyetem kapcsolata, az egyetemi professzorok egy része azt
vallja: hagyják őket, hadd kutassanak, dolgozzanak csak a saját szakterületükön. Nem
szeretnének belefolyni a város közéletébe. Ön viszont mintha inkább azokkal értene
egyet, akik szerint az egyetem nem lehet egy elefántcsonttorony.
– Meggyőződésem, hogy amikor az egyeduralomra jutó médiumok döntő többségén
keresztül a silányság, az ösztönvilág sanda kiszolgálása ömlik az emberekre, akkor a kultúra képviselőinek kötelessége legalább felmutatni, hogy más értékek is vannak, a világ
másként is működhetne. Nem lefelé, a tudatalatti ösztönvilág, hanem a magasztos felé
kellene irányítani a figyelmünket és felé kitárulkozni. Az érv: az alacsony színvonalú közízlés kiszolgálása hozza a pénzt. Amikor minden ebbe az irányba hat, akkor a kultúra értékeit hordozó és továbbvivő emberek nem maradhatnak meg dolgozószobájuk magányában. Mert így akaratlanul is a fontosnak tartott értékek ellen vannak, hatékonyságuk
gyengül, végső soron önmagukat számolják fel. A szélesebb nyilvánosság előtt is vállalni,
propagálni kell azokat az értékeket, amelyeket vallunk. Legalább, ahogyan a latinok tartják, dixi et salvavi animam meam.
– Mennyire ideális szellemi közeg Szeged?
– Nyilván Róma vagy Párizs ideálisabb lenne, de úgy gondolom, Szeged tulajdonképpen mindent biztosít ahhoz, hogy az ember elmélyülten tudjon dolgozni és teljes életet
tudjon élni. Az új technikai lehetőségek kétségtelenül sokat segítenek abban, hogy a távolságok csökkenjenek, a különbségek eltűnjenek. Manapság egyre kevésbé lehet vidék és
nagy kulturális központok ellentétéről beszélni, az olcsó repülőjegy, a parabola antenna,
a mobil telefon, az e-mail és az internet elterjedése után nem nagyon van értelme a centrum
és a periféria ellentétével foglalkozni. Jó Szegeden lenni, idevalósi a feleségem, itt születtek a gyerekeim, így lettem többekkel együtt én is „gyüttmaradt”. A városnak van csak rá
jellemző hangulata, a városképhez is kötődő érzelemvilága, amelyre mindig szívesen gondolok. Csak nagyon kevés metropolisz tud olyan sokat nyújtani (mint a fentiek), hogy elfogadjam a vele járó nyüzsgést és tülekedést. Egy kisváros sokkal bensőségesebb tud
lenni. A jövőt ilyen városokban képzelem el magam számára, függetlenül attól, hogy éppen hol van a munkám.

Hollósi Zsolt

Baka István életműsorozata második kötetét jelentette
meg a Tiszatáj. A prózai műveket és két drámát tartalmazó
könyvet szeptember 22-én Bombitz Attila és Olasz Sándor
mutatta be a szegedi Grand Caféban. Közreműködött Orbán György előadóművész.

*

Tőzsér Árpád hetvenéves. Tőzsér Árpád Kossuth-díjas költő, esszéíró, műfordító és szerkesztő október 6-án tölti be hetvenedik évét. A Tiszatáj-díjas Tőzsér Árpádról 2003. áprilisában Pécsi Györgyi ezt mondta laudációjában: „A minőségi igényen túl, díj és díjazott
szellemisége közvetlenül is rokon. A folyóiratot, amely a magyar irodalmi élet elismerten
magas szintű műhelye, éppúgy a hagyományok korszerű folytatásának igénye jellemzi,
ahogy Tőzsér Árpádot. Az utóbbi évtizedben a szellemi élethez hasonlóan az irodalmi élet
is több vonatkozásban riasztóan kettévált; elkülönülő irodalmi csoportok egymással
szemben állva fogalmazzák meg viszonyukat a hagyományhoz, modernséghez… Tőzsér
Árpád pedig arra tesz hatalmas erőfeszítéseket, hogy e megkettőzött látás helyett az életszerű tagoltság érvényesüljön. E nem eléggé méltányolható törekvése ugyanazon tőről fakad, mint a Tiszatájé…” Kedves szerzőnket sok szeretettel köszöntjük születésnapján!

Novemberi számunk tartalmából
Osztrák történetek III.
THOMAS BERNHARD, ERNST JANDL, H. C. ARTMANN,
WENDELIN SCHMIDT-DENGLER, ELFRIEDE JELINEK, JOSEF WINKLER.
PETER HANDKE, KARL-MARKUS GAUSS,
CHRISTOPH RANSMAYR írása

Ára: 350 Ft
Előfizetőknek: 300 Ft

fl

w

m
™

V

í
*
•V

f

1

ufift É
r ¡, 1

•

1i

(V
a ••

mm

m

jovonk
energiaja

«

Paksi Atomerőmű Rt.

^770133

116008

0 0 5 10

