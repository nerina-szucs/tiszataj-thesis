tiszatáj
1991. FEBR. * 45. ÉVF.

Baka
István,
Nagy
Gáspár,
Tandori Dezső versei; Levendel Júlia
prózája; Tőzsér Árpád Grendel Lajosról;
Bözödi György pere; tanulmányok
Sík Sándorról;
Kabdebó
Tamás
és Tabajdi
Csaba
esszéje

tiszatáj
IRODALMI

FOLYÓIRAT

A szerkesztőség elnöke: VÖRÖS LÁSZLÓ
Főszerkesztő: ANNUS JÓZSEF
Főszerkesztő-helyettes: OLASZ SÁNDOR
Rovatvezetők: ABLONCZY LÁSZLÓ
SZOKAI IMRE
Belső munkatárs: RADVA LÁSZLÓ
Műszaki szerkesztő: ENGI MÁRIA

Főmunkatársaink:
DOBOS LÁSZLÓ (Pozsony)
GREZSA FERENC (Szeged)
TADEUSZ NOWAK (Varsó)
SÜTŐ ANDRÁS (Marosvásárhely)
VEKERDI LÁSZLÓ (Budapest)

tiszatáj
Megjelenik a Csongrád Megyei önkormányzat támogatásával.
Kiadja a Délmagyarország Könyv- és Lapkiadó Kft.
Felelős kiadó: Christian Theodose és Dlusztus Imre.
Ügyvezető igazgató: Kispál Antal.
91-1250 — Szegedi Nyomda. Felelős vezető: Molnár Tibor igazgató.
Szerkesztőség: 6741 Szeged, Rákóczi tér 1. Telefon: (62) 12-670. Terjeszti a Magyar
Posta. Előfizethető bármely postahivatalnál, a hírlapkézbesítőknél, a Posta hírlapüzleteiben és a Hírlapelőfizetési és Lapellátási Irodánál (HELIR), Budapest, Lehel
u. 10/A — 1900, közvetlenül vagy postautalványon, valamint átutalással a HELIR
Postabank Rt. 219—98—636 pénzforgalmi jelzőszámra. Egyes szám ára: 25 forint.
Előfizetési díj: negyedévre 75, fél évre 150, egész évre 300 forint
ISSN 0133 1167

Tartalom
XLV. ÉVFOLYAM, 5. SZÁM
1991. MÁJUS
BAKA ISTVÁN: Kerti óda
NAGY GÁSPÁR: M. S. Mester elmulasztása
SZÖLLÓSI ZOLTÁN: Elégett gond; Mégsem jó; Mementó;
Térden
SZERDAHELYI ZOLTÁN: Beszélgetések Hajnóczy Péterről II. (Nagy Gáspárral)
LEVENDEL JÚLIA: Földön futó füst (regényrészlet)
TANDORI DEZSÓ: Az ellobogó kocsiszakasz
Jónás Ninivében (Egy meg nem jelent regény története;
Bözödi György írószövetségi pere — B. Nádor Orsolya
interjúja)

3
4
6
8
13
18
21

TANULMÁNY
TÓZSÉR ÁRPÁD: Jelentések egy (létre) nyitott műhöz
(Grendel Lajos három regényéről, mint trilógiáról) ....

36

ÖRÖKSÉG
RÓNAY LÁSZLÓ: Sík Sándor irodalomszemlélete
MÁTÉ ZSUZSANNA: Az esztétikus esztétika

50
55

NÉZÓ
KABDEBÓ TAMÁS: Mit ér és milyen az ember, ha magyar, a diaszpórában?
TABAJDI CSABA: A nemzet és a mai magyar társadalom

60
68
1

KRITIKA
GRÓH GÁSPÁR: Szabó Dezső: A magyar Káosz
ALFÖLDY JENÓ: A megértés szolgálatában (Kiss Ferenc:
Csoóri Sándor)
GÖRÖMBEI ANDRÁS: Kiss Ferenc tanulmányai Csoóri
Sándorról
KOVÁCS ISTVÁN: Könyvek az 1956-os forradalomról ....

78
82
87
91

MŰVÉSZET
HAJDÚ DEMETER DÉNES: Szülőföldem, Erdély
Szerkesztői asztal

95

a belső borítón
ILLUSZTRÁCIÓ

PORTIK SÁNDOR metszete
TORRÓ VILMOS metszete
JORGA FERENC metszete
PORTIK SÁNDOR metszete
CSEH GUSZTÁV rézkarca

2

5
20
35
59
77

Kerti óda
Giliszták, eleven, tekergő
Cipőfűzők, ti! a rögök
Bakancsát hogy tartjátok össze?
Hogy szét nem mállott még a föld,
S fák lépegetnek benne nyárba
Tavaszból s őszből tél fele,
Rózsás zsinórok, hála, hála
Tinéktek! ezzel van tele
A szívem, míg a kertet ásom,
Miközben tűz reám a nap,
S eszembe villan — tán a mennybolt
Gilisztái a sugarak, —
A kékséget furkálva egyre
(Ezért oly porhanyós a lég)
Lehullnak végül fára, gyepre,
És féreg-testük ott elég.
Elégedett az égi kertész,
És tán a mennyek susztere
Is, ki a legfénylőbb sugárral
Isten bakancsátfűzi
be.

NAGY GÁSPÁR

M. S. Mester elmulasztása
(az UTAZÁS ciklusból)
Ott láttam meg először
ott érintettem meg először
a nyugalmas óceán vizét,
ott legnyugaton és délen
egy augusztus végi délelőttön
szikrázó
napsütésben
zavartan álltam
szemben a legnagyobb
vízzel
szavam se volt '
magyarul szóló nyelvem se volt
aki ott állt ,
se eleven nem volt se holt
csak bámész
odatévedt
napba tartotta arcát
és befelé
mormolta
a Halotti beszédet
ez volt a nyelvtana:
„nagy vizeknek közeli

mormolása"

de a Nyelvtanárt nem!
Ót nem merte fölhívni
otthonában
. inkább szökött tovább
L. mesés autóján bele a vakvilágba
egy vízumtalan magyar
már várta mesés Tijuana
aztán napokkal
később
mikor visszafelé jött
mexicói napfénnyel
fölpakolva
megint a szent-kísértés
í megint: „igen beteg
igen öreg és nagyon
mogorva"
így hát elmaradt — örökre!
hogy a Nyelvtanártól
akár
egyetlen szót egyetlen szép
tágadószót hallhattam volna
vagy ki tudja... mit még
San Diegó éjjelnappalában
loholva
4

mert gyönyörű város
és persze hatalmas az óceánum
kék
akváriumában
a kardfogú cápa s elképzelem
amint leharapott kéklő kézfejével
egy lányt ölel vagy éppen verset ír
nyelvtelen nyelven a költő
és a dördüléskor a golyó!
elszánt ólmában ott vagy-e te is
aki csak átsuhantál ama városon?
s te is te kegyetlen század
ha átrobogtál érzéketlenül és vakon
a mindent
Látón és Tudón?!
kinek pora és h a m u j a
már szigetté
összerakva/összeállva
ott komorul a boldog vizek fölött
ott a nyugati óceánban
1988 - 9 0 .

PORTIK SÁNDOR METSZETE
5

SZÖLLŐSI ZOLTÁN

Elégett gond
Buda Ferencnek
Papír röpdös versemmel újra
s hamvába hull megint
Vasvillával parazsat túrva
marhacsont peng és peng
nyúlgerinc
Faággal ágazik fent a csönd
mint fekete
görcsös
vérerek
Alkonyattal hálózza
befont
a lüktető eget
Szemetet gizgazt égő lombot
vasvillával őrzök
Lángot incselkedő
koboldot
futkosó
kölykeit
az ördög
Elégett gond s gondolat füstje
kormozza a Napot
Szívemben álmok
menekültje
aggszakállú legény
kuporog
Faággal ágazik fent a csönd
mint csillaggal görcsös
vérerek
Éjszakával hálózza
befont
a lüktető eget
Papír röpdös versemmel újra
s hamvába hull megint
Vasvillával parazsat túrva
hold csontja peng és peng
éggerinc

6

Mégsem jó
Lehet akit várok mégsem
jó küzdelmem
érvelésem
őneki
Szétrobbant világ éj ragyog
fényes cserepek csillagok
gödrei

Szívemben pazarló bánat
és gőggé fakult alázat
arcomon
Nem látszik jönni énelém
senki Túl útjaim felén
harcomon

Mementó
Immár szűkös ágyban
fekszünk eggyé málltan
magunkban
Csillag hideg lépte
s neonlámpa fénye
arcunkbán
Telünk hava kövér
s vak varjúnk hazatér
kopogat
csőrén le vér csöpög
S jégcsap a bikacsök
Virradat
Alkonyat

Térden
Kopár faágak között
csillagok jege zörög
törik
Csörgősipkában
bokor
nyakig a hóban komolykodik
Fagyban gomolygó zárvány
kéményfüst szürke márvány
Templom
Szentséget vonok számig
nyelvemen Hold parázslik
ostya

7

SZERDAHELYI ZOLTÁN

Beszélgetések Hajnóczy Péterről
ii.

NAGY GÁSPÁRRAL
— Még az eredeti Mozgó hozta le Hajnóczy Péter halálára írott személyes hangú
megemlékezését, melyet ön egy élménnyel, az íróval való első találkozás élményével vezet be.
Az Eötvös-klub Hordójára gondolok, ahol „gyér számú drukkerek közt" szorongott, hogy
fölfedezze magának a „totál ismeretlen, akkor még csontsovány fiút".
— Hajnóczy tói olvastam már akkor egy-két írást, ami még az ős-Mozgóban,
a nagyalakúban jelent meg, s tetszett nagyon. Mindehhez az érdeklődéshez az is hozzájárult,
hogy B. Nagy László mutatta őt be, aki pedig nemigen szokott ilyesmire vállalkozni. '72
októberében volt, s B. Nagy felejthetetlen esszét rögtönzött két Hajnóczy-novelláról,
a szerzőjüket pedig Sarkadihoz hasonlította. Mindeközben az ünnepelt borzasztó szerényen
csak ült, s látszott, hogy tulajdonképpen úgy szakadnak rá ezek a szép szavak, mint egy
megkövezés. Nem hiszem, hogy örült neki, inkább nyomasztotta, ami róla elhangzott, főként
a hasonlítás Sarkadihoz. De nem tiltakozott ellene, hanem elviselte mindezt. Fel is olvasott
valamit, s bennem változatlanul szerény ember benyomását keltette, akinek ugyanakkor az
arckifejezésében, a szemeiben valami fantasztikus elszánás volt. Valami, ami úgy áradt ott,
hogy megéreztem: most szó szerint egy írót avatnak, akinek B. Nagy mintegy elővezeti
a sorsát. O ugyanis azt a végzetszerúséget sejtette meg Hajnóczyban az első novellái alapján,
amit Sarkadiban is látott, és.ami őt sem hagyta nyugodni sohasem. Tehát, hogy nincs más
tétünk, mint az egyetlen nyomorult életünk, s az is rámegy arra, amit el kéne mondani, amit
gondolunk: a végső dolgokra. Kísérteties volt,'ahogy — a Sarkadihoz hasonlítás mellett —
azokat a jó és figyelmeztető szavakat elmondta róla. Most utólag még inkább: egy öngyilkos
ember beszél egy szintén öngyilkosságra vagy önsorsrontásra ítélt íróról...
— Szintén e megemlékezésből látszik, hogy . Ön már korán megszerette Hajnóczy Péter
műveit, felismerte az író jelentőségét. S ezt a felismerését a kortársakkal való összevetésben is
vállalta, mi több: mások ellenében is hitet tett róla — miként a következő idézet is igazolja:
„Alig egy éve, amolyan vendéglői esztétizálás vitájában, legújabb prózairodalmunk
jeles
értőinek gyülekezetében — tökéletes civilként — a most már minimum három kézen
számlálandó? nagy tehetségű PÉTEREK közül — B. Nagy jóslatának igazát látva — én
Hajnóczyra fogadtam."
— Lehet, hogy Hajnóczyval kapcsolatban elfogult vagyok, de változatlanul tartom azt,
hogy hozzám mindig is ő állt a legközelebb — ha már ilyen összehasonlítást teszünk
a „Péterekkel" (anélkül persze, hogy őt a többiekkel szemben ki akarnánk játszani). Nála
ugyanis olyasmit éreztem — amit még a világirodalom nagyjainál is nagyon ritkán érez az
ember —, hogy valami fantasztikus tétje van annak, hogy ő egy mondatot jól írjon le, s azok
a mondatok egymással is összejöjjenek. Látszott, hogy ott előtte a Himalája, s azt — ha
beledöglik is — megmássza. Ezt a fajta elszánást, ezt a fajta erőfeszítést másoknál nem
éreztem annyira, s az én választásomba ez is belejátszott.
És a témái! Azok szintén igen közel állnak hozzám, mert nagyon is végső és nagyon is
keserű dolgokról beszélnek. Ez is alkati kérdés, hogy ki tudja az életnek a habosabb,
Az inteijú hangfelvétele a Petőfi Irodalmi Múzeum Hangtárában található.
8

könnyedebb oldalát megfogni — és abból is remekművet csinálni —, és kinek egészen más
a világszemlélete. Például én a cseh irodalmat borzasztóan szeretem, mondhatni,
a mániákusa vagyok. De mondjuk Hrabalt nagyon szeretve — mert vitathatatlanul
fergeteges, lírai prózát művel — sem tartom a dolgok tétjében olyan írónak, mint Kunderát,
ugyanis az ó keményebb, kevésbé lírai mondatait jobban célbatalálónak gondolom. És akkor
még nem szóltunk a regényszerkesztés tudatosságáról; zenei formáiról, rafinériáiról stb. Ami
már magasabb szintű matematika. Ehhez még csak annyit: már az Eötvös-klubban is
éreztem, hogy ez az ember nem akármilyen, hogy nála az írás, az szó szerint egyenlő az
életével. S hogy a művei mögött valóban egy élet teljes hitele áll, ha úgy tetszik, az ő vére.
„Igyatok ebből..." — halljuk a felszólítást.
— Persze, ettől még lehetne rossz is, hiszen éppen a dilettánsok állítják azt, hogy az
életüket, s a vérükkel írják...
— Igen, csakhogy az ő mondataikon (hogy csupán ezt említsem) nem látszik az
a véglegesség, soraik között nem érződik az a dráma, ami Hajnóczynál mindig ott van!
Ó ugyanis képes volt olyan feszültséget teremteni a mondatai között, ami másoknál ritkán
tapasztalható. Valami megfoghatatlan lüktet ott, amely számomra mindig titkot is hordozott:
a szövegeit a kimondhatatlan lengi át, s ezt prózánál nemigen tapasztalhatni. Másoknál azt
mondanám, hogy szépen gördülnek a mondatok, helyén van minden, nyelvileg is tökéletes,
sőt stílusbravúr az egész — csak éppen ez a feszültség, a titok hiányzik... A mondatoknak az
a furcsa kapcsolódása, amihez egy bőbeszédű író még odatenne három-négy sort — de
Hajnóczy ezt is meg tudta spórolni. És ez óriási adomány, isteni adomány! Azt hiszem,
a magyar próza mostani művelői — beleértve a Péteredet is, meg a fiatalabbak vonulatát — éppenséggel ezeket a mondatokat nem tudják megtakarítani.
Persze, mindehhez hozzáadódik a mítosz is: az ő élete, életformája, hogyan élt, milyen
volt a szobája, s hogy voltak különös dolgai, meg hogy szótlan volt, vagy időnként szeretett
nem szótlan lenni... És az a fegyelem, ahogy dolgozott, hiszen nehezen író ember volt. Meg
a „kegyetlensége": ő nem lebegett a vizek fölött, hanem odatette saját magát. Úszó volt,
professzionista, tehát úszott!
Mi ugyanis a művészeti alkotásokban mindig próbáljuk szépíteni a dolgokat, s benne
természetesen magunkat. Művi, erőltetett távolságtartás alakul ki, ami azért van, hogy
megóvjuk írói személyiségünket, hogy mi, akik ezt írjuk, jól jöjjünk ki a „kanyarból".
Hajnóczy pedig ezekbe a kanyarokba úgy ment bele, hogy azt is tudta, összetört fejjel fog
kijönni onnan: mégis belement, mégis leírta, ami benne volt.
— Vannak-e az életművön belül különösen kedvelt írások, illetve olyanok, amelyek nem
nyerték el annyira a tetszését?
— Említettem, hogy mennyire takarékosan gazdálkodott a papírral. Mégis, a vége felé,
utolsó írásaiban, amelyek halála után jelentek meg (s lehet, ő nem is adta volna őket a világ
elé), furcsa módon, érzek egy kis bőbeszédűséget. De ami írás életében az ő kezéből kikerült,
azokat — főleg az első műveit, a döbbenetes erejű szociográfiáját, illetve a regényt, „A halál
kilovagolt Perzsiából"-t egészen kivételesnek tartom. Azt is megvallhatom, hogy az első
könyve — mely közel egy időben jelent meg az én bemutatkozó kötetemmel — rám
valójában az első szerelem igézetével hatott. Volt egy nagy zsebü ingem, s mivel „A fűtő"
kötet kicsi, bele tudtam tenni. Vittem szívem fölött a Hajnóczy-könyvet, s ha akartam,
kivehettem, mint egy igazolványt: én ezt olvasom! Olvastam buszon, olvastam villamoson,
ültem kocsmaasztalnál vele, hordoztam. Az írót, akit nagyon szeretek! Igen, tüntettem
a Hajnóczy-írások olvasásával ezerkilencszázhetvenötben.
— Ha ennyire pozitív a véleménye az életműről, akkor mindenképpen megkérdezem: mi
lehet az oka Ön szerint annak, hogy az utóbbi években „prózairodalmunk jeles értői" mintha
kissé elfeledkeztek volna Hajnóczy Péterről? Előfordul nem egyszer, hogy bizony már
a felsorolásokból is kifelejtik a nevét...
— Úgy gondolom, Hajnóczy írásai valóban egy külön vágányt jelentettek. Ő ugyanis
9

a mondatain túl (amelyeket az előbb méltattam) érzett valami fontosabbat; amit el akart
mondani, azt tartotta lényegesnek. Ezért a formai dolgokra, a kísérletezésekre nem is
törekedett annyira — főleg úgy nem, mint egy teoretikus. Rendkívüli műgonddal dolgozott,
de mégsem ezt az oldalt tartotta a legfontosabbnak, hanem az 'üzenetet' —, hogy elcsépelt
szóval éljek. (A műgond érzékeltetésére csak egy példát. Amikor a Koszmosznál, ahol akkor
dolgoztam, szerkesztettük „A medveölő fia" című antológiát, emlékszem, milyen fantasztikusan fontos volt neki, hogy a „Temetés" novellája jól jelenjen meg: még az utolsó
pillanatokban is javítgatott rajta.) Szóval ő nem hagyta, hogy bármiféle prózaírói divat,
teória, vagy pláne! a kritikusok elvárása befolyásolja. (Mostanában pedig úgy látszik, mintha
a kritikusok próbálnának az új prózának diktálni.) Ónála elképzelhetetlennek tűnik az író és
kritikusa közötti „segítő kapcsolat", szimbiózis, amiről mostanság oly sokat beszélnek. Nem
is szólva arról a sajátos rejtvényfejtő játékról, amelybe az egyik kritikus be van avatva,
a másik meg nincs, és amelyikben mindig a beavatott a nyerő. Mert ő tudja (csak a szerzőtől
tudhatja), hogyha mondjuk a nyolcadik kilincsnél van egy sárga pötty, akkor az mit jelent.
Sajnos, látok kritikai életünkben egyfajta egészségtelen belterjességet. Nagyon színvonalas
emberek néha úgy művelik a kritikát, hogy az az érzésem, mintha le, vagy túl akarnák írni az
írót is: hisz tudnak ők olyan prózát csinálni, értik már annyira azt! Hajnóczy az ilyet nem
viselte, nem tűrte volna el!
— Kései alkotásában, „A parancs"-ban található egy idézet, melyben Hajnóczy — miután
megemlíti, hogy csak a vérrel írt írásokat szereti — vélhetően ennek az idegenkedésének
ad
hangot: „Én gyűlölöm az olvasó naplopókat". Lehetett esetleg a magatartásában is valami,
amivel ezt az ellenérzését kifejezte?
— Ezt nem tudom. Annyi azonban igaz, hogy vele nem lehetett könnyen kommunikálni, cseverészni. Nagyokat tudott hallgatni, szűkszavú volt, és (ha megszólalt) általában
sommásan fejezte ki a véleményét. Szóval őmellette azt a fajta kritikust, amelyik ott ül
a szerzővel, s esetleg még befolyásolni is akar a véleményével, a mindentudó bennfentességével, elképzelni sem lehet. Amint már mondtam: ő férfias alkat volt, s amit írt, az is férfias
próza. Érthető, hogy ez a fajta „életvitel", s mű nem túlságosan sokat mérlegel és nem
törődik a következményekkel: azzal sem, hogy ez kinek, s miért tetszik, s kinek nem. Talán
a széplelkeknek is a pofájába akarta vágni, hogy Én azért is megmutatom, hogy ki vagyok,
milyen vagyok: azaz az írásban valójában fölmetszette magát. Akkor is, ha látszólag nagyon
távoli dolgokról beszélt, ő abban nagyon benne volt.
Ezt a fajta „vérrel írást" nem látom mostanában sehol. Egyik Péternél vagy Lászlónál
sem — vagy mondhatunk más keresztneveket is, mert jönnek a legifjabbak, a Harmadkorosok, Nappali Házasók is. Például nagyon szeretem Esterházytól „A szív segédigéi"-t
(az megrendít!), Nádastól még mindig „A Bibliá"-t és az „Egy családregény végé"-t,
s készséggel elismerem, hogy ők nagyon profi módon tudnak írni — csak éppen az igazi nagy
tétet nem látom. Mindehhez persze még az is hozzátartozik, hogy Hajnóczynak — miután
már meghalt — van egy fantasztikus esélye a többiekkel szemben: ő már nem ronthatja el,
nem hígíthatja föl a MÜVET! Tehát, ha úgy tetszik, még ez is érvként szolgálhat az én akkori
választásom mai érvényessége mellett. És ez akár elégtétellel is tölthetne el, hiszen abban
a kocsmai beszélgetésben (amire idézetével utalt), bizony úgy éreztem, nagy megütközést
keltettem, amikor kimondtam Hajnóczy nevét. Ami nem csoda, hiszen barátaim akkor más,
divatosabb Péterekről beszéltek... Igazságtalan persze nem akarnék lenni. Aki írhat, annak
is van esélye. Jöhetnek a valódi remekművek!
— Azt hiszem, hogy B. Nagy által a bemutatáskor hasonlításképpen említett Sarkadi Imre
szintén nem az irodalomtörténészek, s kritikusok kedvence mostanság...
— így igaz: nem divat mostanában Sarkadiról beszélni. Pedig, ha vannak is neki
gyöngébb művei, mégis őnála érezhetni azt, hogy teljes „őrülettel" írt. És az is igaz, hogy a jó
Sarkadi nagyon tudott a mondatai között feszültséget, drámát teremteni.
Vagy vegyünk egy másik izgalmas írót, egy nagy magyar novellistát, talán a legjobbat az
10

„Emberavatás" nemzedékéből, a halott Szabó Istvánt — akiről ugyancsak alig-alig beszélünk. Ha valaki megnézi a „Varázslat kertjé"-t, vagy azt az egy-két későbbi novelláskötetét,
megállapíthatja, hogy ott az egyik mondat a másikhoz valami furcsa feszültséggel kapcsolódik, s ettől az egész mű különös drámaiságot kap. Amiről nem lehet beszélni, hiszen
valójában a mondatok közben, a kihagyások között érezni a zihálást — aztán már kezdődik
is a másik mondat. Ehhez jön még az életmódbeli hasonlóság: nála is komoly szerepet játszott
az alkohol, s ő is fiatalon ment el. Negyvenöt éves volt!
— Az előbb — ami a szigorúságot s a mondatok közti sajátos feszültséget, drámaiságot
illeti — nekem előszörre Balázs József „Koportos"-a jutott eszembe: annál is inkább, mert
ő kortársa is Hajnóczynak.
— így van: a „Koportos"-ra ugyanez jellemző: a mondatok mögötti csönd, s drámaiság.
Ami ráadásul Balázsnál teljesen természetes, hiszen ő kiváló dramaturg, forgatókönyv- és
drámaíró is egyben. S bizony itt kell megemlíteni, hogy valószínűleg Hajnóczyból nagyszerű
filmíró lett volna, hiszen azok a mondatok közti, drámaisággal telített szünetek valójában
mind egy-egy „végiggondolható látványt" hordozhatnak a filmes számára. Az ő szigorú
vágásai, a különböző kameraállások váltogatása (például a „Pókfonál" vagy „A szekér"
esetében) tulajdonképpen filmes technikák, s tudjuk, hogy az utolsó korszakában már
drámaírással kísérletezett.
— Megvallom, hogy — mielőtt leültünk volna e beszélgetéshez — átnéztem legújabb,
gyűjteményes verskötetét, a „Múlik a jövőnk"-et. Elképzelhetetlennek tartottam ugyanis, hogy
ne találjak rokonvonásokat az írásaiban azzal a Hajnóczyval, akihez — emlékezése s iménti
szavai tanúsága alapján — oly közel érzi magát. A Helyzetdal, borítékban című versére
gondolok, mert úgy érzem, az abban benne foglaltatott helyzetrajz — a budai ivó, az általános
manipuláltság állapota, pesszimizmusa — a korra s Hajnóczyra is jellemző generációs
életélményt fogalmaz meg. Azt hiszem, elég, ha csak az ötszázassal fizető beszélgetőtárs
pincérnek mondott jellegzetes Ady-parafrázisát idézem: „rohadunk a forradalomban".
— Az egyezés nyilván nem véletlen, hiszen e verset 80-ban írtam, s a mottó is egy
Hajnóczyhoz hasonlatos keménységű költő barátom, Döbrentei Kornél tollából való.
A szituáció teljesen Hajnóczyhoz illó, tehát akár ó is ülhetett volna ott velem a kocsmában.
Amiről szó van, az pedig az akkori magyar valóság — ez általános korosztályi élmény volt —,
s amiről beszélünk, annak témája ugyanaz, mint a mi együttdörmögéseinknek Hajnóczyval
a New York-palota liftjében meg a telefonban: hogy nem jól érezzük magunkat, hogy szar ez
a világ, a rendszer, amiben élünk!
— S hogy ebben a képtelen helyzetben igenis jogunk volt, nekünk, „vérző katonáknak,
költőknek" — Hajnóczyhoz hasonlóan, ki ezt több késői írásában megcselekedte — „Jézust
szívmagasságban, szemből leszólítani". (Hogy ismét e versből idézzek.) Hisz ez olyan abszurd
állapot, hol „A nyelv már nem ad világot, / a világ ad bábeli nyelvzsarnokokat, szóterroristákat" —, hogy át is ugorjak azonnal egy másik 'rokon' költeményre, mely A valóság égető
nyelve címet viseli. Nagy Gáspár itt mintha egy világ megromlását — melynek jelképe az
a bizonyos, akkor még „évek óta kaszálatlan, kaszáihatatlan" temetőparcella — a nyelv
lepusztulásával is érzékeltetné. S bizony megint Hajnóczyra is gondolnunk kell, ki tudatosan
nem vett részt e nyelvrontásban, hisz őrá nem jellemzők az itt felrótt „feminin nyafogások",
ő soha nem tartozott e rendszer „tapsalattvalói" közé. Sőt. Műveiben mindig élesen
szétválasztja az (itt is aposztrofált) általánosan használt, jelentés nélküli, elidegenedett nyelvet,
szembeállítva vele saját, lecsupaszított, szikár mondatait. Azt a felvállalni mert valóságot,
mellyel kapcsolatosan e versben az irodalom, a költészet tűrőképessége is fölvetődik (Czeslaw
Milosz mottója nyomán). S ez is az Önök között levő rokonság egy másik összetevője talán:
soha nem mérlegelték félve, hogy mennyi valóságot, igazat bír el — a hatalom tűrőképességére
is oda-odakacsintva — amit írnak: tették, mit szívük, becsületük diktált. Kimondták, ha kellett,
e maga emberségét megtagadó világ halálraítéltségét, s ugyanakkor szembenéztek az isteni
közömbösség lehetőségével is.
11

— Érdekesek az észrevételei, mégpedig azért, mert — be kell valljam — mikor e
verseket írtam, nem gondoltam Hajnóczyra. Mégis, tagadhatatlan, hogy bennem ugyanazok
a dolgok jönnek föl, mint őbenne, az agyam kereke hasonlóan jár; ami mögött csak az lehet,
hogy én is abban a korszakban nőttem fel, és azonos problémák foglalkoztattak. S bizony
lehetséges, ha énbennem nem ez a hasonló életérzés munkálkodik, akkor soha nem írom le
róla azokat a megemlékező sorokat. „A valóság égető nyelve" egyébként a Vigiliában jelent
meg, a Nagy Temetés előtt, amikor még tényleg fűvel benőtt volt a 301-es parcella; három
tételben néz szembe a valósággal, s kegyetlenül, egészen Istenig elmegy a perlekedésben.
Ahogy hallottam, meg voltak ütközve kissé a szerkesztőségben, hogy én azt írom: istenünk
ásító és közömbös. Igen, ezt gondolom, ezt is gondolom. De azért a közömbösségről,
a szörnyű történelem elviseléséről az embert kérdezném meg.
— Az embert, kinek tartása megőrzését — mint a számára egyedülállóan fontos értékhez
való ragaszkodást — kötelességgé írja elő történelmünk. Abban a korban különösen így volt,
hisz az általános reményvesztés, elértéktelenedés állapotában csak ez maradhatott még belső
kötőerő. S az valóban nem várt öröm, mikor — a személyes jóérzésen kívül — még esetleg
máshonnan is igazolást kap az ember. Az Öröknyár: elmúltam 9 éves című,
akkoron
bátorságáért, szókimondásáért nagy port felvert költeménye hatására, önigazolásként is
felfogható utóéletére gondolok...
— Akkoriban engem sokat szidtak, hogy miért kellett ebben a versemben — Új Forrás,
1984/5 — a számonkérő szavakát olyan egyenesben kimondanom. 1986-ban pedig
a Tiszatájat be is tiltották egy másik versem miatt („A fiú naplójából"). Persze, én mindig is
azt gondoltam, hogy a szókimondást vállalnom kell. Örülök, ha ennek az értelme kicsit
visszaigazolódott. A 'régi-új' Tiszatáj 1990. júniusi számában közölt Szűrös Mátyás-inteijú is
ezt erősítette. Tehát számomra — minden retorzió ellenére — igazolódott: ez a vers valóban
annyira az „élére volt akkor állítva". Már megérte, ha ezáltal Kádár Jánost kényszeríthettem
arra, hogy föltegye magának a kérdést: „Ki az áruló, Nagy Imre vagy én?" Nem véletlen,
hogy az utolsó, KB előtt tartott összefüggéstelen beszédében is Nagy Imre nevének
kimondásától szenvedett, (illetve, hogy ne ejtse ki), s valójában egészen a haláláig ezzel
viaskodott. S ha a Tiszatáj betiltásának a pillanatnyi veszteségeken túlnövő erjesztő hatását
említem, azt hiszem, akkor is megérte.
Szóval létezett, létezik a valóságnak olyan kényszere, ami elől nem lehet elmenni,
vállalni kell. Most, hogy ez predesztináció vagy inkább alkati kérdés, nem tudom. De az is
biztos: valahol itt húzódik egy válaszvonal köztünk meg a más habitusú írók között.
— Az elmondottak ellenére sem meglepő számomra azonban, hogy Hajnóczy Péter
temetésén mégsem ezek a különbségek domináltak. Ahogy a megemlékezésekből
kitűnik,
alkattól, ízlésvilágtól függetlenül, tényleg a generáció első jelentős halottjának kijáró tisztelet
kísérte őt utolsó útján.
— A Farkasréti temetőben egy vonalban álltunk a sírnál, éppen Esterházy mellé
kerültem. Amikor a pap elkezdte a Miatyánkot, mi Péterrel jó hangosan vele mondtuk.
Garai Gábor, aki az idő tájt az írószövetség főtitkára volt, bár nagyon megrendülten állt,
hallgatott. Az imádság felénél aztán ő is csatlakozott. Úgy látszik, megérintette valami,
s elkezdte önkéntelenül ő is, vagy tán elszégyellte magát, hogy mi olyan hangosan
imádkozunk a pappal, nem tudom. Lassan aztán átvette az imát a tömeg, s úgy emlékszem,
hogy a temetés végén a Himnuszt is elénekeltük. Azt az együtt mondott imádságot sose
felejtem el! S ugyanúgy a nagyon levert csapatot sem, mely ott összejött, hogy kifejezze
tiszteletét, s magába nézzen. Szegény, szegény Hajnóczy Péter testvérünk — nélküle lettünk
tíz évvel öregebbek.

12

LEVENDEL JÚLIA

Földön futó füst
REGÉNYRÉSZLET
Anna, nem voltál még két hónapos sem, mikor erőlködtél már, hogy beszélgess. Összeráncoltad a homlokod, figyelmesen nézted a föléd hajló száját, csücsöríteni próbáltál és hangokat
formálni. Nem a messzeségből hozottakat akartad elmondani a mi nyelvünkön, nem önmagad
kifejezésére törekedtél, csak arra, hogy beszéljünk. Az igyekezeted meghatott (ez bizonyára az
öregedés jele), mélyebben, talán tisztábban éreztem valamiféle hálát, mint amikor a saját
gyerekeim ugyanilyen kapcsolatteremtési erőlködését láttam. Beszéljünk. Ne hidd, hogy nekem,
vagy bárki föléd hajlónak könnyebb ez. Azt mondom, „hő", vagy klő-klő", vagy azt, hogy „szép,
kedves, okos", ez csak rutin, s mert soha ezelőtt nem éreztem, hogy amit írok, az valakinek szól,
most, hogy neked akarok elmesélni — mindent —, igyekezettel válaszolni az igyekezetedre, jobban
szorongok, mint bármikor. Milyen alaktalan az a minden, milyen hatalmas. Félek, hogy rád
zúdul/félek, hogy meg sem tudom fogni. Amíg a szavakat rakosgatom, összehúzott homlokodat,
a szemedet, hosszú, kékes szélű szempilládat látom, és semmiféle csábítást nem érzek, hogy az
egyszerűbb, szokványosabb utat válasszam, s felnőtt tanácsokkal, akár élettapasztalatokkal
lássalak el. Tudom jól, csak akkor fogunk beszélni, ha hozzád hasonlóan próbálkozom én is.
A betűim a te hangjaiddal együtt formálódnak, a történetem artikulálódik — mert történet lesz,
sejtheted; csak történetben lehet annyi életet, játékot találni, hogy törekvésünk összeérjen. Később
— ezt könnyű és kellemes elképzelni — a térdemen ülsz, kérdezel, talán elterelsz, vitatkozol, de
tudd, milyen homályból, miféle ősi vágyból születik ez a történet. Neked mondom, bár lehet, nem
a kedved szerint. A beszéddel, ugye sem te, sem én nem győzhetünk a másik felett.
Azon a májusi napon, amikor születtél, a reggeli hatalmas zápor idején, többnapos
eszméletlenség után, a hozzátartozók és a kórházi személyzet megkönnyebbülésére Vida
Miklós nem lélegzett többé. Hanyatt feküdt, orra keményen kiemelkedett a lapos arcból,
szája vékony csík csupán. A kicsi különszobában a halottaságy mellett az özvegy, az ápolónő,
az ügyeletes orvos. Vida János, az elhunyt fia a mosdó mellé húzódott, ott is volt, meg nem
is, s amikor az anyja lefogta a vetkőztetni készülő nővér kezét, hogy „várjon, kedvesem, még
más feladatunk is van", felnyögött. Kínosan, pimaszul, ebben a mindenki számára
megrendítő, de legalább fegyelmező pillanatban.
— Hamarosan ideér egy szobrászművész, hogy gipszmaszkot készítsen az uramról.
Kérem, addig ne nyúljanak hozzá.
Az asszony határozottan, talán túl hangosan is rendelkezett, és az orvos, maga előtt
terelve az ápolónőt, kiment a szobából; a nyitott ajtónál tétován ajánlotta:
— Talán inkább a hallban várakozzanak.
Vidáné nem mozdult. János a mosdó mellől figyelte az anyját — egyedül nem hagyhatja.
Eddig mindent tökéletesen csinált, úgy, ahogy bizonyára sokszor elképzelte az utóbbi
napokban, vagy már évek, évtizedek óta. Könnyet nem ejtett, de amikor a halál bekövetkezett, letérdelt az ágy elé, homlokát a halott kezére fektette, egy-két percig így maradt, mintha
imádkozna, aztán felállt és biccentett a nővérnek, hogy ő is megvizsgálhatja a halottat, de
lefogta a nyomban vetkőztetni igyekvő kezet. Fekete selyemblúzt, nyers színű szoknyát viselt
ezen a reggelen, tudhatta, hogy most meglesz, a fél gyász is telitalálat, a mozdulatai
eleganciája és méltósága: a fiatal orvosnak és a nővérnek is érdemes mindezt megmutatni.
13

— Gyere, menjünk ki! — indult végre János.
Megérintette az anyja vállát, s Vidáné engedelmesen elfordult a halottól. Ennek is így
kell lennie: most már gyöngéden kitessékelhető, a fiára támaszkodva megjelenhet
a folyosón. Sót, elhagyhatja a kórházat, nincs tovább itt dolga. A szerepét remekül alakította
— szinte főszerep —, nem rohanhat ki fejveszetten, de ez már a visszavonulás ideje. Kint
látniuk kell, őrajta lesz látható, hogy történelmi jelentőségű most minden. Rá még rengeteg
feladat vár, a temetésig, s utána is.
— Egy korszak, persze, mindenképpen lezárult — mondta a kissé éneklő hang.
— Bizonyára. Csak én már nagyon unom ezt a folytonos korszakzárást — replikázott az
idősebb, a reszelős.
Egymás mellett ültek a hallban, bőrfotelokban, két középkorú nő, keresztbe vetett
lábakkal, szájukon, szemhéjukon, a körmükön fémesen csillogott a festék, krémpúdermaszk
alatt az arcuk. Most minden jelképesül, gondolta János, mint valami modern kórus; úgy tűnt,
az anyja nem hallja, nem látja őket, pedig örülhetett volna a közönségnek. A kórházi osztály
hallja igazán alkalmas a történelmi búcsúztatóra.
— Megvárjuk a fiatalembert — lehelte Vidáné, a hangja is más; magyarázkodó-bocsánatkérő pillantást vetett a fiára. Özvegy immár, a gyámolítójának tartozik számadással. „Ezt
is eltervelte?"
János az este felajánlotta, hogy aludjon náluk, de az anyja felemelte a kezét, tenyerével
intett, hogy „nem, nem", ő nem erőszakolta. Tíz óra után jöttek el a kórházból, az orvos
megígérte, hogy „ha lenne valami", telefonál (senki sem mondta ki a szót: „meghal"), és
szinte biztatóan tette hozzá: „már nem tér magához". De megérte a reggelt, megvárta, míg
ók megérkeznek, néhány perccel később megszűnt lélegezni — az anyja erős akarata
irányította így.
Hatkor elvitte Tamást a Keleti pályaudvarhoz, a gyerek betolta a fémvázas hátizsákot
a hátsó ülésre, és előre, őmellé szállt be, de nem szólt hozzá egy szót sem. Hajnalban,
hallotta, megkérdezte Maritól: „de igazán nem ciki, hogy elutazom", az asszony talán csak
a fejét ingatta, legyintett, megölelte Tamást — mindezt hang nélkül. Most legalább
cinkosán segíthette a fiát, hogy elforduljon az ő családjától. Elküldte a háromnapos
osztálykirándulásra, mintha sürgetné is, úgy csomagolta az útravalót, menj, menj, de
gyorsan, mert ha az indulásotok előtt patkol el az öregúr, mégis kínosabb. És Tamás nem
tudott mit mondani neki a Keleti pályaudvarig. „Vigyázz magadra!", lapogatta a fiút,
s mikor egyedül visszaült, kérlelhetetlenül kijelentette: „Én nem mentem volna el". Úgy
rémlett, valóban hangosan beszélt. Az utolsó napokban mindenki bosszantotta: az anyja a
hideg színjátékával, Mari a felfakadó sérelmeivel, Tamás a közönyével, a kórházi
dolgozók, ahogy rutinosan végezték a munkájukat; a konvencionális részvét és a bosszúálló
düh — most volna itt az ideje kárhoztatni Vidát és a Vida-korszakot? Neki mégiscsak az
apja, egy nyomorult, haldokló öregember. „Végig kell csinálni. Végig kell csinálni",
ismételgette, s bezárkózott, a mondat fedezékébe vonult, büszke volt a saját kivételes
tartására, „ezt végig kell csinálni".
Anyád azt kérdezi, Anna, hogy a rengeteg áldozat megéri-e. A most összeomló életek.
Megéri-e? Nem beszélünk róla, de tudjuk, a törmelékek téged is fenyegetnek.
Riadt
tekinteteket, a dühös kaszabolós sérültjeit látod majd, volt-embereket, sunyítókat, megtörteket,
motyogva védekezőket; s a hősöket, akik kétely nélkül lovagolnak át, pálmaággal, s az
önelégültség mázával. Nem éri meg, de úgy tűnik, így kell lennie. Hidd el, diktatúrában,
konszolidációban és az átmeneti korszakokban nem lehet élni — másfélét még nem próbáltunk,
és hát persze élni is lehet, látod, új életet adni; sőt, adni-venni, sokan úgy tartják, ez maga az
élet, véghetetlen kufárkodás, adni-venni, asszisztálni örömmel, gyásszal, tervezéssel, szorongással — nem éri meg. De ezt sohase kérdezd. így rossz a kérdés.
14

Egy héttel a kirándulás előtt Vida Tamás elment az osztályfőnöke lakására, becsöngetett
délután váratlanul, elhatározta, mit mond, hogyan kezdi, s persze minden másképpen
történt. Törőcsik Péter alig látszott meglepettnek, éppen telefonált, „gyere, gyere be, máris
befejezem", s aztán még kínosan sokáig csüngött a kagylón, „igen... aha... igen...",
mormolta, nem lehetett kitalálni, kivel beszél, mintha unná, de nem szakíthatná félbe, intett
Tamásnak, hogy üljön le, forgatta a szemét, felhúzta a vállát, kifordított tenyerével jelezte,
nem siettetheti jobban a beszélőt, nem tehet semmit, Tamás meg álldogált, nézte
a könyveket, a polcra hordott mindenfélét: csigaházat, madártollat, képeslapot, kavicsot;
eldöntötte, hogy mégsem azt, mégsem úgy mondja. A tanár akár a bátyja is lehetne, nincs
még harmincéves, á, még huszonnyolc sem, egyszer moziban látta egy lánnyal, Törőcsik be
is mutatta neki, Barbara vagy Dorottya, ilyesmi volt, és Tamás úgy érezte, a lány nem méltó
Törőcsik Péter szerelmére, márpedig a fiatalember szerelmes volt, Tamás látta rajta
a szerelem jeleit, akárha önmagán látná. Akkor kellett volna Andreáról mesélni, tanácsot
kémi, most már minek, másról, egészen másról beszél majd. A haldokló nagyapjáról
például. Ártott-e az öreg Törőcsik Péternek? Hogy árthatott volna? Miben? De azért
meglehet. Jó volna tudni, hogy mit gondol, mit tud a tanár az ő nagyapjáról, a családjáról.
Második éve tüntetően nem veszi tudomásul, hogy ő Vida-gyerek — de mit rejteget?
Törőcsik leült végre, szemközt vele, beletúrt göndör, vörösesbarna hajába, ahogy az
órákon is szokott, mikor nekirugaszkodik egy-egy új témának. Mintha nyögne, sóhajtana,
beletúr a hajába, s kérdőn néz: mi szél hozott. A kicsi szobában csak könyvespolc, három
fotel, kerek asztalka, a sarokban íróasztal, állólámpa — nem itt alszik, talán másik szobában,
az ajtó csukva, a lakásból nem is látott mást Tamás: a keskeny, alig két négyzetméteres, üres
előszobát és ezt a helyiséget. Harmadszor jár Törőcsiknél, s a látogatásai között semmi nem
változik. Az ajtó mögött talán Barbara alszik, meztelenül hever az ágyon, talán nyitott
szemmel, merengve, az ajtón túl — valahol — titkok megfejtése lapul. Tamás semmit sem tud
a tanárról, s most is, mintha a semmit őrizné, burkolná, nem felfedezni készül, csak
támpontokat keres, hogy aztán a képzelete száguldozzon össze-vissza. A bátyám lehetne,
a legjobb barátom, gondolja, holott arra van szüksége, hogy kedve szerinti helyzetekben és
tetszőleges hősként szerepeltesse Törőcsiket. Minden további ismeret csak korlátozza.
— Épp csak felugrottam. így talán neveletlenség, de nem is akarok zavarni...
— Csöppet sem zavarsz. Nagyon örülök, hogy eljöttél — és nem segített elindítani
valamerre a beszélgetést.
— Jó ez a lakás. Tetszik nekem. A szünetben átrendezem a szobámat. Júniusban van
a születésnapom... Szeretnék pár hetet dolgozni valahol, lesz akkor valamennyi pénzem...
Nálam minden olyan kialakulatlan...
— Szerencsére. Képzeld, ha tizenhat évesen minden kialakult lenne körülötted... Azt
hiszed, nálam valami kialakult már? Persze mondhatod: savanyú a szőlő... Lehet. De
a kialakultság veszélyes. Ezzel biztatom magam.
Tamás elégedetten bólintott. Nem értette egészen, miről beszél Törőcsik, legalábbis
bajosan tudta volna visszamondani, de sokat megérzett, haladt a tanárral, a szája és a keze
mozgását, a tekintetét bármikor felidézi. Éppen ilyen elmélkedések kellettek neki —Törőcsik pedig készségesen szolgált effélével. Még nem szólította meg Tamás — hamarosan
elkerülhetetlen lesz —, még egyszer sem mondta a kötelező, de annyira idegen „tanár úr"-at,
nem magázta, „tetszikezte". Ha valamit kérdez, nem kerülgetheti tovább. Magában,
elképzelt hosszú beszélgetéseikben tegezte Törőcsiket, Péternek, vagy még gyakrabban
Törőnek, Törinek szólította, s úgy érezte, komoly erőfeszítéseket tesz, hogy megőrizze
a látszatot és ne adja ki, ne leplezze le önmagát, holott csak nem szívesen használta
a hierarchikus formát, de sohasem tévesztette el.
— Ha nem érzed úgy, hogy visszaélek a látogatásoddal, megkérlek, segíts nekem minél
érdekesebbé szervezni a kirándulást. Nekem nyomasztó emlékek maradtak az osztálykirándulások. Valami mást kellene, valami újat, de amit ti akartok.
15

— Ez biztosan jó lesz, csak kevés a három nap. Inkább kettő és fél. Mire belejövünk,
már vége is. Nem rólam van szó... nem is tudom, hogy lesz velem, de a többiek... mindenki
szívesen vette volna, ha négy-öt nap... Szerintem meg nem kell több felkészülés. Nem lehet
agyonszervezni... Nem baj, hogy ezt mondom?... A jó hangulatot úgysem lehet... arra nem
lehet felkészülni.
Később mégis azt mondta Tamás az anyjának, hogy Törőcsik ót kérte a kirándulás
vezetésére, és nehezen tehetné, hogy otthon marad. Megértené mindenki, magyarázta, de
nem volna valami épületes, ha egyszerűen nem mennék. „És a nagyapám mégsem az apám",
tette hozzá, jól tudva, hogy a hárítással kedveskedik az anyjának.
Törőcsik nem kérdezte, miért a többiek helyett beszél Tamás, a fiú meg szentül hitte,
hogy a tanár mindent tud a nagyapja haldoklásáról, az otthoni feszültségeikről, de
tapintatosan nem faggatja. Eljött úgy, hogy semmiről sem beszélgettek, mégis boldog volt,
megkönnyebbült. Ó megért, leginkább ő ért meg, hajtogatta magában, s a büszkeségtől
vöröslött a füle, lomha járásában a repdesés töredékei: megtette, elment, becsöngetett, leült,
ott volt. Most sikerült.
Annál keservesebb lett Tamás csalódása néhány hónap múlva, amikor Törőcsik
otthagyta az iskolát.
János látványosan virrasztott. Feltámasztotta a párnáját, csaknem függőlegesre, és
nekitámaszkodott, ült az ágyban, nyitott szemmel, Mari tétova mozdulatait* feléje induló
kezét mintha észre sem venné. Szenvedett önként vállalt, sőt, keresett magányától, de
sohasem adatott neki ilyen jóleső, egyértelmű szerep, soha ilyen magabiztos nem lehetett;
a felesége gőgösnek látta. A vékony, krémszínű függönyön át besütött a Hold, telehold volt,
olyankor mindig nyugtalanul aludt, most ült, nézett mereven egy tökéletesen érdektelen
pontra, a szemközti komód fogantyújára talán, a melléig felhúzott takaró alatt meg se
moccant, az arca — Mari szorongva figyelte — gőgben égett. Megközelíthetetlen volt, mint
egy látomásba vakult szent. „Ezt végig kell csinálni", éjszaka is mondogatta, hang nélkül
mormolta magában a mondatot — nem biztatóan, hanem a nagy fölismerések döbbenetével.
Pár százszor már elismételte az utóbbi napokban, elmondja majd reggel, amikor Tamást
kiviszi a pályaudvarra, mikor a kórháznál parkol, aztán a temetésig és utána is. Ez az
ő mondata, benne van a feladata, most találta meg; igen, ez 6 maga. S most, hogy megtalálta
önmagát, magányosabb, mint kamaszkorában. Mari nézte a holdfényben, és megrémült az
idegenségétől. A gyászában nem osztozhat, mert — tudta jól — nincs gyásza. Minek
megjátszania magát, őelőtte éppen, mintha elhitethetné vele, hogy megrendíti az öreg
haldoklása. Persze, tisztességgel végig kell csinálniuk az összes ceremóniát, még neki is,
ahogy illendő, de az anyósa sem vár mást, többet egyikőjüktől sem. Akkor miért ül ebben
a szent-pózban János, miért tüntet a magárahagyottságával, miért bántja őt? Ez az idegenség
soha többé nem oszlik el. Normális családban a halál közelebb hozza egymáshoz az élőket.
Félelemből vagy a felismert szeretetből összebújnak, ó pedig kirekesztett lett, jóvátehetetlenül az, s nem is érti, miért, mi tagadtatott meg tőle.
Amikor harmadévesek voltak, János hozzá menekült, a Wesselényi utcai egy szobakonyhás lakásba, ahol Mari az anyjával lakott. Vidáné oda sohasem tette be a lábát, amikor
megszületett Tamás, akkor sem, pedig több mint két évig nyomorogtak ott. Megfordul most
az ágyban, háttal Jánosnak, összekucorodik, a párna szélét markolja, a szájába gyömöszöli.
Hangtalanul sír. „Hazugság lesz az egész?" Rémült és fáradt; mindjárt fel kell kelnie, Tamást
ébreszti, becsomagolja az útravalóját, megkapaszkodik a kenyérvágó késbe és a zsírpapírba,
a kakaóba és a piros retekbe. Szerencsére nyolckor már tárgyalása van — aztán a hét vége?
Úgy érezte, nagyon hosszan álmodott, pedig csak percekre aludt el. Álmában idősebb
volt, öregasszony szinte, és János öregember, bár úgy mozogtak, beszéltek, mint mostani
életükben, és hajléktalanok voltak, csapzottak, rongyosak, azért is tűntek öregnek. Előbb
16

egyedül ült egy düledező gangos ház lépcsőfordulójában. Az udvaron valami ünnepség volt,
zenéltek, tolongtak, ittak, jókedvűen koccintottak, és ő föntről, két-három emeletnyi
magasból, a lépcsőház fedezékéből figyelte a társaságot. Nagyon sok fiatal, kedvesen
mókáztak. Mosolygott rajtuk. Szelíd, szeretetre méltó volt ebben a koldus-létben. János
mellékuporodott, megsimogatta, mintha akkor találkoztak volna először; tudta, hogy
nagyon szeretik egymást. Aztán ripsz-ropsz, neki menekülni kellett, irdatlan hosszú és
zsúfolt vonaton, Tamással. Ez egészen más álom volt. Ó jólöltözött, ápolt, de kétségbeesetten menekül. A nagy batyukkal, fémvázas hátizsákokkal, bőröndökkel toporgó emberek
között a folyosón nehezen tudta átvágni magát, a gyerek még a karján, meg kellett menteni.
Az egyik kupéban alkalmasnak látszott valaki, rábízta rövid időre a fiát, kicsi volt, ő próbált
tovább jutni, nem láthatják rajta, hogy menekül, hogy feldúlt, csitította magát, küszködött,
préselődött, megütötték a hátát, a mellét, csak tovább, a vonat őrülten robogott, hirtelen
megállt, az emberek egymásra zuhantak, sikoltozás, neki még mindig előre kellett volna
rohanni, de vissza Tamásért is, már nem tudta, hány kocsira maradt a gyerek, zokogott, hogy
elveszíti, merre nyomakodjon — akkor felriadt. Óvatosan megfordul, János még ül, a falhoz
döntött párnának támasztja a hátát, a feje oldalra bicsaklik, hangosan szuszogva bóbiskol.
A holdfényben ő is fáradtnak látszik, olyan elgyötörten szelídnek, mint az álomban.
A körülötted élő felnőttek, Anna, ki-ki magában, tudom, vigyáznak, hogy ne jelképesítsék igyekvő mozdulataidat, az első, dülöngélő lépéseidet, a nevetésedet, az utánzó hangokat.
Mert az ember könnyen hajlik arra, hogy az acsargással, tülekvő károgással, a fölbuzdult
gonoszsággal szemben leltározza a jót, bekönyveljen valamit a remény rovatba. Hogy
rovatokat nyisson. Csakhogy a vágyakozással, az élhető áhításával botorul mintha mi magunk
szentesítenénk a megosztottságot, a semmi-rendet, ami talán a megnevezést egyszerűsíti, de
másra alig használható.
Ülsz a hintában, ez még új neked, előre-hátra, előre-hátra, az arcomat figyeled, látod,
hogy a móka itt lapul, a cseppnyi szorongás is átdereng a kíváncsiságodon, de te a lényeg, igen,
a lényeg felé törsz, lendülsz, előre-hátra, újra előre, felém, közel hajolok, a hinta mozgására én
is előre-hátra, és hagyom, hogy a lábaddal megérintsd a homlokom, „ól", és mind a ketten
hátra, eltávolodunk, közelítünk, újra az érintés, „ól", és felnevetsz, nyakon csípted
a hinta-lényeget, ez a móka, megvan, hasonlít a beszédhez, a bújócskához, de másképpen
csináljuk. Ilyenkor nekem is sikerül: a működést élvezem, a fogalom nélküli történést, lehántva
az egészről az amúgy bevált jelkép mankókat: hinta, közelítés,(érintés — mindent. Most ez van,
történik, csináljuk — talán mégis ez a Jó oldala. Lehet.

19

TANDORI DEZSŐ

Az ellobogó kocsiszakasz
Nem kapok levegőt, azt éreztem. Gyorsan, ki innen. Persze,
ha az így menne. És aki ezt — és akihez először és utoljára
szólok itt külön, különben: csak az egész, és az egész, itt, ez,
amit elmondok, ha már az van, mondjam el, érte van, ez az egész érte van — olvassa, aki ezt olvassa, persze, arra gondol, ahol
él, szép hely, gyönyörű hely, de kirohangál, levegőt venne, fél,
megfullad, vagy elvágódik egyszerűen. Kirohantam levegőt venni, nem volt
elég — nekem már? már? nekem? — a levegő, ott kellett hagyni
az egészet. Egy életkor után — haha! — mit és hogy lehet otthagyni?
A könyveidet, a lakásod, azt a pár emberi vagy állati szempárt, hogy
lehetne. Én csak otthagytam egy zárt helyiséget, kimentem,
nyomban
megfrissülve, bár még kábultan, egy nagy térre, egy dóm tövében
haladtam egy főpályaudvar felé. Volt egy tippem, egy régi mániám,
végig, mióta volt, még gyerekkoromból.
A Krefeld FC vagy Krefeld 08,
egy jégkorongcsapat, mert jégkorongoztunk is gombokkal egy csúszós
szekrénylapon, a szekrény három emeletet zuhant az ostromban, ezt
a lapját kikotortuk a romok közül, jártunk föl-le a vasgerendák
közt, kikotortuk a barátommal, voltunk vagy hatévesek,
kezdtem
írni, kezdtünk gombfocizni, barátom tudta, nem kell külön kezdenie
semmit, orvos család, orvos lesz; orvos lett, átmentem a dóm
alatti parkolón, nagy csikorgás, a lámpaoszlopnak repültem, semmi
bajom nem lett, de: „ vigyázat a túl sok levegővel, a túl nagy
boldogsággal"; és elkaptam a krefeldi vonatot. Egy töküres szakaszt,
nem is, egy fél — ilyen régimódi — kocsit. Az ablakok
lehúzva, ami nem volt, lehúztam; most akkor a barátomnak volt ez
az FC Krefeldje, azt se tudtam, hol van Krefeld, hát hogy Kölnbe
jöttem most, megnéztem, itt volt, és egy nagyon jó modern múzeumot
szerettem volna megnézni — megtalálni előbb, haha! —, és fogalmam
sem volt a galopp-pályáról. Mindegy, lobogtak a függönyök az üres
félkocsiban, hol volt már, hogy elájulok a levegőtlenségtől,
közeledtünk Krefeld felé. Tapogattam a fejem — amivel az oszlopnak estem
a kis piros Renault elől —, és Misi jutott az eszembe, akivel
jégkorong-gombfociztunk.
A jégtáblák jutottak eszembe — olyan
jól előfújt mindent a félkocsi-keresztkas szél, a lobogó
függönyök
regattájában —, ahogy akkor, hogy az FC Krefeld, például, játszott
az ostrom-romból kikerült és felfényezett szekrénylapon, ahogy akkor
másfél évig volt egy képzelt csontrákom — egy valódi bordadudor —,
és meglett az, hogy valamiről nem és nem lehet szólni, és meglett,
hogy valami napról napra messzebb visz attól, hogy holnap is élni
fogok, holnap ki tudja, mi lesz, a kezükre kerülök — kiknek? —, ezzel,
ami van velem, a csontdudorral, és így, amíg a képzelt deszkajégen
krefeldék és dorogék vagy ajka alsóék — az én csapataim — kergették
anyám kombinégombját, vagy apám sliccgombját, a korongot, én igazi
jegeket néztem a Lánchíd alatt, és a csatornatorkolatoknál
néztem
a vizet, és, akármilyen távoli, gondolatokkal foglalkoztam,
nem
18

akarok „öngyilkos"-t mondani, az se volt azért így kimondva, de bejött,
kezdett bejönni, hogy magam számára is föl-öntudatlan állapotban jobb
megmaradnia a dolgoknak, nem volt érdekem akár csak sejteni is, mit hoz
holnapra a csontdudor dolga, holnap, mondjuk, tarthatatlan lesz már
az állapotom, feltárul „a seb ", mint Kafkánál, mikor az orvost
hívják abban a rémes történetben. És, aztán, persze, „Széchenyi Alagút
és Széchenyi Lánchíd", és Szpéró madaram, és lengyel-alföldi-kutyám,
s évtizedek, és hogy pár éve Misit egy parkolónál elkapta egy autó,
vagy ő ment egy oszlopnak, és én-nem-tudom-hány-éve kómában van, ha él
még egyáltalán, „ne látogassuk" stb. S közben, akkor, a jégtáblás télen,
játszottuk a Krefeld—Dorog—Ajka—Düsseldorf hokibajnokságot. A krefeldi múzeum nagyon fehéres volt. De ezt annyit meséltem már. Itt volt a
fekete priccs, a zengő-ágy, melyen végig kellett — vagy lehetett —
feküdnöm, egy ilyesmire csinált műtárgy, és vízszintes helyzet jött
— egy üres — múzeumban, ami odaát, a kölni Ludwigban, ha a léghiánytól
elájulok, botrány lett volna; itt nem. De hát inkább az volt: a múzeum
után: parkok, egy város sosem látott rendszere, füvek egy árokparton:
a mi madaraink füvei! Mintha álmon járnék, már Szpéró és a többi madár
és őrzőkutyánk kihúzna a jégtáblák alól — majdnem jégtáncot írtam —,
s kérdezném, hol vagyok? Mi volt ez? S „mi lesz a program"? kérdenék
ők s satöbbi; így néztem Krefeldben egy árok partján a füveket, melyek:
mint amilyeneket Szpérónak, Éliásnak, Pipi Néninek — Vakunknak —
szívesen szoktunk volt szedni évtizeden át, nekik, akik már halottak
voltak, s akiknek emlékével, a lobogó kocsiszakasz után is végre
megnyugodva, ott ültem; aztán sietve visszatértem az állomásra.
Krefeldet jó évre rá láttam viszont. Megtaláltam a buszt, mely
a galopp-pályához visz, de már nem is tudtam. Szpéró fehér szárnya
egy Wings ofLilian nevű ló volt — nyert! és táncoltam a csatakos
füvön, fejjel nekidőltem egy pergő mázú faoszlopnak, most önként —,
és Pipil, Vakunkat egy Santa Ippi nevű ló idézte — és senki se tudta,
miért ujjongok. Dorog, Ajka — ez járta fejemben, s teljes testtel
egy farácsnak dőltem a lenyergelőnél — most nem múzeum, tehát —,
amilyen priccs az uszodai volt, ahol a csontdudort éreztem meg először,
másfél év rettegésre. Istenem, hát most megszabadítottál? Nem kérdeztem.
Később megpróbáltam emlékezni; milyen is a kölni pálya? a gelsen-horsti?
melyik a krefeldi az emlékezetemben? De csak, mint görög amfiteátrumok,
vagy rómaiak, ilyen betonlépcsők a fölvezető- vagy séta-kör körül, csak
hogy fejem a két öklöm közé hajtom; semmi „Szpéró", semmi „Misi", csak a
„mégis". Nem emlékszem, nem emlékszem. Istenem, most ez jó neked velem?
Mész, Istenem, talán elzuhannál Te is nagy termeidben, mint amit velünk
játszatsz, mész ide vagy oda, mint nagy madár, melynek a Gondviselés
Verebe: a „mása", mikor hull, de le nem hullhat önmaga nélkül. A vonat
befutott Krefeld egy-egy elővárosába, kis helységek, a szél leállt, a
függönyök visszahulltak. A fekete priccs körül nagy csönd és üresség
volt a múzeumban. Teremőrök távolán magam feküdtem. Hagytam tapintatosan társalogni őket, hagytak tapintatosan. Művirágokat kezdhettem
volna keresgélni, műanyag vagy gipszalakokat, akik utoljára elköszönni jöttek még. Csak a pályakerítés vörös tégláira emlékszem.
19

Nyilván túl sok volt aznap délutánra. Nem is az, hogy „ittam " volna
— hát ittam —, de most jön elő az is, hogy Santa Ippi hol volt, hol
Wingsom, a Lilian. Ők maguk — Szpéró, Pipistb. — rég a Tabánban,
egy lebontott város helyén. Egy ellobogó kocsiszakasz, ó, Isten,
ez lehet emlékezeted velünk. Mi végre tesszük hát, amit teszünk?
Annyi marad, Neked, mondjuk, hogy a buszt megjegyezted, ami visszavisz az állomásra. Ellenőrzöd a menetrended — nem bízod Kő Péter
szervezőkészségére —, magad ellenőrzöd. Benézel, majd már nem a mi
ember- vagy madár- vagy lóképünkben — a restibe, ami itt Götzlar
Bierbrau, végignézel egy sor pulttámasztón vagy néhány fogason,
esernyőtartón. Ennyi emlékeid vagyunk, Istenem, mint amit a krefeldi
kocsiszakaszon a szél átfúj, körbelobogtat, visszahoz, én-nem-tudom.

Mennek, ruhatár után kis táskájuk megtarthatva, a múzeumba az érdeklődők, a versenynaptár rendje szerint Krefeldben és másutt sor
kerül a versenyekre, amott gombfociznak, mi egy jégtörő hajót
bérlünk Santa Ippivel, Szpéróval, Misit megtesszük kormányosnak,
áthúzunk a Lánchíd alatt; a teli nyárból a gróf: döblingi gesztenyelevéllel! 1991-nek? 2000-be? Pirostéglás volt, mesélem Pipinek tanácstalanul és polgármesterség híján, a krefeldi fal, erre emlékszem;
a fal, a fal...! De tovább? Neki már van szeme — a vakok látnak! ott,
már! —, kérdem: „Nem tudnál visszanézni?" Egy Eiffel-torony méretű
valamin Istenünk magyaráz Péterének, javítási munkálatokról van szó.
Nem zavarhatjuk: kérdeni, mi volt. Kopott dzsekikben zsokék keringelnek
körhintalovakon. Hiszen minden ilyen egyszerű volt, az lehetett. Csak
nem tudtunk ráemlékezni szinte rögtön se, mi van, és ebből megkreáltuk,
hogy létezésünk igazoljuk bárhol, összekuszált históriánkat. Holott látszik,
jó úgy, ahogy van, hogy most már soha, az Istennek se tudom megmondani.
mi volt.

T O R R Ó VILMOS M E T S Z E T E

Jónás Ninivében
E G Y MEG NEM JELENT R E G É N Y T Ö R T É N E T E
Néhány évvel ezelőtt, 1986-ban készítettem életútinterjút Bözödi Györggyel, az MTA—Soros Alapítvány Oral History Archívumának megbízásából.
Egy évvel később kaptam meg az írótól annak
az 1944—45 telén lefolytatott írószövetségi pernek
az anyagát, amelynek következtében őt háborús
bűnösnek nyilvánították.
(B. NÁDOR ORSOLYA)
Nádor: Hogyan került el Gyurka bácsi az egyetemi könyvtárból?
Bözödi: Engem a könyvtárból kitettek... kipurifikáltak. Engemet egyes egyedül
kipurifikáltak a könyvtárból. Az egyetem más részéből másokat is. Akkor már meg volt
indítva a Jónás-ügy, az írószövetségnél folyt a hajsza. Jönnek az egyetemre fű, fa, virág, hol
civilben, hol egyenruhában, és viszik az embereket — többek között engem is. Hát persze,
nagy felháborodással tárgyaljuk, hogy az egyetem autonómiája meg van sértve, hogy aki csak
akar, bejön, s csíp nyakon, akit akar, s viszi el. Menjek panaszra a rektorhoz, aki Csőgör
[Lajos] volt, s egyúttal főispán volt Kolozsvárt. A főispáni irodában találom meg. Nagyon
jóban voltunk azelőtt, rengetegszer találkoztunk ott náluk. S hát ahogy belépek, s meglát, azt
mondja, hogy: „Azonnal adja be a lemondását!" Egy szót sem kellett szóljak, hogy mi
a panasz, vagy miről van sző. De így, magázódva! Tegeződtünk azelőtt. (...) Tudniillik ebben
mi volt a vicc: az, hogy ne legyen az, hogy kipurifikáltak, hanem önként hagytam ott. Hogy
még ezt is megjátszani!
Nádor: Az írószövetségben hogyan kezdődött a meghurcoltatása? A Jónás Ninivében
végül is nem jelent meg, tudomásom szerint.
Bözödi: Püskinél jelent volna meg. Meg is volt hirdetve a könyvnapra. Na, aztán ebből
megjelent az a részlet, amikor a tengerbe dobják. Tudniillik, a kéziratot felküldtem,
s a kiadóék csak reklámot csináltak, hogy a könyvnapra meg van hirdetve, s egy részletet
közöltek. Pont ezt a részletet. Talán elég olvasmányosnak vették. Az Egyedül Vagyunkban
jelent meg, na és egy másik részlet a Termésben. Uramisten, mi történik? Március 19-én
bejönnek a németek. Na, most add ki, Gyurka, a könyvet! Ez most egy német propagandairat lesz, senki nem veszi észre, amiről szó van. Tehát nem lehet kiadni. Szerencsére Balogh
Edgár is ott volt, egyik könyvében meg is írta, hogy azonnal leállítottam a könyvet, hogy ez
most már nem jöhet, és alászolgája. Na, elég az hozzá, hogy megjelent a részlet az Egyedül
Vagyunkban.
Nádor: Miért éppen ott? Hiszen ez a lap nem sorolható éppen a demokratikus
szellemiségűek közé...
Bözödi: Azért, mert Kovách Aladár volt a lap főnöke — a Bolyai Akadémiának is —, de
Kárász Jóska volt a tulajdonképpeni szerkesztője. S Kárásszal ők válogattak, kivettek egy
részt mutatványnak. így került az Egyedül Vagyunkba, nem én küldtem a lapnak. Na és ebbe
kötöttek bele '44 után, hogy arról volt és van szó, hogy a zsidókat el kell pusztítani, a tengerbe
dobni. Na. Ez nyílt antiszemitizmus. Ebből jöttek aztán a hercehurcák. Persze én magam, és
mások is igyekeztek magyarázni a helyzetet s a körülményeket, de akkor már elindult
a menet. Akkor kérem, feltétlenül háborús bűnösöket kellett produkálni. Hogy nézett volna
ki Kolozsvár, ha nem produkál háborús bűnöst? Aztán megindították a hajszát ellenem.
Salamon László kezdte el a „Hogyan lehetséges?" cikkével az Erdély című szocdem lapban.
21

Szerencsére az írószövetség vette a kezébe a dolgot. Nemhogy szerencsére, de más nem is
tehette, mert nem volt benne semmi politika, csak irodalmi belemagyarázás.
Nádor: Hol és hogyan folyt le a tárgyalás?
Bözödi: A Jókai utcában, az írószövetségnél. A javaslat az volt, hogy tiltsanak el az
írástól. A végén mégis oda csavarták, csűrték a dolgot, hogy csak nyilvánosan helytelenítik
a dolgot, nem vállal közösséget azzal a cikkel az írószövetség, és helyteleníti, hogy ez
megjelent, de az írástól nem tiltottak el.

BÖZÖDI GYÖRGY
írószövetségi pere 1944—45 telén,
amelynek következtében háborús bűnösnek nyilvánították
— Gyorsírói jegyzet leolvasása eredetiben.
— Másodpéldány Bözödi György kéziratáról, amelyet az OSZK kézirattárának
nyozott.

adomá-

Nagy István: A mai első összejövetelünknek célja, hogy közösen megtanácskozzuk
a Bözödi Györggyel kapcsolatos... ügyet.
Gaál Gábor: Miután a legutolsó összejövetelünk alkalmával kialakult egy olyan helyzet,
hogy az írószövetség szoros értelemben vett tagjain kívül mások is jelen voltak, azt javaslom,
hogy az írók Szövetségének választmányi ülését válasszuk el az ilyen alkalmaktól, amikor
szélesebb plénum előtt tárgyalunk problémákat. Ezt már oda tennénk át, és szűkebb körű
választmányi körben tárgyalnánk. Mindenkorra válasszuk el a hétfői napot, amikor az
irodalmi kérdést tárgyal a választmány napjától, sem időben, sem tárgyilag nem alkalmas,
hogy ugyanakkor tárgyaljuk; úgyhogy ezt az ügyet is a választmány elé vigyük, és
a választmány tárgyalná le az egészet.
Bözödi György: Én is azt kértem, hogy nyílt ülésen tárgyaljuk, mivel az előzmények is
így folytak le.
Nagy István: Általában egyetértek Gaál Gáborral, de ezt az ügyet nem utaltuk szigorúan
csak a választmány elé azért, hogy a választmányon kívül eső írók is, meg a hozzánk közelállók
hallgathassák meg, hogyan, miként folyik le ez a megbeszélés és vele kapcsolatos határozat,
akkor mindenféle utólagos vitának ezzel elejét vehetjük. Akik itt vannak, épp olyan hatállyal
tudjanak hozni határozatot, védelmére kelni, mint a választmány tudna, ezért gondolnám, hogy
ezt az ügyet nem tereljük bürokratikus útra, hanem szabad plénum előtt tárgyaljuk le a dolgot.
Bözödi György ellenbeadványára — és anélkül is megtettük volna — az Erdélyhez fordultunk,
hogy azokat az állításokat, amiket az újságban hangoztatott, tényleges bizonyítékkal támassza
alá, és nevezze meg magát a cikkíró. Salamon László kijelentette, hogy a cikket ő írta, és
a következőket bocsátotta rendelkezésünkre. Egyik egy levél, amit Kárász József 1943. április
16-án írt Bözödinek az Ellenzék szerkesztőség címére, a másik az Egyedül Vagyunk 1943.
december 31-i száma, amiben a Jónás Ninivében című regényből Jónás a süllyedő hajón című
részletet közölték. A levél, amit hozzád írtak, így hangzik...
Bözödi György (megnézte a levelet): Ezt a levelet sohasem láttam. Csak azt mondhatom, amit beadványomban már megírtam. De ezzel kapcsolatosan szeretném tudni, hogy
a levél hogyan került az Erdély szerkesztőségéhez.
Nagy István: A levél az Ellenzék szerkesztőségébe érkezett, állítólag te magad átvetted,
és ottfelejtetted az Ellenzék szerkesztőségében. így került a levél Mátrai Jánoshoz, aki
Salamonnak továbbította.
Bözödi György: 1937-ben kiváltam az Ellenzék szerkesztőségéből, azóta azt a címet
senkinek nem adtam. Csodálom, hogy nem az én címemre, a Termés szerkesztőségébe vagy
az Egyetemi Könyvtárba címezték. Nem tudom, ténylegesen valódi levél-e? Ezt nem is
22

vitatom most, ellenben azt, hogy az Ellenzékhez volt címezve, alátámasztja, hogy én a levelet
nem kaptam meg. Én onnan levelet nem szoktam kapni.
Kiss Jenő: Levelezési viszonyban voltál Kárásszal?
Bözödi György: Mintegy két levelet váltottam '37-től. Nagyon ritkán írtunk egymásnak.
Nagy István: '40 után levelezésben voltál vele?
Bözödi György: Nem tudom pontosan, hányszor írtunk, mióta visszament, néhány
levelet váltottunk.
Nagy István: Azok a levelek hová jöttek?
Bözödi György: Azt nem tudom, azt tudom pozitív, hogy az Ellenzékhez nem szokták
címezni a leveleimet. Csodálkozom, hogy ha ezt a levelet Kárász írta, miért címezte oda.
Az aláírást nem tudom határozottan megismerni. Külön vita tárgya lehet. Érdekes lenne
utánanézni, hogy valóban Kárász aláírása-e. Azt találom furcsának, ha ottfelejtettem volna
1943-ban az Ellenzéknél, Mátrai miért nem adta mostanáig ide? S most is miért Salamonnak?
Nagy István: Ez, amire hivatkozik. (Átveszi a levelet.)
Bözödi György: A Ligeti- és Molter-ügyet nem értem, a levélben említett Újság cikkéről
sem volt mostanig tudomásom.
Nagy István (félreteszi a levelet): Ennek a regényrészletnek a megjelenési körülményeiről világosíts fel.
Bözödi György: Ez a regény fent volt a budapesti kiadónál, meg volt hirdetve '44
könyvnapjára. A kiadó adta át Kárásznak, tudtom nélkül. Csak akkor értesítettek, hogy az
Egyedül Vagyunkban lehozzák egy részletét, vagy lehozták, szóval a felküldött kéziratból
vették át ezt a részt. A lapnak nem én küldtem fel, nem én választottam ki, hogy melyik rész
jöjjön, ennyit tudok csak a megjelenéséről mondani.
Benedek Marcell: A regény általános szelleme volna érdekes.
Nagy István: Emlékezel erre a részletre elég jól?
Bözödi György: Add egy pillanatra, hadd fussam át. (Olvas.)
Nagy István: El akarod olvasni az egészet, Gyurka? Vannak olyanok, akik nem voltak
jelen a múlt alkalommal, amikor felolvastuk ezt a részt, fel kell olvasni, Gyurka, újra az
egészet. (Faragó József olvas. Címe: Jónás a süllyedő hajón...)
Nagy István: Volna valami hozzáfűznivalód ehhez a részlethez?
Bözödi György: Milyen értelemben?
Nagy István: Olyan értelemben, hogy először mint kiragadott részlet, szerinted abban az
időben, amikor Magyarországon az antiszemita irány ilyen tendenciát mutatott, mit
fejezhetett ez ki, mit támaszthatott ez alá, az volt-e a célod, amikor ezt megírtad, hogy az
a tendencia fejlődjék ki, ami ebből a részletből. Mi a tendenciája, hogyan fogalmaznád meg
ezt a tendenciát, azon múlik az egész.
Bözödi György: Mi az, hogy tendencia?
Nagy István: Kérlek szépen, a fasizmus mindennek okául a zsidóságot állította be,
a zsidóság az, amelyik a legnagyobb vagyonokat, a gazdasági, szellemi hatalmat magához
ragadta azon a címen, hogy ő is magyar, mert asszimilálódott a magyarsághoz, de
voltaképpen a magyarság kárára van; a magyarságot elnyomja, az egész társadalom
rákfenéje, ezért a zsidóságtól kell megszabadítani a bajba jutott társadalmat. Ezt mondta
a fasizmus politikai, gazdasági nyelvre átültetve.
Bözödi György: Most már értem.
Nagy István: Úgyhogy ebből a cikkből pedig irodalmi formában hasonló mondanivaló
domborodik ki az én fülem számára.
Bözödi György: Csodálom, hogy csak ma déli egy órakor értesített a szövetség a ma
délutáni ülésről, így nem tudtam előkészülni. Annál kevésbé, mert a vádpontokat sem
ismertem. Egy kis tévedés forog fenn ennek a részletnek az értelmezése, meg Jónás
személyének értelmezése körül. Tudniillik, amint látom itt az összefoglalt álláspontot.
Szerinted a kérdés azon múlik, hogy én ezzel alá akartam támasztani a zsidóság üldözését
23

vagy nem. Röviden megfogalmazva, azt hiszem, ez a lényege. A baj ott van, hogy nem tudom
megérteni és furcsállom ma — abban az időben megértettem, és bizonyos tekintetben ezért
vontam vissza a könyv megjelenését —, ma nem tudom megérteni, Jónás történetével
hogyan azonosíthatják a zsidóságot. Ha a zsidóproblémáról akartam volna regényt írni,
akkor felvettem volna egy akármilyen zsidót, akinek a neve például zsidó hangzású, és annak
ürügyén írok valamit a zsidóságról, akkor megérteném, hogy esetleg minden zsidóval
azonosítják. Abban az esetben nem zsidóságról, nem a zsidóról, hanem egy bizonyos zsidóról
van szó, aki történelmileg jól ismert személyiség, akit nem lehet összetéveszteni valamelyik
más zsidóval, olyan dolog volna ez, mint hogyha egy közismert magyar emberről, íróról vagy
közéleti személyről valaki írna valamit, és azzal az egész magyarság azonosítja magát.
Például Jósika Miklós „Utolsó Báthory"-jának erkölcsi magatartását akár magyar, akár
külföldi, az egész magyarság típusának tüntetné fel. Ez a kérdés egyik oldala. A másik:
Jónásról mint történelmi személyről szeretnék beszélni. Rá kell mutatnom arra, hogy Jónás,
mint történelmi személy, pontosan az ellenkezőjét jelenti annak, amit ebből a cikkből
kiértelmezett az elnök úr, illetve, ahogy összefoglalta a kérdést ennek alapján. A történeti
Jónásnak nagy irodalma van, és mielőtt a Jónás c. regényt megírtam, tudományos kutatást
végeztem kiléte és mibenléte felől, történeti szerepe, felfogása és a világirodalom tudományos megítélése tekintetében. Én unitárius teológus voltam, az Ószövetséget alaposan
tanulmányoztam és ismerem jobban, mint az átlagemberek szokták ismerni. Az unitárius
teológia — kevesen tudják — hogyan tanítja az Ószövetséget. Az Ószövetséget nem
Szentírásnak tekinti, ami isteni kijelentés, hanem irodalmi alkotásnak. Megvan az irodalomtörténete, problematikatörténete, amiről szó esik az egyes könyvekben. Megvan a Jónás
könyvének irodalma, ebben az irodalomban egyhangú megállapítás, hogy Jónás annak
a zsidónak a típusa, az a zsidó egyéniség, aki a legönzőbb, legelzárkózottabb és legkizárólagosabb faji elvet képviseli a nem zsidósággal szemben. Jónás könyve abban az időszakban
keletkezett, amikor a babilóniai fogság után először ébredt fel a zsidóságban komoly
problémaként az Izrael határain kívüli világgal való kapcsolat kérdése; hogy a zsidó Isten,
Jahvé valóban csak a zsidóké, vagy minden nép istene? Akkor kezdődik az a folyamat, ami
Jézus megjelenéséhez vezet, aki szembefordult az Ószövetség kizárólagos álláspontjával és
egyetemleges álláspontra helyezkedett. Jónás abban a korban élt, amikor ez a probléma
először merült fel komolyan, először okozott komoly vitatkozásokat, szakadásra vezető
ellentéteket a zsidó nép életében. Ezt a kérdést az az angol-amerikai szabadelvű bibliakutatás részletesen kifejtette, e könyvek megállapításaiból néhány dolgot szükségesnek tartok
felolvasni, illetve bemutatni, Jónás felfogására vonatkozólag.
Nagy István: Kérlek, amit mondtál, mind helytálló, de nem tartozik ide. Ne engedjük
szétfolyni a dolgokat.
Bözödi György: Szükségesnek látom megvilágítani...
Nagy István: Mind helytálló, de vannak részek, amelyek félreérthetetlenek. Azokban az
években vitatott kérdések az asszimiláció, a zsidók önzése...
Benedek Marcell: Asszimiláció!
Nagy István: ...be akaija magát csempészni az összes népekbe, végül be kell dobni
a vízbe, mert különben elpusztul a hajó. Hogy az Egyedül Vagyunkban jelent meg azzal
a bevezetéssel, értelme világos.
Bözödi György: A bevezetésben valóban helytelenül írták, hogy a zsidóság típusa,
belátom, hogy ez adott alkalmat a félreértésre.
Nagy István: Miért nem írtad meg, hogy tiltakozol ez ellen a bevezetés ellen? Álljunk
meg, nem szeretném, hogy mellékvágányra csússzon a dolog. 1943. december 5-én olyan
bevezetést írnak hozzá, amivel mi a vádat úgy foglaljuk össze, hogy úgy látszik, Bözödi nem
ért egyet. Feltételezzük, hogy akkor sem értett egyet. Akkor miért nem írta meg, hogy
tiltakozom, hogy az én cikkemet így leadjátok, mert itt nem arról van szó, hogy
a bevezetőben írták.
24

Bözödi György: Elnök úr, sajnos, mivel ilyen konkrét kérdést kapok, én is ilyennel
válaszolok, a szemléltetés kedvéért. Az Egyedül Vagyunk hozta egy fényképedet az
arcképcsarnokában, mint „A mi íróink". Miért nem tiltakoztál?
Nagy István: Amikor majd én ülök itt (a vádlottra mutat), akkor felelek én, most felelj
te, különben „A népi írók" volt a felirat, nem „A mi íróink". Én Szamosfalván ültem, nem
tehettem semmit, és egy fénykép, az nem cikk. Közöljük mi is az összes háborús bűnösök
fényképeit, s mindenütt közlik Magyarországon.
Bözödi György: Hogy a zsidóság magatartásának típusa Jónás, kétségtelenül téves
állítás. Különben az a tény, amit felhoztam, a tengerbe dobás, kiközösítés megvan a Jónás
Könyvében, amelynek idevonatkozó részét éppen ezért szükségesnek tartom felolvasni.
Benedek Marcell: Hol van itt szó asszimilációról?
Bözödi György: Most felolvasom és rátérek arra a kérdésre is. (Idézi Jónás I. részét.)
Kérem szépen, ennek az egész mesének a lényege benne van a bibliai részben. Csak azt kell
megemlítenem, hogy Ninive Asszír-Babilónia fővárosa volt, mely birodalmat a zsidók
legnagyobb ellenségüknek tekintették. Jónás azért bújik el az Úr elől, mert nem akarja
megmenteni a ninivebelieket a kárhozattól.
Nagy István: Miért jutott eszedbe 1942-ben, a legvadabb antiszemitizmus dühöngése
idején megírni ezt a regényt, miért akartad kiadni, és amikor megjelent ez a részlet, szerinted
hogyan érthette az olvasó, aki az Egyedül Vagyunk szellemén nevelkedett, zsidó humanizmusnak, vagy minek?
Bözödi György: Mi volt az érdekem vele? Amint mondtam, Jónás a bibliai kutatás és
tudomány megállapítása szerint az első őstípusa a többi népektől szándékosan, csökönyösen
elzárkózó típusnak, és magát minden más nép felett tartó típusnak. Jónás volt az első fasiszta,
akit a történelemben ki lehet tudományosan mutatni és számon lehet tartani. Amikor ezzel
a problémával foglalkoztam, ennek a fasiszta kizárólagos álláspontnak, amit Jónás képviselt,
a tarthatatlanságát és a mások érdekeivel össze nem egyeztethetőségét akartam kimutatni,
tudniillik, egy rejtett álcázás, a német módszer tarthatatlansága akart ebben a könyvben
megmutatkozni, mégpedig a következő elvek alapján: ha egyszer ez az ember, aki
elmenekült az Isten elől, aki prófétának jelölte ki, hogy menjen és térítse meg a többi embert,
mentse meg a végromlástól, az elől elbújik, megszalad...
Nagy István: Hitler ilyen nagylelkűen vállalta, hogy meg fog minket téríteni mind.
Közbeszólás: De Hitler fordítva csinálta.
Nagy István: Miért akartad kiadni '44-ben, regény formájában?
Bözödi György: Ennek az önző kizárólagosságnak tarthatatlanságát akartam kimutatni.
Az irodalomban ilyen alapon való feldolgozása volt alkalmas, ami elcsúszhatott abban
a légkörben.
Gaál Gábor: A regényben nehéz megállapítani ezt, amit most mondott.
Bözödi György: Voltak benne részletek, amiket kifogásoltak a kiadó részéről, mert úgy
hangzottak, mintha németellenesek volnának. Pl. a cethalban való utazás: a hal gyomrába
kerülnek az emberek, és csak az ő szemén keresztül lehet kilátni. Ha megharagszik a hal,
behunyja mind a két szemét, és semmit sem lehet látni a külvilágból. Ezeket kifogásolták
a kiadók, ezért mondom, hogy csodálkozom, hogy most abszolút ellenkező értelmezést
adtak ennek a részletnek az alapján, amennyiben a történetben magában sincs ez
a tendencia, amit Nagy István elmondott. A mese benne van a Szentírásban, és tudtommal
a Bibliára még senki sem mondotta rá, hogy fasiszta.
Benedek Marcell: Az asszimiláció pontosan általános zsidó jelszó volt, nem lehet azt
mondani, hogy egy bizonyos zsidóra gondolunk. Mintegy általános zsidó tendencia volt
1938-tól az utolsó évekig, ami a fasiszta idők alatt született meg és ment át a káros reakcióba.
Ez a Bibliában, meg sem ott, amit felolvasott, sem a további részekben nem található, sem
azt nem lehet mondani róla, hogy egyéni dolog, sem hogy összefügg a zsidó kizárólagossági
kérdésekkel, ennek épp az ellenkezője; nem fasiszta gondolat, hogy a zsidó azt mondja
25

magáról, hogy elszakad, asszimilálódni akar, jó magyar akar lenni, arról lehet ráismerni
a zsidók nagyobb részére, aki ezt olvassa, azt mondja általánosságban, a zsidó szellemiséget
akaija kimutatni és egyben a magyarság helyesen teszi, a maga veszélyben lévő hajójáról
idejében kidobja. Ezt a részt másképp magyarázni nem lehet. Az írói szabadság mellett tettek
hitvallást, amikor a zsidókat elnyomták, mert olyan hangot adtál ki, ami a magyar
lelkiismeretet mgnyugtatta, mi helyesen tesszük, ha ezt az állítólag haszontalan zavaró
tömeget a hajónkról a tengerbe dobjuk. Erre kérnék helyes választ, mert itt a többit részben
tudjuk, részben nem tartozik a tárgyhoz.
Bözödi György: Ez a rész nem a deportálás idején jelent meg.
Salamon László: Eredménye volt többek között ez is.
Bözödi György: Nem volt deponálási szándék, utólag bele lehet magyarázni, akkor még
szó sem volt erről.
Nagy István: Az emberek elégedetlenek voltak az első zsidótörvénnyel. A továbbiakban
te tovább mész, „megragadták Jónást és bedobták a háborgó tengerbe".
Benedek Marcell: Idézte ezt Babits, Mihály '14-ben, de a történetből más értelemben
tűnik ki.
Bözödi György: Babits egyáltalán nem történelmileg, nem autentikusan értelmezte. De
az efféle költői szabadság ellen nincs kifogásom.
Benedek Marcell: Azt magyarázd meg, azt az ellentétet, ami szerinted a zsidó
kizárólagosság és hatalmi törekvés és asszimilálódás eszméje közt van. Ezt szeretnők
hallani.
(Bözödi György szólni akar, többen közbe-közbebeszélnek.)
K.: Engedni kell szóhoz jutni.
Bözödi György: Nyilvánvaló, hogy az asszimilálódásra vonatkozó részt nem ebben
a megvilágításban kell nézni. Jónás egyénisége határozott, a kizárólagosság képviselőjén,
a mindenki elől elzárkózott valakinek az egyéniségén keresztül nem az asszimilálódásról van
szó. Hanem azokról, akik az asszimilációt ürügyül használták fel, akik alkalomadtán
szeretnének úgy tűnni fel, mintha asszimilációban részt vettek volna, ellenben önmagukban
az elzárkózást képviselik. Jónás amikor unatkozik, hogy Isten elől elbújjék, s ne teljesítse
megváltási parancsát, akkor tünteti fel magát asszimilálódottnak. Tehát ebben látszik, hogy
számára nem az asszimiláció volt a probléma. Ezt mutatja az Úr parancsa elleni tiltakozása,
az Úr elől menekülése: nem akarja engedni, hogy Isten a maga univerzális érdekeit teljesítse,
ugyanakkor asszimilálódottnak akarja feltüntetni magát.
A.: Ez általános kérdés volt, nem lehet az asszimiláció kérdését csak zsidó vonásnak
venni.
Nagy István: Ezt az egy írást vetítsük ki a maga hatásában. Ezt hirdette az egész fasiszta
fajvédő magyarkodás, hogy az egyetemes emberi érdekeket a zsidóság nem engedi
érvényesülni.
Salamon László: Igen, akkor bolsevista...
Jordáky Lajos: A vád részéről van, aki az egész könyvet elolvasta volna?
M.: Ez is fontos volna.
\
Salamon László: Felesleges.
Jordáky Lajos: Egy lap szempontjából kiválasztott rész alapján nem lehet dönteni.
Nagy István: Olyan világos, félreérthetetlen, hogy az olvasó ebben az antiszemita
beállításban nem értheti másképp, csak úgy, ahogy neki a politikai sajtó és rádió sugározta.
Bözödi György: Ezt a tipikus egyéniséget az egész tudományos irodalom kárhoztatja. Ez
az, amit nem lehet a zsidóságra általánosítani.
Gaál Gábor: A Bözödi antiszemitizmusa mindenikünk előtt ismeretes.
Bözödi György: Az úgynevezett antiszemitizmus rosszindulatú híresztelés természetes
következménye.
Jordáky Lajos: Mások is hozzá akarnak szólni.
26

M.: Az egész művet ismerni kellene. Helyzeti hátrány a részletről beszélni, amikor az
ember az egész művet nem ismeri.
?.: Hitler is lehetett nagyon ártatlan gyermekkorában, mégsem helytelen azoknak
a bűnöknek a megítélése, amit nagykorában tett.
A.: Annak idején, amikor Ligeti szerkesztette a Keleti Újságot, egy alkalommal
megkérdezett engem, mivel foglalkozom. Akkor tettem azt az irodalmi vallomást, hogy most
olvasom a római zsidó háborút, Feuchtwanger trilógiáját. De véletlenül a József Egyiptomban: József Egyiptomba kerül és egyiptomi lesz, a római zsidó Rómába kerül és római lesz,
egy szó sincs asszimilálódásról említve, de ezek asszimilálódtak. Azt akarom mondani,
anélkül, hogy ismerném a Jónás Nini vében című regény egyéb beállítottságát, lehet az egy
véletlen, ha az Egyedül Vagyunk kiválaszt két-három oldalt a zsidó szerző könyvéből és azt
közölte volna, mintegy típusát az asszimilálódásnak, szerintem, műve nem ismerése révén
egy pillanatra gyanús beállításban lehetett volna látni. Az Egyedül Vagyunkban jelent meg
az, ami a nyilvánosság elé került, ez a fatális.
Salamon László: A Feuchtwanger könyve mindenre kapható zsidó típust ábrázol.
Jordáky Lajos: Továbbá lehet ezt a példát venni: most bemutatták a Jud Süss másik,
angol változatát, a demokrata körökben az volt a vélemény, hogy nagyon rosszul tették, az
elmúlt években fasizálódott közönség nem értette meg, és a végén ujjongott azon, hogy
a zsidót felakasztották. Az angol filmrendezőnek más volt a beállítottsága, mint a németé, de
minthogy a közönség fasiszta, a hatás ugyanaz volt, mintha a német Jud Süsst mutatták
volna be.
Salamon László: Az ilyen cikkek segítették elő a fasizálódás folyamatát.
Kiss Jenő: Az én álláspontom, hogy el kellene olvasni az egészet. Hitlernél, ha
utánanéznénk, Hitlernél is lehetne idézni olyant, ami megfelelő korban úgy tüntethető fel,
hogy tisztességes gondolkozású ember volt. Ki lehet olyant venni — részt —, ami jó, viszont
ki lehet venni olyan részt, ami ferdén mutatja az egész könyvet (és vannak). Ha az
asszimiláció helyességét itt tárgyalja egy zsidónál, zsidó soviniszta volt, van ennek ellenpontja, ami megengedi, vagyis lehetődé teszi, hogy van tisztességes asszimilálódás.
Ha a regény olyan időkben íródott, az írónak úgy kell kihangsúlyozni, hogy hatása
tisztességes legyen. A regény egészében úgy jelentkezzék, hogy ne hamis, elítélendő világkép
felé vigye az olvasót, hanem jó világkép felé irányítsa.
M.: Még ezen kívül önálló cikket írt-e az Egyedül Vagyunkbal
Bözödi György: Régebben egy-két cikk jelent meg.
/ . : Folyóiratformája volt akkor még '40—41-ben? Ugyanilyen politikai színezetű volt?
Gaál Gábor: Milyen cikkeket írtál?
Bözödi György: Az erdélyi ifjúság huszonkét éves próbálkozásairól.
Nagy István: Ezen kívül?
Bözödi György: Nem emlékszem, nem tudok mást hirtelenül mondani.
M.: Megítélésed szerint milyen magatartást tanúsítottál abban a cikkben?
Bözödi György: Pontosan nem tudok emlékezni, olyan régen írtam. De nem volt abban
semmiféle politikai magatartás.
Nagy István: Akkor is ilyen típusú folyóirat volt?
Bözödi György: Ismertettem az erdélyi ifjaknak a 20—22 éves uralom alatti próbálkozásait, munkáját. Tárgyilagosan igyekeztem ismertetni, semmi azonkívül nem volt benne.
Többen olvasták ezt a cikket a jelenlevők közül.
Nagy István: Megítélésed szerint az Egyedül Vagyunk akkori formája, az a formája
világnézetileg milyen folyóirat volt?
Bözödi György: Hogyhogy milyen?
Nagy István: Demokrata, fasiszta vagy milyen volt?
Bözödi György: Az egész magyar jobboldal problémája felmerül ezzel kapcsolatosan.
Ott volt Kárász József, akivel ismeretségben voltam. Úgy ismertem mint demokratát,
27

a '30-as évek körül ismertem meg itt Kolozsvárt, mint a Magyarországról kitiltott főiskolást,
kit a földreform érdekében írt cikkei miatt száműztek.
Jordáky Lajos: Az Egyedül Vagyunk mint lap, kétségtelenül jobboldali, a magyar
fasizmusnak volt az orgánuma. Kétségtelen, amikor Bözödi cikkét olvastuk '40-ben, elítéltük
őket. Nem kétségtelen, hogy Bözödi munkásságában van egy ilyesféle, ami cikkeiben
kitűnik, hogy jobboldali módon gondolkozik, azonban ennek ellenére az a véleménye, hogy
az írót bármilyen értelemben, tekintettel, csak ha az egész művet olvastuk, lehet ítélni. 1944
márciusa után én is tudtam, mindenki tudta, hogy Bözödi több helyen, társas körben tette
azokat a kijelentéseket, hogy a könyvet mindenképpen megírta volna mint témát, azonban
sajnálja, hogy ilyen időben kell kiadni, ennek következménye az volt, hogy márc 19. után,
a teljes német megszállás után intézkedett, hogy a könyvet vonják ki. Most azért szükséges
ezekkel a dolgokkal foglalkozni, mert hiszen az egész magyar szellemi életet kell figyelemmel
kísérni, és ha az egész szellemet kísérjük figyelemmel, látjuk, hogy abban az időben '44
márciusa a demokrata baloldali írókat visszalendítette egy helyes demokrata vonalra. Népi
írókat, akik '40—44 között épp a zsidókérdésben ingadoztak, és letértek a tiszta demokrácia
útjáról. Féjának is ebben az időben nem volt tiszta a magatartása, ebben az időben Illyés
Gyula is, nem a művekben, hanem a kiállásban, magánbeszédeiben. Nem beszélve a népi
táborról, például Veres Péter levelei, nem beszélve arról, hogy ma, amikor a magyar
irodalomban tisztulási folyamat van, hogy a magyar írók egy részét egy kissé hallgatásra
késztették, műveiket mégsem kobozták el.
*
Több könyvet indexre tettek.
Jordáky Lajos: Magyarországon nem, de Romániában indexen van. Németh László
ideológiailag a megrontója annak az új magyar nemzedéknek, tovább folytathatja azt az utat,
ami ide vezetett. Itt az asszimiláció kérdése, amennyiben a műnek alaptendenciája, hogy
csak a zsidó asszimilációt ítéli el, látja lehetetlennek, kétségtelen hiba, azonban, hogy az
asszimiláció helyes, nem helyes, olyan kérdés, amely az írónak vagy tudományművelónek
bizonyos mértékben egyéni hajlamától függ. A szovjet álláspont, hogy a sváb asszimiláció
káros volt, ennek köszönhető a fasizmus.
<">
M.: Ez a megállapítás nem szól ellene az asszimilálódásnak.
Jordáky Lajos: Általában a keresztény asszimiláció úgyformán csak magyar viszonylatban a fasizmus előkészítése volt, és mint olyan, elítélendőnek van beállítva. A jelen
pillanatban a zsidók körében óriási túlsúlyban vannak azok, akik a fasizmus hatása alatt
asszimilálódtak, mégis olyan dühvel vannak eltelve a magyarság iránt, mint a magyar
fasizmus a zsidó fasizmus ellen irányult.
Van ilyen magatartás.
Salamon László: Ez is érthető volna bizonyos mértékig.
Jordáky Lajos: Érthető, csak nem helyes. Érthető a zsidó fasizmus, meg furcsa. Nem
érthető az sem, hogy minden zsidót ki akartak irtani. Ilyen őrült vad és gonosz erők dúltak
egész Európában. Vizsgáljuk meg azt, hogy hogyan érthette az olvasó, de azért az író nem
felelős. Ami az Egyedül Vagyunkat illeti, tisztán jobboldali lap. Úgy gondolom, feltétlenül
egy-két embernek el kellene olvasni az egész könyvet és általában Bözödi egész irodalmi
munkásságát. Az írói felelősségről van szó, írói szabadságról, mindkettőnek előfeltétele,
hogy az egész munkásságát ismerjük, és úgy hozzunk ítéletet.
Benedek Marcell: Van technikai mód arra, hogy ezt a visszavont könyvet el lehessen
olvasni?
M.: Véleményem szerint elterelődött a központi kérdésről a figyelem. Nem arról van
szó, hogy az író fiókjában levő művet áttanulmányozzuk, hanem arról van szó, hogy egy író
a megjelent írásával milyen hatást gyakorol az olvasóra. Ez a kérdés a fasizmus kérdése.
Az, hogy a fasizmus bizonyos eszközökkel milyen hatást gyakorolt a közönségre, hogyan
fasizálódott a közönség. Ez a probléma, nem pedig az, hogy van Bözödinek tíz műve vagy
nincs.
28

Bözödi György: Eszerint nem az írót, hanem a hatást kell elítélni.
M.: A hatást kell megítélni, nem ami a fiókban van.
Jordáky Lajos: Ezt nem lehet megítélni a cikk alapján.
Benedek Marcell: Az asszimiláció itt nem abból a szempontból fontos, hogy a szerzőnek
mi a véleménye az asszimiláció helyességéről, hanem abból, amikor azt mondja, hogy egy
zsidóról beszélt és bevett egy olyan modern szót, amit nem értenek a tengerészek, a 16—17.
századtól (való és ehelyett a zsidók) használnak, sajnos mindenki kénytelen a zsidóság
általános hatalmára gondolni, és feltehető, hogy az író célja is az volt, hogy általában
a zsidókra és aktuális zsidó asszimiláció kérdésére gondoljunk, hogy mi ebben az álláspontja,
nem érdekel, ez az írói szabadsággal függ össze. De szerintem az, hogy ő itt ezt a modern
idegen szót bevette ebbe a bibliai történetbe, arra vall, hogy ő a mostani zsidóság általános
törekvéseiről akart valamit mondani, nem egy zsidó egyénről, egy bizonyos Jónásról, nem
egy 19. századi szót használtatott volna tudatosan, hanem csak azt mondta volna, én olyan
vagyok, mint ti, de az asszimiláció szó nem jutott volna eszébe; amikor eszébe jutott,
legnagyobb hiba, eszébe juttatta az olvasónak az általános zsidót és általános zsidókérdést és
mindnyájunk által tudott ténynek — Jónást Könyvében a hajósok bedobják a tengerbe
— világos jelentóséget adott: igen helyesen tesszük, ha mi is tengerbe dobjuk a zsidóinkat.
Nem lehet mást kiolvasni a könyvből, ezért nem a hülye olvasó felelős, hanem az író is,
akinek másképp nem lehet érteni az írnivalóját. Amit Bözödi mondott a Bibliából,
félrebeszélés volt ettől a tárgytól.
Bözödi György: Nem tudom, az előbbi sikertelenség után erre hogy fogalmazzam meg
közérthetően a választ. Nem lehet történetileg, irodalmilag pontosan ismert, körülhatárolt
egyéniségről úgy beszélni, mintha akárki, vagy éppen mindenki volna. Ha például Mátyás
királyról azt írom, hogy román származású volt, nem mondtam azt, hogy minden magyar
király, sőt minden magyar ember román származású. Sem azt, hogy minden román magyarrá
asszimilálódott, még kevésbé, hogy a magyar nem asszimilálódhatik románná. Jónás az
asszimilálódni nem akaró példányok esete.
Jordáky Lajos: Most tulajdonképpen az írószövetség egy cikknek, vagy Bözödinek az
egész munkásságának az ügyét tárgyalja?
Nagy István: Nem az egész munkásság.
Jordáky Lajos: (Elítélem, hogy Nagy — kihúzva.) Nürnbergben, akiket a vádlottak
padjára ültetnek, a nemzeti szocialista párt által megkezdett működésének 1921 —1925-ig
visszamenőleg az egész munkásságukat nézik. Ha az írószövetség Bözödi írónak az elítélését
vagy felmentését, kiközösítését vagy munkálkodásának továbbfolytatását akarja kimondani,
az egész működését kell ismerni.
Nagy István: A nürnbergi asztaloknál (azt ami) előnyös az ítélet szempontjából, az egész
múltat felgöngyölik, a mi esetünkben nem volna előnyös.
Jordáky Lajos: Sajnálom, hogy ilyen kijelentést tesz a Magyar írók Szövetségének
elnöke, objektívnak kell lenni.
Nagy István: Azt szeretném, ha mindenki hozzászólna ehhez a kérdéshez, és úgy
mennénk tovább, ne csak két-három ember.
Salamon László: Azon csodálkozom, hogy Jordáky elvtárs a nürnbergi pert hozza fel
példának, mikor jól tudjuk, hogy a nürnbergi pernél angol befolyás érvényesült. (Az oroszok
nem ismerték el.)
Jordáky Lajos: Nem ingtam meg soha. Liebknecht-per. Nyilvánvalóan fasiszta tárgyalás, ahol elodázni akarták a tárgyalást. Közvetett angol reakciós körök befolyására történt
az, ami Nürnbergben történt, de a szovjet álláspont győzedelmeskedett.
Salamon László: Véleményem szerint egészen felesleges Göringnek, a Reichnek
a születéséig visszamenőleg politikai és irodalmi magatartását kutatni. Azt kell nézni
elsősorban, mit eredményezett ez a munkásság — eredményezte 5 millió európai zsidó,
12 millió különböző nemzetiségekhez, elnyomott néphez tartozó közvetlen, könyörtelen,
29

barbár kiirtását. Az egész nacionalizmus nem csinált egyebet, mint mindenütt izgatott
ezeknek a tényeknek a véghezviteléhez. Nem tettük azt sem, hogy olyan kiváló elmét, mint
Knut Hamsunt, saját hazájában vád alá helyezzék... biztos, hogy nem lehet egyetlen művéből
sem kimutatni, hogy antiszemita volt...
Jordáky Lajos: Politikai ténykedése miatt van.
Bözödi György: Politikával nem foglalkoztam soha.
Salamon László: De Ön politizált, amikor leírta ezt a cikket. Félreérthetetlen (bizonyíték — kihúzva), igazán csak a jóindulatok túltengése magyarázhat mentőkörülményeket
bele. Amikor azt a cikket megírtam, épp arra emlékeztem, hogy 1943 újévben bementem egy
kávéházba, és elolvastam azt a regényrészletet, és a hajam égnek állt. Önt a Székely bánja
című könyve alapján, amelyről kritikát írtam, másnak ismertem. És amikor olvastam, hogy
volt egy irodalmi kiránduláson, akkor ötlött fel eszembe, hogy ez a Bözödi még most,
a fasizmus bukása idején szerepelhet, amikor pontosan emlékeztem arra, hogy annak
a regényrészletnek mi volt a lényege.
Bözödi György: Azt hiszem, az Ön egyéni benyomásai kissé túloztak.
Salamon László: Nem egyéni impresszió! Akik a cikket olvasták, ugyanazon az
impulzuson mentek át, ha ezt a regényrészletet elolvasták. Sok emberrel beszéltem, így
Fodor Józseffel, akivel együtt olvastam.
Bözödi György: Azt hiszem, önnek túlzott impressziói voltak, mivel zsidó, aki úgy
gondolkozik, mint Jónás.
Salamon László: Én nem zsidó módra, hanem szocialista módra gondolkozom, nekem
az a felfogásom, nem vagyok ellene annak, hogy teljesen megvizsgáljuk az ön tendenciáját,
de tessék megvizsgálni, meggyőződni, ha ilyen részlet volt, a többi rész felett sem lehet
kétség. Viszont ha az én álláspontom az volt, amikor idehoztam ezt a regényrészletet,
véleményem szerint azok az írók, akik olyan politikai atmoszférában, mint '43 —44 volt,
közzétettek, megírtak ilyen tendenciájú írásokat, jóhiszeműség mellett is felduzzasztották,
kimélyítették azt a szellemet, ami a zsidóság, magyarság egy részének legyilkolásához
vezetett. Kétségtelen tény, mentőkörülmény az, hogy nem adta ki a könyvet. Mélyebb
politikai szempontból ráeszmélt arra, hogy az antiszemitizmus nem volt más, mint
a különböző fasiszta és reakciós... Az, amit tett Ön, hogy visszavette a művét, isméitelten
szép cselekedet volt, de amikor megírta, akkor száz százalék fasiszta volt. Jóindulat kell,
hogy ezt az általános típust, a Jónás aetherizált, absztrakt alakját, aki a valóságban
a zsidóságot szimbolizálja, másképp lássuk.
Bözödi György: Jónás alakja olyan tisztára egyéni típus, hogy az, aki a Bibliát ismeri, az
nem vitatkozhat.
Benedek Marcell: Én is ismerem a Bibliát. Az asszimiláció kérdése a bibliai kor idején
nem volt kérdés. A bibliában Jónás, ha ebbe a helyzetbe belekerült, azt mondta volna saját
szavával, hogy nem olyan vagyok, mint te.
Bözödi György: így könnyebb volt megfogalmazni, könnyebben volt érthető, mert
készen van a szó, ami alatt értik ma azt a fogalmat. Nem írhattam körül oldalakon, mit
akartam mondani, mikor itt a kézenfekvő szó, azért használtam ezt a kifejezést. Különben
nem is a szó a lényeges, hanem a tény, és maga Benedek elismeri, hogy Jónás „abba
a helyzetbe" került, amit ma az asszimiláció szóval fejezünk ki. Mert asszimiláció addig is
volt, míg azt a szót nem ismertük.
Nagy István: Itt kezdődik a baj.
Benedek Marcell: Az olvasó kénytelen általánosítani.
Bözödi György: Félremagyarázta az olvasó. Egy ismert, határozott, körülírt egyéniségről van szó, akivel történt ez. Típusa lehet a hasonló felfogású, hasonló helyzetben így
viselkedő zsidónak, de nem lehet az egész zsidóság álláspontja. Hogy miért írtam meg ezt
a regényt? 1937-től kezdve dolgoztam a tudományos kutatáson, amikor zsidókérdés nem
volt. Ebbe a történelmi kutató munkába — mert lényegében annak nevezhető — hosszú időt
30

fordítottam rá. Akkor kezdtem hozzá, amikor antiszemitizmus, zsidótörvények, elhurcolások egyáltalán nem léteztek, tehát nem lehetett az a szándékom, hogy ezt elősegítsem.
Maksay Albert: Már 1919-ben kezdődött Magyarországon.
Bözödi György: Én ezt a jónási problémát akartam feldolgozni anélkül, hogy sejtettem
volna, hogy a zsidókat majd elhurcolják. Amikor láttam, hogy milyen légkör adódott, hogy
könnyen félreértésre adhat alkalmat, megtiltottam a kiadását. Amint látom, helyes volt
visszavonásom, mert tényleg félremagyarázásra adott alkalmat, még az írószövetségben is,
ahol pedig „a szellem legkiválóbbjai" ülnek.
Nagy István: Ezt nem lehet másképpen értelmezni.
Bözödi György: Nem abból a történeti szempontból nézik, ahogy Jónás a fentiekben fel
van tüntetve, akkor tényleg más értelem adható neki, de sajnos, a közönség nagy része nem
ismeri a történeti hátteret.
Nagy István: Neked jelent meg a Termésben egy cikked Kuthy Istvánról? (Közbeszólás:
Kuthy Lajos!)
Nagy István: Kuthy Lajosról. Éppen azt emeled ki igen nagy érdemként, hogy Kuthy
már '48-ban észrevette, milyen nagy társadalmi probléma a zsidókérdés Magyarországon.
Bözödi György: Nem ebben a kényes fogalmazásban, de ez volt a cikk lényege.
Benedek Marcell: Azért csináltak a fasiszták nagy írót belőle.
Bözödi György: Ha kiterjesztjük a problémát, ha összes munkáimat is tárgyaljuk, akkor
szívesen válaszolok erre, de miután ezt elvetették, alkalmilag beragadni valamit, nem vagyok
hajlandó. Különben mondtam már egyszer az elnök úrnak, hogy a zsidó származású Szerb
Antal állapította meg irodalomtörténetében, hogy Kuthy nem antiszemita. Ő talán eléggé
illetékes.
Nagy István: Én téged sokkal intelligensebbnek ismerlek írásaid alapján annál, hogy te
olyan naivnak állítsad be magad, hogy nem tudod, milyen világon élsz.
Bözödi György: Mivel állítom be így magam?
Nagy István: Nem látod, így megírni egy részét a könyvnek! Ebben az egy részben
elárulod, hogy te valójában azt a felfogást képviseled: a zsidó asszimiláció káros, ha meg
akarunk menekülni, ezt a zsidóságot ki kell takarítani.
Bözödi György: Nem a zsidókról van szó, hanem arról a Jónásról, aki szembeszáll azzal
az általános emberi paranccsal, amit rábízott az isteni gondviselés...
Kiss Jenő: Felmerülhet itt egy kérdés. Valójában megvolt-e a lehetőség, hogy az ember
beledolgozza magát a problémakörbe. Ezt a problémakört a maga elképzelése alapján
igyekszik úgy kifejezni, ahogy ő eredeti értelemben gondolta. Odaadja a kéziratát egy másik
embernek, megdöbbenve veszi észre, hogy mást olvas ki belőle, mint amit ő ki szeretett volna
fejezni.
Kacsó Sándor: Akkor rossz az írás.
Kiss Jenő: Egy ténnyel állunk szemben, ami gyakorta előáll.
Benedek Marcell: Egy nagy írói hiba, ha nem tudta kifejezni magát.
Kiss Jenő: Lehet, ezt a mondanivalóját csakis a teljes mű keretén belül akarta kifejezni.
Lehet, hogy például az asszimiláció szó a könyvben kétszer fordult elő, ebben az esetben
erről a problémáról elterelődik a kérdés, a nagy mű elenyésző pontjává válik. Ezért osztom
Jordáky véleményét, ne kiragadott részletek szerepeljenek, mert úgy tökéletesen a kérdést
megtárgyalni nem tudjuk.
Asztalos István: A szerző azt mondja, csak történeti művet akart összehozni, nem akarta
szaporítani a fajteória irodalmát. Ő úgy dolgozta fel, hogy belőle történeti mű legyen, nem
akar fasiszta vizekre utazni. Ha félremagyarázhatunk egyes részt, hogy van az, hogy
visszavette '44 márciusában a könyvet, mert belátta, hogy olyan pillanatban jelenik meg,
amikor a zsidók ellen támadási pontot jelentett?
Bözödi György: Ebben a történeti regényben tulajdonképpen annak a néi
szellemnek, ami '37—38-ban volt, akartam megírni a tarthatatlanságát a Jónás

ban. Hogy miért vontam vissza a könyvet? Beláttam, hogy mennyire félreérthető.
Az emberek nem voltak képesek józanul gondolkozni.
...: Honnan tudta megítélni, hogy félreértik a művét, ha nem volt a piacon?
Bözödi György: Számtalan hasonló eset volt, s láttam, hogy remény sincs arra, hogy úgy
értelmezzék, ahogy én akartam.
Asztalos István: Amikor először olvastuk ezt a regényrészletet és beszéltünk
a tendenciájáról ennek az írásnak, akkor az volt az érzésem, hogy tényleg van bűnös
szándéka ennek az írásnak. De ahogy Bözödi elővette a Bibliát és felolvasta azt a részt
a Bibliából, ami arra vonatkozott; teljesen azonos, helyenként még a szövege is az 6 írásával.
Ha ő a Bibliát vette alapul, függetlenítette, nem gondolt semmiféle politikai célzásokra, én
ezt az írást, még ezt a részét sem látom bűnösnek.
Benedek Marcell: Csak épp az asszimiláció.
Nagy István: Azonos egy elmélettel, ami abban a korban dívott. Nem csak
a hitlerizmussal azonos, hanem egy elmélettel — a fasiszta elmélettel azonos.
...: Itt azonosítva van Jónás az egész zsidósággal.
Maksay Albert: Arra a részre nincs mentség, féreérthetetlen, amit kiérezhetünk belőle.
Én is antiszemitizmust érzek ki belőle. Ennek ellenére azt javaslom, nem szabad ítélkezni
valaki felett egy részlet nyomán. A Biblia olyan, ha békét akarok idézni — békét idézek.
Azonkívül nem csak Bözödiről van szó, hanem magunkról is. Szeretném ezt a kérdést
nyugodtan elintézni, hogy azt mondhassuk, mélyen érzők, lelkiismeretesek voltunk.
Csatlakozom Jordáky javaslatához — szerezzük meg a művet, és miután az egész művet
ismeijük, bíráljuk.
Benedek Marcell: Ennek a megoldásnak nem sok lehetőségét látom.
Nagy István: Elhangzott egy javaslat, ki van a javaslat ellen, szóljon.
Bözödi György: Én ellene vagyok, mert a kézirat nincs meg, és elnyújtaná a huzavonát.
Én nem voltam Pesten két éve, nem tudom, mi történt vele. De ha ezt a részletet így
értelmezik, bizonyára a többit se másképpen. Én hajlandó vagyok, ha a kézirat megvan,
elfogadni a javaslatot, de azzal a kéréssel, hogy akik majd elolvassák, előbb kellő
tudományos tanulmányozást végezzenek a Jónás irodalmában, hogy jól olvassák és helyesen
lássák a beállítást. — Anélkül úgysem lehet reményem, ha ezt a részt így értelmezik, a többi
részt másképp értelmezzék.
Benedek Marcell: Felmerült a kérdés, hogy ezt a cikket, vagy Bözödi egész működését
vizsgáljuk. Amellett vagyok — bár szívesen olvasom az egész művet, de hallom, lehetetlen —,
hogy az írószövetség egyszerűen ezzel a megjelent résszel szemben mondjon véleményt.
Nem akarjuk Bözödit halálra, kiközösítésre ítélni. Amint a múltkor az írói szabadság
védelmében mondtam — az írószövetség vállaljon állást azzal az írói szemelvénnyel
szemben. Megbotránkozását akarja-e ezzel a művel szemben kifejezni, amennyiben igen, jól
meg lehet okolni azzal, hogy művéből csak ilyen tendencia olvasható ki, és ha az írónak nem
ez volt az érdeke, a legnagyobb írói bűnt követte el, nem tudta kifejezni azt, amit akart.
Olyan dolog, amit az írószövetségnek joga megítélni és rosszallni. Ahhoz, hogy fejeket
követelhessen, kizárjon, szerintem nincs joga ilyen esetben sem. Indítványom az, hogy csakis
kizárólagosan ezt a szemelvényt tárgyaljuk, erre vonatkozólag mondjon az írószövetség
szükségképp megokolt véleményt, de azt a megokolásnál, indítványnál állapítsa meg, hogy
a szemelvényből ily s ilyen célzat olvasható ki, s azt akarta az író, hogy azt a célzatot elérje,
ezért megjelent művéért felelősséggel tartozik, írótársainak rosszallását el kell viselnie.
Nagy István: Most már kétféle indítvány van. Benedek indítványát mindenki hallotta.
Bözödi munkássága előttünk eléggé ismeretes. Ismeijük a Székely bánját, majdnem minden
regényét. Kétségtelen, hogy az irodalmi munkásságának a javára több esik, mint ami rossz
ezen a cikken keresztül ránehezedik. Ez vitathatatlan és kétségtelen. Azonban ismerjük
Bözödi György cikkeit, amelyek politikai természetűek, jobboldali világnézetűek, és ennek
a hozzáadásával nem nagyon alakítható ki egy kristálytiszta demokrata világnézet, hanem
32

igenis a jobboldali irányba hajló világnézet, zavaros világnézet. Ennek a figyelembevételével
mi határozatot hozhatunk. Én a magam véleménye szerint nagyon elégedetlen vagyok ezzel
a hamis, semmi beszéddel, s főképpen elégedetlen vagyok Bözödi magatartásával. Szerintem
Bözödi egyáltalán nem volt őszinte, nem volt olyan őszinte, mint a Kuthyról írt cikkében,
mint az Egyedül Vagyunkban megjelent Vásárhelyi Találkozóról írt cikkében. Azért vagyok
elégedetlen, és azért kérhetem az őszinteségét, mert nem adott módot nekünk arra, hogy
segítsünk neki, hogy felismerje az író valódi felelősségét, felismerje, hogy az írói mű nem csak
esztétikum, hanem politikum is, és épp ez az írása a legklasszikusabb példája, hogy mennyire
politikum. És ő is rájött, ha eddig nem látta be — de állítom, tisztában volt azzal, hogy ennek
a cikknek mi a hatása, hogy mennyire politikum.
Bözödi György: Mivel magyarázod akkor, hogy nem jelentettem meg?
Nagy István: Azzal, hogy a Kárpátoknál voltak az oroszok és közeledtek.
Bözödi György: Csak ennyi? Égyéb is kellett legyen, hiszen az emberek 98 százaléka
változatlan felfogású maradt még ekkor.
Nagy István: Az országnak a 98 százaléka nem látta, de te okosabb voltál. Nekem az
a meggyőződésem ezeknek alapján, ennek a cikknek alapján kell nekünk határozatot hozni.
Nem csak egyszerűen a fogyatékosságok megállapításával, hanem annál messzebbmenően.
Én ennyivel vagyok több, mint Benedek Marcell, úgyhogy ilyen értelemben kérem
a hozzászólásokat.
Gaál Gábor: Mennyivel változtat ez Benedek Marcell javaslatán?
Nagy István: Amennyivel Benedek Marcell javaslatát toldottam ki.
Gaál Gábor: A megokolást nem értem.
Nagy István: Mivel Bözödi megkerülte a kérdést, jól ismerjük, mi volt a kérdés, az
asszimiláció. Nem adta tanújelét annak, hogy az elmúlt egy esztendő alatt, a nagy
világtörténeti folyamatok következtében valójában belátta volna, revízió alá vette volna
világnézeti elgondolását, hanem megkerülte az egész kérdést, félre akarta magyarázni. Úgy
látszik, hogy benne ez a kérdés még mindig tisztázatlan. Amíg ezt az álláspontját fenntartja,
én nem engedhetek ilyen javaslatot keresztülmenni. Azt javaslom, egy esztendeig
a nyilvánosság előtt írásaival ne szerepeljen.
Jordáky Lajos: Rossz fogalmazás, mert az írói felelősség ennél nem derül ki, főleg itt
a részlet megokolásánál. Azt javaslom, Bözödi egy esztendeig...
Nagy István: Bözödi többször foglalkozott az asszimilációval, álláspontját tehát különben is ismerjük.
Bözödi György: Egy kérdést teszek fel. Végeredményben nekem most sincs álláspontom az asszimilációban. Nem volt ez közelebbről problémám. Hol jelent meg asszimilációval
kapcsolatos valamilyen cikkem?
Benedek Marcell: Más szempontból volt fontos. — A javaslat változatlanul jó lenne, ha
nem lennénk' épp ilyen nagy világégés után, ami többmillió ember életét kérte. Nem
helyezkedhetünk fasiszta álláspontra, nem zárhatunk ki, csak elítélhetünk írásbeli munkákat. Bözödi szempontjából mondanivalója helyes volt, meg tudta mondani, amit akart.
Gaál Gábor: Bözödinek az a legnagyobb hibája, hogy nem volt őszinte. A tárgyaláson
belátta volna hibáit, másképpen ítélhettük volna meg a helyzetet. Én csak a Székely bánját
ismertem, az írót nagy tisztelettel vettem körül. Annál nagyobb volt a megdöbbenésem,
amikor hallottam ezeket a dolgokat. Vannak mentőkörülmények, a Székely bánja, visszavonta a könyvet, de vannak adott dolgok, amikre hivatkozhatunk, ezeket el kell ítélni. Ha
nem, elkövetjük megint azt a hibát, amit politikai téren mások követnek el. Mi ezt nem
csinálhatjuk meg, felelősséggel tartozunk a néppel, a politikával szemben. Bözödinek az
a hibája, hogy nem volt őszinte. Mi nem fejeket követelünk, ez egy megbeszélés. Én bizonyos
formában csatlakozom Nagy István javaslatához. Hagyjunk meggondolási időt Bözödinek.
Dolgozzon az egyetemen, végezzen kutatásokat, mindenesetre gondolkozzék, mert nem
érlelődött meg benne, hogy igenis hibázott.
33

Nagy István: Ez is már szempont.
Sz.: Kacsónak volt egy javaslata a múltkor. Az írói szabadságra hivatkozva, írástól
eltiltani nem szabad. Az írószövetség ellenőrizze azokat a munkáit, amik ezután megjelennek.
Nagy István: Benedek Marcell javaslatához, amit kibővítettem és indokoltam, annyit
fűzök hozzá, hogy most már csak annak az alapján, ami birtokunkban van, hozzuk
a határozatot.
H.: Először el kell ítélni az írást.
Nagy István: Egyetértenek, hogy ennek az írásnak és a hozzáfűzöttek alapján itt
határozhatunk?
Jordáky Lajos: Amennyiben olyan szankcióról van szó, ami egy vagy több évre
(Itt megszakad a kézirat.)

A PER

KÖVETKEZMÉNYEI

(Az életút-interjú folytatása)
Bözödi György: Nahát alapjában meg voltam elégedve az eredménnyel, hogy hát ezzel
be van fejeződve, hogy nyilvánosan megjelentették a megrovást, de azért eltiltásról nem volt
szó. Annál nagyobb lett a szaga! Mert nem nyugodtak bele az ügybe. Ezek a Salamonék
fogták magukat, s beadták — úgy emlékszem, Zsidó Népközösségnek nevezték magukat
a Magyar Népi Szövetséghez hasonlóan. Beadták a dolgot, a Zsidó Népközösség adta be
hivatalosan az államvédelemnek, a securitaténak. Szóval most már nem az írószövetségnek,
mert az nem ér semmit, az látnivaló. Na, akkor aztán az vette a kezébe a kivizsgálást,
nyomozást, kihallgatásokat, püföléseket — hát amit lehetett, elkövettek.
Nádor: Akkoriban már az EMKE megbízásából a '48-as Ereklye Múzeum anyagát
gyűjtötte, rendezte. Ennek a háznak, ahogy korábbi beszélgetéseinkre visszaemlékszem,
különleges szerepe volt...
Bözödi: A Karolina téren volt a múzeum háza. Viszont a Mátyás király szülőházában
akkoriban már berendezték volt a Móricz Zsigmond Kollégiumot internátussal. S hát a jótét
gyermekek felderítették a helyzetet: ha le akarnak tartóztatni, el akarnak vinni, akkor
a háztetőkön — ott voltak ilyen kéményseprőlyukak, fogantyúk — 150—200 métert mászok,
és akkor a Mátyás király szülőházában vagyok, s ott már nyugodtan leszek a biztosban.
Gyönyörűen elő vagyunk készülve, hát egy szép reggelen lépek ki a kapun a múzeumból, ott
áll a kapu előtt két pasas civilben. Na, akkor elcitáltak az Attila útra, ott volt a securitate
főnöksége. Na, akkor vettek kezelésbe, és a végén bezártak egy tyúkketrecfélébe ott
a rendőrségen, és másnap Bukarestbe egyenest...
Nádor: A securitate előtt a népbíróságot is megjárta a Jónás-ügy.
Bözödi: Igen, előbb a népbíróságra adott be a Zsidó Népközösség. Közben volt
alkalmam Kiss Jenőnek is a tudomására hozni, hogy miről van szó. Jenő jött velem, s ott
a folyosón lézengett, amíg engem bent „kezeltek". A népbíró előtt egy nagy halom dosszár
összegyűjtve, bűnjelek, a nem tudom mióta megjelent cikkeim. A Népközösség alapos
munkát végzett. Az ország minden részéről voltak összegyűjtve mindenféle hosszú históriák,
amiknek hírét sem hallottam. De láttam, hogy az ügyész nem veszi komolyan, tudta, hogy
nem odavaló. Tudta ó, hogy honnan szerezték, bizonyára. Hanem a tényleges írásaim
gyűjteményét azt nézegeti, forgatja a Brassóból jött román népügyész, s azt mondja; hát igen,
vannak cikkek, amelyeket úgy lehet értelmezni, de konkrétan nem mutatható ki semmi.
S ami a legfontosabb — azt mondja —, hogy a románsággal szemben semmi rosszat nem
írtam. S tényleg nem írtam, soha életemben, és sehol nem kap senki. Rendben van,
34

összehajtja a dosszárt, az eljárást megszüntetjük, és tessék csak továbbra is demokratikus
szellemben dolgozni. Föláll, és kezet nyújt. Jenőt ette meg az izgalom kint. [...] Irtó jó
kedvünkben — ez lett a vesztünk — elmondtuk néhány jó barátunknak a fölemeló
népbírósági döntést. Erre aztán még jobban megvadultak. Akkor fordultak a secuhoz.
Az aztán nem a népbíróság, az azt csinál, amit akar!

JORGA FERENC METSZETE
35

TŐZSÉR

ÁRPÁD

Jelentések egy (létre) nyitott műhöz
GRENDEL LAJOS HÁROM REGÉNYÉRŐL,
MINT TRILÓGIÁRÓL
í.
A szlovákiai magyar irodalom művelőinek és híveinek régi keserűsége, hogy a magyar
nyelvterületnek az az északi karéja, amely a 16. században Bornemissza Pétert, Balassi
Bálintot, Szenei Molnár Albertet, később Madách Imrét, Jókai Mórt, Mikszáth Kálmánt, és
még később Kassák Lajost, Márai Sándort adta a magyar irodalomnak, az utóbbi hetven év
során nem indított az irodalomba a felsoroltakhoz fogható egyetemes hatású irodalmi
tehetséget. Viszont talán éppen e hagyomány elkötelező súlyának következtében lett
irodalmunk a jelzett időszakban a nagy akarások irodalma. Pontosabban: a hagyomány
magasba lendítő erejéhez még hozzájött a két háború közötti csehszlovák demokráciának és
a demokrácia polgári-avantgárd irodalmának helyzeti energiája, s ne csodálkozzunk, ha ezek
után Fábry Zoltán 1936-ban a szlovákiai magyar szellemiségben látta azt az archimedesi
pontot, melynek ösztönzésére „ki lehet vetni sarkaiból a kóros magyar
ellenforradalmi
valóságot". S ne csodálkozzunk persze azon sem, hogy ez a hipertrófiásra duzzadt
küldetéstudat (egyéb tényezőkkel összefonódva) nem engedte nálunk a jelentős irodalmi
kezdeményeket, a nagy akarásokat az esztétikai megvalósulásig eljutni.
Grendel Lajos, a szlovákiai magyar próza utóbbi két évtizedének legnagyobb meglepetése ilyen szempontból már egy teljesen más korszakban indult. E másság felhajtőerejét
elsősorban a 70-es évek „normalizációs" kurzusának a felszíne alatt tovább élő 68-as
reformszellemiség, valamint szellemi életünk időközben kialakult viszonylagos intézményesítettsége jelentette, de — paradox módon — Magyarország és Csehszlovákia külső, belső és
kölcsönös helyzete is előnyösen motiválta. Míg a korábbi fejlődési szakaszokban ugyanis
Csehszlovákia általában nem csak földrajzi, hanem átvitt értelemben is „nyugatabbra"
feküdt, mint Magyarország, addig a helyzet a 70-es és 80-as években megváltozott,
s Magyarország csúszott „nyugatabbra". S itt nem a kádári „gulyáskommunizmus" és
a husáki „sötétségkorszak" társadalmi és gazdaságpolitikai fáziskülönbségére gondolok (arra
is persze, hisz ezzel megszűnt a Fábry-i „küldetéstudat" társadalmi megokoltsága), hanem
arra a szellemi átrendeződésre, amelynek következtében a 70-es években fokozatosan
a magyar irodalom került a kísérletezés, az irodalmi pluralizmus, egyszóval az avantgárd
pozíciójába, míg az addig magyar tájakon szinte kötelezően csodált cseh irodalom a már
korábban is hagyományosnak tartott szlovák irodalom mellé zuhant, s az irodalmi konvenciók, sőt szocialista realista doktrínák letéteményesévé lett.
Ilyenféleképpen a Csehszlovákia—»Magyarország irányú küldetéstudat, a „kisebbségi
messianizmus" elmélete minden téren hibásnak, használhatatlannak bizonyult, s a szlovákiai
magyar írók derékhada (a korábbi reformtapasztalatok s az egykorú magyarországi irodalmi
pluralizmus jegyében a „normalizációs" szocialista realizmusnak is ellenállva) a külső
36

céloktól a belső célok, a belső építkezés felé fordult. Ez magyarázza azt a paradox helyzetet,
hogy míg a 70-es években a cseh és szlovák politikai és szellemi életben dühöngött
a „konszolidáció", s az értelmiségiek ezreit, ha nem tízezreit tették lehetetlenné, addig
a szlovákiai magyar irodalom ebben az időben a „felfutás", a korábbi szándékok, akarások
beérésének az időszakát élte.
Ennek a szlovákiai magyar irodalmi reneszánsznak a reprezentánsa az 1979-ben
debütáló Grendel Lajos.
Début-je, a Hűtlenek (1979) című elbeszéléskötet még csak „igénybejelentés", de a
gyors egymásutánban megjelenő Éleslövészet (1981), Galeri (1982) és Áttételek (1985) című
regényei (amelyek közben már egy kötetben is megjelentek, s így a szerző által is trilógiának
minősítettek) a bevezetőben vázolt akarások irodalmával szemben már valóságos áttörést
jelentettek, s a hazai szlovák, s elsősorban a magyarországi lapokban, irodalmi folyóiratokban (több mint) élénk és terjedelmében szokatlanul nagy kritikai visszhangot váltottak ki.
Épp ezért talán nem lesz érdektelen, ha most, 1991-ben, mikor e regények esztétikai értéke
kicsit már az időben is értéknek bizonyult, még egyszer (s a három regény összetartozásának
szempontjából is) megnézzük ezt a teljesítményt, s egyben az „áttörés" motivációját is
közelebbről szemügyre vesszük.
Grendel Lajos tehát a 70-es évek végén, illetve a nyolcvanas évek elején indul,
s a bevezetőben elmondottak szempontjából nem elhanyagolható a körülmény, hogy ez az
indulás egybeesik a fylozgóVilág fénykorával. Grendelt ugyanis szoros személyes kapcsolatok és eszmei rokonság fűzte a Mozgó Világ szerkesztői és szerzői köréhez (s rajtuk keresztül
a magyar irodalom minden jelentős áramlatához), s ez a kapcsolat természetesen nem maradt
hatás nélkül a fiatal író indulására sem. Leegyszerűsítve talán azt is mondhatnánk, hogy
Grendel az első jelentős szlovákiai magyar író, aki az egykorú modern magyar irodalom
jellemző értékeit is meghatározóan müveibe építette. Pontosabban: míg mondjuk Forbáth
Imre és más jelentős, de a magyar irodalom egésze által nem recipiált csehszlovákiai magyar
szerzők a régebbi hagyományaink s a világirodalom természetes iskolája mellett inkább
a cseh és szlovák irodalom értékei felől közelítették az egykorú magyar irodalom egészét,
addig Grendel — felismerve a csehszlovák—magyar összefüggésrend időközbeni átrendeződését
éppen fordítva jár el: arccal a szlovákiai magyar, valamint a cseh és a szlovák
irodalom felé, a jelenkori modern magyar irodalom értékeit kamatoztatja. (A világirodalmi
hatásokról itt most természetesen nem beszélünk.) Ezzel feladni látszik ugyan azt a fajta
kisebbségi „másságot", amelyről — az írekkel kapcsolatban — Borges azt írja, hogy képes
volt „megújítani az angol kultúrát" (állandó idegen nyelvi és kulturális környezete alapján
a szlovákiai magyar író is sokszor érezhetné magát „írnek" a magyar irodalomban), de
valóban csak látszólag, mert végeredményben a másság-adottság mégiscsak megmarad
benne, s összetevője lesz annak az alkotói másságnak, amely a mai magyar prózaírók
élcsapatában is előkelő helyet biztosít neki. S ha ezt a másság-adottságot egyetlen
fogalommal akarnám kifejezni, azt mondhatnám, hogy nem más ez, mint; egyfajta felfokozott etikai érzékenység.
Érthetőbben (s most már csak a Mozgó Világ és Grendel kapcsolatára vonatkoztatva az
elmondottakat): szerzőnk a Mozgó Világ gárdájában szinte minden megtanulhatót megtanult a közös mesterektől (Szentkuthytól, Ottliktól, Mészölytől és a világirodalom néhány
nagyjától), minden filozófián (elsősorban Kierkegaardon és Heideggeren), szociológián,
lingvisztikai irányzaton átrágta magát, amely a „Mozgó" kitűnően képzett teoretikusait is
ihlette, de mindehhez annyival több etikai pluszt adott, amennyivel a husáki „sötétségkorszak" sötétebb, demoralizálóbb volt, mint a kádári „gulyáskommunizmus". S elsősorban
a felfokozott etikai érzékenység s a „Mozgó" képviselte irodalommodell „etikaellenessége"
közötti feszültség lett a sajátosan grendeli regényminőség alapja. Ennek az „alapnak"
a jegyében Grendel ugyanis jelentősen átrendezte magában a „Mozgóban" tanultakat, s csak
azt a legáltalánosabb közös nevezőt hagyta meg trilógiájának számlálója alatt, amely szerint
37

a modern regényben az ábrázolástechnika egyrészt az ábrázolás tartalmává válik (Hermann
Broch), másrészt viszont egyfajta jelentésnyitottságnak, rugalmas „lehetóségmezőnek"
(Umberto Eco) a kialakítását célozza.
Az itt következőkben erről a „közös nevezőről", valamint Grendel „etikai pluszáról" (és
e „plusz" kihatásáról művének formálására) akarom néhány észrevételemet elmondani.
S teszem ezt abban a reményben, hogy közben a szóban forgó trilógia legáltalánosabb
(összefoglaló) jelentéseiről és ezen jelentések recepciójáról is sikerül elmondanom
a legfontosabbakat.
2.

Umberto Eco A rózsa nevében egy „XIV. század végi német szerzetes latin nyelven írott
művének XVII. századi latin kiadása alapján készített bizonytalan, neogótikus
francia
változatát" értelmezi úgy, hogy végül is a mű — a fordító Barna Róbert találó megjegyzése
szerint — „arrólszól, »amiről nem lehet beszélni«". Grendel Lajos Éleslövészetének szintén
egy régi kézirat, egy török és kuruc kori töredékes városkrónika a „forrása", de ő ebből
a „forrásból" szó szerint alig közöl valamit, könyvében csak a kézirat ironikus-vitriolos
magyarázásával, értelmezésével találkozhatunk. S ha ehhez hozzátesszük, hogy tulajdonképpen az elbeszélőnek az a radikálisan tagadó alapállása is egyfajta „szövegmagyarázat"
(a hagyományos regényforma magyarázata), amelyet a regény műfajával mint kifejezési
formával szemben elfoglal, sőt a mű harmadik harmadában megjelenő Kánya úr tervezett
„tényregénye" is csak értelmezése már valami leírtnak, akkor bízvást állíthatjuk, hogy az
Éleslövészet egyik fontos strukturáló eleme a hermeneutika.
A hermeneutikával a fentebbi „közös nevező" irodalmában mint módszerrel elég
gyakran találkozunk, s ott legtöbbször egyfajta ismeretelméleti szkepszis kifejezése, Grendel
trilógiájában azonban más jelentése is van. De ez a jelentése csak a harmadik regényben, az
Áttételekben világosodik meg, jelezve a három könyv valóságos összetartozását.
Amint tudjuk, az Áttételek első fele az elbeszélő nagyanyjának, elsősorban az öregaszszony „fenséges némaságának", később „másról beszélésének" a története, „...nagyanyád
a diófa alatt a két matróna barátnője jelenlétében a fiatalságáról beszélt neked, s te»minden
szavát elhitted, és csodáltad őt. És eszedbe se jutott, hogy talán egy igazabb,
fájdalmasabb
történet helyett beszélt neked- a fiatalságáról, nagyapádról, a barátaikról" — idézi meg az
elbeszélő a nagyanyját, drámai egyes szám második személyben szólítva meg saját magát
(előrevetítve ezzel a tragédia későbbi, majdnem bekövetkeztét). S ebből a helyzetből
kézenfekvő a párhuzam: az elbeszélő is „másról beszél" majd annak idején az unokáinak,
hogy közben „egy igazabb, fájdalmasabb történetet" elhallgathasson („unokáid előtt mélyen
hallgatni fogsz róla"), s ilyen megvilágításban nem egyéb „másról beszélésnél" az Éleslövészet
hermeneutikája, s a Galeri EL-jének és Bohuniczky bácsijának várostörténeti búvárkodása
sem. Ezért nem tudunk meg szinte semmit a trilógia első két könyvében az elbeszélő
személyéről (azon túl, hogy ő időnként valamiféle musili tulajdonságok nélküli embernek
állítja magát), s ezért „szívódik fel" ez az elbeszélő (főleg a Galeriban) olyan mértékben az
elbeszélés egyéb szereplőiben, hogy végül sokszor azt sem tudjuk, ki beszél éppen. Ez
a rejtőzködés a trilógia két első könyvében egyetlen jelentésre utal. Nevezetesen arra, hogy
van az elbeszélő életében is egy olyan „fájdalmas" valami, amiről nem tud direkt nyelven
szólni. S ez a valami világosodik meg az Áttételekben, egyrészt úgy, hogy itt az elbeszélő már
közvetlenül önmagára vonatkoztatva is képes beszélni (és beszél is) arról az „önzésről,
gyarlóságról, gyávaságról", s a személyiségromboló megalkuvásoknak arról a végtelen
soráról (s ez az a bizonyos „valami"), amelyet eddig főleg városa múltjában s teremtett
figuráiban élt meg, másrészt úgy, hogy ez után a tudataktivitás, személyes egzisztenciaformáló ontikus tevékenység után levonja a végső következtetést: a „halállal szemközt való lét"
kínálkozó befejezésére, öngyilkosságra szánja el magát.
38

Az Áttételek megjelenése idején azonban feltehetőleg sokan megmosolyogták a főhős,
a kiadói szerkesztő (aki egyben a történet elbeszélője is) öngyilkossági kísérletének kiváltó
okát. Rosszak a véleményezendő és javítandó kéziratok? Ugyan, kérem! Miért lenne azért egy
szerkesztő öngyilkos? A szerkesztő tette a három könyv együttesében nyer epikai és lélektani
hitelt: a szerkesztő nem pusztán a rossz kéziratok miatt, hanem Boros Ambrus városbíró,
Vilcsek úr, Sághy úr, Bohuniezky bácsi, a történelmen túlra szoruló, mert hazug létet élő
szülővárosa helyett akar öngyilkos lenni. „ Több kompromisszum, mint nap " — mondogatja az
Éleslövészet elbeszélője. „Megalkuvásra való hajlandóságát (hajlamát?) azonban — gyaníthatóan — nem gyermekkorában, nem is később, hanem talán még a nemzése pillanatában
kódolták bele. Nyilván féltő gonddal, a legtisztább szándékkal, mintegy profanizált summájaként annak, amit magyar sorsnak szoktak nevezni." Grendel trilógiájának elbeszélője emiatt
a magyar sors miatt, 1711,1867, s a csehszlovák—magyar 1968 miatt határozza el „egy kedves,
békebeli nagyszombati szállodában, hogy öngyilkos lesz". Ehhez az elhatározáshoz a csehszlovákiai magyar könyvkiadás álszent „normalizációs" politikája (s minden, ami emögött
a politika mögött van, tehát az egész husáki „sötétségkorszak") csak az utolsó szem a láncban,
a kiváltó ok. Az igazi ok azonban maga a lánc, az intenzív emlékezés, s a felfokozott
tudataktivitás tartalma.
S ez a „tudataktivitás" itt távolról sem csak egzisztencialista szólam. Grendelnek különös
tehetsége van hozzá, hogy elbeszélőjét és alakjait olyan „ontikus tevékenységre", a jelennek
és múltnak olyan szimultán megélésére késztesse, amely nem szerzői önkényként, hanem
a dolgok természeteként hat. Képességéhez formai eszközöket — úgy tűnik —
elsősorban Prousttól és Krúdytól kölcsönzött, de az ő (a Grendel) fiktív időfolytonossága
éppen azért „grendelien" sajátos, mert a kétféle emlékezésmódot — hogy úgy mondjam —
egybeszerkeszti.
A Galeri például úgy kezdődik, mint egy Krúdy-regény: szellemmel, kísértetekkel,
szépasszonyokkal, de az irracionalista képáradást két konkrét tárgy indítja el: egyrészt egy
bizonyos palack, amelybe az 1848-as szabadságharc után a „város szellemét" zárták, másrészt
az a júliusi hóförgeteg, amelyet a palackból szabadult szellem zúdít — bosszúból — a városra,
s amely „... egyetlen éjszaka... kiemeli a várost a reális időből, és belehelyezi egy valóságosabb,
ám órával vagy napszakokkal nem mérhető dimenzióba". (Értsd: az emlékezés dimenziójába.)
Az időt tárgyak jelzik, hordják magukban, de ezek a tárgyak nem egyfajta (prousti) tudattalan
emlékezés véletlenjei, hanem valamiféle funkcionált kísértetek a cselekményben. Grendel
tehát általában Krúdyt idézőn találja meg a módját, hogy figuráit a múlttal, a történelemmel
szembesítse, s így új választásokra késztesse, de amit hőseinek (elsősorban elbeszélőjének) az
„emlékezete" felszínre hoz, az már inkább idézi Proustot (például Proust „tér- és időlélektanát", művészetihletettségét, ábrázolásának sokszempontúságát), sőt a Proustnál jóval későbbi
moderneket is, mint Krúdyt.
Grendel három regényének másik fontos strukturáló elemére szintén csak a három könyv
együttolvasása során derül fény. Ehhez a fényhez az első szikrát a szerző ugyan már az
Eleslövészetben megadja, de itt még csak részjelentést érzünk az utalásban: „...minden
megtörtént már, s ami ebből újra megtörténik, az már csak a megtörténtek paródiájaként
viselhető el ideig-óráig." Ebben a paródia-nézőpontú világszemléletben az olvasó még csak az
író s a társadalmi valóság bonyolult, ellentmondásos viszonyára gondolhat, de amikor
a trilógiává összeálló három könyv befejező részében, az Áttételek utolsó fejezetében az
öngyilkosság szándékából visszatántorgó szerkesztőt az öngyilkosságnál is rosszabb közönyből, vegetálásból az elvált feleségétől (Csehországból) visszaszökő kisfia megjelenése ragadja
ki, akkor nem tudunk nem arra gondolni, hogy a Tragédia Ádámja is születendő gyermeke
jegyében lép vissza az őt a Semmibe csábító szirtről. Nem, távolról sem azt akarom állítani,
hogy Grendel Lajos az itt tárgyalt művében Madách Tragédiájának a következetesen
átgondolt paródiáját akarta nyújtani, de bizonyos egyezések a két mű párhuzamba állítását
akkor is jogossá teszik, ha a szerző e gondolatra majd azt mondja, amit Arany mondott
versének egy rossz értelmezésére: „Gondolta a fene!"
39

Tehát:
Grendel trilógiájának alaprajza néhány helyen meglepően emlékeztet Madách nagy
müvének alaprajzára. Legelőször is: ahogyan Madáchot a modern ember nagy kérdés ei:
a fejlődés, a szabadság, a sors, a szerelem, a harc, az élet, a halál kérdése foglalkoztatja, úgy
Grendelt is a filozófia és etika ezen örök problémái izgatják elsősorban. Mindezt Grendel
— akárcsak Madách — egy kor válságában és — Madáchtól eltérően — a kor reprezentatív
műfajának, a regénynek a hanyatlásában éli meg. A kor válságát azonban Grendel
— mondhatnám: megint csak Madách nyomán — valami egyetemesebb válsággá: az ember
krízisévé tágítja. S ezt a tágítást — akárcsak a Tragédiában — elsősorban az a formai megoldás
segíti, hogy a válságot a különböző korokban ugyanaz a személy éli át. A személy azonossága
Madách Tragédiájában nyilvánvaló, Grendel esetében azonban csak a trilógia egészének
a logikájából következik. Igaz, Boros Ambrus városbíró, Sághy úr vagy Bohuniczky bácsi
minden egyéb utalástól függetlenül is nagyon sok közös vonást mutat: alapvetően valamennyit
a „megalkuvásra való hajlandóság (hajlam)" határozza meg, de „összetartozásuk", az
a lehetőség, hogy valamennyi ugyanazon személynek mintegy reinkarnációja, más-más
nézőpontból való ábrázolása, az — ahogy azt feljebb már elmondtam — csak a trilógia
befejezésében válik valószínűsíthetővé.
Grendel koronként reinkarnálódó „Ádámja" azonban a klasszikus Ádámtól egy
dologban radikálisan különbözik: míg Madách Ádámja küzdő, elbukó, s újra küzdő ember,
addig Grendel Boros—Sághy—Bohuniczky—EL-je (EL-nek hívják a Galeri narrátor-főhősét) a hagyományos értelemben passzív, aktivitását csak a tudat aktivitásában kiélő
kierkegaardi hős. De Grendel tulajdonképpen ebben a különbözésben is Madáchra utal, sőt
éppen ebben az ellentmondásos egységben válik láthatóvá a Tragédiának és Grendel
trilógiájának talán legérdekesebb egyezése, nevezetesen az a tény, hogy — Madáchhoz
hasonlóan — Grendel is kísérletet tesz a kor reprezentatív filozófiájának műbe építésére.
Mégpedig, ahogyan Madách számára Hegel a „vezérfonal", úgy Grendel számára Kierkegaard az irányadó.
S ezt nem olyan alapon jelentem ki, mint ahogy azt Grendel trilógiájának szlovák
nyelvű megjelenése után Dániel Okáli, a szlovák irodalmi „normalizáció" leghírhedtebb
kritikusa tette (ő ugyanis megszámolta, hogy a három könyvben hányszor fordul elő
Kierkegaard neve, s annak alapján állította, hogy Grendel műve velejéig egzisztencialista
alkotás), s nem is csak az újból és újból alakot váltó, de alapjában véve végig befelé
forduló, illetve az egyénnek és a külső valóságnak csak a viszonyára reflektáló hős
viselkedéséből indulok ki, hanem annak a ténynek az alapján vélekedem így, hogy
Grendel ember- és történelemképében határozottan kitapintható a kierkegaardi három
életstádium: az esztétikai, az etikai és a vallási. De erről az alábbiakban még lesz szó, itt
most csak azt szögezzük le, hogy Grendel háromrészes műve több szállal is kötődik
Az ember tragédiájához. A fontosabb szálak (az elmondottakat mintegy összefoglalva)
a következők:
— Grendel a történetközpontú, „realista" indítékú regényt mint szemléletformát
elvetve, olyan epikai kifejezésformát kísérletezett ki, amelyről nyugodtan elmondhatjuk,
amit Babits mondott a Tragédiáról: „Szigorú kompozíciójában
a mondanivaló
majdnem
meztelenül jut érvényre." Más hasonló művekben „színeken és életen át csillognak az eszmék",
itt „az eszméken ég keresztül az élet";
— az, hogy Grendel Hegelt Kierkegaarddal cserélte föl, a struktúra szempontjából nem
jelent egyebet, mint hogy hátat fordít a 19. századi, a „teljes igazságot" közelítő oksági
elvnek, s az egymásnak ellentmondó részigazságokat úgy rendeli egymás mellé (alá, fölé),
hogy azok nem a „teljes igazságtól", hanem egymástól kapják érvényüket vagy érvénytelenségüket. így alakul ki az a sajátos grendeli világegyetem, amely tengely híján nem forog,
s nem is halad, hanem épül, növekszik, minden irányban teijed, s mozgásával sajátos teret és
időt teremt maga köré;
40

— ahogy a Tragédiában a történelem „világélmény", úgy Grendel művében (a szerző
ironikus alapállásának megfelelően) ez a történelem valamiféle „galeri-élménnyé", azaz egy
kis város polgárságának emlékévé travesztálódik. A figurák mint „alakváltozatok" itt nem
történelmi személyiségek, hanem a központi hós különböző korokban és helyzetekben
kiteljesedő komplementerei. S mint afféle féloldalas „egy név plusz egy hangok", nem
mentesek bizonyos groteszk-parodisztikus vonásoktól, mintha a szerző azt az igazságot
akarná bizonyítani, amelyet Egon Naganowski fogalmazott meg Yoyce Ulyssesével kapcsolatban: „Minden kornak olyan eposza van, amilyenre rászolgált";
— Grendel hőse — Madách Ádámjához hasonlóan — kiábrándultsága, szkepszise
ellenére is elfogadja az élet továbbvitelének azt az erkölcsi parancsát, amelyet a gyermek
jelent az ember számára.
Az elmondottakból kiviláglik, hogy Grendel trilógiája Az ember tragédiájával mint
feltételezett archetípussal összevetve egyrészt határozott egyezéseket, másrészt jellemző,
hogy ne mondjam, törvényszerű eltéréseket mutat. (Mint mondjuk a nyelvi átvételek és az
eredeti szóalakok szabályos megfelelései!) Ezek a megfelelések lehetnek persze véletlenszerűek is, de lehetnek szándékosak is, s hogy mi az igazság, annak megmondhatója csak
a szerző lehetne, vagy ő sem, mert hisz ahogyan valahol olvastam, a szerző képletesen
minden műve megírása után meghal, azaz, ha kommentálni akarja művét, azt már csak egy
művétől idegen szerzőként teheti. Vagyis: minden mű nyitott, minden jelentés benne van az
alkotásban, amely logikailag igazolható. Grendel trilógiájának esetében sem az a kérdés,
hogy mennyire hatott szerzőjére Az ember tragédiája, hanem az, hogy mennyire igazolható
a két mű párhuzama magából a trilógiából, s a párhuzam felfejtése és elemzése mennyire
segíti szerzőnk művének a teljesebb megértését. Nem vitás, hogy a műben munkáló
leghatékonyabb erő az eddig érvényes (elsősorban regénypoétikái és erkölcsi) értékek
relativizálása, s az interpretálónak nem lehet más feladata, mint ezt az erőt — minél több
hagyományos értékkel szembesítve — működés közben felmutatni.
3.
Azt hiszem, az elmondottak alapján kézenfekvő: Grendel Lajos trilógiája olyan mű,
amely nem egyetlen értelmezést, hanem az értelmezési lehetőségek sorát kínálja. Irodalmiszellemi hagyományaink egyik alapértékével (Madách Tragédiájával) összevetve az
a bölcseleti-etikai jelentéssíkja látszik a legáltalánosabbnak, a leginkább meghatározónak,
amelyet Madách művével (és Vörösmarty Gondolatok a könyvtárbanával) kapcsolatban az
„és mégis" filozófiájaként szoktak emlegetni: az ember történelmi és jelenbeli helyzete
reménytelen, és mégis élni kell!
Ilyen vonatkozásban (és fejtegetésünket tovább mozdítandó) adódik a kérdés: van-e
a Grendel-trilógia világképében (az Áttételek utolsó fejezetén kívül is) olyan mozzanat,
amely a mű minden filozófiai és etikai szkepszise ellenére ezt a „mégis"-t motiválja? Mielőtt
azonban erre a jelentős kérdésre megkísérelnénk a válaszadást, vizsgáljuk meg (a választ
közelítendő), milyen formában vannak jelen Grendel ember- és történelemképében
a kierkegaardi esztétikai, etikai és vallási életstádiumok.
Amint az ismert, Kierkegaard három életstádiuma Hegel triádájának mintegy „ellenpólusa" (Suki Béla), s amennyiben Kierkegaard létértelmezése nem ismeri a hegeli értelemben
vett fejlődés fogalmát, talán jobb, ha az életstádiumok helyett esetenként — mások nyomán
— mi is inkább életszférákat mondunk. Tehát: Kierkegaard életszférái nem a történelem,
hanem az ember idejében teljesednek ki, s a vallásos szféra dominanciáját célozzák. Az
esztétikai szférát a szélsőséges individualizmus és „érzéki zsenialitás" révén a szürkeségből,
a tömeglétből kiváló ember testesíti meg, az etikai szférát a felelősségét érző és szabadságát
bensőjében megvalósítani kívánó egyén (aki számára „önmaga a saját feladataként jelenik
meg"), míg a vallási szféra tartalma a csak a hit által megragadható örök igazság és abszolút
szabadság: az Isten.
41

Ha Grendel három könyvét ennek a Hegelre utaló antitriádának a szempontjából
vizsgáljuk, akkor az első, amit észre kell vennünk a műben, az a történelem általános és
meghatározó jelenvalósága, s ugyanakkor a történelmi fejlődés elemének a teljes hiánya.
Az egyenes vonalú fejlődést itt (akárcsak Kierkegaard gondolatrendszerében) az ismétlődés
helyettesíti. A különböző történelmi példákban mindig az erőszak és a megalkuvás helyzete
ismétlődik, variálódik. A történelem véletlenek halmaza, s ezt az irracionális külső valóságot
mindig ugyanaz a kiszolgáltatott ember próbálja magáévá tenni, vagy ha úgy tetszik:
esztétizálni, antropomorfizálni. Ennek az antropomorfizációnak azonban semmi köze ahhoz
a gyakorlati tevékenységhez, amely során a „magánvaló dolgok" „nekünk való dolgokká"
válnak, ez az antropomorfizáció abban merül ki, hogy Grendel elbeszélője újból és újból átéli
a történelmet (az egyén és a közösség történetét), s minden esetben saját belső törvényei,
adottságai szerint éli meg. Célja egyetlen alkalommal sem valami gyakorlati eredmény,
hanem az önépítkezés, a lelki épülés. Ez az intenzív emlékezés, ontikus tudataktivitás
— amint azt írásom más helyén már elmondtam — a trilógia mindhárom részében
hangsúlyozottan jelen van, de mint a regénybeli reflexiók tárgya csak az Éleslövészetben,
tehát az első részben meghatározó. Itt a múlt, a külső történések elmondhatósága,
esztétizálhatósága elejétől végig problémaként szerepel. S nem csak úgy, hogy „Az elbeszélő
különösen azokat a regényeket gyűlöli, amelyekben történik valami, azt a látszatot keltve,
mintha a valóságban is történnék valami", hanem úgy is, hogy például a város régi református
templomának felgyújtását (1752-ben), s a református lelkész lányának, Tallós Rozáliának
a meghurcoltatását „mindenki másképpen mondja el".
S jelen van itt az „esztétikai szférának" az az eleme is, amelyet egyfajta öröm-elvvel
jellemezhetnék. Az élvezet, a gyönyör természetesen minden esztétikának központi mozzanata, de Kierkegaard esztétikai életszférájában a gyönyörmozzanat sajátos erotikus jelleget
kap. Letéteményese a filozófus egyik legjelentősebb tanulmányának a hőse, a kivételes
„érzéki zsenialitású" életélvező: Don Jüan.
Grendel elbeszélője természetesen távolról sem Don Jüan, de már az Éleslövészetben is
van egy kitétel, amely félreérthetetlenül a hedonizmusára, hogy úgy mondjam: élvezetközpontúságára utal: „Kánya úr, az elbeszélő elképzelt regényének elképzelt főhőse züllött fráter
volt, mindamellett egy szeretetreméltóan felelőtlen, gyerekesen sokat fecsegő, nagy étvágyú
életbohóc, vagyis többé-kevésbé az elbeszélő alakmása, s épp azért az elbeszélő nem is tudott
igazán haragudni rá." Ez a „nagy étvágyú életbohóc" úgy istenigazában a Galeriben és az
Áttételekben lép aztán a tettek mezejére, amikor is egyetlen erotikus kaland lehetőségét sem
hagyja ki (vagy nem hagyatja ki szereplőivel), s körülbelül amilyen arányban a sok
megalkuvásban elveszti az egyéniségét, olyan arányban habzsolja az újabb és újabb néven
színre lépő Borbás Magdolnákat (Borbás Magdolna a város örömlánya volt egykor).
S pontosan úgy „ mosakszik le ", úgy „ könnyít lelkiismeretén " ezekben a kalandokban, a külső
valóságnak ezen hamis „esztetizációiban", mint a valóságos Borbás Magdolna vendégei, akik
a lány küszöbét átlépve „egyszeriben megtalálták az egyéniségüket."
Kierkegaard hőseit az esztétikai életszférából a külső világ esztétizálhatatlansága fölött
érzett kétségbeesés, majd az irónia vezeti át az etikai szférába, de Grendel elbeszélője
egyszerre, egy időben éli mindkét szférát. Illetve, míg az Éleslövészetben az esztétikai szféra
a domináns, addig a Galeriben és az Áttételek első kétharmadában már az etikai szféra
problémái (főleg a szabadság, boldogság és felelősség kérdései) foglalkoztatják intenzívebben a szereplőket. Azt is mondhatnám: a Galeri a bűntudat és a boldogságkeresés regénye.
EL és Bohuniczky bácsi (a Galeri két főhőse) boldogságkeresése azonban mitől sem áll
távolabb, mint mondjuk a maeterlincki „kék madár" „vizenyőjétől" (Szerb Antal). (Habár
EL egy helyen a szabadságot biztosan nem véletlenül érzi valamiféle „kék
áramlásnak".)EL
és Bohuniczky bácsi boldogságkeresése annak a dilemmának a kegyetlen megélése, hogy az
emberi társadalomban az ember nem lehet egyszerre boldog és szabad.
Bohuniczky bácsi, a nyugalmazott múzeumigazgató, a regény második narrátora,
42

s tulajdonképpeni, tehát első számú főhőse mindjárt bemutatkozása percében leüti
a vezérmotívum hangjait: „... hosszan eltűnődött valamin, majd kedvetlenül így szólt: »Amit
örökre elveszítettünk, a kegyelem állapota«". S az egész mű nem egyéb, mint olyan intenzív
„tűnődések" sora, amelyek következtében Bohuniczky bácsi szívinfarktussal a kórházba
kerül. Mert EL öreg barátja (s egy korábbi korból származó alakmása) életének egy
percében különös mélységgel éli meg az egyéni, személyes felelősségét annak a helyzetnek
a kialakulásában és továbblétezésében, amelyben a boldogság és szabadság együttes
megélése (a „kegyelem állapota") lehetetlen. Bohuniczky bácsi tudja, amit a modern ember
tud, hogy az emberiség történelmi gyermekkorából kikerülve (amelyben a személyiség
életének értelme még a közösség életében gyökerezett, s az emberek oly nagy természetességgel élvezték az etikai jó és a boldogság szintézisét) csak az lehet „boldog", aki előbb
boldogul. Boldogulni viszont a társadalomban csak csalás, hazugság, egyfajta hamis létezés
árán lehet, s így végül is igaza van Kierkegaardnak, aki azt mondja, hogy „mihelyt az egyes az
általánossal (a társadalommal, T. Á. megjegyzése) szemben érvényesülni akar, bűnözik..."
Bohuniczky bácsi legnagyobb lelki traumája: 1944-ben tanúja, mint húznak föl
a városháza udvarán álló diófára a nyilasok két katonaszökevényt. „Bohuniczky bácsi, aki
a magyarok alatt anyakönyvvezető volt, végignézte az akasztást, mivel a két legényt éppen az
ő irodájának az ablakai alatt végezték ki." Végignézte és hallgatott. S aktivitása kimerült
abban, hogy arra gondolt: „Ez a háború. Előbb-utóbb mindenkit megölnek, mert ezt
a háborút senki sem fogja túlélni." S ezzel a „létezésnek egy pokolibb körébe taszította magát,
a megbánáséba és lelkiismeret-furdaláséba". Bűnnek érzi hallgatását, bűnnek érzi, hogy nem
szólalt meg a két ártatlan ember érdekében, azt is tudja viszont, hogy „csak így nyílt módja
a megmenekülésére". Megalkuszik saját lelkiismeretével, s így megalkuszik a külvilággal is.
„Ebben az órában Bohuniczky bácsi átváltozott számokká, betűkké, adatokká, a Nagy
Szerkezet befogadta, felavatta, s ő megesküdött rá, hogy a holtáig szolgálni fogja."
Bohuniczky azonban egy dologban különbözik az átlagmegalkuvóktól. „Én is megalkudtam, fiam — magyarázza EL-nek. — Én azonban nem tapsolok hozzá, s nem teszek úgy,
mintha elkerülhetetlenül meg kellett volna alkudnom. Nem kellett volna. Gyáva voltam, ez az
igazság." Bohuniczky bácsi együtt él a bűn tudatával, ezért lesz a sorsa — mint valami
modern Ágnes asszonynak — a pusztító lelki kín.
Például a nőcsábász parvenü, a gazdag Vermes családba benősült Sághy úr, s Vilcsek úr,
az enyhén paranoiás magánnyomozó szintén az esztétikai szféra lakója, ők is mindent
„kívülről", a társadalomban megszerzett „helytől" (Kierkegaard kifejezései) várnak, de
mivel nincsenek bűnük tudatában, foglyai maradnak ennek a szférának. (Cselekménybeli
funkciójuk valószínűleg éppen Bohuniczky alakjának az ellenpontozása, markírozása.)
Bohuniczky bácsi azonban túllép az esztétikai szférán, s nem mássá akar lenni a külső által,
hanem önmagává a belső által. Ismeri (vagy ismerni véli) önmagát, s a regénystruktúra
szempontjából természetesen nem véletlen, hogy nem a hiteles, hanem a vélt önmaga
jegyében választ, s így a lépése (vagy Kierkegaard terminológiájával élve: ugrása) nem
a vallási életszférába vezeti. A kórházi ágyon fekve, lázálmában ugyanis megjelenik neki
a gyermekkorától keresett Ház, a „BÉKE VELETEK" OTTHON, s Bohuniczky bácsit
a tagjává fogadja. Az Otthon tagsága pedig feltehetően azonos a regénycímben jelölt
„galerival", a város lakosságának önző, minden hagyományos erkölcsi értéket elvető
szervezetével. Bohuniczky bácsi tehát mint EL-nek egy korábbi alteregója, állandóan az
általa többször is emlegetett szeretetnek, a „kegyelemnek" a birodalmába vágyik, de végül is
kegyelemvágya — inautentikus, hitetlen, kiábrándult egyéniségének megfelelően — szélsőséges egoizmusba csap.
Grendel trilógiájában az etikai életszféra — amint azt már jeleztem — meghatározó
jelentéssík, s ezt a szférát a műben távolról sem csak Bohuniczky bácsi képviseli. (Az
elbeszélő például természetesen mindhárom életszférát bejárja, többek között ez is megkülönbözteti a mű egyéb alakjaitól, akiket általában csak egyetlen szféra lakóiként ismerünk
43

meg.) Emlékezetes az etikai szférából Spengler úr, a „geodéziai intézet igazgatója", s az
idősebb Bohuniczky, a „bogaras földrajztanár" (mindkettő a Galeriből), s főleg Lehotzky
Viktor, a medikus (az elbeszélő későbbi anyai nagyapja az Áttételekben). Spengler úr
számára a „család és a hivatás bírt abszolút értékkel" s „műveltségével és szabadságba vetett
hitével fölébe kerekedett minden kicsinyes világi alkudozásnak"; az idősebb Bohuniczky
aszkéta, akinek egykedvűsége mögött „egy megalkuvást nem ismerő, elveihez és rögeszméihez a végsőkig következetes jellem lakozik"; Lehotzky Viktor pedig megszállott, „úgy
viselkedett, mintha hipnózis hatása alatt lett volna", s látnokként hirdette, hogy az „élet
a legfőbb érték ", s „ az individualizmus a szabad ember önzése a köz érdekében ". Valamennyi
bizonyos kötelességek, elkötelezettségek jegyében él, de ezeket a kötelességeket mintegy
rögeszmékként, belső indítékokból élik meg, s ez a belső erkölcs teszi őket az etikai szféra
lakóivá.
Más kérdés, hogy a vallási szférába egyik sem jut el, hogy ha hisznek is, csak az emberi
általánosban (de leginkább önmagukban), s nem az emberen túlmutató transzcendenciában
hisznek. A vallási szférát egyedül az elbeszélő közelíti meg, s azért egyedül csak ő, mert
elbeszélésének az a néhány szereplője, aki ebben a szférában tartózkodik (mint például az
apácák nevelte Zsófika, akinek Bohuniczky bácsi „kitartóan" udvarol, s aki szerint „ahol
a szeretet jelen van, ott a pusztulás sohasem lehet egyetemes "), az nem odaért, hanem mintegy
ott eszmélt a világra, s így egyfajta a priori vallásos ortodoxiát képvisel, s nem sok köze van
Kierkegaard életstádiumaihoz.
Ezt a stádiumot (Kierkegaard intenciói szerint) annak a lesújtó felismerésnek kell
megelőznie, hogy a társadalomban élő ember céljai teljességgel megvalósíthatatlanok,
s a külsőnek, az általánosnak ez a teljes bezárulása fordítja aztán a szubjektumot véglegesen
önmaga felé és önmagába, ahol a személyiség szabadsága és kibontakozása, s így a végső
igazság megragadása, s az Istenben való feloldódás egyedül lehetséges. Csakhogy Grendel
elbeszélőjéből a társadalomban megvalósítandó célok, nemesebb ambíciók kezdetben
csaknem teljesen hiányzanak.
„»Kedves EL — kérdezte doktor Kulcsár Elemérné —, meddig lehet így élni hit és
ambíciók nélkül?«
EL megsúgta neki:
»Tudja, kedves asszonyom, így soká lehet élni.«"
EL (az elbeszélő) akkor éppen raktárossegéd és kutyasétáltató. (Doktor Kulcsár
Elemérné kutyáját sétáltatja, havi nyolcvan koronáért.) Nemrég hagyta ott a műszaki
főiskolát, miután rájött, hogy „az egész gépészmérnökség annyira sem érdekli őt, mint sírásót
a talaj ásványisó-tartalma." Akkor még nem volt ereje korrigálni korábbi helytelen
választását, s raktárossegédi „állást" vállal szülővárosában. Az újabb helytelen választást
viszont már nem akarja megkockáztatni. Fölteszi hát magának a kérdést: ki ő? És: mi ó?
S a Galeri végtelen monológjai és tudatfolyamai tulajdonképpen e kérdések megválaszolásaként fogalmazódnak meg EL-ben. Cicerójával, Bohuniczky bácsival bejárja városa poklait
(múltját és félmúltját), s ezzel mintegy magánpoklát tágítja ki, s teszi annak bugyrait maga és
mások számára is érzékletessé, s pokolmivoltát vitán felülivé. Részéről így ez a „megérzékítés" egyszerre esztétikai és etikai tevékenység: teremtett figuráiban megéli és kiéli
szélsőséges individualizmusát, s újabb választási lehetőségeinek valószínűsített csődjét is.
(S ilyen vonatkozásban az Éleslövészet regénypoétikái kalandját — amely az elbeszélő
személyes idejében a főiskolai évekre esik — sem tekinthetjük másnak, mint az esztétikai
stádiummal való leszámolásnak.) így kerül el az elbeszélő a „nullaponthoz", amikor is úgy
érzi, hogy tiszta lappal indulhat, újrakezdheti életét. Ehhez az újrakezdéshez azonban még
mindig meglehetősen homályosak a belső indítékai. Egy helyen azt mondja, hogy „erősen
kívánta..., váljék érzéketlenné, mint egy rög, amely nem emlékezik, hanem az örök emlékezet
maga ", máskor „tetten akarja érni az időt", „száz vagy ezer különböző nézőpontból készíteni
felvételt", elkapni valamit a „teljes igazságból", s ezekkel a homályos, de „nagy elvárások44

kai", valamiféle homályos etikai és ismeretelméleti maximaiizmussal lesz fotóriporterré,
újságíróvá (a Galeri végén), s kiadói szerkesztővé (az Áttételekben).
S ekkor újból, most már a saját bőrén tapasztalja, hogy „A társadalomnak nem rá,
hanem az általa betöltött szerepre van szüksége", hogy „A lakásában otthon van, a világban
nem", mert a világban az értékrend alól „régen kihúzták az erkölcs talaját, s bár illik, sőt
kötelező hivatkozni rá, komolyan senki sem veszi. Azt mondja valaki: őszinteség, s arra
gondol: a hazugság ügyes leplezése. Öröm helyett az öröm, szeretett helyett a szeretet, bizalom
helyett a bizalom hiányának a leplezésére gondol, s ezekbe a manőverezésekbe
beleöli
energiáinak a nagyobbik részét, olyan játékszabályokat eszelve ki, amelyek mögül éppen a
játék és a tét hiányzik". S kétségbeesve tapasztalja, hogy ebben a világban már „senki sem
tudja, mi az igazság".
S nem kell a cselekmény időszámításán sokáig töprengenünk, hogy rájöjjünk: mikor az
elbeszélő ezeket a keserű dolgokat így átgondolja, annak a bizonyos világnak a hozzá
legközelebb eső részében, azaz Csehszlovákiában a husáki „konszolidáció", tehát a
legtöményebb totalitarizmus dühöng, s habár ő egyetlen konkrét utalást sem tesz erre a
korra, minden, amit a „világról" mond, erre a „konszolidációs" világra is pontosan illik.
S csoda-e, hogy éppen akkor, a társadalmi létnek éppen ezen sötét koordinátái között ér
el Grendel elbeszélője a kierkegaardi „végtelen rezignáció" szakaszába, amely ugyan még
nem egyenlő a vallási stádiummal, de annak mintegy előszobája, „megelőzi a hitet oly módon,
hogy... csak a végtelen rezignációban leszek világos magamnak az én örök érvényességemben,
csak ezután lehet szó arról, hogy a létet a hit erejével megragadjam " (Kierkegaard). Csakhogy
Grendel elbeszélőjében ez az „örök érvényesség" sajátosan, nem a kierkegaardi terv szerint
mutatkozik meg: a végtelen rezignációban, a teljes kilátástalanságban nem a „hitet" és belső
szabadságot, hanem a nemlétet választja. Amely persze — ha úgy vesszük — szintén az örök
érvényesség egyik (legradikálisabb) formája, de mégsem az az istenben való feloldódás,
amelyet Kierkegaard ajánl. Grendel hőse az átélt, de meg nem valósított nemlét (öngyilkosság) után jut el egyfajta furcsa „vallási" életstádiumba. De mielőtt még erről a végső,
cselekményzáró stádiumról szólnék, hadd válaszoljam meg a fejezet bevezetőjében feltett
kérdést: mi motiválja (motiválhatja-e valami) az előbbi stádiumokban a hős későbbi életben
maradását, az „és mégis" gesztusát?
A motiváció kiszögelléseit, az elbeszélő erkölcsi értékrendjének állandóit kitapogatni
nem egyszerű feladat, etikája ugyanis jellegzetes kontextuális etika, a konkrét helyzetek
szerint állandóan változik, csak egyben állandó: keretében a hagyományos erkölcsi értékek
problematizálódnak, nem-értékeknek bizonyulnak.
Az elbeszélő gyakorlatában még az olyan egyértelműen pozitív tartalmú érték is
visszájára fordul, mint a részvét. Mikor öngyilkossági szándéka után megint szembetalálja
magát a rossz kéziratok problémájával, így meditál: ha „ajánlani fogod az előtted heverő rossz
verseknek a kiadását, enyhítesz ismeretlen szerződ boldogtalanságán. Vagyis nem teszel mást,
csupán amit emberi kötelességednek érzel: adukkal a kezedben úgy játszol, hogy mégis
veszíts". Azaz megideologizálja megalkuvását, és minden marad a régiben. Csak
a reménytelenség, a lemondás, a rezignáció lesz nagyobb, mélyebb benne. Vagy valami más
is változott?
Ellenőrizhetjük: a trilógia három kötetében a szabadság (mint minden morális döntés
alapja) és a szeretet az a két erkölcsi érték, amely az elbeszélő részéről (és „elbeszélésének"
egyéb figurái részéről, ami végső soron ugyanaz) végig és egyértelműen pozitív tartalmat
vagy minősítést nyer. Néhány példa a Galeribői: „S nem a szeretet-e a legfőbb érték, amit
kötelessége mindenkinek őrizni, óvni és táplálni magában, s nem az engedelmesség,
a lemondás, az örökös önfeláldozás-e az igaz szeretet legádázabb ellensége?". „Azzal kell
kezdenem ugyanis, hogy a harangszó, az valami kék áramlás, valami olyan különös anyag,
amely akadálytalanul ki tud terjedni a térben, át tud hatolni a falakon, be tud bújni akár
a kulcsra zárt fiókokba is, a cukor vagy a só kristályainak a belsejébe, vagyis egy meghatározott
45

térben birtokolni tud bármit, ami ennek a térnek a fizikai tartalma. Ez a kék áramlás tehát maga
a szabadság, s aki ezt a szabadságot el tudja oldozni, rendkívüli ember lehet". „Én ugyanis nem
hiszem, hogy a történelem a vágyaink szerint alakul, s hogy csak úgy lefekszik nekünk, mint
valami bözsi. Én éppen azt szeretném megmutatni, hogy lehet nélküle is szabadon élni", „... a
szeretet, az felelősség és gond, és folytonos készenlét, és nem elég havonta deklarálni egyszer,
hanem áldozatokat is kell hozni érte", „Mert ahol a szeretet jelen van, ott a pusztulás sohasem
lehet egyetemes", „Mi hát az igazság? Feltehetően bármi dolog, amiben egy darab szeretet
van"; s az Áttételekből: „...nincs az a magasabb érdek, amit fölébe lehetne helyezni az egyén
szabadságának. Hiszen a történelem értelme és célja a független, öntudatos, az individualista
ember, akit nem béklyóznak előítéletek, s tőle idegen elvárások kedvéért nem adja be
a derekát", „... vissza kell térnetek az élet valódi értékeihez, ami nem a siker vagy a dicsőség, de
nem is a vagyon, hanem a szabadság. De ahhoz előbb fel kell adnotok a tisztán materiális
szempontjaitokat", „Lehotzky Viktor azonban megvetette a politizálást, miként az eszmék és
utópiák hirdetését is. Ez utóbbiak szerinte arra jók csupán, hogy eltereljék az emberek
figyelmét a belső szabadságukról, amelyet kötelességük volna kiteljesíteni... Mondhatnám úgy
is, az individualizmus a szabad ember önzése a köz érdekében".
Ezek a hangsúlyozottan „életpárti" értékek a trilógia egészében úgy oszlanak meg, hogy
mintegy előkészítik, vagy legalábbis retrospektíve érthetőbbé teszik a „végtelen rezignáció"
intermezzóját lezáró fejleményt: az életben maradást, s az elvált feleségtől visszaszökő
gyermek befogadását. S ilyenféleképpen azokat a helyzeteket, amelyeknek a korábbi
stádiumokban az itt idézett motívumok a mozgató rugói, az „és mégis" fordulat motivációjának kell tartanunk.
Tanulságos e motívumok eloszlását közelebbről megtekintenünk: az Éleslövészetben (az
esztétikai-individualista életstádiumnak megfelelően) a szabadság és szeretet problémaként
alig van jelen, a Galeriben (amelynek ideje hozzávetőlegesen az etikai stádiumnak felel meg)
annál alaposabban, módszeresebben járják körül a szereplők mindkét fogalmat, míg az
Áttételek első felében inkább már csak a szabadság a téma. E zárókönyv második felében
(a vallási stádium bevezető szakaszában, a „végtelen rezignációban") viszont direkt módon
már sem a szabadság, sem a szeretet nem kerül szóba, hogy annál súlyosabban térjen vissza
éppen e két etikai érték (csak virtuálisan ugyan és egymással szembefeszülve) az elbeszélő
végső döntésében.
Az elbeszélő ugyanis úgy akarja belső szabadságát megvalósítani, hogy a külső
valóságtól eloldozza magát (megszakítja kapcsolatát az emberekkel, otthagyja munkahelyét,
öngyilkosságot tervez, végül teljes közönybe süllyed), de ezt a befelé irányulást végül is
lehetetlenné teszi a gyermekére (tehát kifelé) irányuló, a bensőjében — úgy látszik —
minden rezignációja ellenére is tovább élő szeretet.
Sajátszerűen oldja föl a szabadságnak és szeretetnek ezt az ellentmondását Kierkegaard.
A fiát, Izsákot feláldozni készülő Ábrahámról meditálva fogalmazza meg a dilemmát:
„Ábrahám egyetlen pillanatban sem tragikus hős, hanem valami egészen más, vagy gyilkos,
vagy hívő". S Ábrahám „bűnét" a filozófus természetesen a hitben oldja föl: a bibliai apa
azért emelt kést a fiára, s akarta azt föláldozni, mert hitt Istenben, hitte, hogy Isten tervében
majd visszakapja, visszakaphatja Izsákot. Az Istenbe vetett hit érzése magasabb rendű
benne, mint a gyermek, az élet iránt érzett szereteté.
A hitnek és szeretetnek ezt a hierarchiáját — a hitet is, szeretetet is Istenre
vonatkoztatva — Kierkegaard direkt módon is megfogalmazza: „Számomra az Isten szeretete
sem közvetlen, sem fordított értelemben nem jelenti a valóság mértékét. Nem vagyok annyira
alattomos, hogy tagadjam, de elég gyáva sem vagyok ahhoz, hogy panaszkodjam
és
siránkozzam azon, hogy a hit valami sokkal magasabb dolog". A hitnek ezt a természetét
nevezi Kierkegaard a „hit paradoxonának", amely „egy gyilkosságot szent, Istennek tetsző
cselekedetté képes változtatni", s amelyet „semmiféle gondolkodás nem tud megérteni, mert
a hit éppen ott kezdődik, ahol a gondolkodás megszűnik."
46

S ezen a ponton meg kell állnunk egy pillanatra, s mielőtt gondolatmenetünkben
továbbmennénk, vitatkoznunk kell a filozófussal. Nem azt akarom vitatni, hogy elképzelhető-e a „hit paradoxona" Ábrahám ese.tében, hanem azt, hogy van-e a példázatnak
általános emberi-erkölcsi jelentése? Ha elfogadnánk a hitre épülő etikát (amely végső soron
azonos lenne a „cél szentesíti az eszközt" erkölcs gyakorlatával), akkor milyen alapon
tudnánk elítélni az inkvizíció embertelenségeit, a hit imperatívuszával visszaélő s az
ártatlanok ezreit, tízezreit válogatott kínzásokkal halálba küldő Marchiai Jakabokat,
s a modern, huszadik századi inkvizíció Sztálinjait? Nem, a „hit paradoxonának" ezt a fajta
logikáját sem felfogni, sem elfogadni nem tudjuk. Elfogadhatta Kierkegaard a 19. században,
mikor a „szent inkvizíció" már nem, s a proletárdiktatúrák inkvizíciója még nem létezett, de
számunkra ma, a huszadik század végén ahhoz még túlságosan közelről világít az ötvenes
években feláldozott, azaz legyilkolt Izsákok máglyája, hogy az ilyen paradoxonok meg ne
rettentsenek bennünket.
S feltehetően ez az érzelmi logika irányítja Grendel elbeszélőjét is, mikor legmélyebb
rezignációjában (mikor úgy véli, hogy már mindenen túl van, s már csak mint valami becketti
véglény vegetál a teljes közöny és a „nélkülözhetetlen hazugságok és képmutatás" szemeteskukájában), egy este megjelenik lakása küszöbén a fia, s bejelenti, hogy megszökött az
anyjától. Áz elbeszélő visszaküldhetné, elzavarhatná, „feláldozhatná" a gyermeket közönye,
rezignációja máglyáján, de ő ehelyett így fohászkodik: „Csak most ne hagyj el... Csak most
segíts megtisztulni." Igen, Grendel elbeszélője magáévá tudta élni Kierkegaardot — és
micsoda ragyogó szépírói és emberi tehetséggel élte magáévá! — addig, míg a filozófus
a tömegemberrel (a „blokkemberrel") szemben az individuumot, a hazug társadalmi léttel
szemben az önmagával azonos személyiséget segítette, erősítette benne, de elfordul tőle azon
a ponton, ahol etikája szeretetellenes, életellenes fordulatot vesz. Minden hitnél, erkölcsnél
erősebbnek bizonyul ugyanis az elbeszélőben az a korábbi meggyőződése (a Galeribői), hogy
„ahol életről-halálról döntenek, ott az igazság és az erkölcs szempontja papirosszempont,
s a róluk való elmélkedés ocsmány lelki perverzió." Vagyis: Grendel hőse számára az
esztétikai és etikai lét, valamint a teljes lemondás tisztító stádiumaiban csak a szeretet értéke
bizonyul állandónak, kikezdhetetlennek, elpusztíthatatlannak, s az életellenességet, az
embertelenséget szerinte semmi sem igazolja.
E fejezet tetszetős befejezése lenne, ha most azt mondanám, hogy az elbeszélő végső
tettében (fia befogadásában) valamilyen formában mégiscsak jelen van Kierkegaard vallási
stádiuma, hisz e szeretetközpontúságot fel lehet fogni úgy is, mint a szeretet vallássá
misztifikálását (Kierkegaard idejében Feuerbach hirdette, hogy a szeretet mint az embereket
összekapcsoló alapviszony betöltheti a vallás szerepét), csakhogy egy ilyen messzemenő
következtetéshez ez a befejező jelenet túlságosan jelzésszerű. S jelölni is inkább csak irányt
jelöl, mintsem állapotot. S ez érthető. Grendel Lajos ugyanis a nyolcvanas évek elején írta
trilógiáját, tehát akkor, amikor Csehszlovákiában a változásnak, a személyiséget bénító
totalitarizmus végének, s egy esetleges más „stádium" kibontakozásának még semmi jelét
sem lehetett észlelni. Havelék a publicisztika nyelvén megjósolhatták, s meg is jósolták egy
„egzisztenciális forradalom" eljövetelét, Grendel a szépirodalom eszközeivel csak a forradalom emberi tényezőit állíthatta formába. S ő úgy valósította meg művészi tervét, hogy
a tényezők egyikét a szeretet-irányú megtisztulásban jelölte meg. De — az „egzisztenciális
forradalom" állásának megfelelően — nem a megtisztult embert, hanem a tisztulás
folyamatát mutatta föl.
4.
Grendel Lajos három könyvének a szlovákiai magyar irodalomban rendkívüli,
s a magyar irodalom egyetemében is vitathatatlan jelentőségét tehát abban kell látnunk, hogy
(térségünk hetvenéves irodalmi nagy akarásai után) szerzőnknek sikerült olyan epikai hőst
47

teremtenie, akit nem csak egy szűk közösség, hanem az egyetemes emberi létezés
képviselőjének is érzünk. Ez a hős a kor reprezentatív tudása és történelmi emlékezete
birtokában igyekszik a kor nagy kihívásait, kérdéseit ha nem is megválaszolni, de legalább
egyfajta rendbe állítani magában.
Márai Sándor írja valamelyik Naplójában: „Amikor (Nietzsche) kimondta, hogy a görög
tragédia hőse »azért hős, mert a győzelem reménye nélkül harcol«, kimondott egy szót,
amelynek olyan felszabadító ereje (vagy pusztító hatása) van, mint a nukleáris
energiának."
Grendel ilyen értelemben Nietzsche- és Márai-követő is.
Az Éleslövészetből idézek: „Ám az elbeszélő nem bízik logikus,
megmagyarázható,
megnyugtató és végső fokon igazságos végkifejletek eljövetelében, sem általában, sem az ő és
hozzátartozói konkrét sorsát illetően. Bizonyos értelemben éppen az ellenkezőjét
érzi
kötelezőnek a maga számára. Akiket szeret és becsül, lebeszélni a logikus,
megmagyarázható
etcetera végkifejletekbe vetett oktalan és jámbor hitükről. Mert ha ez sikerül, akkor talán lehet
kezdeni már valamit. Vállalni is lehet egyet-mást." S a Galeriben a Nietzschétől és Máraitól
tanult életfilozófia kulcsszavát szó szerint is leírja: „EL érezte, hogy a nullapont közelébe
érkezett, ahonnan már jól látni a valóságos arányokat, a dolgok autonómiáját és zsarnokságát;
a tekintet tiszta lesz, de a remény megbénul, és kiölti nyelvét, mint az akasztott ember."
íme, a huszadik század polgára, aki a remény illúziója, ha úgy tetszik: Isten nélkül akar
élni, mert csak illúziók nélkül „tiszta a tekintet", s csak így lehet „kezdeni", „vállalni", azaz:
tenni valamit.
Tenni, de ki ellen vagy mi érdekében? Grendel polgára — intellektualizmusával,
iróniájával — az arc nélküli tömegembert, a saját létét pillanatonként feladó, a társadalmi
léttel megalkuvó „galeritagokat" (és saját magát is) egyértelműen elítéli, de azt, hogy minek
a jegyében ítélkezik, inkább csak felvillantja. Mintha azt mondaná: Ember, küzdj, de ne bízz!
(hogy megint a Madách-párhuzam segítségével fejezzünk ki valamit), s ennek megfelelően
életének esztétikai és etikai stádiuma mellől hiányzik a kierkegaardi vallási stádium,
a beteljesülés. Helyén egy gesztust (a gyermek befogadását) és egy fohászt találunk: „Csak
most segíts megtisztulni". Mindkét elem egy olyan Heidegger-féle isten nélküli „ateista
vallás" irányába vág, ahol az ember maga „pásztorolja" a létet. De ebben a vallásban
— miután a racionalizmus eredményei az előbbi stádiumokban alaposan relativizálódnak —
a ráció leköltözik a polgár agyából a polgár szívébe, s ha el akarjuk képzelni a trilógia utolsó
oldala után következő oldalakat, akkor képzeljük el a szeretet által „pásztorolt" teljes
(egzisztenciális és társadalmi) lét történeteit, tetteit, vállalásait.
Nem kétséges, hogy Grendel ebben az Isten utáni, de szeretet előtti polgárban
a huszadik századi átmeneti ember paradigmáját kívánta megteremteni, s teremtette meg.
S ilyen vonatkozásban kritikai megjegyzés kívánkozik ide azoknak a magyarországi
bírálóknak a címére, akik szerint „...a Galeri a kisebbségi sors
személyiségromboló
veszélyeivel foglalkozik", vagy egy másik megfogalmazás szerint: „A Galeri egy közösség, egy
etnikai kisebbség identitásának elvesztéséről szól." Grendel trilógiájában ugyanis a „kisebbségi sors", az „etnikai kisebbség identitásának elvesztése" csak kiindulási helyzet a fenti
paradigma megteremtéséhez, s ilyenféleképpen csak szempont lehet az egyébként egyetemes érvényű modell megértéséhez, s nem a modellt kitöltő tartalom.
A Proust-irodalomból ismert az „akvárium-lét" fogalma: a balbéci nagy szálloda
kivilágított vendéglőjében — mint „különös halak és puhányok" — esznek, lakomáznak az
arisztokraták és polgárok, s a vendéglő üvegfalán túlról — mint valami akvárium lakóit —
szemléli őket a „balbeci munkásnép, a halászok és kispolgárcsaládok". Grendel trilógiájában
nincs üvegfal, s ha van is, rajta túl nincs semmi. A „galeri-lét" nem „akvárium-lét", nem
a teljesség részét, hanem a teljességet célozza. S ebbe a teljességbe éppen úgy beletartozik
Novotny (az egykori hírhedt csehszlovák párt- és köztársasági elnök), a hatalom képviselője,
mint Bohuniczky bácsi, a hatalom kiszolgáltatottja; a város „identitásvesztése" egyenes
folyománya annak a magyar pszeudolétnek, amely a magyar múlt nagy megalkuvásaiból
48

(például 1867-ből) következik; a megalkuvás mint „magyar sors" az Ember nem sajátlagos
(identitás nélküli) létének a következménye; ennek a nem sajátlagos (hazug) létnek
a hordozója az elbeszélő, Bohuniczky bácsi és a többiek, s ugyancsak ők a letéteményesei
annak a sajátlagos (benső) létnek is, amelyet ki kell magukból bontaniok, hogy elérhessenek
a szeretet stádiumába, amely valahol a könyv utolsó lapjain túl kezdődik, s amelyet a szerző
éppen csak jelez, felvillant; és így tovább, körbe-körbe. Folytathatnánk a végtelenségig,
s közben mindig ugyanazt a tényt kerülgetnénk: a „galeri-lét" az Ember léte.
Más kérdés, hogy ez a paradigma vagy modell az „etnikai kisebbségekre", a „kisebbségi
sorsra" fokozottabban érvényes. A három könyv megírása és megjelenése idején mi itt,
Csehszlovákiában azonban ennek a fokozott érvénynek az ellenére sem „kisebbségi
sorsunkat", s nem is „etnikai identitásunk elvesztését" láttuk a modellben, hanem
a „bürokratizmusnak és bizantinizmusnak azt a csodálatos konglomerátumát" (Karel Kosík),
amely 1968 után lélektelen tömegemberré, szánalmas „féllénnyé" „normalizálta" a csehszlovák állampolgárt. Azt a társadalmi létet láttuk az egyik oldalon, amelyik — korlátlan
hatalomként —„számokká, betűkké, adatokká", a „Nagy Szerkezet" részévé degradálta az
egyes embert, a másik oldalon pedig éppen ezeket az egyes embereket láttuk, amint vagy
közönnyel, belenyugvással fogadják a nem sajátlagos létet, vagy — horribile dictu — még
élvezik is (Balassa Péter az „erőszaktétel erotikájaként" fogalmazta meg valahol ezt a sajátos
totalitárius helyzetet), vagy — jobbik esetben — bűntudatot éreznek együttműködésük
miatt. Grendel elbeszélőjében, Bohuniczky bácsijában és egyéb figuráiban azt az etikus lényt
láttuk, aki leleplezte önmagában — s így valamennyiünkben — a cinkost; aki félelmetesen
pontos fogalmakban, jelzőkben, nagy erejű metaforákban, fokozásokban, halmozásokban
mondta el mindnyájunk helyett, hogy „Ha már senki sem tudja, hogy mi az igazság, akkor
a hazugság lesz az igazság."
Ugyanebben az időben a „chartás" Havel szinte szó szerint ezt mondja (híres
röpiratában, a Hatalom nélküliek hatalmában)-, az állampolgár, ha elfogadja az életet
a „normalizáció" rendszerében, akkor mintegy „igazolja ezt a rendszert, tartalommal tölti
meg, műveli, egy a rendszerrel... Épp ezért hazugságban él." S épp ezért: Grendel könyveit
olvasva 1981-ben, 82-ben és 85-ben gondolhattunk-e másra, mint erre a hazugságelvű
rendszerre? A nyolcvanas évek elején a történelem egészen konkrét tartalommal töltötte
meg a Grendel kínálta nyitott modellt.
Csakhogy: Grendel Lajos trilógiája valószínűleg az a nyitott mű, amely a történelem
minden szakaszában talál majd magának jelentést. Alapvetően a „világban való létre"
nyitott, de azért a „világ" legalább annyira benne van, mint a „lét".

A tanulmányt a pozsonyi Irodalmi Szemlével egy időben közöljük.

49

RÓNAY

LÁSZLÓ

Sík Sándor irodalomszemlélete
Bár születésének századik évfordulója ráirányította a figyelmet a kiváló költőre,
irodalomtudósra, tanárra és lelkivezetőre, életműve ma is meglehetősen szűk körben ismert,
tudományos eredményei — részben az elmúlt időszak kirekesztő irodalompolitikájának
jóvoltából — alig épültek be a közgondolkodásba. Mielőtt irodalomszemléletéről és
megvalósított eredményeiről szólnánk, már csak azért is érdemes néhány szóval jelezni,
miképp alakult pályája, mert választott papi hivatása alapvetően határozta meg szemléletét,
az élethez és a művészetekhez való viszonyát.
Szemléletének megalapozója Prohászka Ottokár volt, a liberalizmus és radikalizmus
kemény bírálója, a katolikus ellenhatás fontos alakja. Azt a lázas, győzelmes szellemiséget,
melyet ő képviselt, részben alátámasztotta a századforduló hatalmas hulláma, amely
konvertiták, át- és megtérők átfűlt vallomásaival szinte bizonyossággá tette a hit győzelmét.
Sík maga is sokat foglalkozott a konverzióval, a katolicizmusba, a hitbe való belesimulással,
hiszen, mint tudjuk, édesapja zsidó származású volt. Vonzotta a székesfehérvári püspökhöz
annak lendülete, szociális érdeklődése, de taszította antiszemitizmusa. Annál inkább
otthonára lelt a piarista rendben, amely jeles tudósokat nevelt, s mindig is híres volt
nyitottságáról. Legkedvesebb tanára az a Prónai Antal volt, akinek a középiskolák számára
írt könyvét ő is tanulta, s később átdolgozta (mégpedig mind a nyolc osztály számára!).
A piarista hagyomány a praktikumra való figyelmet jelentette számára. Innen eredeztethetjük, hogy élete végéig idegenkedett az elméleti konstrukcióktól, jóllehet — mint
Esztétikájának hivatkozásai bizonyítják —, ismerte e rendszereket, tisztában volt kora
bölcseleti, esztétikai és irodalmi törekvéseivel. Feladatának azonban a nevelést tekintette, az
életre való felkészítést, amibe beletartozott a szépség élvezetének készsége és képessége,
hiszen jól megalapozott hite szerint a szépség az üdvösség visszfénye, s minél inkább kinyílik
rá az ember, minél harmonikusabban valósítja meg a művész, annál többet mutat meg
a földön túli létrendból. Ezért értékelte oly magasra — jelentőségénél lényegesen magasabbr a — a múlt századi költő-hitszónokot, Mindszenty Gedeont, kiről 1913-ban könyvet is írt.
A piarista hagyománynak szerves része volt az a lelkiség, amely a zsoltárokban és
himnuszokban, a korai keresztény költészet e remekeiben öltött testet. A zsoltározó,
himnuszt mondó keresztény Ambrustól és Ágostontól jelentős alakja az európai művelődés
történetének: benne inkarnálódik a hívő alázat, melyet azonban elhivatottsággal, méltósággal telít a költői kiválasztottság tudata, még ha e hajdani szerzők nagy többsége névtelen
maradt is. A személyiség öntudata ugyanis nehezen volt összeegyeztethető a porszem-ember
alázatával. Sík Sándor mindenesetre már 20 éves kora előtt fordított himnuszokat,
s 1910-ben, a Religio című folyóiratban háromrészes tanulmánya jelent meg Az ókori
keresztény latin líráról.
„Sík Sándor tudományos érdeklődése jórészt katedrája szükségleteiből született meg"
— írja a róla eddig megjelent egyetlen monográfia szerzője, Baróti Dezső. Az irodalomtudós •
50

szemléleti gyökereit keresve azonban módosítanunk kell e megállapítást. Valójában már
a 10-es évek kezdetén foglalkoztatta az irodalom tudományos megközelítésének és leírhatóságának kérdésköre. A piarista rend folyóiratában, a Kalazantinumban már 1909-ben
tanulmányt közölt Újabb vallásos költészetünk címmel, s ebben a korai írásában két jelentős
momentumra is érdemes figyelnünk. Az egyik: a tanulmány végén, összefoglalva jelen és
jövő kilátásait, Ady példáját említi, mint aki „az egész világot lélekkel átjárt"-nak láttatja.
A másik: már ekkor feltűnik, milyen kiváló versértő és -magyarázó, mennyire hatott rá
a francia iskola, a szövegmagyarázatnak, a művészi élmény megragadásának nálunk is
híveket szerző módszere. Bár e tanulmányok után Síkot inkább a költészet mesterének
ismerjük, nem kétséges, hogy rendszeresen foglalkozott a francia szellemiség meghatározó,
vallásos szemlélettől áthatott képviselőivel. Thurzó Gábor — aki inkább ellenkező, mint
lelkes tanítványa volt — említette, hogy tőle hallotta a középiskolában Paul Bourget,
A tanítvány szerzője nevét, aki katolikus meggyőződését organikus társadalomszemlélet
keretei között kamatoztatta, s jellemző rá az a szociális érzék és óvatos konzervativizmus is,
amely Sík Sándor látásmódját is áthatotta. Ismerte és kamatoztatta Georges Goyau
(1869—1939) a szociális akció megteremtésére tett fáradozásainak tanulságait, ő is hitt
abban, amiben a francia történeti katolicizmus e jeles képviselője: a katolikus tudományosság újraszületésében. Georges Goyau említi egyik művében D'Hulst abbét, Párizs fővikáriusát, aki 1875-ben, a felsőoktatás szabadságát deklaráló törvény kimondása után 3 hónappal
már talpraállított egy egyetemet. Ez a példa is ott lebegett Sík Sándor szeme előtt, amikor
ellenkezve és kétkedve ugyan, de beadta pályázatát Szegedre 1929-ben.
Nem lehetett könnyű dolga a pályázatot elbíráló Zolnai Bélának, hiszen a pályázó
hivatkozhatott gazdag és elismert szépirodalmi munkásságára, de monografikus összefoglalásra csak egyre, az 1927-ben megjelent Gárdonyi, Ady, Prohászkáta. Ebben a munkájában
mutatkozott meg először az a törekvése, ahogy az irodalmi modernséget a lélek síkjára vive
törekedett feloldani a modernség és a konzervativizmus ellentétét. A századforduló
irodalmát az elmélyülés irodalmának látta, „s innen vezeti le az új művészi formák
alakulástörténetét is." (Bodnár György: Sík Sándor modernségfelfogása. Új írás 1989. 10.
111.)
Fontos és máig vitatott tézise e könyvnek Prohászka kiemelt méltatása. Síkra valóban
elhatározó befolyást tett Prohászka, de ekkori portréjában érezni, hogy azokra a vonásokra
tette a hangsúlyt, amelyeket megtalálhatunk e század másik nagy katolikus gondolkodójánál,
Teilhard de Chardinnál is. Sík Prohászka-képe egy folyvást öntudatosodó, egyre mélyülő
személyiséget mutat, aki egyre inkább személyes síkon éli át a történelmet. Ezt a gondolatot
Teilhard de Chardin így fogalmazta meg: „A kozmikus fejlődés személyes jellegű munkát
folytat." Nem lehet tagadni, hogy mindvégig éles polémiát folytat a materializmussal, de ez
az ő hitével természetes. Alighanem személyes meggyőződésén túl itt egyik kedves barátja,
Szekfű Gyula történetszemléletének hatása mutatkozik meg, amely ekkoriban a Három
nemzedék révén hatott széles körben. De a hit — amelyet oly ironikusan nevezett szemlélete
béklyójának Karinthy Frigyes — nem akadályozta abban, hogy ne elemezze igen mélyrehatóan Ady lírai formanyelvének újszerűségét, elsők között polemizálva a közvéleménnyel,
melynek középosztályi rétegei a költőt akkor is zavarosnak és erkölcstelennek vélték.
A Gárdonyi—Ady—Prohászka fokozatosan kinyíló szemléletre utal, melynek azonban
a Riedl-hatás is fontos eleme, rendszerező címszavait is tőle vette, a lírai formák iránt
tanúsított vonzalmát pedig talán Lukács György-olvasmányai is motiválták: szegedi tanítványainak vallomásai szerint a Lélek és a formák kedvelt könyve volt?
E nyitottság egyetemi előadásainak hatalmas, gyorsírással feljegyzett, ma már gépelt
formában hozzáférhető köteteiben is tetten érhető. Az 1929/30-as tanév második félévében
indította A magyar költészet a millennium után című kollégiumát, amelynek előadásain
a Nyugat lírikusait állította a középpontba. Kiváló verselemzésekkel mutatva be Ady,
Babits, Kosztolányi és Tóth Árpád költészetének lelki gazdagságát, s meglepően távolságtar51

tóan méltatva a „katolikus triász" másik két költőjét: Harsányi Lajost és Mécs Lászlót.
1932-ben, Dézsi Lajos halála után, a régi magyar irodalmat is ó adta elő, s e munkájának
mintegy mellékterméke az 1936-ban kiadott Szent magyarság című kötete, amelyben az
Árpád-ház szentjeinek portréit rajzolta meg.
Sík szemléleti fejlődésének, a már említett nyitottságnak rendkívüli dokumentuma az
1935-ben írt Egyetemesség és forma című tanulmánya, mely nem csak a spirituális irodalomszemlélet, hanem majdani Esztétikájának alapvetése. Felmérhetetlenül bátor tett volt
megjelentetése: megmutatkozik benne Sík toleranciája és értékközpontú irodalomszemlélete. Egész egyértelműen mondja ki — szemben a Magyar Kultúra sok változatban olykor
meglepő vehemenciával képviselt vélekedésével — nincs katolikus irodalom, csak jó vagy
rossz irodalom, melyet valamelyik vallásfelekezet tagja, vagy éppen egy ateista művel. Az
Egyetemesség és forma fejtegetéseiben — akárcsak Esztétikájában — tetten érhető egyfajta
tételesség jelenléte, de a tomizmust szüntelenül ellensúlyozza az érzelmiségnek, az alkotó
szubjektumnak teret adó ágostoni felfogás, mely Sík Sándor személyiségéhez is közelebb állt.
Az értékek hierarchiájában természetesen Isten áll nála a legmagasabb fokon. De már ebben
a tanulmányában kifejti azt a nálunk az ó köreiben akkoriban eretneknek minősülő
gondolatot, hogy a művészet az által is maradandót alkothat, ha az Abszolútum hiányának
döbbenetes és fájdalmas egzisztenciális következményeit ábrázolja.
Sík Sándor irodalomfelfogását méltatva nem hagyhatjuk említés nélkül igen jelentős
monográfiáit sem. Nem lehet véletlen, hogy a barokk szellemiség és lelkiség olyan alakjaival
foglalkozott, mint Pázmány és Zrínyi. A barokk nem egyszerűen egy korszakot vagy stílust
jelentett számára, hanem olyan szellemiség megnyilvánulását, amelyben harmóniába
simulhat az egyéniség a nemzettel, a lelki állandóság és célképzet a külső körülmények
megkívánta alkalmazkodással és praktikus cselekvéssel. E kezdeményező monográfiáiban
nem elhanyagolható a történelmi aktualitásokra visszhangzó szándék sem: a háborúba
forduló magyarság számára rendkívül finom analízisbe ágyazva a megmaradás képleteit,
a megtartó személyiségtípusok vonásait rajzolja meg, hisz a kemény Zrínyi és a bölcsen,
európai távlatossággal alkalmazkodni próbáló Pázmány — kinek arcképében hellyel-közzel
mintha a szívéhez oly közel álló Teleki Pálra ismerhetnénk — igazán hasznos példák lehettek
volna a megingathatatlan egyéniségekben és európai horizontú politikusokban is szűkölködő
korabeli magyarság számára.
Két érintett monográfiájában — melyek közül a Pázmányról szólónál jobb máig sem
született, de a Zrínyi stíluselemzései is maradandóak — a praktikum eszménye is vezérelte,
s még inkább hangsúlyozta a használhatóság kritériumát Esztétikájában, amelyet ugyan a rá
jellemző szerénységgel „melléktermék"-nek nevezett, valójában azonban összefoglalása
életművének. Hiszen a költő és a tudós írták békés egyetértésben, abban a meggyőződésben,
hogy a tudós — mint az előszóban céloz rá — nem „szaktudósa" a témának (nem is akar az
lenni), a költő pedig a „napi használhatóság" célzatával gazdagítja az alkalmi tudóstárs
fejtegetéseit. Ezt a kicsit önironikus bevezetését — Sík költészetét is áthatotta e tulajdonság
szelíd változata — aztán véresen komolyan vették az esztétikatörténetek tudós komorságú
szerzői: Szerdahelyi István jogosan állapítja meg, hogy a második kiadás (1946) sem keltette
fel a figyelmet, Sík meglátásait egyszerűen figyelmen kívül hagyták, Hanák Tibor pedig kicsit
sommásan „élmény-esztétikának" minősíti, holott egyik legfontosabb érdeme, hogy
a műveket beleállítja a művészet teljes rendszerébe, ugyanabban a szellemben, ahogy T. S.
Eliot fejti ki: „Nincs olyan költő vagy művész, a művészet bármelyik ágát művelje is, akinek
művészete önmagában teljes értelmű lehetne. Megérteni és értékelni őt annyit jelent, mint
a múlt költőihez és művészeihez fűződő viszonyát tisztázni... Ez nem csak történetkritikai
elv, hanem esztétikai is". A művészi önkifejezést Sík is viszonyrendszernek tekinti: a művészi
alkotás — mint ezt Márai Sándor fogalmazza meg egy naplójegyzetében — folytonos
párbeszéd a hagyományokkal, s amelyik irodalomnak nincsenek ilyen hagyományai, az
„gyermekded" marad.
52

A viszonyrendszer csúcsán Sík a tökéletesség teljességeként Istent látja. Minden
műalkotás ezt az abszolút teljességet igyekszik legalább részleteiben megragadni, ezért
minden mű valamennyit közvetít is belőle. Felfogása szerint a művészi alkotásban nincs és
nem is lehet kizárólagosság: a tökéletesség felé irányul minden célképzettel rendelkező mű,
mindegyikben érzékelhető a teremtő energia — hogy megint egy Teilhard de Chardin-i
kategóriára utaljunk.
Mielőtt az Esztétika fő szemléleti elemeinek egy részét számba vesszük, röviden
tekintsük át az első kiadás (I—III. 1943.) beosztását. Az első részben az esztétikum
mibenlétét és törvényszerűségeit vizsgálja. A másodikban az esztétikai tartalommal foglalkozik, a tartalom és forma kettősségét kiegészítve a művészet anyagának vizsgálatával. Az
anyag voltaképp a tartalom megformálásának és a forma megfelelő tartalommal történő
megtöltésének megjelenési formája: az emberi hang, a festék, a vászon, a kő, a márvány és
a bronz. Ám e hármasság mozgatója intuíció, mely minden ember sajátja. A művész mégis
sajátos többlettel rendelkezik, s így képes meglátni, megragadni és megfogalmazni
a lényeget, birtokolja tehát az esztétikai irodalomból j^Hsmert Wesenschau képességét. Ezt
a képességét tárgyalja a harmadik részben, a befogadás aktusát elemezve. E részben
leginkább Husserl meglátásaira támaszkodik, hiszen a műalkotást ő is szerzőjétől immár
független, objektív létezőnek tekinti, de nem csak annak, hiszen erről a műről ki-ki különféle
befogadói élményt alakít ki.
Az intuícióval, mely fejtegetéseinek középpontjában áll, nyilván Bergsonra utal vissza,
„ő központi ihletője és vezérlője" (Németh G. Béla: Egy használható esztétika). Ám gyakran,
hivatkozik Schopenhauerre is, aki — Kanttal ellentétben — az absztrakciós-logikai,
a rációtól vezérelt analitikus megismeréssel szembeállítja az intuícióval vezérelt ismeretszerzést és lényeglátást. Schopenhauer tanítványa, Eduard von Hartmann — akire Sík szintén
hivatkozik — ugyancsak mélyebbnek mondja az intuíciót, mint a logikai megismerést, ám
nem zárja ki a racionalizációt sem, amely a helyes útra vezérli az intuíciót. (Erre
a párhuzamra is Németh G. Béla figyelmeztet.) Ez nyilván megragadta Sík Sándort, hiszen
az intuíciós felismerést szerinte is megmérhetővé és analizálhatóvá teszi az értelem. Ám
művészek igen gazdagon dokumentált vallomásaival is bizonyítja, hogy kizárólag az
értelemre hagyatkozva nem lehet maradandó művészi értékeket alkotni.
Sík Esztétikájának szemléletét igen gazdag hivatkozási anyag — példaképp említjük
Crocét és Heideggert — alapján formálta ki, a meghatározó a névsorban mégis
a neotomizmus legnagyobb alakjáé, Jacques Maritainé, akiről nem is egyszer szólt páratlan
sikerű konferencia-beszédeiben is.
Maritain eszméi nem úgy vannak jelen Sík Sándor világszemléletében, hogy a filozófiai
rendszeralkotást involválják. Sík eleve arra az álláspontra helyezkedett, hogy a filozófia nem
képviseli a legmagasabb tudást, elsősorban ebben egyezett Maritainnel, aki arra figyelmeztetett: a metafizika nagy rendszerei csak látszólag szabadultak fel a teológiától. A filozófiáról
és a szellemi tapasztalatról értekezve elmondja, hogy a filozófus igazi tudománya: rávezetni
az embert egyfajta szellemi tapasztalatra, amely Isten utáni vágyódásunk kezdőpontja.
Pontosan ez a szellemiség hatja át az Esztétikát. A mélyen érző költő azokról a művészi
jelenségekről eszmélkedik, melyek a maguk természete szerint megmutatnak valamit az
abszolútumból. Abban pedig a modern hittudományokkal párhuzamos, hogy idézetanyagával az ősforrásokig, a művészi tapasztalat, önmegismerés és önkifejezés kezdőpontjáig
igyekszik elhatolni, a Szentírás hármas értelmezésének (történelmi, morális, misztikus)
analógiájára. E hármasság Sík munkájában is jelen van, s kivált költői érzékenysége segíti
ennek szintetizálásában.
Az Esztétikában valamennyi művészeti ágra kitekint, mindegyikből merít bizonyító
anyagot. A zene talán távolabb áll ízlésétől, annál leleményesebben, sokoldalúan kereste az
irodalmi példaanyagot. Baróti Dezső említi, hogy a befogadás és újraalkotás problémakörét
tárgyalva maga írt verseket, hogy kísérletezhessék hallgatóin a jelenséget vizsgálva. Hadd
53

idézzük a Bárányfelhők című verséhez írt magyarázatát (Öv. 951.): „Ez is pontos kép egy
látványról. Kétszer tartottam hallgatóimmal esztétikai teszteket az egyetemen, az egyiken ez
volt az irodalmi példa." Ebben a versben a befogadás különféle, egymásra épülő állomásait
ábrázolta: a közvetlen tapasztalattól haladt a reflexiókon keresztül az abszolútum sejtelme
felé, mintegy azt bizonyítva, hogy a legtöbb műalkotásból kiolvasható e hármasság:
Pacsirta szól.
Szivarom füstje száll.
A domb alól
Bukdácsol a birka-nyáj.
Csilingel a táj,
Barigyapjas az égbolt.
De rég, de rég volt!
De visszafáj!

Pacsirta szólj!
Bodorodj szivarom füstje!
Hűlő hamuból
Foszló emlékek ezüstje.
Bari-nyáj, muzsikálj,
Zsongj, zsongj, puha égbolt,
De szép, de szép volt!
Ne bánd, ha fáj!

A másik kísérlet tárgya a Pirongató volt, amelyben a tapasztalásnak és a befogadásnak
nagyjából hasonló mozzanatait fogalmazta verssé, mintegy kicsit a saját alaptételét is cáfolva,
hisz ez esetben racionális elhatározásból született a mű, s hogy szerzője maradandónak ítélte,
az is bizonyítja, hogy kötetbe sorolta.
Az Esztétika természetesen igen alapos, elmélyült vizsgálatokat kívánna, mint olyan
alkotás, melyről Németh G. Béla — a kötet legalaposabb elemzője — joggal írhatta: „...az
egyik leghasználhatóbb összefoglaló esztétikát hazai nyelven, folytonos tekintettel a hazai
irodalomra és művészetre, ő alkotta meg, szemben másoknak elméleti szóáradatban úszó,
műveket azonban alig érintő, a hazai alkotásokat pedig majdnem tüntetően kikerülő
munkásságával." Az amúgy sem túlságosan gazdag 20. századi magyar esztétikai irodalomból valóban kiemelkedik a költői szépséggel és beleérzéssel, mégis rendszerezetten megírt
munka, mely valóban rászolgált arra, hogy újra megjelenjék.
Mint említettem, Sík Sándor irodalomszemléletének egyik alappillére volt a praktikumra orientált kifejtés. Az 1947-ben rohamtempóban írt Az olvasás tudománya —megtalálható hagyatékában, kiadásra nem került sor, szedését szétdobták, egyetlen korrektúrapéldánya maradt — mindenestől ilyen munka. Az Országos Közművelődési Tanács felkérésére
írta a Nevelők könyvtára sorozatba, pedagógiai segédkönyvként, tankönyvírói és pedagógiai
tapasztalataira támaszkodva. Irodalomelméleti összefoglalása a szó akkori értelmében.
Bevezetésében megint leszögezi egyik alapelvét: az irodalmi oktatás voltaképp ember- és
ízlésnevelés, amely segít az „olvasni tanítás tudományának" elsajátításában. A kézirat négy
nagyobb fejezetet tartalmaz: az elsőben Az irodalomesztétika alapelvei címmel a befogadás
individuális jellegéről értekezik; a másodikban az írás művészetét, élmény és mű összefüggését
tárgyalja (Az író művészete), a harmadik rész az irodalmi alkotások újjáalkotását tárgyalja,
rövid műfajelmélettel kiegészítve; míg az utolsó nagy fejezetben bemutatja az irányzatokat,
kiemelve egy újat, melyet „új realizmusnak" nevezett el, s több lehetséges formáját különíti el,
aszerint, hogy az író milyen világnézet alapján ábrázolja a valóságot. Realitásnak értelmezi
a valóságon túli létezőt is, amelyről a műalkotás hírt hozhat: hogy a könyvében felsorolt
példáira hivatkozzunk, Claudel, Mauriac és Bernanos alkotásaiban.
Az írói alkotás értéke — mondja — az esztétikum elemzésével határozható meg, avval
természetesen, hogy az írónak világnézete is megmutatkozik, ám „nagy veszélyeket rejt
magában, ha a széles politikai vagy az egyetemes vallási nézőpont helyébe a pártszempont lép."
Akadémiai székfoglalóját (Magyar költők istenélménye, 1949) a köré a gondolat köré
építi, amelyet az Egyetemesség és formában így fogalmazott meg: az „egyetemesnek
életigénye a legerősebb forma". A következő években már nem volt alkalma tovább
fejlesztenie irodalomszemléletét: nehéz terhet jelentett számára rendje kormányzása és
a Vigilia szerkesztése, arról nem szólva, hogy az ötvenes években szinte egyedül tartotta
életben azt a lelkiséget, amelyet erőszakkal igyekeztek megsemmisíteni, nemlétezővé tenni.
54

Hosszú ideig úgy hittem: Sík Sándor egy nemes értelemben vett újkonzervativizmus
kiemelkedő alakja volt. Ma már egy sajátosan értelmezett, minden értékre nyitott újrealizmus mesterének nevezném, hisz minden hívő ember számára valóság az, amelynek
visszfényeit kereste, s találta meg a műalkotásokban.

MÁTÉ ZSUZSANNA

Az esztétikus esztétika
Vajon ki az irodalomtörténész és esztéta, akit Radnóti Miklós „nagy professzorinak
nevezett, aki a szegedi Ferenc József Tudományegyetemen 1929 —44 között az újabb, majd
a régi magyar irodalomtörténet tanára volt; akit nem tanítványai — Radnóti Miklós, Szerb
Antal, Buday György, Bibó István, Erdei Ferenc, Ortutay Gyula, Baróti Dezső, Tolnay
Gábor, Rónay György —, de nem is barátai, mint Szent-Györgyi Albert vagy Zolnai Béla
tettek híressé? Vajon ki az a tudós, aki a Baumgarten-alapítvány tanácsadó testületének
tagja, a Márciusi Front egyik elindítója, 1946-tól a Vigilia szerkesztője, az Országos
Köznevelési Tanács alelnöke, sőt 1948-tól Kossuth-díj birtokosa? Legendás hírű előadásainak színhelyét, az Auditórium Maximumot gyakran látogató bölcsészek is még bizonyosan
sokáig találgathatnák. De sok olvasó számára már kevésbé talányos személye, ha hozzáteszem: Ő volt a magyar cserkészmozgalom elindítója, Schűtz-féle Imádságoskönyv társszerzője, a piaristák magyarországi rendfőnöke; a katolikus líra megújítója, nyolc dráma alkotója,
mintegy öt irodalomtörténeti könyv és 18 kisebb terjedelmű tanulmány szerzője, és 23
— egyetemi előadásairól kéziratos formában terjesztett — jegyzet írója. (Sajnos,
a felsoroltak többnyire az először és utoljára megjelent művek sorát gyarapítják méltatlanul.)
Paradox módon életműve melléktermékének1 tartotta azt az 1943-ban (másodszor 1947-ben)
megjelent Esztétikát, melyet 1990-ben az Universum Kiadó Reprint-sorozatának egyik
könyveként ismét kézbe vehettünk, mint Sík Sándor maradandónak bizonyult fő művét.
Az elmúlt negyven évben szellemi közéletünkből méltatlanul száműzték Sík Sándort és
a két világháború közötti neokatolikus esztétákat: Pitroff Pált, Pauler Ákost, Prohászka
Lajost. Sík Eszétikájárói írt 1945 utáni értékelő szakirodalom könnyen áttekinthető, hiszen
pár oldalra korlátozódik csupán.2 Sajnos, az Eszétika első kiadásának is csak megszámlálható
recenzense akadt a világháború nyomasztó éveiben: Szerb Antal a Nyugatban, Hamvas Béla
az Esztétikai Szemlében írtak értő ismertetést.3
Mintegy fél évszázadnyi cezúra után rövid dolgozatomban — a „megtisztelő" harmadik
recenzióban — vázolom Sík Sándor néhány esztétikai gondolatát, szembesítve az utókor
egyéb hazai esztétikai koncepciójával.
Mátrai László 1973-ban írt tanulmányában gúnyosan megállapítja az Esztétikától, hogy
mindez csupán „tisztességes beszélgetés a művészetről, elvi, esztétikai mondanivalója
azonban nincs", sőt szerzője a filozófiában nem éppen „mélyen járó esztéta, de egészen jó
költő".4 A filozófia és az esztétika történetében jártas olvasónak azonban rögtön szembetűnik, milyen elődökhöz kapcsolódik ez a művészetfilozófia, és mégis mennyiben új és egyéni.
Arisztotelészi, neotomista — Jacques Maritain: Art et scolastique című műve szinte
alapforrás —, itt-ott kantiánus az esztétikai hagyomány. De az Esztétika akár bibliográfiai
gyűjteménye is lehetne a XX. század eleji, új hazai és külföldi törekvéseknek Lukács
Györgytől Pauler Ákosig; Croce-tól Bergsonig.
55

Mátrai tehát tudománytalannak minősíti ezt a művet, ez annyiban érthető, hogy
a magyar esztétikai gondolkodás hozzászokott egy spekulatív, csak kategóriákban leírható,
nehéz, pontokban és alpontokban rögzített teoretikus stílusú, szinte művészet- és művészidegen jelleghez. Ha a Sík-féle Esztétika ennek épp az ellenkezője, akkor nyilván tudománytalan. Ami Mátrainál az Esztétika bűne, véleményem szerint éppen az erénye, újdonsága
inkább, amely sok magyar művészetfilozófiai rendszerezéstől megkülönbözteti.
Egyrészt bűn-erény a könnyed, elegáns hangnem. „Egy esztétika, amit el lehet olvasni,
sőt jóleső és nem is nehéz olvasmány"5 — írja Szerb Antal. A címben esztétikus esztétikának
neveztem Sík Sándor munkáját. Mint köztudott, a több mint kétezer éves „mi az
esztétikum?" kérdésre a Szép—Jó—Igaz hármas triád valamely elemével válaszoltak
a művészetről gondolkodók. Innen nézve Szép ez az Esztétika, szép igényessége, közérthető
stílusa, pontossága,jól megszerkesztettsége.
Másrészt hasonlóan tudománytalan vétségnek minősült az, hogy-SflrSárTdor nem csak
tudósként, de művészként gondolkodott és írt; éppen ezért az elméleti szakemberek
eredményeire éppúgy támaszkodott, mint sok-sok művész ars poeticus, esztétikai megfigyelésére is. Sőt — ami még inkább felháborító lehetett a tudós esztétáknak — Előszavában
kijelenti, hogy az „esztétika sem várhatja másoktól a maga lényegének megvilágítását, mint
azoktól, akiknek egész élete nem más, mint ennek a lényegnek állandó megtapasztalása"6
— azaz a művész-esztétáktól, akiket hosszasan sorol Platóntól Babits Mihályig. Ez a hajdani
bűn ma már erény, hiszen több esztétikai, irodalomesztétikai, irodalomelméleti irányzat,
napjainkban a hermeneutika eljutott addig a felismerésig, hogy műalkotásokról (irodalmi
művekről) csak tudomány és művészet egységében lehet véleményt alkotni;7 mivel nem
tehetünk mást, mint vállaljuk objektivitásra törekvő szubjektivizmusunkat. A magyar
esztétikai tárgyú müvek között talán egy sincs, mely ilyen átfogó, hatalmas, meggyőző és
pragmatikus példatára lenne a művészetről, esztétikai magatartásról szóló művészi, alkotói
(és befogadói) vallomásoknak. Ez a fajta konkretizálás, a teóriának empirikus tényekkel
való bizonyítása teszi egyedülállóvá ezt az Esztétikát. Ezért válhat a laikus számára is
élvezetes olvasmánnyá, a bölcsésznek, tanárnak is sokat forgatott kézikönyvévé. Másodszor
is esztétikus esztétika lehet ez a mű azok számára, akik igaz ismeretként elfogadják azt
a Sík-féle megállapítást, miszerint az esztétika nem közelíthető meg csak a tudomány
módszereivel, hanem művészi hajlandóságot is feltételez. Hasonlóképpen az esztétika
tárgyáról, a műalkotásról is „tudósművészként" elmélkedhetünk csak. Tehát az esztéta —
aki nem tagadhatja meg befogadó mivoltát — kutatási területe az esztétikum, amely nem
csupán értelmi természetű. így az esztétikum jellegéből adódóan az esztétikának mint
tudománynak vállalnia kell, hogy nem mindig tud logikusan, tudományosan, bizonyíthatóan
szólni tárgyáról. Sík Sándor nézetével szemben természetesen sok olyan esztétikai irányzat
van, amely tudományosan leírhatónak gondolja tárgyát: a művészetet, a műalkotást, az
esztétikumot.
Harmadrészt tudománytalannak számított azért is, mivel nem száműzte a szerző az
alkotó-mű-befogadó viszonyrendszeréből a művészt és befogadót sem, annak személyiségét,
lelkiségét, individuumát. Ez az esztétika az elmúlt negyven évben túlságosan is személyiségközpontúnak, individuálisnak, „spirituálisnak" minősült, túlságosan szokatlan volt, sajnos,
folytatókra máig sem talált. Amikor Prohászka Lajos a népcsoportok lelkiségéről, sorsérzéséról írt 1936-ban A vándor és bujdosó című könyvében, Sík Sándor is valami hasonlót
próbált az esztétikai magatartás alanyainál (alkotóinál, befogadóinál) felfedezni, úgynevezett „egyéni állandókat". A több mint négyszáz oldalas könyvből e koncepcióról bő száz
oldalon keresztül olvashatunk8 és ez a mai olvasó számárá jórészt ismeretlenül hat, éppen
ezért a továbbiakban ezt ismertetem vázlatosan.
Az Esztétika egyik alaptétele: az esztétikai tárgy (műalkotás) csak tartalom és forma
egységében létezik.9 Az esztétikai tartalom három réteggel bír, és ehhez szintén háromféle
művészi eljárásmód párosul. így az esztétikai tartalom a művészi tárgyra irányulva mint
56

ábrázolás, mint a tárgy legkülsőbb rétege, mint a legkönnyebben megközelíthető művészi
tevékenységforma jelenik meg. Az ábrázolás mértéke a valóságtól való eltérés, így lehet
másoló, jelző, sűrítő.10 Az esztétikai tartalom második rétege a kifejezés, melynek lényege „az
ábrázolásban megjelenő aktuális érzelmi tartalom".11 Végül a harmadik tartalmi réteg a jelentés,
mely a kifejezés okaként jelenik meg. A műalkotás — esztétikai tartalmán belüli — jelentésének
meghatározásában vezeti be az egyéni állandó fogalmát, azaz, minden embernek van egy ilyen
állandója, melynek összetevői lehetnek a világkép, az életérzés, a sorsérzés, az egyéni morál;
„vagyis az énnek a nem-énnel szemben való, viszonylag állandó jellegű, értelmi, érzelmi és
törekvésbeli állásfoglalása".12 A mű jelentése pedig: a személyi, egyéni állandónak érvényesülése a műben, a befogadásban, de mindig két egyéni állandó alkotja (alkotóé, befogadóé) a mű
jelentését,13 két egyéni állandó összeillő vagy kevésbé összeillő találkozása pedig meghatározza
(és így rugalmassá teszi) a befogadó esztétikai értékelését. Egyéni állandó típus a világkép
alapján például az „objektív típusú" művész vagy befogadó, ki a tárgyi valóságra koncentrál.
Ezen belül az „empirikus típus" — mint Boccaccio vagy Mikszáth — úgy ábrázolja a világot,
amint van, amilyennek látszik, hasonlóan az empirikus típusú befogadóhoz, aki szintén úgy
fogja fel a műalkotást, amint van, „nem gondol hozzá" semmit.14 Az objektív világképek másik
csoportja az esztétikai jelentés szempontjából a „pszichologista típus" — mint Shakespeare,
Balzac, Stendhal —, akik minden jelenség, jellem, cselekvés mögött az „állandó lelki
magatartást" keresik, illetve azt ábrázolják. Sík Sándor második nagy csoportként a „szubjektív" világképű esztétikai alanyokat különbözteti meg, akiket minden csak annyiban érdekel,
amennyire énjével kapcsolatban áll. Babits mellett Adyban látja ezt a végletes egocentrizmust.
„Mindkét típuscsoporttól lényegesen különbözik az a harmadik 'állandó', amely a dolgokat sem
nem magukért, sem nem önnönmagáért értékeli, hanem valami másért, ami 'mögöttük' van"!15
— ez a „transzcendens" típus, mely több altípussal bír. A „kollektivista" — aki szerint egy
műalkotás attól igazi, jelentős, ha egy magasabb rendű közösségnek (kor, faj, osztály, nemzet,
korstílus) a terméke, megvalósítója. Sík Sándor megjegyzi, hogy a „kollektivista" világkép
a befogadóknál, de kiváltképp a „hivatásos" befogadóknál, kritikusoknál igen sokszor torz
formában jelenik meg, egyoldalúan a műalkotás jelentésrétegének kollektív elhivatottságát
veszik figyelembe. (Jellemző példaként gondolhatnak az '50-es évek irodalomkritikájára is).
„Kollektivista" típushoz sorolja a szerző Aranyt, Petőfit, a népi írók mozgalmát. Transzcendens
a „bölcselő" is, akit valamilyen filozófiai világszemlélet iránti elhivatottság jellemez, mint
Csokonait, Madáchot, Komjáthy Jenőt, Flaubert-t. Végül transzcendens a „misztikus" is, aki
„az empirikus valóság mögött egy semmivel sem kevésbé reális, nem érzékelhető 'magasabb'
valóság világát látja.16 Animistaként misztikus Ady, panteistaként Goethe, teocentristaként
misztikus Szent Ágoston, Pascal, Dante, Milton.
A műalkotás jelentését alapvetően befolyásolja egy másik (alkotói, befogadói) egyéni
állandó: az életérzés, mely az én viszonyát jelöli az emberi létezés problémáival kapcsolatosan.
Háromféle lehet: romantikus, naiv, klasszikus; melybe a legtöbb ember „besorolható".
A romantikus életérzésű ember „lelkileg egyensúlytalan", de állandóan keresi az egyensúlyt.
Ó a problematikus ember, a nyugtalan, az örök kételkedő, a hitetlen, aki mindig valamiféle
„létalap" után kutat, melyet megtalálhat filozófiában, vallásosságban, hedonizmusban, vagy
éppen a képzeletben. A naiv életérzésű ember, mint Petőfi vagy Jókai, „innen marad
a problémákon, meg sem látja, fel sem veti őket",17 sőt ebben a lelkialkatban „föl sem merül az
a gondolat, hogy valami másként is lehet, mint ahogy ő látja".18 A klasszikus lelkialkatban
szintén nyugalom „honol", harmónia, bár látja az élet problémáit, de kívül marad, mint
Goethe, Ágoston, Pascal. Mint már említettük, alkotó és befogadó egyéni állandóiból felépült
viszonyrendszerrel véli „leírhatónak" Sík Sándor a műalkotás jelentését. Ez a viszonyrendszer
egy harmadikkal is bővül az Esztétikai forma című fejezetben, amelyben a szerző azt
vizsgálja, hogy az alkotó különböző „egyéni állandói" milyen tipizálható formaelveket
vonzanak, azaz — mai terminológiával — milyen formai eszközökkel „kódolja" a művész az
alkotásba egyéni állandóit: világképét, létérzését, sorsérzését, moralitását. így az esztétikai
57

tartalmak egyéni állandóihoz azonos nevű formaelvek tartoznak. Konkrétabban: a romantikus életérzésű művész az esztétikai formában is romantikus: „Nincs előtte magától értetődő
dolog, sem tárgy, sem szabály, sem forma. Nem tiszteli a hagyományt, mindenáron eredetit,
újat, szokatlant akar adni..., ha igazán lángelméjű alkotó, gazdagon teremti az új formákat". 19 A klasszikus életérzésű művész alkotói folyamatát tudatos és tudattalan elemek
„egyensúlya" jellemzi. „Mesterségének legtöbbször tudósa is", a „teljesség fontosabb neki
a gazdagságnál, az egész a részleteknél, az egyetemes típusnál, a típus a csakegyéninél".20 Az
Esztétikai forma című fejezetben az itt csak példaként kiragadott formaelvek, mint „tartalmi
formaelvek" szerepelnek, és ezen belül is az ábrázolás, a kifejezés formaelveinek tárgyalása
után mint a jelentés — egyéni állandó — típusaihoz kapcsolható formaelvek.
A következő egyéni állandó a sorsérzés, mint olyan alapérzés, „amellyel az ember
a maga sorsát, általában az emberi sorsot kíséri"21. A sorsérzés nem biztos, hogy minden
emberben és minden életkorban megvan, sőt, ha meg is van, igen szeszélyesen változhat is,
mint mércéje: az emberi sors. Nyugvó sorsérzés a „fátumérzés". Sík Sándor szerint a sors
mindenhatóságát sugallják a mítoszok, a babonák, a sorstragédiák, a determinista regények,
a naturalista művek. Szintén nyugvó sorsérzésú a „bölcs" típusa, aki azonosul sorsával,
hiszen értelmével ismeri sorsának mozgatóit; vagy a „szent", aki a sorsot isteni akarattal
azonosítja. Ha az ember szembekerül sorsával, úgy lehet tragikus, komikus, humoros
sorsérzésű. E három sorsérzés műfajokat (tragédiát, komédiát) és hangnemeket (irónia,
szatíra, paródia, gúny) teremtett magának, mint formaelveket.
Utaltunk már az Esztétikai forma című fejezetre, miszerint tartalmi jelentést létrehozó
egyéni állandók milyen formaelveket indukálnak, azaz, hogyan kerülnek a műbe ezek
a világkép-életérzés-sorsérzés-morál elemek, milyen formai eszközökkel kódolhatóak. Az
esztétikai tartalom ábrázolást, kifejezést, jelentést kódoló formaelvei mellett Sík Sándor
megkülönböztet egy negyedik nagy tartalmi formarendszert: „a kifejezés és jelentés
viszonyát az ábrázoláshoz"22, melybe beletartozik a jelkép, szimbólum, allegória, mítosz
problémája. Mint látható, az esztétikai formaelvek kifejtése az esztétikai tartalomrétegekhez
igazodik; így teoretikusan is bizonyítva tartalom és forma egységét. Másrészt az esztétikai
forma kérdéskörének egy egészen új, alapos és logikus rendszerét láthatjuk, hiszen a tartalmi
formaelvek mellett jól elkülöníthetőek az anyagi formaelvek (mint technikai problémák:
szerkezet, egyslg, arány, ritmus) és az úgynevezett közösségi formaelvek (mint a hagyománnyal, a stílussal, közönséggel kapcsolatba hozhatók). A „spirituális" egyéni állandók
fogalmának bevezetése ezt a gondolatkört vonzotta maga köré, ezzel is indokolva az
esztétikai alanyok „lelkiségének" fontosságát az esztétikai tárgy (műalkotás) jelentésrétegében. E teória személyiségközpontúsága valószínű, hogy reneszánszát éli majd, remélhetőleg
új problémafelvetések és viták alapja lesz.
Mátrai Lászlón kívül Szerdahelyi István ír röviden, mégpedig az Esztétika pozitívumairól, így például az alkalmazott (szembeállítva az autonómmal) művészetek fogalmának
bevezetését, az esztétikai újraalkotás—befogadás „kreatív" jellegét, az „esztétikum
értékelméleti problémáinak exponálását" említi meg.23 Kissé keserűen állapítja meg a '45
utáni esztétikai gondolkodásról: „Sok mindent, amit gondolatilag készen vagy igen megvilágító formában megtalálhattunk volna már Sík Sándornál is, kerülő utakon, tévedéseken
át, mintegy újra fel kellett fedeznünk".24 Az esetleges további újrafelfedezéseket elkerülve az Esztétika újraolvasása szép feladat lehet a művészetről, irodalomról gondolkodóknak.
JEGYZETEK
1. Sík Sándor: Esztétika. Universum Kiadó, Szeged, 1990. 3. p.
2. Mátrai László: A két világháború közötti korszak esztétikájáról. Művészettörténeti Értesítő 1973/2.
Szerdahelyi István: A magyar esztétika története 1945 — 1975. Kossuth Könyvkiadó, Budapest,
1976. 2 2 - 2 4 . p. - Baróti Dezső: Sík Sándor. Akadémiai Kiadó, Budapest, 1 9 8 8 . 1 4 6 - 1 7 6 . p.

58

3. Szerb Antal: Sík Sándor Esztétikája. Nyugat, 1943. — Hamvas Béla: Sík Sándor Esztétikája.
Esztétikai Szemle, 1943. 63. p.
4. Mátrai László: I. m.
5. Szerb Antal: I. m.
6. Sík Sándor: I. m. 4. p.
7. A hermeneutika elmélete. Szerk.: Fabiny Tibor. JATE, Szeged, 1987. 9. p.
8. Sík Sándor: í . m. 1 3 1 - 2 3 4 . p.
9. U . o. 42. p.
10. U . o. 136. p.
11. U . o . 137. p.
12. U . o . 143. p.
13. U . o . 144. p.
14. U . o . 149. p.
15. U . o . 151. p.
16. U . o . 152. p.
17. U. o. 156. p.
18. U . o . 159. p.
19. U. o. 215. p.
20. U. o. 216. p.
21. U . o . 161. p.
22. U. o. 234 - 2 4 2 . p.
23. Szerdahelyi István: I. m. 22 — 24. p.
24. U. o. 24. p.

PORTIK SÁNDOR METSZETE
59

KABDEBÓ TAMÁS

Mit ér és milyen az ember,
ha magyar, a diaszpórában?
Természetesen, szétszórtságról is beszélhetünk. Ezek a szavak: diaszpóra, szétszórtság,
kifejezésként a Kossuth-emigrációval kapcsolatosan jelentkeztek, de még ma is tartják
eredeti jelentésüket. A magyar bőkezű nép, a magyar nyelv gazdag, erős nyelv, előbb-utóbb
beolvasztja a szemantikailag odaillő idegen szavakat, képzővel látja el azokat, és jelentésbokraikat tovább lombosítja.
Amikor az 1990-es években Magyarországra gondolunk, két egymást átfedő képet
látunk, belső térképekhez szokott szemünkkel: a szentistváni Nagymagyarország képét, és
ezen belül a mai nap realitását, a trianoni Magyarország összezsugorodott határait.
A beavatottak tudják, hogy a szentistváni Magyarország csak nagyjából volt, az országalapító
korában az, amivé az Árpád-házi királyok alatt fejlődött, és tudják, hogy még a trianoni
csonka országon is igazított valamit az orosz terjeszkedés. A lényegen azonban mindez nem
változtat.
A középkori Magyarország 1526-ig, főleg Hungária néven szerepel korabeli térképeken. Még egy 1634-ben, az Elsevier fivérek által Hollandiában kiadott könyv is: Respublica
Hungariae-ről beszél, latin nyelven, mely bennünket, mai magyarokat legalább két dologról
győzhet meg. Először is arról, hogy a középkori és újabb kori lingua franca, a latin
közvetítésével még mindig, három részre szakított földünkkel is az európai köztudat
gyújtópontjában álltunk, másodszor pedig arról, hogy Hungária szinonimája maradt
Magyarországnak, a Buda visszafoglalása utáni időkig.
Hazánk fokozatosan vesztette el hatalmi, gazdasági és — időlegesen — kulturális
pozícióját. Mohácsnál az egész függetlensége veszett el, a részeké pedig átalakult erdélyi
félönállósággá, illetve a királyi Magyarország határvédő, de nem csak magyar érdekeket
védő őrvonallá. A török hódoltságot népességcsökkenéssel és máig kiható gazdasági
lemaradással kellett megfizetnünk. Az egyesülő, a török iga alól felszabaduló ország nem az
lesz, a tizenhetedik század végén, amiért Bethlen Gábor a szablyáját, Zrínyi Miklós a tollát
és a kardját hegyezte; félgyarmati ország lesz, kivételes státust élvező Habsburg-tartomány.
Lényegesen az 1790/91-es függetlenségi nyilatkozat változtat majd ezen, helyesebben ez
szentesíti, amit a nekiveselkedés, elbukás, föltápászkodás száz esztendő alatt egybegyűjtött.
Külföldi szemmel indokolt, ha nem is jogos, hogy Magyarhon történetét, a tizenhetedik
századtól mint Habsburg-történelmet tanítják az amerikai egyetemeken, hogy az angol
történetírás igyekszik hangsúlyozni, a magyarországi nem magyar nemzetiségek erős, főleg
népességbeli fejlődését,' és azt, hogy a „korona" érdekei időnként elváltak az „ország"
javától.
A végvári vitézeket, ha történetesen Bécs alatt vagy Nándorfehérváron haltak meg, senki
sem tekintette kivándorlónak, vagy diaszpórában élt magyarnak. Temesvári Pelbárt Karinthiá60

ban, Burgenlandban, Debreczeni Ferenc deák Londonban, Tar Lőrinc barát St. Patrick földjén
ugyanúgy hangarusnak számított, mint a Lengyelhonban királlyá avanzsált Báthori István.
Amíg a szentistváni Magyarország eszméjének hatása egyetemes volt, amíg a szent koronát,
Buda visszafoglalása után újra a fejükre nem tették az osztrák császárok, addig a külországba
került magyar vándornak számított, aki előbb vagy utóbb, éltében vagy holtában megtér majd
magyar földre a Kárpát-medencében. így hitték eleink, mai szóval: ez volt a norma.
A bujdosó fogalma a kilépő kurucokkal került a magyar — a magyarokat számon tartó
nemzetközi tudatba. Ertjük, hogy Balassi Bálint lengyelországi tartózkodása során bujdosónak érezte magát, továbbá számkivetettség mindig is létezett, akár Orseolo Pétertől kezdve.
Ám a kurucok előtti számkivetettek, bujdosók egyedi balsorsnak, ideiglenes állapotnak
tekinthették a hazájuktól való huzamosabb távolmaradást. Thököly, majd Rákóczi kurucai
lesznek azok, akik kénytelen-kelletlen elfogadják, hogy nem térhetnek vissza, akármilyen
sokan vagy kevesen vannak, mert az ország, ahol elférnének, hová visszafogadnák őket —
nem létezik többé.
Menj hát a világ szélére,
Ott akadsz jobb szerencsére,
Ahol élsz magad kedvére,
Nem szorulsz német nyelvére!
mondja az Én is hajdon magyar voltam című kuruc nóta.
Figyeljünk föl azonban arra is, hogy már a Csínom Palkó, tehát az egységesíthetőnek és
függetlennek remélt haza idejében írt ének „darulábú, szarkaorrú, nyomorult németség"-ről
dalol, és „nagyszájú horvát"-ról, tehát, mai szóval, elidegeníti az akkori népesség több mint
egynegyedét. Ez annál szomorúbb, minél inkább fontolóra vesszük, hogy a költő Zrínyi, aki
magyarnak tekintette magát, vérségileg és nyelvileg egyaránt magyar és horvát volt, Hunyadi
János nemkülönben, vérségileg magyar és román. A lényeg mégis ez: Zrínyi-Zrinsky és
Hunyadi-Szibinyáni egy történelmileg egybeforrott közösség magyarjai voltak.
Bízvást elmondhatjuk, hogy mindaz, aki Nagymagyarország területén a kuruc időkig
magyarnak tekintette magát, nem feltétlenül volt magyar származású: a magyarság, mármint
az, hogy valaki hungarus, gyűjtőfogalom volt. A magyar korona szolgálata, a magyar
törvények betartása, a magyarnyelvűség, a magyar kiváltságok élvezése, a magyar birtok
kizárólagosság nélkül tartoztak bele ebbe. Jól érzi ezt az országra és önmagára vonatkoztatva
a 19. század három nagy magyarja: a félosztrák Széchenyi, a félnémet Kossuth és a szláv vérű
Petőfi: magyar az, aki szívében és szándékaiban az.
'
Amikor a kuruc időkben bujdosásra kerül a sor, a hazájukat elhagyók sem mind
vérségileg magyarok, hanem olyan hazafiak, akik egy független haza eszmével azonosították
magukat, akár írásban, akár gyakorlatban. Az önálló magyarhon eszméjével. Három
motívumot ragadjunk ki most:
Harcoltam én a hazáért,
Hazáért és szabadságért!
Búval eszem most kenyerem,
Bujdosó lett énbelőlem.
(Megjártam a Hadak Útját)

Vezérelj messze földre,
Idegen nemzetre,
Hol lakjam békességben,
Hol lakjam békességben.
(Zöld erdő harmatát)

61

Istenem, mit tegyek,
Immár hova legyek?
Mire jutok végtére?!
Ezentúl mit érek?
(Boldogtalan vagyok)

A bujdosók tehát azért szakadtak idegenbe, mert idehaza a hazáért és szabadságért harcoltak,
s ez elveszvén, nem lehetett maradásuk: kinti létük fő reménysége abban állott, hogy
lakjanak békességben; s modern szóval, egzisztenciális kérdésük ez lett: ezentúl mit érek?
E legutóbbiban megcsendül, lám, már 1715-ben, a maga kuruc dalait is megíró Ady, s az
irodalom történetét bensőségesen ismerő Domokos Mátyás Argentínában is visszhangzó
közös kérdése; mit ér az ember... ha magyar... a diaszpórában?
A Kossuth-emigráció magamagára, és történészei reá, főleg két kifejezést használnak,
a diaszpórát és az oldott kévét. Az 1849-es magyar emigráció, mely Törökországon keresztül
a nyugati államokban, végső állomásként főleg az Újvilágban találja meg új vagy ideiglenes
otthonát, a kor nagy történésze, Jánossy Dénes szerint kezdetben közel hatezerre tehető. Ez
az évek során háromezer-egynéhány főre apadt, de a francia—osztrák, illetve porosz—osztrák háborúk következményeképpen ismét földuzzadt. A politikai emigráció mellett,
gyakorta azzal egy ütemben, megnőtt a magyarhoni kivándorlók száma. A múlt századi
emigráns a bujdosó utóda: mindkettőt politikai meggondolások vezérlik, hazájuk nem ritkán
menekülésszerű elhagyására. Adott politikai változások hazavezérlik az emigránsok dandárját, egy részük azonban letelepszik vendéghazájában. A kivándorló társadalmi/gazdasági/személyes okok miatt hagyja el hazáját. Huzamosabb idő elteltével e kettő összemosódhat: az emigráns, a kivándorló egyaránt szétszórtságban él. A nemzetközi emigráció
Általános Természetrajzát Tábori Pál készült megírni. A három kötetre tervezett munka első
kötetének angol nyelvű londoni kiadása után a szerző váratlanul, 1974-ben meghalt.
1867 a kiegyezés éve és a konjunktúra kezdete a Monarchiát vállára vevő Magyarországon, de a megsokszorosodó kivándorlásé is. Részben, mert a városba készülő, a fellendülő
iparban állást remélő milliónyi földnélküli gyéren találja meg a számítását, részben, mert
a rendezett határok polgára rendezetten átlépheti a határokat, hogy idegen földön jobb
megélhetést keressen.
A most már hullámokban külföldre induló magyarság, egyéni származásra való kevés
tekintettel, történelmi gyökereit tekinti mérvadónak: az Igrityek, a Hermanok, a Mlinarikok
jobbára magyarnak vallják magukat, ugyanúgy, mint a Petőfiek, a Bajzák, vagy a Molnárok
és a Békék. Szembeszökő ez, mert időközben lejátszódott az 1848—49-es szabadságharc,
amikor a horvátok, a rácok, a románok nem a magyar szabadságot, hanem a magyaroktól
való elszakadást látszottak támogatni. Más kérdés, hogy ezáltal Bécs eszközei lettek,
s a horvátok — például — egy tapodtat sem jutottak előbbre osztrákbarátságukkal, mint
a magyarok osztrák ellenségükkel.
A Duna-konföderáció eszméje az első világháború végén ismét fölbukkan. Amit nem
sikerült Czartoryski lengyel hercegnek 1831-ben létrehoznia, amit Blackwell brit diplomata
1836-ban kormányánál sürgetett, amit Kossuth az 1850-es években kidolgozott, azt Jászi
Oszkár 1918-ban újjáélesztve tette közzé. A Dunai Egyesült Államoknak svájci mintára
megtervezett gondolata magyar központú volt, s be nem vallott célja a szentistváni
Magyarország átmentése.
Trianon nyugati terv volt, a határok újrarajzolásának, a magyarországi kisebbségek
etnikai igényei kielégítésének, Közép-Kelet-Európa újrarendezésének terve. Tény, hogy
Magyarország 1918-ban nem volt homogén nemzetállam, mert a nemzetiségek fölerősödtek,
és külön szekciós tudattal rendelkeztek már; de a kikerekített utódállamok még kevésbé
lettek azok! A kisebbségek átrendeződtek, s a régebbi, a kohéziós történelmi erők helyébe
lepő alkalmi politikai csoportok gyakorolták a hatalmat.
62

A második világháborút követő kiáramlás ugyancsak megkülönböztet immáron egy
többrétegű emigrációt, és a gazdasági pangás, a területi átrendeződés és az általános
kilátástalanság miatt távoli hazát kereső kivándorlókat. Ha a volt magyarországi területekről
kiözönlő színes népcsoportot nézzük, már nem csak „főleg magyar", hanem „szlovák",
„horvát", „román" kivándorlókkal is van dolgunk, és igencsak nemzetközi zsidókkal.
Magyarország földrajzi szétdarabolásával és az utódállamok megteremtésével, területi
növekedésével a történelmi magyarságtudat meggyengül. Nem sorvad el.
A második világháború után külföldre települt magyarokból kikerülő politikai emigráció részben németbarát, részben bolsevizmusellenes, részben a visszacsatolt területek
magyar földjén befolyásos állásokat betöltő egyénekből került ki. A többi kint ragadó vagy
kivándorló több csoportból tevődik össze: katonák, leventék, birtokosok, földnélkülivé vált
parasztok, szakmunkások, kalandorok is vannak közöttük, s ha idevesszük a rákövetkező
éveket, akkor szép számmal kitelepített svábok is. Ma is kapcsolatban állok két ilyen, ma
Németországban élő sváb családdal. A családok most késő ötveneseiben járó tagjai ma is
Dél-Bácskát tekintik ott-honuknak. Összevéve, a háború utáni hullámok családjai hol
el-elszigetelődtek, hol pedig nagyobb csoportokban telepedtek le, tehát közösségeket
alkottak.
A szétszórt, tehát szigetszerű letelepedésnek hatalmas (hatásaiban és nagyvonalakban)
megfelelője az a kisebbségi lét, mely a határok átrendezése által több millió honos magyarnak
a Kárpát-medencében is osztályrésze lett. Ha felelnünk kell tehát arra a kérdésre, hogy Mit
ér, és milyen az ember, ha magyar, akkor egy hármasoltárszerű kép felmutatásával
válaszoljunk: az Óhazában, a Kisebbségben, a magyarság egyéb Szigetein mit ér? Ami
kérdésre kérdés, akárcsak Szekfű Gyulánál a 30-as években, hisz a Mi a magyar?
kérdésfelvetésre a feleletek részben előlegezték a mai kérdéseket.
Az 1956-os forradalom létrehoz egy kezdetben minden előbbinél népesebb és többszintű
emigrációt, melynek történetét Borbándi Gyula avatottan írta meg. Létrehoz továbbá egy
minden addiginál kiterjedtebb belső emigrációt, mely a gondolatközlés félelmében él, ahogy
az 1957 — 87 közt eltelt otthoni harminc évet Csoóri Sándor oly jól jellemezte. Nem véletlen,
hogy a hűbéres belső hatalom akkor csap le, hogy „kitépje" Csoóri, Csurka vagy Konrád
„tollát", amikor azok kilépnek a fekete mágiás öncenzúra köréből, és külföldi magyar
hallgatóság előtt mondják el azt, amihez otthon vagy semmilyen, vagy csak burkolt fórum
létezhetett.
Az ötvenhatos kiáramlás durván számított kétszázezerjéből mintegy 140 000 nyugati
országokban telepedik le, megkezdi sziget-magyar életét. Ez a diaszpóra erősebb, hatásosabb, életrevalóbb is a korábbiaknál, mert fiatalabb. Az 1956-os menekülttől a befogadó
ország fiai ritkán kérdezik meg: a bőrét mentette-e, vagy jobb élet után repesett? Ha
feltételezik, hogy mindkét indítóok indító ok volt abban, hogy az illető „hazát cserélt",
akkor, sok esetben, eltalálják az igazat.
Minden ember elidegeníthetetlen joga, hogy emberhez méltó életet éljen, szülőföldjén.
Ha a hódítások, jogtiprások sorozata a szülőföldet a szabadság sírkeresztjévé változtatja, ha
a várható tisztességes megélhetés helyett idegenek fölözik le a hasznot, ha a nép javát
fullajtárok elveszejtik, hűbérként idegeneknek juttatják, ha a népesség sűrűbb lesz egy
vidéken, mint amennyit gondos befektetés nélkül az a vidék eltartani tud, akkor
a kivándorlás természetes.
Az emberiség történetében a végleges helyzetváltoztatásnak számos példájával találkozunk. A nagy népvándorlások fiait a jobb legelők, illetve a mögöttük ugyancsak gazdagságot
kereső nomádok nyomása késztette arra, Nyugatnak vonuljanak. Európa kiterjeszkedésének korában a hajós népek kolóniákat alapítottak Keleten és Délen, s ezek a kolóniák
hellyel-közzel új nemzetek bölcsői, nagyarányú kivándorlások helyőrségei lettek.
Tegyük föl, hogy 1650-ben, Massachussetts-ben, John Fairbankstől megkérdik: „Mit ér
az ember, és milyen, ha angol, és diaszpórában él?" Naplóiból tudunk annyit róla, hogy
63

megszerkeszthetjük feleletét. „Angol vagyok, angol hajón jöttem, hazámbéli szerszámokat
hoztam, idekint, angol kandallóval a közepén, angolmódi házat építettem. Angolosatos az
övem, a csúcsos farmerkalpagom, angolmód vetek, aratok, csépelem a gabonát. Tíz angol
könyvem van, angolul írok, olvasok. S ami a fő: sem a király, sem Cromwell nem parancsol
már nekem, hogyan olvassam°a Bibliát. Annyit érek, amennyit adományaiból az Istennek
visszaszolgáltathatok."
Minden kor embere másként határozza meg külön valóságát, önnön értékeit. A nyelv
rugalmasan követi a szellem mozgékonyságát. A 18. század bujdosóit felváltják a 19. század
emigránsai és telepesei, a 20. század második feléig pedig tartja magát a diaszpóra, illetve
a szétszórtság, és az oldott kéve elnevezés. 1956 után számos további szinonimával színezték
a tarka nyelvi szóttest. „A disszidensek" rosszízű elnevezés volt, '45 utáni kezdettel,
a „külföldi magyarok" pontos, de ízetlen, „a külföldi magyar honfitárs" mesterkélt,
a „külföldre szakadt hazánkfia" eufemisztikus. Mi, idekintiek, tréfásan angol-magyaroknak,
ír-magyaroknak stb. neveztük magunkat, a bevett amerikai magyarok példájára, de
kiformálódott két tréfás gyűjtőnév is: magyar-magyar és világ-magyar.
Az '56-os kiáramlás megtelepedettjeinek legszerencsésebb és legpontosabb megjelölése
a szigetmagyarság. Bátran alkalmazható a bármikor kijött és idekint letelepedett magyarokra is. Az elnevezés Nagy Károly amerikai magyar brunswicki tanártól származik, aki
tisztaszívű ember, annak ellenére, hogy gyakran a politikailag kompromittált Világszövetség
zavaros tengerén evezett.
A századvég megérte azt, hogy a rádió, televízió, elektrotechnika, lézer és atomenergia
alkalmazásával, a számítógépek és rakéták segítségével az ember elrugaszkodhatott a föld
pereméről és átlépte a világűr küszöbét. Jól látta Marshall McLuhan: az emberiség innentől
kezdve már egy globális faluban él. „A távolságot mint üveggolyót", írta a költő...
a távolságok összezsugorodtak. Technikailag könnyebb, s az út gyorsabban megtehető
Buenos Airestől Budapestig ma, mint 200 évvel ezelőtt Biharból egy pozsonyi országgyűlésig.
Amit azonban McLuhan és a technokraták gyakran elfelejtenek, az a pszichológiai
távolság, mely az egyik embercsoportot, sajátos kultúrát a másiktól elválasztja. Ettől, a
„kultúrmagány farkasfogától" féltett engem Illyés Gyula aggódó levelében, amikor
1969-ben Guyánába mentem. Visszaírtam neki, hogy velem lesznek a Hét évszázad magyar
versei. S miközben fekete főnökeimmel civódtam, s a vöröshangyákat a tornácon
hajkurásztam, elkészítettem 400 magyar vers angol nyersfordítását is. Mindazonáltal az
általános diktum ez: valóságos határokat újra lehet rajzolni, a meglevőket át lehet repülni,
de az ember és ember, kultúra és kultúra közti távolságot csak lelki közeledéssel lehet
legyűrni.
Az idekint élő magyarság, ameddig erre az odabenti cenzúra miatt szükség volt,
létrehozott egy sajátos irodalmat. Kultúrája magyar volt, nyelve is, fogékony, mint a színes
film, rögzítette a nyugati hatásokat, és szókimondó szerepe mellett kifejezett még egy
sorsközösséget: az '56 után kikerült, az egyéni szabadságban élők, és a nemzet szabadságán
munkálkodók irodalmi közösségét. Az otthoni demokratizálódás a kinti létből előbb-utóbb
kioldja az emigráns ízeket, átalakítja a bárholi magyar irodalmat, ám nincs receptje az
újhazában letelepedett szigetmagyarság számára.
Az 1970-es években, az Ausztráliában másodgyökereket vert Dezséry András kétlakiságnak nevezte azt a létet, amikor egy idekinti magyar megőrzi kultúráját, s ugyanakkor
beleilleszkedik az újhaza társadalmába. Néhai Thinsz Géza, svédországi magyar költőnél
a kétlaki volt a leggyakoribb, a legjellemzőbb jelző, míg az Angliában, Dél-Amerikában,
Olaszországban, USA-ban és írhonban is dolgozó, tehát helyet változtató Kabdebó Tamás
kétszívűségnek nevezte létállapotát.
Egy angol ismerősöm, világháborús vitézségi érem tulajdonosa, élete nagy feladatának
tartotta a barbadosi nemzeti irattár megalapítását. Kétlaki angol lett. A magyarságára
büszke Gábor Dénes, mint a hologram angol föltalálója kapott Nobel-díjat. Szent-Györgyi
64

Albert egyidejűleg volt amerikai tudós és a magyar értékek megszállott őrzője. E pár
kiragadott példa, melyet százzal könnyen lehetne szorozni, remélem, sokakat meggyőz
arról, hogy már csupán szimbolikusan értendók a múlt századi költői szentenciák:
„szívet cserél az, ki hazát cserél"
„a nagyvilágon e kívül nincsen számodra hely".
Ma prózaian az első költői mondatot így értelmezném: ne sorvaszd el magyar szívedet akkor
sem, ha világjáró passzusok, idegen nyelv, idegen közeg egy második szív működését is
szükséggé teszik kebledben. A második mondat ítéletét földrajzilag meg kell fordítani:
igenis, van számodra hely! Elsősorban azoknak, akik a határtologatásokkal számon kívül
maradtak. Nem ők hagyták cserben hazájukat, hanem honostól együtt a cserbe helyezték
őket, s így, szükségszerűen, honjukat egy idegen hazában lelik. Mentség a földcsere azok
számára is, akik emberségük megőrzése érdekében telepedtek le külországokban. De
külföldön is lehet szülőhazájához hú a magyar, egyszerűen azzal, hogy szívében — ha úgy
tetszik, első szívében — megmarad magyarnak, ha megőrzi eredeti kultúráját, fölmutatja
értékeit, nem csak a trianoni határok által körülzárt kis területnek, hanem mindannak, amit
földrajzilag, történelmileg és kulturálisan a haza a magasban, a legnagyobb szellemi
Magyarország jelentett és jelent. Mert tudni való, hogy Késmárk is haza, habár a múltban,
Kolozsvár is haza, Mátyás szobrával, Temesvár és Tőkés László bátorsága is haza, Marosvásárhely, ahol magyar vér folyt is, haza, Rodostó, Kossuth turini háza, Kovács Mihály amerikai
szobra, a bécsi Nemzeti Könyvtár magyar gyűjteménye, az Új Látóhatár, a Dél-Amerikai
Magyar Hírlap bekötött évfolyamai is haza, nemkülönben Szathmáry Lajos könyvtára
a chicagói egyetemen, és Határ Győző wimbledoni háza, amit Hongriscule-nak hívnak.
A szemmértéked, az összehasonlítási alapod, az értékrendszered nagy vonalakban az
kell hogy legyen, mint vándor elődeidé, akiket még visszahívhatott egy földrajzilag is tágas
haza. A mai tágasság a szellemiségben rejlik. Atyai barátomat, Cs. Szabó Lászlót idézném:
„Úgy állsz meg a heidelbergi hídon, hogy hallgatagon Szenczi Molnár Albert könyököl
melletted a korlátra. Hallod az utrechti, leideni harangszót, félfüllel még Apáczai Csere és
Tótfalusi Miklós is hallja. Kenyérdarabokat dobsz a hajó mögött le- és felcsapó sirályoknak,
Bethlen Miklós dobja azokat veled együtt. Nézed Krakkóban a királysírokat, fél szemed
Komjáti Benedeké. Ha elkeveredsz Canteburyba, kérj útbaigazítást latinul, mint Szepsi
Csombor Márton. Olvasod Erasmus sírkövét a baseli dómban, Pápai Páriz is olvassa
mögötted."
Igen, mondhatnák egyesek ellenvetésképpen, a Haza a magasban című Illyés-vers
szellemében, egy idekinti Berzsenyi-kötet a haza egy eleme, de azé a hazáé, mely otthon van,
ahol mindenki, a villamoskalauz is magyarul beszél. Ez a szemlélet ma már maradi. Azért az,
mert bárhol, bárki megteremtheti magának a történeti (és nem a trianoni vagy az aktuális)
haza képeivel, dalaival, verseivel azt a magyar szobát, zugot, sarkot, ahonnan, aminek
delejes erejével a világot nézi, annak jelenségeivel birkózik. Az otthont kiegészítő itthon
megteremtésére gondolok. Nem magányos sasfészkekre, hanem a szeretet, a barátság és
a hasonló értékek megbecsülésének szálaival összekötött vagy összeköthető szigetcsoportokra, másszóval a magyar kultúra külföldi végváraira.
Nemrég a New York állambeli Rochester városában tartottam a Duna-konföderációs
tervek történetéről előadást. A közönség: Rochesterben élő, otthonról kilátogató, Erdélyből
kimenekült, és Jugoszláviából, helyesebben Újvidékről kivándorolt magyarokból tevődött
össze. Összekötötte őket a közös nyelv, a közös gyökerű kultúra, s az a tény, hogy
a Kárpát-medencében közép-kelet-európai népekkel együtt éltek.
Kétféle irányzatot látunk világviszonylatban megnyilvánulni: az egyik a kis népek, sőt
a legkisebbek önállósulásának, szuverenitásának nyomatékos jelentkezése. A baszkok, az
örmények, a szlovénok, a walesiek is külön értéknek látják beolvasztatlanul bekebelezett
65

saját magukat: a másik, hogy gazdasági integrálódásra, nagyobb, versenyképesebb egységek
létrehozására szükség van. Aki gazdaságilag mint nemzet nem zárkózik föl, az a technikai
haladásból kimarad, életszínvonala csökken.
Az idekinti szigetmagyar gazdaságilag ahhoz az országhoz tartozik, ahol él, még akkor
is, ha manapság ipari vagy piaci kapcsolatot teremt az óhazával, lelkileg viszont ahhoz
a szellemi hazához tartozik, amit magával hozott, azóta ápolt: önmagában, esetleg önnön
szigetén belül fejlesztett. A kinti magyar élet különössége, milyensége abban rejlik, hogy
egyes elemek vagy mozaikkockák, mint pl. a néptánc vagy a disznótoros vacsora, külön,
sajátos jelleget öltenek. Ha a hetvenes évek bradfordi magyarjaira gondolok, tánccsoportjukat látom fontosnak; a Sao Paulóban lakóknál a bencés gimnázium létrejötte a lényeges;
Dél-Londonban többek között a hammersmith-i magyar könyvgyűjtemény, Chicagóban
Szathmáry Lajos gyűjteménye, az egyetemen, Rómában részben a Szent István-ház, amely
vendégül lát otthoni zarándokokat, és alkotóháza századunk nagy magyar egyházi festőjének, Prokop Péternek, részben az ún. „Triznya kocsma" a kis Aventinón. Valóban, mindez:
non est ita, azazhogy: pars pro toto; idekint a rész felel magyar mivoltunk egészéért.
Az otthoni lét hatalmas, részleteiben alig belátható, újra és újra alkotott összefüggő
magyar freskó; a diaszpórában élő szigetmagyarság magyar élete a magyar kultúra
mozaikjaiból összeállított kép.
Minden mozaik más, mint ahogy az alkotóelemek összetétele is más, és minden mozaik
értékes, mert a globális faluban, aminek egy-egy utcájában élünk, egyre inkább összeállítható lesz egy tabló: a szigetmagyarság élete és kultúrtevékenysége. Ennek az életnek
milyenségéhez tartozik a félelemnélküliség és a választás. Otthon beleszülettünk abba, hogy
magyarok vagyunk, idekint rajtunk múlik, hogy azok maradunk-e. Mivel az elmúlt négy és
fél évszázad során ritka volt hazánkban a cenzúramentesség, az idekint élő magyar — lett
légyen bujdosó, emigráns vagy telepes — missziót teljesített azzal, hogy megjelentette az
otthon meg nem jelentethetőt. Jelenleg erre nincs szükség. De szükség van továbbra is egy
pártatlan „külső hangra", mely tárgyilagosságával a mindenkori otthoni (vélhető) pártérdekek fölött áll, s mint ilyen, a kultúrán belül, de a politikán kívül elemzi a magyar valóságot.
E sorok írója öt évvel ezelőtt, amikor még sokmindannyiunk könyveit a zárolt osztályon
tárolták, a Széchenyi Könyvtár egy nemzetközi ülésén javasolta egy hungarológiai kézikönyv
összeállítását. Ez a könyv, mely akkor még korán virágzó mandulafának tűnhetett,
feltüntette volna — feltüntetné! — nem csak a kerek földgolyóbis magyar kiadóit, újságjait,
könyvtárait, hanem a létező kultúregyesületeket, klubokat, vallásos és baráti közösségeket,
könyvüzleteket, rádióállomásokat, egyszóval mindazt, amivel egy nagy, mindenhová elérő
kézfogást elősegíthetünk.
A másik kép egy hatalmas, szerteágazó, alagutakat és magasvasutakat, parkokat és
ligeteket magába ölelő metropolist ábrázol. Ez a képzetbeli (nem képzeletbeli, hanem
részeiben máris valóságos) világváros Budapestet mint központját ismeri el, míg kerületi
gócpontjai Kolozsvárott, Újvidéken, Pozsonyban vannak, kies villái Clevelandban, Torontóban, Buenos Airesben állnak.
Az embernek nem csak jogai, kötelességei is vannak. Elsőrendű kötelessége, hogy az
életben lehetőségeihez és tehetségéhez képest megállja a helyét. A Biblia ezt úgy mondja,
hogy gazdálkodni kell a talentummal. Az ember szükségképpen egy kisebb egység, egy
bizonyos nemzet vagy népcsoport tagja. A nemzet a huszonegyedik század küszöbén
mindinkább fórészt történelmi egység, melynek kötőanyaga a.sajátos kultúra. Ez a sajátos
kultúra valamikor egyazon talajon termett. A világ gazdasági, kulturális és kommunikációs
hálózatának megnövekedésével a kultúra és az azt hordozó egyed ma családonként,
csoportosan, szigetenként is tovább élhet a föld bármelyik pontján. Magyarnak lenni ezeken
a szigeteken annyit jelent, mint élni a kultúra kiviteli, közvetítési, átültethetőségi lehetőségeivel.
A milyenség külhonról külhonra különböző kell hogy legyen, hiszen a közös történelmi
kultúra egymástól távoleső vidékre kivándorolt képviselői más és más kincsekkel megra66

kodva érkeztek, más és más drágaköveket képesek felmutatni. Ugyanakkor a szigetmagyarság kultúrája jellegénél fogva egymásra is hasonlít: részben abban, hogy egy tőről fakadt,
részben abban, hogy magyarságát a szétszórtságban saját szabad választásaként éli meg,
részben abban, hogy szükségképpen, egyedenként az egészet csak egy mozaikkal gazdagíthatja, s végül abban, hogy megtartásáért az idegen közegben mindvégig harcolnia kell. Ez
a harc azonban szép és nemes, és többsíkú embert teremt.
Mit ér... a szigetmagyar? Az érték kérdése a legnehezebb, holott az értékmérőket
némileg már előlegeztük. Minden ember annyit ér, amennyit emberségével a latban nyom.
Másszóval annyit, amennyi hasznot hajt, a szó legtágabb értelmében véve. Mint idekinti
magyar — az ember annyit ér, amennyire magyar kultúráját megőrizni, s annak hajtásaival
magyar és nem magyar embertársait megajándékozni képes. Nem csak könyvek írására,
zeneművek alkotására, képek festésére van szükség. Egy jó magyar vendéglő, paprikás,
fokhagymás, tejfölös ízeivel kitolt helyőrsége lehet a magyar kultúrának egy angol városban:
lendíthet a helybeliek gasztronómiai életén, természetes találkozóhelye lehet a magyar
kultúra iránt érdeklődőknek, és életben tarthat egy meg-megújuló baráti társaságot.
Á szigetmagyarnak, lám, közvetítő szerepe is van. Értékét növeli, hogy második
hazájának vívmányait első kézből kapja, és ferdítés nélkül közvetítheti a magyar világkultúra
gócpontjai felé. A jelenlegi otthoni orvostudomány például sokkal jobban lépést tart
a legújabb kutatásokkal, mint azt pénztelen laboratóriumaiból és korlátozott kutatási
lehetőségeiből következtetni lehetne. A magyarázat a világ számos pontján működő magyar
orvostudós közvetítő szerepében rejlik. Ha egy rákkongresszus valahol összeül, öt ország
vezető kutatói között találunk magyarokat, több országot olykor csak magyarok képviselnek, kik, ha mondjuk Los Angeles-ben találkoznak, természetesen magyarul beszélnek
egymással. Az egyikőjük József Attila, a másik az erdélyi kultúra, a harmadik a népzene
kincseinek szerelmese. Minden kultúra erőforrás. Aki idekint két kultúrával él, azt két
áramfejlesztő telep táplálja.
Végezetül hadd idézzek egy 1988-ban, éppen erről, a mi egzisztenciális kérdéseinkről
szóló versemet:

Künnhalász bedúdolgatója
Idehaza, odahaza
szoros élet ez, vagy laza?
Idekint, vagy útközben-ben,
tartsd a szíved, agyad rendben.
Szent Péterben? Pázmány Pétert!
Londonban Adyt idézzed,
ne az élő barométert.
Tartsd meg büszkén ezt az elvet:
El ne nyeld az anyanyelved!
S bármily passzusok takarnak,
maradj mindenütt agyarnak.
Szarvas agancsát vesztheti,
agyart nem lehet vedleni.

67

TABAJDI

CSABA

A nemzet és a mai magyar társadalom
NEMZETI PROGRAM - VÁLSÁGKEZELÉS
TÁRSADALMI MODERNIZÁCIÓ
A válságkezelés

és a modernizáció

nemzeti fedezet

-

nélkül?

A Magyar Köztársaság előtt két, egyidejűleg megoldandó, külön-külön önmagában is
nehéz feladat áll: a válságkezelés, valamint a gazdasági-társadalmi modernizáció megvalósítása. Ma már egyre nyilvánvalóbb, hogy a válságkezelés hosszú, költséges, fájdalmas folyamat.
Ráadásul mindmáig megválaszolatlan az a kérdés, hogy kinek a terhére, milyen társadalmi
rétegek áldozathozatalával lábolhatunk ki a válságból, s a modernizáció során létrejövő új
tulajdonosi, szociális szerkezet milyen egyenlőtlenségeket szül, kialakul-e a társadalmi
szolidaritás minimuma, amely nélkül nem lehet semmiféle új nemzeti megegyezés.
Szeretném, ha az a félelmem megalapozatlan lenne, hogy a nemzeti megegyezés, sőt
annak előző években létrejött kezdeményezései jórészt szertefoszlottak. Ez részben azzal
magyarázható, hogy az 1990-es fordulatban a „közmegegyezés" a „létező szocializmus", az
egypártrendszer tagadására, a „puha" diktatúrától való megszabadulásra, a választási
ígérethalmazra épült. Mára azonban kiderült, ez az alap eleve ingatagnak bizonyult:
a társadalmi egyetértést nem sikerült kiterjeszteni a puszta tagadáson túli területekre.
A választási túlígérések, a pártok folytatódó hatalmi torzsalkodása és a kormányzat
felkészületlensége következtében napjainkra már szinte egyetlen olyan érdemi, lényegbevágó kérdés sem maradt, amelyben rövid távon, belátható időn belül esély mutatkoznék az
érdek-összehangolásra és az ezen alapuló, az egész nemzetre kiterjedő összefogásra, egy új
történelmi kiegyezésre.
Ez a megállapítás azért is mélyen elgondolkodtató, mert a válságkezelés sikere és az új
nemzeti megegyezés problémája szorosan összefügg egymással. Éppen ebben rejlik
a csapdahelyzet: a válság nem kezelhető a nemzeti és a társadalmi megegyezés minimuma
nélkül, amelynek hiánya viszont csak tovább mélyíti az elhúzódó válságot. Be kellene végre
látniok a kormánypártoknak és az ellenzékieknek egyaránt, hogy a sikeres válságkezelés
rövid lejáratú alkuk helyett időtálló megegyezések megkötését követeli meg. Ebben az
értelemben tartom létszükségletnek a mai Magyarországon az új történelmi kiegyezést.
Zenon óta kétszer nem lehet ugyanabba a folyóba belépni, két teljesen azonos
történelmi helyzet nem volt és nem lesz, de a gondolkodást és a cselekvést ösztönző
történelmi példák, megoldások bőségesen vannak. A magyar helyzet sajátosságait szem előtt
tartva számunkra leginkább tanulmányozásra érdemes a spanyol Moncloa-egyezség, amely
végül is működőképes intézményi kereteket biztosított ahhoz, hogy több mint négy évtizedes
diktatúra, sokkal keményebb szembenállás után viszonylag nagyobb megrázkódtatások
nélkül a spanyol társadalmat átvezethessék a demokrácia valóságába.
A nemzet — közösségi

vállalkozás,

vállalkozási

közösség

A nemzet fogalma mindenkor csakis abban az esetben tartalmaz valamiféle értelmezhető jelentést, ha vannak a társadalomban olyan kézzelfogható, közérthető alapcélok, s ezek
elérésére irányuló cselekvési programok, továbbá olyan érzelmi motívumok, mozgatórugók,
amelyekre építve megteremthető a társadalmat alkotó különböző rétegek, csoportok,
egyének közötti érdekösszehangolás, ami nem más, mint a nemzeti megegyezés, más
68

kifejezéssel nemzeti integráció. A nemzeti integráció természetesen nem lehetséges
a társadalmi szolidaritás minimuma nélkül, annak hiányában, a társadalom végletes
szétesettségének, sőt atomizálódásának állapotában a nemzet — bármily fájdalmas legyen is
kimondani — „halott". Értelmezésemben a nemzet szellemi, cselekvési, érzelmi, vállalkozási közösség, egy sajátos népközösség legnagyobb közös vállalkozása.
Mindebből következik, hogy a nemzet bár politikai, ideológiai vonatkozásokkal bír,
elsődlegesen társadalmi jellegű. A nemzet, mint kollektív szellemi, cselekvési, érzelmi
megközelítésmód, olyan sajátos emberi technológia, amely integratív módon átszövi
a társadalom működését. Mivel a társadalom és a gazdaság működésének megvannak
a maguk egyetemes technikái, a nemzeti, mint működési mód, csak összetevőinek teljességében válik sajátossá, az univerzális meghatározott változatává.
Egyéni szabadság

és/vagy nemzeti

elkötelezettség?

A „liberális" gondolatok több képviselője szerint a „nemzet", a „nemzeti" egyfajta
„régi-új" kollektivista szemlélet „csökevénye" vagy lenyesendő „kinövése". A közösséghez
tartozás azonban nem kényszer, kényszerítettség, ellenkezőleg: az egyén önkéntes vállalása,
szabad akaratkinyilvánítása. E félreértésben múlhatatlan szerepe van a kirekesztő nemzetfelfogás leghangosabb szószólóinak, akik a választást, az önazonossághoz, az identitáshoz
való jogot háttérbe szorítják, s az egyéni szabadságot és a nemzeti elkötelezettséget
szembeállítják.
Megjelenik a fenti hamis kettősség az „államnemzet" és a „kultúrnemzet" szembeállításában is. Az „államnemzet" némely hívei ezt a típust eleve befogadónak tekintik, eltérően
a kultúrnemzet"-től, amelyet kirekesztőnek ítélnek meg. Elfeledik, hogy az „államnemzet"
a tényleges nyitottságon túl nem csak befogadást takar, hanem beolvasztást is, a kisebbségek
felmorzsolását. Történelmi példa erre, hogyan tűntek el Franciaországban a provanszlávok,
az okszitánok, vagy mennyire kérdőjeles még ma is a bretonok nyelvhasználata, sajátos
. népcsoportként való kezelése. Az „államnemzet" felfogás viszont figyelmen kívül hagyja az
adott állam határain kívül élő, a többségi nemzettel azonos népcsoportokat. A „kultúrnemzet" fogalma kétségtelenül lehetőséget nyújt a nem egy állam határain belül élő, de
összetartozó népcsoport, nép önmeghatározásához a nyelv, a kultúra, az etnikai hovatartozás kritériumai alapján. Abban az esetben azonban kirekesztő jellegű, ha nem vesz tudomást
az illető ország területén élő különböző nemzeti és etnikai kisebbségekről. A jelenből vett
példa erre az új romániai alkotmánytervezet „nemzetállam" felfogása, amely nem ismeri el
államalkotó tényezőként a nemzeti kisebbségeket. A különböző nemzetfelfogások ellentmondásaira válaszként ma megjelennek új elméletek, amelyek terminológiai bűvészkedéssel
próbálják megkerülni a lényeget, Közép- és Kelet-Európa feszítő nemzeti és nemzeti
kisebbségi gondjainak okait. Sajátos okfejtéssel új fogalmak, elnevezések kiötlésével
kínálnak „orvoslást".
A korszerű nemzetfelfogás épp ott lép túl a kreált korlátokon (legyenek azok földrajzi,
állampolgári határok az „államnemzet", vagy nyelviek, etnikaiak a „kultúrnemzet" esetében), hogy nem hajlandó előre kijelölni, kik is a nemzet tagjai, hanem egyszerűen tudomásul
veszi az egyén szuverén döntését, vállalását, amellyel kinyilvánítja a nemzethez, a népcsoporthoz való tartozását. Ezáltal nem lesz képtelenség, deviáns helyzet, hanem valóság, nota
bene érték, hogy Közép- és Kelet-Európában csak elvétve alakultak ki a klasszikus
értelemben vett nemzetállamok, így természetes, hogy egymás országaiban egymás nemzeteinek részei élhetnek. Megfelelő kisebbségi jogok biztosítása esetén nem lesz kibékíthetetlen ellentét az állampolgári lojalitás és a nemzeti hovatartozás között, sőt a kettős és többes
kötődésekkel az egyén egyidejűleg vállalhat kettő vagy több identitást, népcsoportot,
nemzetet.
A fentiek alapján a szűk szakmai körökön túllépve, a politikusok és a politizáló
69

állampolgárok legszélesebb körei számára is egyértelműen tisztázni kellene végre, hogy az
egyén szabadságának és a nemzeti önazonosság vállalásának szembeállítása hamis kettősség.
Nagy jelentőségű, de ma még kevésbé elterjedt az a felismerés, hogy a nemzeti és etnikai
kisebbségeknek éppen azért van szükségük kollektív jogvédelemre, mivel a kisebbségekhez
tartozó egyéneket éppen csoport-hovatartozásuk miatt érik hátrányos megkülönböztetések.
Másik vonatkozása e kérdésnek az, hogy az egyéni autonómia kiteljesedése a civil társadalom
fejlődésével, a közösségek iránti igény feléledésével, erősödésével jár együtt. Az egyéni
szabadság és közösségi elkötelezettség szintézisét Voltaire fogalmazta meg nagy kifejezőerővel: „Az egésznek egy része vagyok, a közösségből egy vagyok, a szuverenitásnak része
vagyok, íme az én hazám."
Új történelmi kiegyezés,

új nemzeti

megegyezés

A nemzeti megegyezés minimumának hiányában van-e egyáltalán értelme Magyarországon ma nemzetről beszélni? Az ún. rendszerváltás legnagyobb hiányossága, s félő, hogy
kudarcának okozója is lehet az, hogy nem sikerült az új politikai elitnek (kormánypártoknak,
ellenzéknek) olyan reális, de egyúttal jövőképet is nyújtó átfogó célt kitűznie a magyar
társadalom elé, amely cselekvésre, értelmes áldozatvállalásra, nemzeti szintű vállalkozásra
késztethetett, sarkallhatott volna. Ezért nem jött létre nemzeti szintű vállalkozás — holott
a változás mélysége és természete ezt indokolta volna. A hatalmi hisztéria, a politikai
kiszorítósdi; a szakértelem háttérbe szorítása; a rendszerváltás kisajátítására tett törekvések;
a közelmúlt árnyalatlan, a meglevő eredményeket is (piacosodás, polgárosodás, nyugati
kapcsolatrendszer, civil társadalmi csírák — még ha sokszor kvázi jelleggel^is)''elvetó
értékelése, az eddig minden rossz volt — s Ti ebben részt vettetek —TnJsztrációt kiváltó,
bűntudatot gerjesztő mechanizmusa; a folyamatos pártacsarkodás, az ügyintézés helyett
a másik pártok valós—vélt hibáinak felnagyítása, fantomizálása, hatalmi pöffeszkedés,
felelősségvállalás helyett elhárítás; a teljesíthetetlen választási ígéretek miatti társadalmi
csalódás; az új politikai erkölcs felmutatásának elmaradása közepette nem jöhetett létre sem
új történelmi kiegyezés, sem nemzeti megegyezés, vagyis nemzeti szintű „vállalkozás", így
a fogalmaink szerint értelmezett nemzet sincs. Egyszeri és kivételes történelmi pillanat tűnt
a távolba.
Pótlékfunkciók:

zavar a nemzeti

kérdésben

A mai Magyarországon a nemzet, a „nemzeti" többnyire csupa pótlékfunkcióra van
kárhoztatva, egyfajta „kárpótlás" az évszázados gyökerű, az elmúlt 40 évben csak tovább
mélyült kisebbrendűségi érzésért; a zsákutcás magyar fejlődésért; teljesítmény és cselekvés
helyett „invokáció", könyörgés a három Európából álló kontinens szűkebb (és szűkítő
értelemben vett részébe való bekerülésért); pótlék Trianonért, a magyar holocausttal
összefonódó II. világháborúért, a magyarság etnikai-szellemi szétszakításáért; s menlevél
saját felelősségünk, Ady által annyira ostorozott restségünk, torzulásaink alól... Nemzet
egyenlő kárpótlás...
Ez a pótlékszerep azonban valójában semmire sem elegendő, sőt e zavarból csak további
lelki torzulások fakadnak, mint a sérelmi politika, a kuruckodás és — másik végletként
— a labanc behódolás. A nemzet ilyen értelmezéseire, romantizálására alapozva azonban
nem valósítható meg semmiféle gazdasági-társadalmi modernizáció. A nemzetprobléma
igazi lényege ezért ma abban rejlik, hogy képesek vagyunk-e az „európai" mintákat,
megoldásokat a magyar sajátosságokhoz igazítva adaptálni. A szerves meghonosításhoz
elengedhetetlen azonban a nemzetismeret, a külső hatások iránti nyitottság, és ezzel egyidejű
szelektálási képesség. A „nemzeti" nyakló nélküli ismételgetésétől éppúgy nem leszünk
„nemzetiek", miként az „európaiság" bűvszavától sem közeledünk jobban Európa fejlettebb, nyugati részéhez.
70

Mindebből alaptételként következik, hogy pótlékszerepre kárhoztatva a nemzet,
a „nemzeti" visszahúzó, hátráltató tényező, mert nem a megoldandó feladatokra összpontosít. Nemzeti program, nemzeti kiegyezés nélkül ugyanakkor semmiféle modernizáció nem
hajtható végre. Nemzeti önérzet elképzelhetetlen nemzeti teljesítmény nélkül, és viszont:
a nemzeti önbecsülés nélkülözhetetlen feltétele gazdasági teljesítőképességünk növelésének.
Paul Lendvai neves osztrák publicista meggyőző adatokkal mutatta ki, hogy Ausztria 60-as
évekbeni eredményei miként erősítették a történelmileg bonyolult osztrák önazonosság-érzetet, hogyan ugrott meg azok száma a népességen belül, akik osztráknak vallották magukat.
Másrészről viszont — s ez már nehezen mérhető, de bizonyítható —, hogy a növekvő
öntudat, büszkeségérzés további új teljesítmények forrásává lett. A jelenlegi helyzetünkből való
kilábolásban nélkülözhetetlen a teljesítményelvűség, a szakismeret, a Németh László-i
értelemben vett minőség tisztelete. Önmagában már ezen értékek társadalmi kultiválása is
nemzeti program, de a politikai elit példamutatása, szakértelme és józan önmérséklete
nélkül mindez csupán üres moralizálás. Átgondolt, kiérlelt, legmélyebb tartalmában nemzeti
program kimunkálása nem lehetséges a társadalom önismerete, pontos helyzetkép és világos
kormányprogram nélkül, s ez utóbbiak sem készíthetők el nemzeti önismeret, múlt és jelen
elemzése, működő nemzetszemlélet nélkül.
Fontos feladat ezért a nemzeti önmegismerés hiányos technikáinak pótlása is. Az egyik
oldalon a szociológia, a közvéleménykutatás korszerű eszközeivel mérik fel a társadalom
különböző rétegeinek, csoportjainak véleményét. De már a módszereknél, s a kérdésfeltevésnél hiányzik a történelmi beágyazottság. A másik oldalon viszont csak történelmi,
néplélektani általánosságokat találunk, korszerű szociológiai, szociálpszichológiai módszerek, technikák alkalmazása nélkül. Döntően ebből az ellentmondásból fakad az a probléma,
hogy azt még megközelítőleg tudjuk, mi motiválja a magyar társadalmat, arról azonban nem
rendelkezünk megbízható, hiteles ismeretekkel, hogy hosszabb távon milyen okok, összetevők állnak a motívumok hátterében. Ehhez hozzájárulhat a nemzet = közösségi vállalkozás
„funkcionális" értelmezése, összetevőinek tisztázása, a romantizáló, múltba vágyódó és
kisajátító nemzetfelfogás, valamint a technokrata nihilizmus tárgyilagos kritikája.
Nemzeti felelősségérzettel

párosuló

szakértelem

Kétségtelen, hogy a „nemzet", a nemzetfogalom és a nemzeti problematika sok
tekintetben érzelmi természetű, de működéséhez értelmi oldalról kell közelíteni, a nemzeti
programot racionalizálni kell. Ez alapvetően azt jelenti, hogy párosítani, ötvözni kell
a szakszerűséget, a szakértelmet és a nemzeti dimenziókban gondolkodás képességét.
A társadalmi rendszerváltás kulcsproblémáiban össze kell kapcsolni a szakszerűséget és
a nemzet stratégiai érdekeit, vagyis egyfajta hosszú távú „nemzeti célszerűséget". Egyetlen
magyarországi párt programja sem tudta azonban összekapcsolni a társadalmi és a nemzeti
modernizációt. Míg az egyik póluson a nemzeti program nem tudott túllépni a deklarációkon
(kormánykoalíció), a másikon lényegében kísérlet sem történt a nemzetközi társadalmi-gazdasági technikák megfelelő adaptálására (liberális ellenzék). Az előbbinél a nemzeti
megközelítésmód, utóbbinál a szakismeret jelenik meg, mint önmagáért való.
Egy példán szeretném érzékeltetni, hogy milyen jelentősége van a társadalmi rendszerváltás nemzetszemléletű végiggondolásának. Ennek a folyamatnak egyik alapkérdése az új
tulajdonviszonyok kialakítása. Az „államtalanítás", a deetatizálás történelmileg páratlan
folyamat térségünkben, amelynek talán legfontosabb sajátossága, hogy itt a tulajdon az állam
kezéből nem vagy csak nagyon korlátozott mértékben képes átmenni a nemzeti magántőke
kezébe. Nálunk ugyanis — Mexikótól és más, térségünkön kívüli országoktól eltérően, ahol
a deetatizációs program nagyobb zökkenők nélkül megvalósult vagy megvalósítható — belső
akkumuláció híján hiányzik a mozgósítható nemzeti tőke, nincs meg az a nemzeti középosztály, amely működtetni tudná a magángazdaságot. Ezért is elhibázott minden olyan
71

elképzelés, amely kizárólag a nemzeti középosztályra építve keresi a válságból kivezető utat,
hiszen a társadalom rétegződésére nálunk olyan sajátos alakzat a jellemző, amelyben épp
a középosztály a vékonyodó réteg... Ilyen körülmények között az állami tulajdon leépítése
lényegében egyet jelent azzal, hogy az kikerül a nemzet tulajdonából, vagyis a deetatizálás
ritka kivételtől eltekintve denacionalizálás formáját ölti.
Az 1949-es tulajdonviszonyokhoz való visszatérés helyett a gazdasági programnak
mindenekelőtt erre a dilemmára kellene választ keresnie. Mindez — félreértések és
félremagyarázások elkerülése végett — nem jelenti a külföldi tőke általános elutasítását,
s még kevésbé értelmezhető valamiféle tőke- és tőkésellenességként.
Kétségtelen, hogy a felzárkózást csak perifériahelyzetből kezdhetjük meg, s ehhez
a külföldi tőke közreműködése nélkülözhetetlen. Szükség van tehát külföldi tőkebevonásra,
de konkrétan körülhatárolt területeken. Megkerülhetetlen és sürgető feladat, hogy meghatározzuk a nemzeti vagyonnak azokat a legfontosabb elemeit, azokat a kulcságazatokat,
amelyeknek kizárólagos nemzeti tulajdonban kell maradniok, továbbá azokat, amelyekben
a nemzeti tulajdonnak kell dominálnia, és végül azokat, amelyek teljesen „felszabadulnak"
a külföldi'tőke számára. Biztosítanunk kell annak lehetőségét, hogy amikor elkövetkezik
a gazdasági fellendülés időszaka, a nemzeti tőke képes legyen megőrizni, sőt erősíteni
pozícióit. Fontos nemzeti szempont továbbá az is, hogy a külföldi tőke befektetése ne
kötődjön belpolitikai feltételekhez. Ez viszont már továbbvisz külpolitikai, külgazdasági
orientációnk végiggondolásához.
A gazdasági modernizáció sikerét illetően döntő mozzanat, hogy a külső tőke bevonásával képessé válunk-e külföldi technikák, minták adaptálására és meghonosítására. Ahhoz,
hogy sajátos arculatunkat megőrizzük, s ne olvadjunk el a „civilizációs kohóban" — éppen
ezért figyelemre méltó a japán példa! — ki kell építenünk egyfajta „nemzeti immunrendszert". E nemzeti védekezőképesség létét és mértékét olyan stratégiai célok szakszerű,
világos, s társadalmi megegyezésen alapuló megfogalmazása határozza meg, mint a már
említett tulajdonszerkezet, külpolitikai szövetségesek megválasztása, a hatékony gazdasági
működés és szociális igazságosság összekapcsolásának technikái, a leszámolás nélküli
elszámoltatás, a történelmi igazságszolgáltatás, s az ezt követő új nemzeti kiegyezés.
A nemzeti immunitás szempontjából döntő tényezők, eszközök közé tartozik az oktatás,
a közművelődés fejlesztése, a nemzeti arculatú tömegkommunikáció, új erkölcsi minták
felmutatása, s — közvetett eszközökkel — a torzulásoktól mentes, egészséges nemzettudat
kialakulásának elősegítése. A piacszemlélet, a kultúra piacosodása, térnyerése megfelelő
állami mecenatúra nélkül már a magyar könyvkiadás, a magyar film-, képző-, zeneművészet,
a magyar színjátszás puszta létét kérdőjelezi meg, vagyis a nemzeti kultúra meghatározó
összetevőit, amelyek hiányában nemzeti oktatás, megfelelő szellemi védekezőrendszer sem
jöhet létre.
A nemzetfogalom

leszűkítése

A trianoni diktátum nyomán a szomszédos országokba került, kényszerített magyar
milliók folyamatos jogsérelme, s évtizedek hivatalos politikájának ez iránti közömbössége
(kivétel a 80-as évek második felétől elkezdődött új magyar külpolitika) következtében
nemzeti program alatt jórészt a határon túli magyarság jogsérelmei elleni védekezést,
fellépést értettük, értjük. Nemzeti programunknak egyik meghatározó, központi összetevője
az a törekvés, hogy a kisebbségi létben élő magyar népcsoportok megőrizhessék nemzeti
önazonosságukat. A német újraegyesítés, a balti népek feltartóztathatatlan önállósodása
a népek, nemzetek önrendelkezési jogának reneszánszát idézi. A történelem nagy kérdése
a kárpát-medencei magyarságot illetően: megadatik-e számára a nemzeti önrendelkezésből
legalább annyi, hogy az ország határain túl élő nemzettestek és a magyarországi nemzettest
között akadálymentes legyen a minden oldalú érintkezés, lehetővé téve a magyar nemzet
szellemi-kulturális-lelki integritását.
72

Nemzeti programunk nem szűkíthető le azonban a határon túli magyarság helyzetére,
hiszen azt megannyi kapcsolódási pont fűzi a nemzeti program más összetevőihez, a magyar
politikához, főként külpolitikánk eredményességéhez, a magyarországi jogrendhez, az
„anyaország" teljesítményéből fakadó vonzáserőhöz. A 15 milliós magyar nemzet szellemikulturális-lelki összefogása, integritása sokkal összetettebb a határon túli nemzetrészek
„kezelésénél", főként, ha elmarad a határon belüli nemzettest megfelelő fejlődése.
A nemzetfogalom

kiüresítése

Tévhit, hogy a nemzetre hivatkozás, a „nemzeti" tartósan képes a politikai legitimáció
eszközének betöltésére. Erre figyelmeztet már a kádári, posztkádári korszak példája is:
a gazdasági stagnálás, majd hanyatlás idején hiába kezdték el a nemzetre való hivatkozást,
a korábbi proletár internacionalista nihilizmushoz képest túlságosan éles volt a hangváltás,
s már ezért sem lehetett hiteles.
A „nemzeti" elemre akkor lehetett volna sikeresebben hivatkozni, ha a 60-as évek
végének, 70-es évek első felének gazdasági növekedését, az életszínvonal-emelkedés
„élményét" összekapcsolják a nemzeti önbecsüléssel. (Vö.: osztrák példa.) Mivel a kádári
legitimáció egyetlen eszköze az életszínvonal-politika volt, a hanyatlás szakaszában mindez
már ellenkezőjébe fordult. A megosztott, romló közérzetű társadalom gyanakodva figyelte,
miként jelenik meg „a hazafiság", többek között rendőrök felvonulásával, minden eshetőségre készen — március 15-e tegnap még nacionalistának minősített megünneplésekor.
Ebbe az irányba hatott az is, hogy a lakosság jövőkép- és távlatnélküliség-érzetében
a nemzetre, „nemzeti egységre", „nemzeti közmegegyezésre" való hivatkozást szópufogtatásként, hatalommentésként értékelte.
A „rendszerváltás" előtt-óta a helyzet e téren is sajátosan alakult. Bizonyos pártok
a hatalmi harcban önmeghatározásuk eszközévé „emelték" a nemzetet, s annyit hivatkoztak,
hivatkoznak rá, hogy sikeresen lejáratták e fogalmat. Egy valódi nemzeti program
kimunkálásához és megvalósításához tudatosan kerülni kell (kellene) a „nemzeti" kisajátítását, képviseletében bármiféle kizárólagosságot. Már önmagában véve az, hogy egy párt
önmagát „nemzetiként", nemzethordozóként tünteti fel, ellentétes a nemzeti — mint
integratív, közösségi fogalom lényegével. A „nemzeti" kisajátítása megindult több irányból
is. E társadalmi jelenség lényege, hogy a „nemzeti" jelző különböző érdekcsoportok,
részérdekek hatásosabb érvényesítésének eszközévé, a csoportönzés elleplezésének fügefalevelévé vált. így van ez a kormányzat „nemzeti" kurzusa, a „nemzeti médiák" stb. esetén.
A csoport — a pártpartikularizmusok akkor is partikularizmusok maradnak. Ilyen „nemzeti"-vel nem lehet a társadalom egészét, legfeljebb csak egy részét átejteni.
Az új kurzus gyakorta tapasztalható szakértelem nélküli, „hazaffyaskodása" lejáratja
a nemzet fogalmát, s aki nem akar a magyarkodókhoz, verbálmagyárokhoz, á „ködevőkhöz"
hasonlítani, alig meri már szájára venni ezt a szót. „A nacionalizmus alkonyá"-ban Ady oly
maró gúnnyal ostorozta ezt az üres külsőséget: „A nacionalizmus nem hazafiság... A közös
kultúrában, s közös társadalmi munkában álló, becsületes munkásemberek mind azok.
Hazafiak, ha úgy tetszik. Aki ellensége a haladásnak, a jobbra törésnek, az emberi szellem
feltétlen szabadságának, hazaáruló, ha örökösen nem is tesz egyebet, mint a nemzeti
himnuszt énekli."
Sajnálatos, de azt kell megállapítani: úgy tűnik, hogy ma rosszabbak a nemzeti
felelősségérzet megjelenítésének esélyei, mint a Kádár-korszakban. Akkor ugyanis az
magában rejtette a szembenállás, a protestáló vétó erkölcsi tartását, esélyét és erejét, mára
csak a pironkodás, a feszélyezettség maradt, s az aggodalom. Éppen azok számára különösen
fájó a mostani helyzet, akik az előző évtizedekben a hivatalos politika többségével szemben
megpróbálták a nemzeti öntudatot, a nemzetszemléletű társadalomformálást megőrizni és
fejleszteni. Ezeket az erőket — többek között az MDF egy részét — hozza lehetetlen
helyzetbe a mostani kurzus.
73

Nemzetképünk

mások „mégperiférikusabb"

helyzetének

(torz)

tükrében

A nemzeti teljesítménnyel és perifériahelyzetünkkel összefüggésben azt is látni
kell(ene), hogy hozzánk képest van még egy külsőbb kör is Közép- és Kelet-Európában.
Az erre való hivatkozás újabban megjelent a miniszterelnök több megnyilatkozásában, de az
SZDSZ elnökének beszédeiben is. Csakhogy ennek a „kádári" hivatkozásnak ma már alig
van mozgósító hatása. Egyrészt a közvélemény szinte kizárólag Nyugatra, a nyugat-európai
integrációra hajlandó figyelni. E téren szinte helyrehozhatatlan károkat okoztak a hamis
illúziókat'tápláló választási ígéretek; a „velünk Európába juttok" hangzatos jelszavai üres
szólamoknak bizonyultak, s kiderült, hogy a „felzárkózás" sokkal hosszabb, nehezebb,
fájdalmasabb folyamat. Már a felzárkózás is hamis, mert teljesíthetetlen ígéretnek bizonyult,
a reális cél csupán az lehet, hogy Magyarország végleges leszakadása elkerülhető legyen.
Idejétmúlt fenyegetettségi

pszichózis

Túl kellene végre lépni azon a beidegződésen is, vagy legalábbis a magunk részéről
minden ésszerűt meg kellene tennünk annak érdekében, hogy a magyarságot — némi
túlzással — több mint ezer éven át a külső fenyegetettség őrizte meg Európában. Egy új kor
paradigmaváltási kényszere közepette ez a fenyegetettségi pszichózis térségünkben és
Magyarországon is még napjainkban is érzékelhető. Egy ország tényleges fenyegetettségét,
biztonsági helyzetét mindenkor csak nagyon alapos, szakszerű és higgadt elemzés alapján
állapíthatjuk meg. Ez a mindenkori politikacsinálók, főként a kormányzati tényezők
felelőssége. Részletes külpolitikai mérlegelés alapján elmondható, hogy jelenleg akut külső
fenyegetés nem érzékelhető. Mind külpolitikai, mind belpolitikai szempontból ezért
különösen káros, ha bizonyos politikusok még mindig csak egy külső ellenségkép révén
tudják meghatározni önmagukat. Ebből a téves, torz önmeghatározásból fakadnak azután
a hamis fenyegetettségi mítoszok, illetve gyökeredzik az önmaga ellentétébe forduló,
már-már saját paródiájává váló nemzeti belterjesség és önsajnálat. További veszély, hogy
a külső ellenségkép öngerjesztő mechanizmusa következtében elindul a belső fenyegetettségi
pszichózis, a belső ellenségek keresése és törvényszerű megtalálása. Ezért veszélyes ma
Magyarországon az ellenségkép-jelenség, mivel az mindenkor a hatalmi kizárólagosságra,
a kiszorítósdira való törekvésből, a társadalmi programnélküliségből és a szakértelem
hiányából fakad — se jelenségek bőségesen elárasztották közéletünket.
Technokrácia

és nemzeti

nihilizmus

Hiteles érvekkel és érzésekkel — és ezek plántálásával — fel kell venni a kesztyűt
a másik véglettel, a nemzeti nihilizmussal szemben is. Ez utóbbi a nemzetfogalom és
a nemzetvalóság tisztázása szempontjából éppoly káros és veszélyes, mint a melldöngetés,
hiszen bizonyos politikai erők szemében szakmai-technokrata kérdéssé silányulnak, olyan
alapvető társadalompolitikai problémák (pl. tulajdonszerkezet, szociális viszonyok, demográfiai helyzet, határon túli magyarság stb.), amelyek esetében vagy mellőzik a nemzetstratégiai szempontokat, mint irracionálisakat, lényegteleneket, modernizációelleneseket, vagy
a „nemzeti", a nemzetre hivatkozás csupán önigazolás.
Különösen szembetűnő mindez a fiatal nemzedékek esetében, akiket a nemzeti kérdés,
a „nemzet" érzelmi szinten — az elmúlt 40 év „internacionalista" nevelésének következményeként — gyakorlatilag meg sem érintett, az értelem szintjén viszont ez a problémakör
sohasem jelent meg számukra el- és befogadható formában. A szakértelem, a nemzetközi
összehasonlítások nélküli nemzeti belterjesség és önsajnálat, a nemzeti kizárólagosság,
magyarkodás taszító tapasztalat, s itt is megjelenik a magukat nemzetinek vallók további
nemzeti felelőtlensége is.
74

A megoldást e nihilizmussal szemben csupán a „nemzet" mint valóságos jelenség
racionalizálása jelentheti. Csak ezen az alapon válik lehetségessé annak érzékel(tet)ése, hogy
bizonyos szakmai döntések esetén a nemzeti szempontot is „szakmai" szempontként kell
kezelni, mérlegelni. Csakis így kerülhető el az olyan disszonáns jelenségek, megnyilvánulások
megismétlődése, mint a magyar kultúra napjára vonatkozó indítvány kigúnyolása a parlamentben, vagy a Trianon évfordulójáról való megemlékezésnek puszta házszabályi kérdésként kezelése, s egy frakciónak erre hivatkozó látványos kivonulása a parlamenti ülésről.
A kizárólag technokrata igényű válaszok ugyanis nem kínálnak megfelelő megoldást
bizonyos társadalmi, társadalompszichológiai problémákra. A technokrata csak modellek
másolására, átvételére képes, de nem szerves adaptációra.
Szinte törvényszerűnek tekinthető, hogy válsághelyzetben háttérbe szorul a nemzeti
program kérdése, hiszen nem ez érdekli elsődlegesen és par excellence módon az embereket,
hanem az infláció, a lakás, a munkahely biztonsága, a megélhetés stb. Sajnos a „nemzeti-re
hivatkozó kormányzati kurzus ezt nem veszi kellően figyelembe, ezáltal még inkább
elkoptatja a nemzetnek mint közös vállalkozásnak a potenciális mozgósító erejét, holott
enélkül semmiféle válságkezelés, kilábalás nem lehetséges. Ugyanakkor a technokrata
szemléletmód is veszélyezteti önmaga hatékonyságát, hiszen a nemzeti tényező figyelmen
kívül hagyásával saját eszköztárát szűkíti le, többek között a szociális érzékenység háttérbe
szorításával. A fentiekből is kitűnik, hogy a nemzeti felelősségérzet és a szociális érzékenység
szorosan összefüggenek. A nemzeti „háttérbe szorulása" azonban senkit ne tévesszen meg!
A kormányzási, irányítási szakértelem — amelyet annyira áhít a magyar társadalom jelentős
része — önmagában egy ponton „rejtélyes módon" elégtelenné válik, csak viszonylagosan
mozgósít, mert érzékelhetővé válik a nemzeti önbecsülés hiánya. Néhány évvel ezelőtti
tanulmányában Glatz Ferenc mutatott rá az ember életét átszövő identitásszükségletek
szoros kapcsolódásaira, összefonódásaira.
A nemzet és a hatalmi hisztéria

összeegyeztethetetlensége

Mivel a hatalmi hisztéria körülményei között a „nemzet", a nemzeti gondolat a pártok
hatalmi vetélkedésének tárgyává vált, félő, hogy a küzdelmek szétfeszítik a még meglevőmegmaradt nemzet kereteit is.
A nemzeti megnyugváshoz, az új történelmi kiegyezéshez hatalmi megegyezésre,
önmérsékletre, értelmes önkorlátozásra lenne szükség. Ez viszont mind az MDF, az KFgP,
mind az SZDSZ oldalán hiányzik. A hatalmi mámor — „most mi vagyunk hatalmon!" — és
az ellenzék túlkompenzáló önbizalma — „mi jövünk — már holnap, de lehet, hogy még ma"
— közepette nincs lehetőség megegyezésre szinte semmilyen lényegi kérdésben. Nemzet
helyett csak acsarkodó pártok vannak a „színen", az ország, a „nemzet" pedig kábultan,
fokozódó közönnyel, apátiával, sőt gyűlölettel figyeli a hiábavaló, öncélú, ön- és társadalom(nemzet-) emésztő iszapbirkózást.
A hatalmi hisztéria egyik legsúlyosabb összetevője az, hogy a politikai pártok választási
harcaikban az elmúlt 40 évet csak és kizárólag a pokol, a zsarnokság, a „sátán birodalma",
a diktatúra, a szabadság teljes hiánya megtestesüléseként jellemezték. A múltból megmaradt
— megőrzött valamennyi érték megkérdőjelezése — beleértve a társadalom teljesítményének, nyiladozó vállalkozó kedvének, megkezdődött polgárosodásának, „nyugati" kapcsolatrendszerének teljes kétségbevonását is — nem csupán az egykori politikai elit teljesítményét
veszi (egyébként differenciálatlanul) semmibe, de megkérdőjelezi a magyar társadalomnak
a volt politikai vezetéstől részben függetlenül érvényre juttatott erőfeszítéseit is.
A múlt totális tagadásával a semmibe veszett Magyarország „reformelső" szerepe is,
összemosódott a térség kemény diktatúráival. Ezáltal a Magyar Köztársaság új politikai elitje
nem csak a történelmet írja át, de csökkenti a nemzeti önbecsülés még meglevő tartalékait is.
S a ma már túlhaladottnak hitt történelmi, hagyománybeli egyoldalúságokat most új
75

egyoldalúságok, új szélsőségek váltják fel. Mindehhez párosul egy olyan differenciálatlan
kollektív bűnösség máig tartó hatalmi hisztériája, egy olyan bűnbakképzés, amelynek
nyomán törvényszerűen rekesztik ki emberek nem kis csoportjait a nemzetből — függetlenül
az egyes személyek tényleges felelősségétől. Az elszámolás helyett a politikai leszámolás, az
igazságszolgáltatás, az igazságtétel helyett a boszorkányüldözés van napirenden, legalábbis
ennek fenyegető veszélye. A múlt bevallásához nem sértett és főleg nem „ordas" indulatokra, hanem tárgyilagos, történelmi vizsgálódásra, s ha kell, felelősségrevonásra van szükség.
Amíg egy társadalomban bűnbakokra, az emberek egy részének megfenyegetésére van
szükség, ott sem demokráciáról, sem nemzetről nem beszélhetünk.
A valódi rendszerváltás új politikai erkölcsöt, újfajta felelősségérzetet, nagyobb
őszinteséget igényelne. A polgárok valójában nem a gyökeres fordulatot hiányolják — ennek
korlátait, behatároló tényezőit már látják, belátják —, hanem a szakértelem bántó,
esetenkénti „kiabáló" hiányát. Nem csupán saját helyzetének kilátástalansága vagy súlyos
problémái teszik próbára tűrőképességét, de valóságos szakítópróbát jelent, hogy úgy
érzékeli: a hatalom mai birtokosai — tisztelet a kivételnek! — magatartásukban alig
különböznek a régiektől, szinte éppúgy pöffeszkednek.
A nemzeti program európai integrálódásunk

előfeltétele

Mindazoknak, akik az Európához való integrálódást tekintik a legfőbb célnak és úgy vélik,
hogy ennek nem alapfeltétele a nemzeti integráció, látniok kellene, hogy minden integrációs
részvétel a szuverenitás önkéntes korlátozásával jár együtt. „Sérült nemzettudattal, önértékelési zavarokkal viszont egyetlen ország sem képes bölcsen és felelősséggel dönteni arról s hogy
egy nemzetközi közösséghez tartozástól várható előnyök fejében milyen kompetenciákról
mondjon le, milyen területeken vállalja az önkorlátozást." — mutatott rá Szokai Imre.
Nyilvánvaló, hogy az európai integrációban csak a teljesítőképes és a teljesítményigényt
felmutató nemzeteknek van esélye. Komoly nemzeti tudat- és személyiségzavarról tanúskodik, ha a „szocialista" országok érdekeire hivatkozó korábbi „internacionalista" kozmopolitizmus béklyóját a „Nyugat" véleményének kritikátlan figyelembevétele, szolgai elfogadása
váltja fel, annak tisztázása nélkül, mit kíván az ország ténylegesen elérni, mik a lehetőségei
és esélyei. Másként megfogalmazva: tapodtat nem jutunk előbbre, ha a „proletár internacionalizmust" a „neointernacionalizmus", az internacionalista nihilizmust a világpolgári nihilizmus váltja fel.
Új nemzeti integrációt! Korszerű nemzeti

programot!

Az előbbi diagnózisomból kiindulva egy valóban pozitív, a „szolgáló", a „közösségi
vállalkozási" (funkcionális) nemzetértelmezésen alapuló nemzeti program az alábbi főbb
elemekre épülhetne fel.
1. Olyan válságkezelés és olyan társadalmi modernizáció szükséges, amelyben a nemzet
mint közösségi kategória képes integratív szerepet betölteni. A nemzeti program nem építhet
a tiszta piacgazdaságra: ahhoz, hogy a nemzet még alkalmas legyen az előrevivő integratív
szerepre, a piacgazdaságot — bármily nehéz feladat legyen is — szociális érzékenységgel kell
párosítani.
2. Olyan társadalmi modell kiépítését kell célul tűzni, amelyet nem feszít szét
a társadalmi elégedetlenség, amelyben éppen ezért az ideiglenesen leszakadók előtt is lesz
reális esély a ki- és felemelkedésre, s így nem keríti őket hatalmába a nemzetből való
kitaszítottság érzése. Ez a társadalmi modell minden féltől kompromisszumkészséget,
türelmet, szolidaritást és beleérző képességet, empátiát követel meg. A nemzeti megegyezésnek, integrációnak ezért legalább a társadalmi szolidaritás (stabilitás) minimumán kell
alapulnia.
76

3. Nem engedhető meg sem a hatalomgyakorlásban, sem a nemzetfelfogásban
a kirekesztóleges, egyeduralmi helyzet, vagy arra való törekvés, hiszen így sem demokrácia,
sem nemzeti integráció nem lehetséges. A történelmi igazságtétellel, a múlt legitimációs
szempontú megközelítésének lezárásával (a múlt történelmi vizsgálódás, s ne hatalmi harc
tárgya legyen) új társadalmi kiegyezésre van szükség a nemzeti összefogás érdekében.
4. A nemzeti felelősségérzet fokmérője alapvetően a minden téren nyújtott, szellemi,
fizikai teljesítmény legyen. A szakértelem, a Németh László-i minóségelv váljon össznemzeti
céllá, s ezáltal eszközzé. Ily módon valósulhat meg, hogy az előttünk tornyosuló rendkívül
bonyolult feladatokat megoldjuk egy nemzeti szintű „vállalkozás" formájában.
5. Nem törekedhet egy valódi nemzeti program egyetlen külső hatalom elvárásainak
való megfelelésre sem. Nem Európából általában, nem egy elvont európaiságból kell
kiindulni, hanem az európai közös értékrendből. Tisztában kell lennünk azzal, hogy
a nemzeti különbözés, a nemzeti sajátosság önmagában még nem érték, ahogyan nem az az
absztrakt európaiság, a mások szolgai utánzása sem. Értéknek ebben a nemzetértelmezésben
csakis az minősül, ha az országot, a nemzetet a fő európai folyamatokhoz közelítő, ezzel
a folyamatok összességét is előrevivő, sajátos megoldásokat találunk.
6. A modernizációban csak akkor számíthatunk sikerre, ha a „proletár internacionalizmus" nihilizmusát nem váltja fel sem a technokrata nihilizmus, sem a nemzeti kisebbrendűségi érzésből fakadó „nyugati internacionalizmus".
7. A nemzeti programnak és az abban körvonalazott társadalomképnek megszólító
erejűnek kell lennie, lehetővé téve, hogy az emberek, a polgárok nagy többsége érzelmi
szinten is azonosulni tudjon vele, s így a nemzeti elkötelezettség újabb teljesítmények
forrásává válhassék. Ehhez a külvilág hatásai iránti nyitottságra, azokat megrostáló és
szervesen meghonosító képességre, nemzetközi összehasonlításokon alapuló, kritikus,
önkritikus, de önbecsüléses nemzeti tartásra, egészséges nemzettudatra van szükség.
A nemzet mint közös vállalkozás — József Attila fogalmazásában „közös ihlet" — talán
valóra váltható...
Szánk, 1991. március 19.

Szabó Dezső: A magyar Káosz
Elgondolkodtató dolog, hogyha olyan valaki állít össze vaskos gyűjteményeket egy író
munkáiból, akinek kategorikus véleménye szerint azok olvashatatlanok, helyük az irodalomtörténet süllyesztője, s azzal hívja fel még előszavában is az olvasó figyelmét a szerző
„értékeire", hogy egykori hatásáról szólva közli: „agitációja és elméletei még annyira sem
képesek behatolni a magyar társadalom szélesebb rétegeibe, mint Franciaországban egy
Maurrasé, vagy Romániában egy Iorgáé". Az sem kevésbé különös, hogy egy 1990-ben
megjelent kötet előszava 1985-ből datálódik. Akkor talán még indokolt volt a kötetbe sorolt
szövegek kiadásának körítése a pamflet-mesével, hiszen ez a műfaji besorolás alkalmas arra
is, hogy a hatálya alá eső írások jelentését kétségbe vonja, komolyanvehetőségüket
megkérdőjelezze — de legalábbis ködösítsen. Tegyük fel: a megjelentethetőség érdekében.
A kiadás tempója azonban mindezt nem igazolja. A vaskos válogatás aztán közöl alapvetően
fontos írásokat, amelyek mind a szerző, mind tárgyuk szempontjából, s főként koruk
megértéséhez nélkülözhetetlenek. Mindez fájdalmasan jellemzi a magyar könyvkiadás és
művelődéspolitika egy bizarr korszakát, aminek tanulságait még hosszú ideig nem hagyhatjuk figyelmen kívül. Mért nem is olyan régen még igencsak örülnünk kellett volna, hogy
a Szabó Dezsőt sújtó szilencium bármilyen módon oldódik, s hogy ily módon alkalom
kínálkozik a körülötte gomolygó kérdéskör — ki tudja, hányadik — újragondolására.
Vagyis, nem egyszerűen egy könyvről, pamfletekről, publicisztikáról van szó, és még csak
nem is Szabó Dezsőről, az íróról vagy közíróról, az ideológusról vagy jelenségről.
Még az elmúlt évtizedek akár jó átlagának megfelelő ismereteivel felvértezett olvasója is
aligha értheti meg, hogy Szabó Dezső hogyan válhatott egy korszak ifjúságának bálványává,
talán legjelentősebb világnézeti eijesztőjévé, ha beéri a Pamfletek alcímet viselő, A magyar
Káosz címmel megjelent kötet lapozgatásával. Ez azonban nem minősíti sem őt, sem Szabó
Dezsőt, de még a válogató Nagy Pétert is alig. Mint ahogy látni fogjuk, sokkal inkább
a múltunkhoz-önmagunkhoz való viszony egészéből következik, annak zavaraira utal, és
szinte kényszerít arra, hogy mindazt, ami ebbe a kérdéskörbe tartozik, a legelemibb napi és
a legelvontabb egzisztenciális kényszerűségek jegyében próbáljuk meg újragondolni.
A kötet bevezetőjének definíciója szerint a pamflet „politikai fegyver irodalmi formában. Gúnyirat: de sosem csak a gúnyolódásért, hanem mindig valami ezen túlmutató célért;
általában a politikai ellenfél eljáratása, kigúnyolása, hangulati-erkölcsi megsemmisítése
érdekében..." Azt persze nem tudom, hogy a kigúnyolás úgy általában mennyiben mutat túl
a gúnyolódó gúnyirat céljain, a meghatározással azonban nagyjából egyetérthetünk. Ami
persze okozhat némi gondot a kötet megítélésében, mert az irodalmi forma nem feltétlenül
jellemző a válogatás túlnyomó részére, hacsak a publicisztikát nem soroljuk fenntartás nélkül
az irodalmi műfajok közé.
Ha Németh László több mint hat évtizede írt tanulmányában épp olyan súllyal
foglalkozhatott a Szabó Dezső-recepció kérdésével, mint tulajdonképpeni tárgyával, akkor
78

ma, amikor a mű és problematikája nem csak a módszeres kiirtás által került a köztudattól
távol, alighanem fokozottan érvéfiyes lehet az ilyen megközelítés. És ehhez óhatatlanul
szembe kell nézni az elmúlt két év kopernikuszi fordulatának következményeivel, amelyek
a magyar szellemi élet számára csak hosszabb idő alatt teljesíthető feladatokat hoztak, annyi
más mellett a magyar történelem szellemi hagyatékának — és ha lehet ilyesmiről még
beszélni — értelmének végiggondolásában is. Ennek a folyamatnak része a Szabó Dezsőéletmű megméretése is, hiszen az általa kifejezett problematika már genezisében is szorosan
összefüggött ezzel a feladattal, ami voltaképpen a XX. századi magyar szellemi élet
középponti kérdése is.
Az elmúlt négy évtized számára Szabó Dezső életműve mindenekelőtt valamiféle
gyanús szellemi dugárunak számított, amire még a kötelező elmarasztalás kontextusába
ágyazottan hivatkozni is többé-kevésbé botrányosnak számított. Voltaképpen érthető volt
ez, mint ahogyan az akkori kanonizált gondolkodási rendszer annyi más érthetetlen
posztulátuma. A gondosan fölépített üdvösség mítosz, a maga történeti bázisának marxizáló—leninizáló, de mindennapjaiban inkább „nemesdezsőizáló" szövetét nem lehetett
kitenni annak a kockázatnak, hogy bárhol megbomoljék benne akár egyetlen szál is: mert ez,
mint ahogyan aztán be is következett, óhatatlanul az egész felbomlásának veszélyét idézte
föl. Magától értetődő tehát, hogy ez a szövevény nem viselhetett el semmiféle Szabó Dezső
típusú notórius igazmondót, akinek pusztán életformája, az általa kínált magatartásminta
eleve rendszerellenes izgatás.
Ilyen közegben Szabó Dezső ismerete már önmagában is egyfajta állásfoglalást jelentett,
s ennek folytán a róla való megnyilatkozások különös jelentést kaptak, s a Szabó
Dezső-jelenség hatványozottan vált olyan effektussá, amihez Szabó Dezsőnek csak igen
csekély köze volt. Kikerült abból a körből, amelybe a szellemi módon megközelíthető
értékek tartoztak, jószerint csakis ideológiai viszonyba lehetett vele kerülni. Az efféle
leszűkítettség pedig, megtapasztalhattuk, öl, butít és nyomorba dönt. Mert a hivatalos
elutasításon kívül jelentette a „hívek" kritikát nem ismerő, a vallásos rajongásig is eljutó
ábrándrendszerét, sőt rendszereit is. Ezek között voltak és vannak olyanok is, amilyenek
a maguk kizárólagosságra törekvésével éppenséggel az élesen elutasított, bolsevik típusú
magatartásformával rokoníthatók. A Szabó Dezső-képek meglehetősen széles spektrumban
szóródtak tehát az elmúlt évtizedekben is, és ennek megvoltak a korábbi előzményei.
A nyilvánosság hiánya azonban a szektás vonásokat erősítette meg, ami ma már azt is
indokolttá teszi, hogy Szabó Dezsőt a híveitől védelmezzük. De elmúlt az az időszak, amikor
nem lehetett máshogy érezni, mint ahogyan — merőben más körülmények között — egykor
Németh László: „Aki ma Szabó Dezsőt támadja, sötétebb erők önkéntelen cimborája."
A Szabó Dezső-kérdés ugyanis nem négy, hanem vagy hét évtizede egyike a magyar
szellemi élet centrumát feszítő, szimbolikus jelentőségű problémáknak. Aminek döntő oka,
hogy nála mélyebben alighanem senki sem élte át, s elszántabban senki sem képviselte és
gerjesztette mindazokat a mítoszokat, amelyek a magyar társadalomban a modernizáció
korában felgyűltek. Meglehetősen reflexszerűen szokás ezeket torznak, negatív jelentőségűnek, netán bűnösnek és más ilyesminek nevezni, és nem is minden alap nélkül. De az is közhely,
hogy minden mítosznak megvan a maga valóságalapja, s hogy á mítosz a maga irracionális,
homályos és olykor csökevényes formájában mégis utal a realitásra, segít a nem tudott dolgok
artikulálásában, felold bizonyos antagonizmusokat, s alkalmasint segíthet túlélni másként
reménytelen helyzeteket. Mindezt az utókor és a kívülálló értelmezheti és értékelheti a maga
szempontjai szerint. A jelenség lényegéhez azonban csak akkor férkőzhet, ha a mítoszt annak
tekinti, ami: konkrét és elvont elemek, racionális és irracionális motívumok sajátos elegyének.
A Szabó Dezső-életmű kulcsa az a mítosz, amely igen nagy részében a magyar nemzeti identitás
meghatározó eleme is — és talán éppen emiatt lehetett Szabó Dezső is olyan következetesen
félreszorított szereplője a magyar közelmúltnak. Hogy a kisebbség joga az élethez az, hogy
különb — Németh Lászlónak volt egyik legfontosabb tétele, az ő életének volt az egyik
79

legfontosabb ihletője. Tartalmát tekintve azonban nem valamiféle felsőbbrendűség-eszme
fejeződött ki ebben, hanem a legyőzöttek utolsó, immáron egyetlen menedéke. Ugyanebből az
ethoszból bomlik a magyarság kényszerű önszerelme, a Szabó Dezsó-i fajiság. Lehet hosszan
elmélkedni e tragikus pályát bejárt kategóriáról, a legkülönbözőbb fajfogalmakról, értelmezésekről, hiszen abban, ahogyan ez a Szabó Dezsó-i nyelvben megjelent, a kor eszméinek,
zsargonjának nem kis szerepe volt. Annak az életérzésnek azonban, amit valójában kifejezett és
amivel valójában hatott, térben és időben máshol voltak a gyökerei. Elég Adyra utalni, akinek
spirituális élménye a tragikus magyarságról Trianon után nyert igazán összetett jelentést, mert
minden másnál meggyőzőbben fejezte ki, hogy az nem önmagában, hanem a hozzá vezető úttal
együtt feldolgozhatatlan tragédia. Ebben a formában olyan kihívás, amelyre nincs adekvát
válasz. Ami ilyennek tüntette fel magát, az racionális elemei, konstruktív szándéka dacára
csakis velejéig doktriner lehetett. Szabó Dezső nagy konstrukcióival is ez volt a helyzet. Hiába
ragadta el a korhangulat, hiába ragadta meg ó a korhangulatot — végül, a tömeghatás ellenére
is izolált maradt. De ezzel együtt mégis teremtett valamiféle kapcsolatot az (egyébként mélyen
megvetett) régi Magyarország szellemi-gondolati nemzet- és történelemképe és az új helyzet
kijelölte feladatok között, mert a tradicionális értékrendbe ágyazva fejtette ki elképzeléseit.
A Szabó Dezsó-i világképben, amelyik egyaránt kifejeződött szépírói és esszéisztikus
formában avagy publicisztikában, a Végzet és a vele szembeszegülő heroikus akarat ütközik
össze, a mindezt mozgató realitás a legdirektebb megjelenési formák ellenére csak közvetve
hat. A példa és a program erkölcsi, a megújulás, az újjászületés forrása ennek megfelelően
szellemi. Mert a valóságban — és ez már Szabó Dezső idejében is évszázados hagyomány
— még az optimista korokban is alig van, avagy éppenséggel nincs remény. Mindez persze
nem csak a magyar mítosz jellemzője, hanem a szélesebb értelemben vett régióé, és nem
egyszerűen a függőség, hanem az ennek okát jelentő elmaradottság miatti kisebbségi érzés
következménye, amit csak a düh és a gyűlölet enyhíthet. Ami, ha valós tárgyát találja meg,
akár pozitív történelmi erővé is válhat. Ez a kétarcúság szinte valamennyi Szabó Dezső-íráson otthagyja a nyomát, innen és a tehetetlenség érzéséből származik az a mindig jelenlevő
izzás, ami időről időre fellobogva a legjobban végül is őt égeti.
Mert Szabó Dezső valójában olyan későn jött, legyőzött romantikus, akinek minden
reménye a legsötétebb kétségbeesést táplálja, s aki ennek ellenére újjáélesztett hitét keserves
teherként hordozza. Adynál ez az életérzés a mondanivaló részévé válik, Szabó Dezsőnél
azonban csak magyarázat. Mindezt a vele együtt vergődők kevésbé érzékelik, a közös
alapélmények, a magyar mítosz közös vallása feloldja a rendszerében érzékelhető görcsöket.
A mai olvasó azonban kiábrándult és kritikus, és főként a retorikát gyűlöltették meg vele.
Nem hibáztatható, ha a mítosz és praxis egymásnak feszülésében nem az elszántság
hősiességét, hanem a Don Quijote-izmus kétségbeesettségét érzékeli. Csakhogy ezt többnyire nem jódolgában és nem azért teszi, mert bármiben is meghaladhatta volna Szabó Dezső
szentenciáit. Értetlensége jobbadán annak a fel nem ismerésében gyökeredzik, ami Szabó
Dezső számára létfontosságú volt. Egyszerű volna azt mondani: mindez elavult. Csakhogy
nap mint nap szembesülnünk kell olyan konfliktusokkal, amelyek szoros összefüggésben
vannak e gondok félresöprésének könnyedségével, legyen szó népesedésről és adórendszerről, polgárosodásról és földkérdésről, tradíciókról és Európáról. Lehet, sőt bizonyos, hogy
az általa is fölvetett kérdésekre adott válaszok jelentős része mára érvényét veszítette — de
fél évszázad távlatából ez még akkor is természetes, ha a kérdések megmaradtak. Ami éppen
aktualitását bizonyítja, hiszen történelmi problematikánk általa vázolt szerkezete máig alig
változott, még ha megjelenési formája látványosan módosult is. Ezt az aktualitást erősíti meg
szenvedélyes igazságkeresésének példája, a tekintet nélküli bátorság, a szinte kibogozhatatlanul összekuszálódott sorskérdések megoldásáért vívott küzdelme, a megoldás felé vezető
úthoz zsákutcáival is segítő nyugtalansága. A magyar mítosz, ez az elsősorban irodalmunkat
egységgé szervező szakrális „tolvajnyelv" óriási erejű mozgató, amely önmagát magyarázza.
Aki nem vállalja, éppen úgy nem igazodhat el itt, mint aki nem tud kilépni vonzásköréből.
80

A Szabó Dezső-életmű organikus hibája, hogy belső iránya 1919 táján megfordul. A totális
összeomlást követően nem a valóság alapján közelít a mítoszhoz, hanem — jóllehet, az
értelmezhetőségét elvesztett, kompromittálódott történelem folytán — a valóságot próbálja
a mítoszhoz, mint a folytonosság utolsó őrzőjéhez igazítani. Ez pedig világlátása beszűküléséhez, hibás politikai döntésekhez vezeti. A meg nem alkuvás bosszulja meg magát: a hamis
alternatívák közt nincs optimális döntés. Ráadásul, akinek személyiségében olyan mélységes
lírai következetesség dolgozik, mint Szabó Dezsőében, aligha van módja arra, hogy
kényszerpályájáról kiszabaduljon. Ehhez ugyanis nem csak alkalmas szövetségesek, hanem
méltó ellenfelek is kellenek. S ha az előbbiből még akadt volna is, az utóbbi nem adatott meg
neki. Ezen próbált meg azzal segíteni, hogy megpróbált teremteni magának, ha úgy adódott,
akár potenciális szövetségesekből is. E szempontból nem a korabeli hatalommal folytatott
polémiái, avagy a történelmi süllyesztőre már fogantatásakor megérett szélsőjobboldal elleni
dörgedelmei a legtanulságosabbak, hanem az, ahogyan olyan korszakos jelentőségű írótárs
ellen támadt, mint Babits Mihály.
Mert amilyen brutálisan igazságtalan s ehhez a szellemtelenségig szellemes ítélkezése,
annyira pontosan jellemzi azt a karaktert, ami kétségkívül Babitsé. Amilyen pontosan méri
be — mondjuk — egyik korai tanulmányában Berzsenyit. Csakhogy amíg Berzsenyiben
a rokonleiket üdvözli, addig Babits mássága fölött triumfál. De ha — ahogyan (mondjuk)
József Attila esetében szoktuk — eltekintünk a majdhogynem gyalázkodó hangnemtől
— igaz, ő maga szolgáltatott elégtételt, s az ó hatására (akkor!) nemigen fordult senki úgy
szembe Babitscsal, mint ahogyan Szabó Dezsőére (mondjuk) József Attila —, akkor aligha
vitatható, hogy a Halálfiai minden,irodalomtörténeti jelentősége dacára nagyon rossz
regény, és éppen a Szabó Dezső által ádáz gyönyörűséggel sorolt okok miatt. Ha az ítéletet
el is tudom fogadni, a magatartást nem, még akkor sem, ha az élesnyelvűséget, a szellemi
elszántságot, mindazt, ami teljesítmény — a teljesítménynek kijáró elismeréssel nézem. Mert
az a valósággal érzéki öröm, ahogyan a regényt kivégzi, azt is jelzi: ha történetesen remekmű,
akkor is hasonló támadásban lenne része. Szabó Dezső a maga mássága jogán a másokét zárja
ki. Ennek pedig óhatatlanul az ellenfelek fantomizálódása a következménye, persze, főként
Szabó Dezsőé.
De talán bizonyos korlátok között még az is tudomásul vehető, hogy mindenki ellenség,
aki más, ha viszonyítási pontja nem csak Szabó Dezső volna. Mert jóllehet, bőségesen
adatolható, hogy valóságos és csak akként kezelt ellenfelei, az értéktelenség és az érték
között határozott különbséget tett, írásaiban ezek homogenizálódtak. Alkalmasint azok
kaptak nagyobb pofonokat, akiket — úgy-amúgy — többre becsült. Gondoljunk például
arra, ahogyan Tamásinak rontott.
Mindez jelzi: szövegeit nem szabad szó szerint venni — aminél súlyosabbat nemigen
lehet íróemberről mondani. Az ő esetében azonban ez nem pontatlanságot jelent, hanem
részben azt, hogy a szavak megváltoztatták az értelmüket. És azt is, hogy a mögöttük álló
mítosz is megfejtendő. Legvégül pedig, hogy a valóság mindig a szavak mögött van, még
a legegzaktabb fogalmazás esetében is. Tehát a Szabó Dezső esetében olyan kötelezően
elvégzendő dekódolás nem kimagyarázkodást jelent, hanem szándéktalanul is része
a műnek. Ez az ára annak, hogy igazságait és tévedéseit megkülönböztessük, és mert valóban
nagyformátumú alkotóról van szó, mindkettőre szükségünk van. Szabó Dezsőt olvasva
sokszor érzem úgy, hogy hagyatékának ez a dekódolási kényszer is szerves része, mert egy
olyan elsüllyedt szellemi birodalomra is figyelmeztet, aminek ismerete nélkül a magyar
történelem és szellemi élet folyamatainak jelentős része nem értelmezhető pontosan. Vagyis
függetlenül attól, hogy a megfejtett szövegek mennyi érvényes igazságot hordoznak,
a megfejtés folyamata önmagában is rendkívül fontos tanulságokat kínál. Mindenekelőtt
azzal, ahogyan fölhívja a figyelmet arra, hogy a történelem üzeneteit mindig valami hasonló
módon értelmezni kell, vagyis a tárgyi és nyelvi elemek mögött van egy elevenebb, élő és
lüktető, sokarcú valóság, amiről mindez tudósít. De csak egy nézőpontból, s így
81

a legobjektívebb információ sem illeszthető annak a helyére, amiről tudósít. Márpedig
a modern emberben minden korábbinál nagyobb a hajlam az ilyen összetévesztésre. Maga
Szabó Dezső voltaképpen ugyanígy a valóságért pöröl, még akkor is, ha alkalmanként ó is
szem elöl téveszti, amit bemutatni kíván. Elmulasztja ugyanis önmaga definiálását, s így nem
jelöli ki pontosan azokat a koordinátákat, amelyek az általa adott kép értelmezését
megkönnyítenék. Az olvasó feladata ezek rekonstruálása, amihez kétségkívül szükség van
egyfajta elfogadásra, azonosulásra is. Ez azonban nem jelentheti az írásainak tendenciáival
való kritikátlan azonosulást, netán a teljes elfogadást. A személyiség és az írások világába
való behatolás elképzelhetetlen a szuverén egyéniség megőrzése nélkül — s ez az általános
feltétel Szabó Dezső műveivel kapcsolatban fokozottan érvényes: mert csak ez teszi lehetővé
annak a széles sodrású folyamatnak a megértését, amelynek egyik utolsó nagy összefoglalója
volt, s amit az eddigiek alapján, minden kaotikus vonása ellenére a magyar mítosznak
nevezhetünk. (Szépirodalmi, 1990.)
GRÓH GÁSPÁR

A megértés szolgálatában
KISS FERENC: CSOÓRI SÁNDOR
A nyolcvanas évek derekán — remélhetjük, nem végleg — elvesztette munkaképességét
a kiváló irodalomtörténész és kritikus, Kiss Ferenc. Kismonográfiája Csoóri Sándor
munkásságáról szisztematikusan írott pályaképnek tetszik, noha befejezetlen. Befejezetlen
azonban tárgya is — Csoóri Sándornak több új kötete is megjelent a könyv utolsó fejezetének
lezárása óta, s várhatók további vers- és prózakötetei. Nem kell töredéknek, félkész műnek
tartanunk ezt a tanulmánysorozatot: fejezeteit a szerző maga rendezte sajtó alá, amikor még
a váratlanul reá törő betegség előtt publikálta; tartalmilag is, stilárisan is véglegesített
formában olvashatók.
Maradéktalanul érvényesülnek tehát Kiss Ferenc tudományos és írói kvalitásai.
Szenvedélyesen képviseli azt az irodalmi és művészeti irányzatot, amelyhez kezdettől
vonzódik — a népköltésből táplálkozó, korszerűségre, modernségre igényes nemzeti líra és
próza elkötelezettje ó, aki világirodalmi összefüggésekben is szemléli tárgyát. Kitűnő
stiliszta, Illyés Gyula és Németh László követőjéhez méltóan láttató erejű értekező prózát ír.
Hasznosítja esszéirodalmunknak azt a tapasztalatát, hogy az elemzés akkor győz meg igazán,
ha nem csak fogalmilag pontos, hanem a befogadói élményt is közvetíti, s a személyesség
hitelesítő pecsétjével jelöli meg mondandóját. Harmadik jellemzője a legfontosabbak közül,
hogy irányzatkritikusként is megőrzi tárgyilagosságát. Ahogy Kosztolányi-monográfiája
vagy Weöres Sándor-tanulmánya írásakor szinte a szemünk láttára vetkőzte le kiváló
költőinkkel szembeni személyes averzióit, s mintegy felnőtt hozzájuk, úgy kedvenc költőjéről, Nagy Lászlóról, akárcsak most, Csoóriról szólva, számos kifogást felhoz a stílus, egy-egy
sikerületlen — vagy annak vélt — mű ellen, s óvást emel, ha úgy látja, hogy az alkotói
magatartás modorossá válik vagy a kísérletezői kedv tévutakra csábít.
Nem csupán arról van szó, hogy megőrzi minőségi elfogulatlanságát és igényességét,
vagy hogy mindenáron hű akar maradni a szigorú és megvesztegethetetlen kritikus
szerepéhez. A bírálatot is szolgálatnak tekinti, éppúgy, mint az értékek felmutatását.
Szolgálja vele az egyetemes kultúrát, és szolgálja a költőt, akit nehezen kibontakozó alkatnak
mutat be, ezért a kritikus — a szakma pedagógusaként — nem bízhatja mindenestül a zseni
82

öntörvényűségére, hanem orientálni kívánja őt a maga törte csapáson, mintegy kijelölve:
merre tovább. Még a sok mindent eldöntő, nagy pályafordulatot, a Második születésem és
a Menekülés a magányból szemléleti-stiláris megújulását és a későbbi verseskönyveket is
meglehetős kifogásokkal illeti: „elszánt kísérletek", mert „szakítása korábbi módszerével
radikális, eredményei pedig bizonytalanok."
Kétségtelen, hogy a korai kötetek zenei-szerkezeti rendjét, dalszerűségét, s eleven lírai
realizmusát egy lázasabb, nyugtalanabb és nyugtalanítóbb hang váltja fel, s a költői kép
merészebben szakad el az érzékelhető valóságtól, mint előzőleg. Azt azonban vitatnom kell,
hogy Kiss Ferenc egyenlőségjelet tesz a valószerűtlen és a keresett kép közé; előfordulhat,
hogy a realitásoktól elrugaszkodó kép keresettnek hat, de ez nem szükségszerű következmény. A valószerű kép is lehet keresett, a „valószerűtlen" pedig eladdig ismeretlen tényeket
tárhat fel a lélek mélyeiből, a dolgok érzékelésen túli összefüggéseiből. Kiss Ferenc jól tudja
ezt, de úgy látom, a szükségesnél aggályosabban igényli a költői kép és a verslátomás
empirikus visszaigazolhatóságát; ezt egyszer már felróttam neki Nagy László-kritikájáról
írva. A kísérlet, mint Nagy László esetében, Csoórinál is kockázatos — kockázat nélkül nem
lehet újat teremteni. A többdimenziós vers felé halad; nem csupán egyetlen léthelyzet vagy
látvány szervezi a mű képi világát, hanem új és új támpontokat vesz fel a költő ahhoz, hogy
az összekuszált emberi viszonylatokat és az egyre nehezebben kiismerhető, noha részleteiben egyre sokrétűbben és gazdagabban feltáruló modern világot szavakkal birtokba vegye.
A Csoóri által oly fontosnak tartott önismeret eleve szürrealistára vall. A szürrealista szinte
kísérleti tárgyként kezeli önnön személyiségét, hiszen álmait, vízióit az akaratán kívüli és
tudatától függetlenül alakuló lelki jelenségek világában rögzíti és figyeli meg — egyesíti
a költő hagyományosan felfogott alanyi és modernistaként elképzelt tárgyias típusát.
Kétségtelen az is, hogy a dogmamentességre törekvő Csoóri sokáig intellektuális
támpontok nélkül marad. Radikálisan elvet minden közhelyszerű, hivatalosék által megcsócsált és lejáratott aranyigazságot. Jobban bízik a művészi ösztöneiben és befogadói
tapasztalataiban, mint bármiféle elméletben. Javarészt ennek köszönhető, hogy esszéíróként
a teoretikusa lett saját költészetének és mindannak, aminek táguló vonzáskörében érzi
magát. Mégsem tartom indokoltnak, hogy talaját vesztettnek véljük azt, aki a dogmák
talajáról elrugaszkodott. Lehetséges, hogy a ráció iránti bizalom megrendülése és
a sejtelmek, érzetek, általában a művészi intuíció fölértékelődése valamelyes válsághangulatot kelt Csoóri költészetében, amikor áttér a kötetlen formákra és utat enged a versszerkezet
maghasadásszerű szétrobbanásának: Tudjuk, líránkban szinte megismétlődött az a folyamat,
amely Kassák avantgárdjában ment végbe a tízes és húszas években. Költészetünk olyan
mértékű formai és tartalmi megmerevedésbe dermedt a negyvenes évek végétől, hogy
rászorult az avantgárd felújítására, gesztusainak újratanulására. Ez sem vált azonban
kötelezővé — ahogy a maguk szempontjából ezt sokan vélték —, hanem lehetőség nyílt
a hagyomány és újítás — pontosabban: a klasszikus és az avantgárd hagyomány —egyesítésére, a számtalan lehetséges variáns kipróbálására. Ezt az utat választotta Csoóri.
Magam is úgy látom, mint Kiss Ferenc: A tizedik este kötettel tisztult le Csoóri hangja,
ekkortól a legegyenletesebb a versek magas színvonala, s ezután szilárdult meg a költemény
kristályszerkezete. Ám a forrongás, az újjászerveződés is izgalmas folyamat, és Csoóri
legfőbb alkotói erénye — azon kívül, hogy minden „korszakában" születtek remek versek —
az, hogy ezt a lázas útkeresést tudta érzékelhető formaelvvé avatni. Korábban sehol nem
tapasztalt nyíltsággal áll előttünk Csoóri verse, mely átvilágítja az egész, kétségektől
gyötrődő és megváltásra szomjazó költői személyiséget, s a szavakat másoknál alig látható
spontaneitással hozza felszínre. (Rokonait azért — nem véletlenül az életkorban is hozzá
közel állók közül — megjelölném: Ágh István, Marsall László és Orbán Ottó személyében
főképp. Az ő verseikben oly sok még a csoda, a látomás, a szertelenség, mint az övében. De
rapszodikusságában is, mintha ő egyértelműbben közeledne végleges állapotához, mint
a két, elsőül említett pályatársa.)
83

Tudom, gyanús szó a spontaneitás, mert az ellenkezőjét sugallja annak, ami
a műalkotást műalkotássá teszi: a tudatos formálásnak, a rendnek, a művészi teremtéshez oly
szükséges önfegyelemnek. Közelebb érezzük a spontán megnyilatkozást a partikulárishoz,
mint a káoszon úrrá levő, lényeget sugárzó igazsághoz. Közelebb a nyers anyaghoz — legyen
bár lelki „nyersanyag" —, mint a kész műhöz. Csakhogy ezek is megmerevedésre hajlamos
fogalmak, melyeket a sok évezredes tapasztalat napjainkra nem csak igazolt, hanem el is
használt, elkoptatott, kivelőzött és újraértelmezésre szorított. Évszázadunk művészete
minden kész sémától menekül, s bizalmatlanná tesz minden iránt, ami bevált.
Úgy érzem, az összehasonlítási alap téveszti meg Kiss Ferencet. Költészetünknek az
a „bartókisága", melyet először Németh László fogalmazott meg, a Csoóri Sándornál öt
évvel idősebb Nagy László verseiben öltött testet a legmagasabb fokon. (Ez a felsőfok Juhász
Ferenctől sem tagadható meg, főleg a hatvanas évek közepéig; tudjuk, a későbbiekben
milyen súlyos esztétikai kifogások merültek föl a zseniálisan induló és a pályacsúcsra érő,
majd egyre modorosabb lírikus műveiben, s nem oktalanul.) Nagy László úgy merít a magyar
(és nem csak a magyar) folklórhagyományból, hogy közben huszadik századian modern
diszharmóniákat, lázakat és látomásokat, bonyolult viszonylatokat formál. Költészete
dallamában, ritmusában, képalkotásában s tárgyi anyagában egyaránt megőrzi közelségét
a folklórhoz, miközben világháborús tapasztalatokkal s atomkori szorongásokkal terhes, és
érezteti azt a megrendülést, hogy az egységes világkép, mely a faluközösség zártságát és
természetközeliségét tükrözi, széttörésre ítéltetett. Annak az illúziónak az szétroncsolódását
is kifejezi, hogy a szocialista átalakulás kedvez a falu legjobb hagyományainak, azok
átmenthetőségének. Nagy László abban a történelmi pillanatban lépett színre, amikor még
megvolt a népművészet univerzalitásának társadalmi háttere, de már a bomlás megindult.
Szubjektív értelemben a költő még paraszti lélekkel élhette át a változások reményét és
csalódását, de már a vég tudatában, a „végeladás" objektív tényének katasztrófaérzetével,
s a búcsúzkodás ünnepivé hangolt szertartásosságával.
Csoóri ehhez képest egy egész történelmi korszakkal későbbi jelenség. Indíttatása,
törekvései, hovátartozásának tudata ugyanoda köti, mint Nagy Lászlót, de sorsdöntőén
későbbi fázisban. A negyvenöt utáni történelem csak egy villanásra mutatja föl előtte annak
lehetőségét, amit Nagy László a honfoglaló életérzésével élt át. Csoóri költői kibontakozásakor, ötvenhárom körül már minden lelepleződhetett, bár a szocialista út kijavíthatóságának
illúziója még sokáig, egészen a legutóbbi évekig meg tudott őrizni valamit maradékaiból. De
már 1952—53-ban sem lehetett benne hinni teljes lélekkel. Ő — Nagy Lászlótól eltérően —
a kezdet kezdetétől kritikusan, majd egyre inkább ellenzéki pozícióból szemléli a társadalmat, adógarasként megírt versének idején is árulkodóan rossz közérzetről téve
tanúságot. Ekkortól, s a mezőgazdaság erőltetett átszervezésétől fogva minden egyre inkább
múlttá válik a faluközösségből, a paraszti életformából, kultúrából. Ami menthető belőle,
már csak tárgyi rekvizitum, öregek emlékezése, értelmiségiek ügye, olyasmi, aminek
a népéletben jobbára csak relikviaértékűen lehet realitása. Csoóri sokkal inkább értelmiségi
a szó korszerű értelmében, mint Nagy László, akiben a művész több is, kevesebb is, mint
értelmiségi. Több, amennyiben a művészetet megszentelt tevékenységnek, költő voltát
kiválasztottságnak tekinti — és kevesebb, amennyiben elhatárolja művészetét a teoretikus és
a közéleti ember, a politizáló közíró munkájától, életvitelétől. Csoóri lényegesen közelebb
áll a szó Friedrich Schiller-i értelmében a „szentimentális" költőhöz, mint a Nagy László által
megtestesített „naiv"-hoz. Míg e meghatározás értelmében Nagy László éli a parasztkultúrát,
lélekben és művészi gyakorlatában egyaránt, addig Csoóri egyre inkább arra kényszerül,
hogy meditáljon rajta, s mint problémát fogja fel, nem pedig mint megoldást, kész
adottságot. Nagy László azt mondhatta a folklórra: ez az én kultúrám, ebből csinálok modern
költészetet. Csoóri pedig ezt: íme a kultúra, melyet örököltem, de már eltemették, s nekem
kell föltámasztanom. A kell állapotában van őnála az, ami Nagy Lászlónál — talán utoljára
kultúránk történetében — még a van állapotában leledzik. Elhanyagolható ezúttal, hogy
84

a folklórból Csoóri is sok mindennel találkozhatott falujában, és Nagy László is sok mindent
tanult meg könyvből, közvetlen, fölnevelő környezetén kívülről. Az eredmény, az alkotói
mentalitás szempontjából fest így a köztük levő különbség.
Kiss Ferenc nem írhatta meg, hogyan látja Csoóri helyét a kultúránkban, líránk
történetében. Ehhez további fejezetekre lett volna szüksége. Ameddig eljutott a pályakép
megfestésében, abban csupán az életmű jó és rossz oldalait elemzi nagy lelkiismeretességgel,
bámulatosan hűvös tárgyilagossággal és elfogulatlansággal — és némi értetlenséggel. Ő is
azokhoz a kritikusokhoz tartozik, akik egyértelműen a költő prózája mellett voksolnak,
s kevesebbre tartják a verseit. Én sem látom egyenletesen fölfelé ívelőnek ezt a poézist, látok
megtorpanást a hetvenes évek dereka táján"— ennek ellenére is úgy vélem, Csoóri költészete
korszakalkotó a magyar líra stílus- és eszmetörténetében. Rengeteg „szabálytalanság"
zavarja az aggályosan hagyománytisztelő olvasót, ez igaz. De mint a képzőművészetben
Chagall, Kandinszkij festményei, Henry Moore szobrai, úgy a költészetben Csoóri versei is
a látszólagos vagy valóságos spontaneitás, a „kidolgozatlanság", a „szeszélyesség" vagy
„formátlanság" jeleit mutatják, melyek valójában csak a hagyományosan felfogott kidolgozottság, szervesség és megformáltság normáit borítják fel, miközben új rendet, új elvet és új
formát teremtenek. Moore kétrészes női fekvő alakjaihoz hasonlíthatnám Csoóri szétesőnek
tetsző, igazából a szerkezeti elemek közti kohéziót fölerősítő, s a hagyományos asszociációs
pályákat meghosszabbító verskompozícióit. Nagyobb a távolság a metaforákban rejlő
hasonló és hasonlított elem között, mint a régi vágású versben — de a gravitációs vonzás is
fölerősödött köztük. És Kandinszkij „firkálmány"-szerű mágikus ábráihoz hasonlóan,
a kompozíciós mezőt ökonomikusán betöltő részletek egységes logikai rendjét, a lélek
örvényléseit, absztraktul kivetített mozgáskényszerét érzem a költői képek szeszélyes
váltogatásában, kavargásában, melynek azonban megvan a törvényszerűsége, a szükségképpen így és csakis így lehetséges volta. Chagallt a csodás, mesés képzeletműködés okából
említettem; eredendő líraisága és álomszerűsége kedvéért.
Kiss Ferenc így látja ezt: „A személyiséget arctalan összetevőire bontja, az összetevőket
gazdag tartalmakkal tölti fel, természetüktől idegen funkciókkal [...], a közel és a távol
más-más minőségeit vonja össze [...], s mindezt sűrű ismétlésekkel határozott irányúvá
erősített grammatika medrében adja elő." Ezt már a késleltetett kibontakozás útján előbbre
haladott fejlődési stádiumban levő költőre mondja. ítéletében még itt is érzem a kételyt, s bár
a diagnózis pontos, az értékelés még tétova. Talán nem tetszenek neki annyira Csoóri versei,
mint például a szó régi értelmében kétségkívül artisztikusabb Nagy László-versek. Pedig
Csoóri ki is mondja egy helyütt: neki nem az a szép, ami a kanti meghatározás szerint érdek
nélkül tetszik, hanem az, ami felkavar és magával ragad.
A tudat nagyobb részarányt követel a Csoóri-versek olvasójától az esztétikai élményből,
mint Nagy László élvezőjétől — különösen, ha a Versben bujdosó előtti Nagy Lászlóra
gondolunk. Csoóri absztraktabb és tárgyiasabb, mint költőtársa. Mások a törvényei,
amelyeket elismer a mű fölött, legalábbis részben mások. A poétikát például nem tiszteli
úgy, mint a poliritmikus verseléséről vagy leleményes rímeiről, egyáltalán, zenei hangoltságáról nevezetes Nagy László. Nagyobb úrnak tartja az expresszivitást. Ebben költőtársa is
osztozik — Nagy László a legkifejezőbb és legdinamikusabb költőink közül való —, de
a különbség az, hogy Csoóri ehhez kevesebb külsődleges formaeszközt vesz igénybe.
Redukció ez, mint sok minden a modern művészetben: a festészetben például a rajzosság
elhagyása az impresszionizmusban, vagy az átmeneti árnyalatok elvetése a kubizmusban,
konstruktivizmusban.
Ahogy Kiss Ferenc állapítja meg, Csoórinál a gondolatritmus és a kép a versek fő
szervezője. Elégikusan vagy rapszodikusan felfűtött alkotói léthelyzeteiben a véletlent is
többre tartja, mint pályatársa. Amit egy érzelmi állapot szavakban előhív a lelkületből, azt
abszolútumként elfogadja, mint Kandinszkij a színes „irkafirkát". Jelképként tiszteli
a lelküket spekulációktól megszabadított jelzéseit. Nehéz eldönteni, mikor mennyi benne
85

a megtervezettség és mennyi a véletlenszerű. A maradéktalan spontaneitás lehetetlenség.
A gyermeki lelkületet is egy tudatos felnőtt hívja életre Klee vásznain. De akármennyi
a tárgyszerű véletlen Csoóri versében, erkölcsi véletlenek nem fordulhatnak elő bennük.
Érzelmi véletlenek sem. A tudatos és a véletlenszerű elemek roppant kényes egyensúlyát
teremti meg. Tárgyi, dologi véletlenek, asszociációs szeszélyességek bőven lehetségesek.
Ilyenek Nagy Lászlónál is jócskán előfordulnak.
Csoóri verseiben a jambus, a daktilus, a rím nem jön mintegy gombnyomásra — az
iskolázott költő eszményét merészen elutasítja magától, jóllehet, kitűnően iskolázott lírikus
volt már első két kötete idején. Míg Nagy László rálicitál elődeire, s az idómértékes verselést
Ady Endre poétikájának továbbgondolójaként rendeli alá az ütemhangsúlyos verselésnek,
addig Csoóri a látszólag szegényesebb szabad versben talál megoldásra. Teljes prekoncepciónélküliségre törekszik — már amennyiben beszélhetünk arról, hogy mire törekszik a költő.
De úgy érezhetjük, nem bízik semmiben, ami előre kitervelhető, elgondolható, megtanulható, beprogramozható. Épp ezért végképp nem hasonlít a népművészhez, akihez pedig Nagy
László még közel áll, noha kivételes erővel individualizál képet, ritmust, motívumot. Csoóri
műveinek légköréből teljességgel hiányzik az atelierjelleg. Nagy Lászlónak műhelye van,
emlékeztet kézműves őseire, és ebben külön öröme telik. Csoórinál demisztifikálódik az írás,
mint varázsos tevékenység, viszont megnő az individuális kondíciók jelentősége. Ilyen
értelemben mondtam spontán alkotónak. Hasonlóan extatikus költő mind a kettő, de Nagy
Lászlónak ehhez szüksége van lélekben a költészet templomára vagy megszentelt helyére,
sejtelmes homályra és felsugárzó fényekre, Csoóri pedig igyekszik feledni mindezt. A lélek
autonóm voltára redukálja vershelyzetét. Képletesen mondva: nem használ ajzószereket.
Jöjjenek a versbe a világ dolgai, tárgyai a maguk spontán módján, hierarchikus rangkülönbség nélkül. Szakralizáltságukat nem jelképi mivoltuknak köszönhetik, hanem helyzetüknek,
annak az ihletbeli áramnak, mely őket a versbe sodorta. Megtörténnek a versben. Dicsfény,
glória nélkül avatódnak szentté. A jelenlétük által. Nagy László mindent felstilizál, Csoórinál
is minden koncentráltan önnön szubsztanciáját hordozza magában, de nem önerejétől,
hanem helyzete által nyeri el jelentőségét. Csoóri sem profánabb, mint Nagy László, de
hétköznapibb. Ha Nagy László ikonfestő a költészetben, akkor Csoóri nyersen hagyott
felületű korpuszokat farag.
Azt mondja Kiss Ferenc Csoóriról: „Az artisztikai játékra való hajlam belőle mintha
hiányzana. A mesterség titkaival esszéiben sem foglalkozik, időzni csak a kifejező, az eredeti
képeknél szokott." A megállapítás ezúttal is pontos. Csak a miértje s a mivégre hiányzik
belőle. Igaza lehet abban is, hogy a Menekülés a magányból verseiben mennyi a „kedvtelen,
fakó, szürke megoldás". Volt néhány gyöngébb éve Csoórinak. De az önredukció
a dallamos, szabályos szerkezetű, proporcionáltan megformált régebbi vers felől az
absztraktabb irányában, megkövetelte az árát. Minden átalakulás óhatatlan veszteségekkel
is jár. Láttam egyik legnagyobb formaművészünk — Kálnoky László — áttértét a prózaversre. Láttam, mi mindent hajít el, hogy mást fölvehessen. Ez Csoórinál is ilyenképpen történt,
ha nem is a Nyugat esztétikájának logikai haladványában. A versírónál jobban megbecsült
prózaíró műgondja, plaszticitása is el kell hogy gondolkoztasson bennünket. Talán mégsem
egyoldalú szegényedéssel járt a versek áthangszerelése a hatvanas években; elvi változás ez,
s nem képességbeli kényszer következménye.
A prózaelemzésekkel nincs vitám. Kiss Ferenc pontosan érzékeli Csoóri esszéinek és
nagy lélegzetű tanulmányainak jelentőségét, a bennük levő esztétikai fejtegetések érzékenységét, a társadalomjobbító szándék tisztaságát és bátorságát. Kiss Ferenc maga is részese volt
azoknak a harcoknak és kockáztatásoknak, amelyekben Csoóri számára vezető szerep jutott.
Az életmű megértésében nélkülözhetetlen ez a monográfia. Kiindulnunk az ő kortársi,
küzdőtársi érzékenységgel megfogalmazott elemzéseiből kell, hogy aztán abban a távlatban
is szemlélhessük a költőt, mely a horizonton kirajzolja líratörténetünk egész korunkbeli
folyamatát. (Magvető, 1990.)
ALFÖLDY JENŐ
86

Kiss Ferenc tanulmányai Csoóri Sándorról
Súlyos vesztesége a magyar irodalomnak, hogy Kiss Ferencet betegsége megakadályozta
abban, hogy Csoóri Sándorról tervezett monográfiáját megírja. Kiss Ferenc azon igen ritka
irodalomtudósok egyike, akik egyenlő érzékenységgel, megértéssel és szigorral képesek
történeti és poétikai értékük szerint megítélni az egymástól távolinak tetsző, karakterben,
esztétikai szemléletben szinte ellentétesnek látszó életműveket. Egyaránt finom érzéke van
a poétikai, esztétikai kérdésekhez, s a művekben megnyilatkozó emberi minőségekhez éppúgy,
mint ahhoz, hogy ezt a kettőt egységben szemlélje. így alkothatta meg a Kosztolányi- és a Nagy
László-irodalom alapműveit, így közölhetett maradandó észrevételeket a Nyugat költőiről
éppúgy, mint Veres Péterről. Azonos szenvedéllyel és hozzáértéssel vitázott például verstani
dolgokról és nemzeti sorskérdésekről. A szaktudomány elvont kérdései is plasztikusan, az
érzékeltető képes beszéd árnyaló lehetőségeit is kamatoztatva jelennek meg írásaiban. Nagy
műveltséggel, érzékenységgel megalapozott esztétikai szemlélet és mélyen megélt nemzeti,
közösségi, emberi felelősségtudat szerencsés társítását képes megteremteni. Tág horizontú,
gondosan rendezett, az új befogadására is nyitott világkép birtokában szigorú ítélkező.
Különleges érzéke van ahhoz, hogy az adott műben meglássa annak legjobb lehetőségeit,
megejtő pontossággal mutassa meg az igény és megvalósulás viszonyát. Különösen érzékeny
műelemzó, pontosan érzékeli egy-egy mű, kiváltképpen egy-egy vers legapróbb döccenéseit is.
Elragadó szenvedéllyel, a titokfejtés izgalmával mélyül egy-egy életmű alakulásának kutatásába, s mutatja meg annak belső törvényeit. A műveket nagy körültekintéssel helyezi bele az
irodalomtörténeti folyamatba. A jelentős műben lényeges emberi ügyek intézését, zajlását
láttatja, meggyőződése szerint nagy mű emberi jelentőség nélkül nincs. Mindemellett Kiss
Ferenc a magyarság sorskérdései iránt fogékony, a nemzeti közösség boldogulását személyes
ügyeként szívén viselő, de Adyn iskolázott, kritikusan patrióta szellemű irodalomtudós, aki épp
eme elhivatottsága folytán egy-egy életműnek a nemzeti kultúrában betöltött szerepére különös
gonddal figyel. Szigorú kritikával is persze, hiszen esztétaérzékenysége tudatosította benne azt,
hogy a művészetben csak jelentős mű képes bármely ügy képviseletére. írásaiban tanítandó,
példaszerű működését látjuk az intuíció és a módszeresség egységének. Szinte észrevétlenül
működteti egyszerre az irodalomtudománynak ezt a két nélkülözhetetlen eszközét. Tanulmányai izgalmasak, mert személyességével beavat a mű titkaiba éppúgy, mint a titokkutatás
művészetébe. Ez a kitűnő irodalomtudós a nemzeti kultúra egészére néző érzékenységgel
választotta ki kutatási témáit is. Kosztolányival akkor kezdett foglalkozni az ötvenes évek első
felében, amikor vissza kellett hozni Kosztolányit a magyar irodalmi köztudatba. Mire
megjelenhetett volna ez a sokféle gáttal akadályozott könyve, újra kellett írnia, mert akkor már
nem esztétikai védőiratra volt szükség. Aztán, az 1958-as népi írói határozat után,
a tűztáncosok mennybe emelése, Juhász Ferenc és Nagy Lászó hallgatása idején Kiss Ferenc
alapvető ritmikai tanulmányában hívta fel a figyelmet költészetük korszakos jelentőségére.
A hatvanas—hetvenes években — sokirányú kritikai és irodalomtörténeti munkálkodása
mellett — Nagy László művészetének legavatottabb, legmélyebb értelmezőjeként találta meg
legfontosabb feladatát, mert más jelentős művek kellő értékelése mellett is az a meggyőződése
alakult ki, hogy Nagy László költészete annak a kornak a legmagasabb szintű esztétikai
kifejezése irodalmunkban. Ugyanezen a szálon talált rá irodalomtudósi feladatának újabb
centrumára a hetvenes évek végén Csoóri Sándor művészetében: „Mert publikáltak most is
nálánál nagyobb költők, de pálya, »oeuvre«, mely most fordult a nagyság szerpentinjére — más
nem volt. Az általános tendenciát inkább a nagy elnémulások és leromlások jellemezték.
Figyelni rá tehát nem csak önmagáért, költészetünk egészéért is kellett." Ezért akart
monográfiát írni Kiss Ferenc Csoóri Sándorról. Ebben akadályozta meg betegsége. A Magvető
Kiadó Csoóri Sándor címmel kiadta Kiss Ferenc öt tanulmányát, melyek a már bevégezhetetlen monográfia előmunkálatainak tekinthetők. Az öt tanulmányból Kiss Ferenc-i érzékeny87

séggel bontakozik ki előttünk Csoóri Sándor pályaíve egészen az 1982-es Elmaradt lázálom
című kötetéig. A tanulmányok füzére azonban mindig más, mint monográfia, az előbbiek
egy-egy szempont érvényesítését is célul tűzhetik ki, az utóbbi a teljességre törekszik, a pálya
minden fóízét megvilágítja. Kiss Ferenc tanulmányai a teljes pálya bensőséges ismeretében
készültek, tehát az egyes részleteket az egész aspektusából is nézi, ily módon jórészt áthidalja
a tanulmányfüzér és a monográfia közötti különbséget. Teljes egészében azonban ezt nem
érheti el, maga is utal fontos verscsoportokra, melyeket az adott gondolatmenetben
mellózni, vagy csak érinteni kényszerül, amelyeket máshol szeretett volna elemezni. Nagy
hiányokat eme teljességre néző szemlélet miatt nem érzékelünk. Kiss Ferenc egy-egy
telitalálatos kifejezéssel jelzi azt is, amiről bővebben kellene szólnia egy módszeres^
monográfiának.
Csoóri Sándor pályája némely vonatkozásban már e könyvben tárgyalt időszakban is
gazdagabb, mint a tanulmányokból látszik. Négy ponton bizonyára maga Kiss Ferenc is
kiegészítette volna monográfiájában a tanulmányokból elénk rajzolódó képet. Csoóri
Sándor költészetében a természetnek még a bemutatottnál is jelentékenyebb szerepe van.
A természeten keresztül érzékeli a létezés teljességét, a természet számára nem a menekülés
terepe, hanem a személyességének, érzelmi gazdagságának, a mindenség átélésének olyan
módja, amelyik ugyan az érzékelésben adott, de létfilozófiai sugallata a pálya egész eddigi
szakaszában egyéni és erőteljes. Hasonlóan eleitől kezdve centrális szerepe, egzisztenciális
jelentősége van költészetében a szerelemnek. Ennek némely vonatkozásait kitűnően elemzi
Kiss Ferenc a kötet utolsó tanulmányában, spoétikai nyereségei felől korábban is, de a maga
immanens jelentőségében érzésem szerint némileg háttérbe szorul.
Az átváltásélménynek, a paraszti világból az értelmiségivé válásnak a mély konfliktusait
Juhász Ferenc és Nagy László emlékezetes nagy . versei egyfajta költői szemléletmód
törvényei szerint tökéletesen kifejezték, a maguk feloldhatatlan drámaiságában mítosszá
növelték. Ugyanez az élmény azonban Csoóri Sándor költészetében egy egészen másfajta,
nem mitikus, hanem tapinthatóan személyes lírai kifejezést nyert jelentős versek sorában.
Költészetében nem mitologikusán, hanem közvetlen érzékletességgel, innen nézve talán
emberibben, átélhetőbben, nagyobb empatikus ráhangolódással, élményszerűbben szólal
meg az átváltásélmény. Ilyen értelemben is, meg a természet centrális szerepét tekintve is
ötletes, de tarthatatlan az a nézet, hogy Csoóri elől Zámolyt is elírták. A nyolcvanas évek
elejéig erős tápláló forrása az ő költészetének a zámolyi természet, s a Zámolyból való
kiszakadás révén megélt problematika. Mindennek egyéni színét, szuverenitását az is
biztosította, hogy Csoóri Sándort világszeretete, életszeretete nem köti nosztalgiákkal
Zámolyhoz, hanem magába mentette át a szülőföld érzéki élményét éppúgy, mint érzelmigondolati problematikáját, s úgy, hogy mindezzel ellentétes körökben is, sőt egyre inkább
csak ott érezte otthon magát. Végül: még gazdagabb Csoóri Sándor költői és esszéírói
világképe szellemi kapcsolatokban, mint azt a tanulmányok mutatják, s már a hetvenes évek
végétől nagyobb a politikai, közírói jelentősége is. Persze, ez inkább a nyolcvanas években
megjelent esszéköteteiből látszik erőteljesebben, s a kötetekbe fel sem vehetett írásaiból.
Kiss Ferenc a művészi világkép kibontakozását oly összetetten, oly érzékenyen követi
nyomon, hogy a nyolcvanas évekre önmagát érett, jelentős művésszé küzdő Csoóri Sándor
pályaívén á tüzetesebb irodalomtörténeti elemzés sem tér majd el ettől a pályarajztól.
Szerencsés pillanatban végezte Kiss Ferenc a munkáját: Csoóri Sándor pályája ekkorra
valóban nagyívűen kibontakozott, így az önmaga által megvalósított szintézis, „bartóki
modell" lehetett az irodalomtörténész mércéje is a korai pályaszakasz fordulatainak
megrajzolásakor. Mint az köztudott, Csoóri Sándor pályája nem egyenesen ívelt fölfelé,
helyesebben: emelkedőit ő nyilvánosan megszenvedte, nyugtalanul kereső szelleme erős
önkritikával társult. Olykor szinte túlzó szigorúsággal bírálta önnön meghaladni kívánt
pályaszakaszait. Kiss Ferenc nem csak nyomon követi ezeket a fordulatokat, hanem gazdag
elemzéssel bizonyítja is, hogy jó ideig valóban részleges a költő eredménye, hogy megbecsü.88

lendő értékei ellenére sokáig nem szervesen fejlődik, kapkod, noha jól tudja, mit akar. Ezt
az utat maga Csoóri Sándor is megrajzolta vallomásos esszéiben, Kiss Ferenc bőséggel épít is
az önelemző esszékre, emellett irodalomtörténeti léptékkel mérve tárja föl az út jelentőségét: a költői képvilág megújításának folyamatát, a végleteket összeszikráztató képek belső
viszonyrendszerének kidolgozását, telítődését a világkép gazdag elemeivel, s magának
a művészi világképnek a bővülését előbb a szociográfia, majd a folklór révén, mikor eme
mindkét terület tilalmas vagy kompromittált volt a kor irodalompolitikai torzulásai miatt.
Árnyaltan, elemzően mutatja meg a költői önmegújítás kísérleteiben a legkülönfélébb
művészi ösztönzéseket, s azok részleges megvalósulását. Fokról fokra fölrajzolja a sajátos
Csoóri-vers megszületésének folyamatát, s e vers karakterének természetét: a kötött formák
fellazítását, a szabad képzelet telített képeinek megjelenését, a versmondat kibővülését,
a gondolatritmus kiemelt fontosságát, az ismétlések és párhuzamok összetett szervesülését
a költői világképben. A hatvanas években a készülődő esszéíró müveiben az önkeresés,
szerepkeresés folyamatában, az uniformizáló konszolidáció légkörében Csoóri Sándor
szabadságfogalma az egzisztencializmusból és a beatnikek kötetlenségéből is vesz példát, de
az érzékeny önkorrekció ezt is új tartalmakkal tölti fel. Kiss Ferenc több helyen, s kellő
súllyal méltatja, elemzi Csoóri Sándor szemléletének azt a modellértékű nyereségét, melyet
a folklór, elsősorban a népballada révén szerzett. Elemzéseinek jelentőségét ezen a ponton
abban látom, hogy árnyaltan mutatja meg a „bartóki modell" nyitottságát, azaz: mai
lejáratási kísérletekkel szemben is a használhatóságát, hiszen éppen azt tárja fel, hogy ebbe
a modellbe Csoóri Sándor mennyire más személyes élményeket, előzményeket integrált,
mint például Nagy László. Módszerének érzékenységét minősíti, hogy Csoóri Sándornak az
archaikus parasztkultúrával való találkozásának hatását a költő korábbi szabadságeszményének jelentős átalakulásában is tetten éri. Azt a hatást a tragikummal szembesülő magatartásban. az illuzórikus reményelvet elutasító szemléletben, s annak a tudatosításában jelöli meg,
hogy a külső szabadsággesztusok helyett a „bensőbb vívmányokon" felnövő, egzisztenciális
dimenziókat mozgósító, igazi téttel rendelkező szabadságkoncepciót állítja, s éppen ennek
következetes érvényesítésében mutatja meg a művészi világkép nagyarányú kiteljesülését.
Kiss Ferenc könyvének egyik legizgalmasabb része az, amelyikben kimutatja, hogy
a folklórnak, mint „a létezés alapügyeinek teljes értékű jelrendszeré"-nek az integrálása
Csoóri Sándor művészi világképébe milyen mélyítő fordulatot hozott e világkép egész
természetét illetően, a költői kép, a költői nyelv filozófiája tekintetében éppúgy, mint
a közügyek kényszerítő vállalásában. Csoóri Sándor egy szerves kultúra mély világában
otthonosságra, teljességre találva nem vállalhatta ennek a kultúrának csak valamely elemét,
vállalnia kellett a teljes üzenetét: az önmagával való azonosság parancsát. Ez a költő
esetében a saját szavainak a megtalálását, a szó és a személyiség olyan egységének
megteremtését jelenti, melyben a személyiség teljessége, múltja, jelene, individuuma és
közössége egyaránt benne van. A költői szó tehát egyszerre szemlélteti és erkölcsi
kritériumok szerint ostromolja a teljességet. így kerül egymás mellé a Közeledés a szavakhoz,
s a Csoóri Sándort „sorskérdések írójává" avató esszé, az Utazás, félálomban elemzése,
irodalomtörténeti értelmezése. Az előbbiben a személyes nyelv megteremtésének a folyamatát és igényét mutatta meg, az utóbbi ennek a nyelvnek már szabad működését is
demonstrálja — ráadásul az akkori időkben rendkívül kényesnek kikiáltott terepen,
a nemzetiségi magyarság ügyeiben.
Kiss Ferenc könyvének fontos vonása az is, hogy nem szabdalja szembeállítható
részekre Csoóri Sándor életművét, hanem a költőt és esszéírót együtt, egyszerre vizsgálja,
s csak a műfaj igényelte elkülönítést végzi el. így jellemzi árnyaltan a Csoóri-esszé
karakterisztikumát: „Á Csoóri-esszé tágas világán belül tehát a kedély, a súly, a hőfok olyan
szintváltásait, annyi érzelmi regiszter, gondolati meglepetés izgalmait élheti át az olvasó,
amennyit csak regény adhat." Az esszék elemzésekor a balladai szemlélet érvényesülését
regisztrálja, s ezt azért fontos nyomatékosítani, mert Csoóri Sándor értelmezői gyakran
.89

szétválasztják a költőt és az esszéírót, az utóbbi jelentőségét lefokozva vagy elhallgatva
szólnak a költőről, akiben viszont hiányolják a tragikum vállalását. Kétségtelen, hogy a líra,
a vers Csoóri Sándor önszemléletében is magasabb lépcsőjén áll a hierarchiának, mint az
esszé. Ez azonban nem jelentheti azt. hogy személyisége teljességét csak egy-egy műfaján
kérjük számon. Esszéi költészetével egyenrangú jelentőségűek. Vers- és esszéviszonyát
a Csoóri-életmüben Kiss Ferenc tömören így jellemzi: „Magát a küzdelmet a maga tárgyi
mivoltában esszéi vívják, a vers arról beszél: milyennek érzi önmagát, emberi, kozmikus,
társadalmi kapcsolatait a személyiség. Ebben a létezésélményben azonban könnyű észlelni,
tapintani a küzdő ember erőterét, ahogy annak mágnesessége fokozódik, dimenziói
bővülnek." Fontosnak tartom ezt a pontos jellemzést, mert módosítja azt a közkeletű
vélekedést, mely szerint Csoóri Sándor költészete elégikus, nem vállalja a drámai szembesülést. Ez ellen a nézet ellen egyébként már Csűrös Miklós egy tanulmányértékű régi
kritikájában alapos érvekkel szót emelt. Magam is úgy látom, hogy Csoóri Sándor
költészetének a külső rétege keltheti csupán az elégikusság benyomását, de verseiben
a katartikus drámai szembenézés küzdelmének érzelmi vetületét tartom fontosabbnak.
A drámaiságnak egy olyan változatát teremti meg az ő költészete a hetvenes évektől kezdve,
amelyiknek a fő inventora a lefojtottság, a kényszerű tehetetlenség, s a lélekben ez ellen
feltörő indulat. Mitologikus látásmódú költő ebből a feszültségből tragikus mítoszt teremtene. Posztmodern költő iróniába, groteszkbe préselné. Csoóri Sándor a maga alkatának
a törvényei szerint néz vele szembe: a lehetségest, a létezésben immanensen adott, igénye
szerint megvalósítandó értékeket, emberi minőségeket szembesíti a minőségek eltékozlásának a reális tényével, a létezés sérülésével, beszennyeződésével, kisszerűvé silányításával.
Az életszeretet költője azért olyan megejtóen érzéki a szerelem és a természet átélésének
egy-egy pillanatában, mert azokat akkor adott lehetőségeik tökéletes megvalósulásaként
értékelheti, mert azok a létezés tiszta, nem lefokozott, nem szennyezett örömében részesítik.
De éppen ezért telik meg költészete feszültségekkel, egzisztenciális és közösségi gondokat
kifejező nagyerejű képekkel számvetés jellegű verseiben, mert ezekben az elmulasztott, ki
nem teljesített élet drámáját éli át. Az ilyen „elégiái" nagy belső erőterű, tragikus küzdelmű
versek, lényegük szerint nem elégikus, hanem drámai szembesülések, melyekben
a tehetetlenség bevallása sohasem a megnyugvás, mindig a felzaklatás katartikus élményében részesít. Kiss Ferenc tanulmányai a költői világkép kibontakozásának folyamatát
rajzolják meg, s e folyamatban érthető módon azokat a verseket elemzi tüzetesen és
példaszerűen, amelyek modellként szolgálhatnak e világkép feltöltődésének megmutatására, „a minden ízükben kitöltött, eleven szervezetként lüktető megrendítő" versekhez vezető
költői út megrajzolására. Amit mond, abban feltétlenül igaza van. Azt is megejtő pontossággal nevezi meg, hogy Csoóri Sándor költészete azért egyenetlen, mert sokszor nem sikerül
„a megélt élet alapjeleiből" a teljes világot teremtő verset megalkotnia, mert „esetlegesek
a kiválasztott jegyek". Érzékletesen mutatja be a „hibátlan, teljes ének" modelljét A tizedik
este, s tucatnyi más vers meggyőző, érzékeny elemzésével. Afelől sem hagy kétséget, hogy
Csoóri Sándor művészete a reá háruló sokféle baj, tragédia, felelősség szorításában nőtt meg
igazán. Mégis, ezen a ponton is érzékelnünk kell, hogy kötetének utolsó tanulmánya
(A tizedik este — és azután) nem egy monográfia zárófejezete, hanem tanulmányértékű
kritika. A kibontakozási, telítődési folyamatban éppen ezért főleg arra teszi a hangsúlyt, amit
A tizedik este és az Elmaradt lázálom közös nagy vívmányának tart: a személyes veszteség
tragikumából teremtett költészet érvényességét. Ebben is kétségtelen igazsága van,
s tanulmánya jó érzékkel nevezi meg azt a többletet, amelyet a „kegyetlen kegyelmek"-ből
tudott Csoóri Sándor teremteni. A pálya egészében azonban a költői világkép telítődési
folyamatát én gazdagabbnak látom, nagyon fontos szerepet tulajdonítok benne azoknak
a tragikus feszültségű, közérzettükröző verseknek, amelyek a magyar közgondolkodást,
nemzeti önismeretet, történelemszemléletet megváltoztató, sokszor jó ideig csak kéziratban
terjeszthető esszék tárgyias küzdelmének közvetlen lírai rokondarabjai. Ezek a versek
90

a hetvenes évek iszonyú lefojtottságát, tragikus manipuláltságát, „fennkölten züllő" felelőtlenségét a költői személyiség drámájaként fejezték ki (Berzsenyi elégiája, Töredék a hetvenes
évekből, Hó emléke, Másnaposan, És megszaporodtak, Már nem én ülök ott stb.). Jól ismerve
Kiss Ferenc szemléletét, bizonyosnak veszem, hogy monográfiájában ezek a versek nem
maradtak volna említetlenül. Ezt az érzésemet egy másik hiány is nyomatékosítja: Kiss
Ferenc pontosan nevezi meg Csoóri Sándornak azt a képességét, hogy „ahogy a népköltészet
mai szerepéről, a bartóki modellről, a magyarság mai létkérdéseiről ír, abban minden
elődjénél megnyerőbb", s dokumentálja is megállapítását, midőn azt elemzi, hogy Csoóri
Sándor a maga gondolatait a „másfajta műveltség, másfajta érzékenység közegén is
átvezeti". Viszont Kiss Ferenc tanulmányai ezúttal csak a népköltészet és a bartóki modell
Csoóri-féle koncepcióját tárgyalják, a művekben, esszékben és versekben egyaránt megszólaló magyar sorskérdések analízise feltehetően külön fejezet tárgyát adta volna.
Kiss Ferenc öt tanulmánya tárgyához méltó könyvvé állt össze, így vált a Csoóri-irodalom alapművévé. Példamutató abban is, hogy bensőségesen szereti tárgyát, mégis, vagy
éppen ezért, kérlelhetetlen szakmai szigorral beszél róla.
GÖRÖMBEI ANDRÁS

Könyvek az 1956-os forradalomról
„...nép nem kezd forradalmat csupán azért, hogy
majd később hősként ünnepeljék és forradalmár
hévvel vitassák a dolgait."
(Fehér Ferenc — Heller Ágnes)

Politikai szótárunknak kevés kaméleonjellegűbb címszava van, mint a forradalom. Azt
is mondhatnánk rá: ellenálló fogalom. Elég végigkísérni az újkori magyar történelemben
megrajzolt pályáját. Annyiféle lelki, tudati teher, egymásba metsző ellentmondás nehezedik
rá a nemzeti szocialistától a nagy októberiig, az „ellen"-től az „osztály"-ig, a társadalmitól
a vallási-fundamentalistáig, hogy pozitív megléte, lüktetése bennünk majdhogynem csoda.
Kelet-Közép-Európa minden más népe számára a forradalom köré vonható a szélsőbaloldaliságnak, a balosságnak, a titkosrendőrinek egy olyan vérszínű kerete, amely a tudati és az
érzelmi megközelítésnek is határt szab. így például a „forradalomnak" a lengyel történelemben közel sincs olyan meghatározóan, egyértelműen pozitív töltete, aurája, mint a magyarban. De nincs a románban sem. Éppen napjainkban vagyunk tanúi annak, hogy a romániai
forradalom mint veszíti el a decemberi reményeket tápláló varázsát, hitelét. Ami
a magyarban forradalom, az a lengyelben felkelés, szabadságharc, a románban pedig puccs,
előkelőbben szólva: palotaforradalom.
A „forradalom"-nak ez a XX. századon is átívelő diadala kétségtelenül 1848 márciusának, a „fényes napnak" máig sugárzó — tömegeket mozgósítani képes — történelmi-érzelmi
erejét bizonyítja. A világot 1956 őszén megrengető 13 napot is ez a hajdani márciusi hangulat
forrósította át.
Fehér Ferenc—Heller Ágnes: Egy forradalom üzenete (Magyarország, 1956), (Kossuth Könyvkiadó, 1989); Gosztonyi Péter: Föltámadott a tenger.... 1956 (Népszava 1989); Bili Lomax: Magyarország 1956 (Aura Kiadó, 1989); Pomogáts Béla: Irodalmunk szabadságharca 1956 (Gondolat Kiadó,
1989).

91

Rákosi nem véletlenül söpörte március 15-ét a kalendárium alján feketéllő hétköznapok
közé, s az 1956 utáni kollektív megtorláshoz az is hozzátartozott, hogy Kádár ugyanezt tette
a váltakozó számú követelési pontokban visszaperelt piros betűs ünneppel. (E két tény
zárójelében különös érzéketlenségre, tájékozatlanságra vall ma azon töprengeni, hogy
október 23. és március 15. közül melyik legyen a nemzeti ünnep. Ez a kérdés már
száznegyvenöt évvel ezelőtt eldőlt.)
Ha az 1848—49-es forradalomnak és szabadságharcnak könyvtárnyi irodalma van, az
1956-osnak — bízvást mondható, hogy — könyvtárteremnyi. De egyetértőleg idézhetjük Bili
Lomax Magyarország 1956 című könyvének bevezető mottóját, Leslie Bain szavait: „Az
újabb kori történelemben nem volt olyan esemény, amelyről annyit hazudtak volna, amelyet
annyira eltorzítottak és beszennyeztek volna, mint a magyar forradalmat". Az anyagi haszon
mellett a „korparancs" és a tisztázás, tisztánlátás igénye és lehetősége késztette a hazai állami
és magánkiadókat arra, hogy az idevágó közismertebb könyveket végre megjelentessék.
Ennek következtében láthatott napvilágot 1989-ben négy könyv.
Gosztonyi Péter a legismertebb, emigrációban élő történész, s mivel az emigráns, mint
megkülönböztető, minősítő jelző megszűnt, írhatjuk: ő a legújabb korral foglalkozó
történészek közül a legismertebb. Távolsága (és nem távolságtartása), helyzete (és nem
helyezkedése) bizonyos tekintetben behozhatatlan előnyt jelentett hazai kollégáival szemben. Nem kellett semmilyen tekintetben engedményt tennie. Mentes volt a taktikai árnyalás,
magyarázat, elhallgatás kényszerétől is. A hazugságról most ne beszéljünk...
Gosztonyi Péter Feltámadott a tenger című munkája sem tartalmában, sem stílusában
nem olyan patetikus, mint a cím sugallná. A cím inkább tömör tartalmi összefoglaló; arra
utal, hogy az október 23-án utcákat, tereket elárasztó nép órák alatt elsöpörte a megdönthetetlennek hirdetett és hitt rendszert — ávósaival, funkcionáriusaival, besúgóival, tankjaival
együtt. Azt mondja nekünk Petőfivel, hogy nem a fizikai lét elviselhetetlen, hanem
a lelki-szellemi megalázottság, rabszolgaság, a vakítóan ragyogónak hirdetett jövő, amiről
kiderül: kilátástalanság. Amikor a nép megnyomorítottságáról beszélünk, olyan száraz
tényekre gondolunk, mint a visszatérően Berecz Jánostól idézett híres-hírhedt számadat:
„... 1952 és 1955 között — tehát négy év alatt — 1136434 ember ellen tettek feljelentést és
indítottak vizsgálatot. A feljelentett személyek 45 százaléka, 516708 fő ellen emeltek vádat
és hoztak elmarasztaló ítéletet..." A magyar történelem békeidőit összegezve kiderülhet,
hogy ezer év alatt nem hurcoltak meg annyi embert, mint a jelzett négy évben.
Gosztonyi Péter bő kitekintést ad Magyarország 1944 utáni történetére, amelynek
időbeli csomópontjai: 1949—1953—1956. A középső dátum a Rákosi-féle önkényuralom
elleni harc kezdete. E küzdelem egyik fontos fejezetével ismertet meg bennünket Pomogáts
Béla összefoglaló esszéje, amely alcíme ellenére — Egy esztendő irodalmi élete 1956 — az
1948-ig visszafelé hullámzó előzményekre is kitér.
A kommunista hatalom a szocialista rendszer kezdetétől fogva igyekezett a művészeket
megnyerni, magához édesgetni vagy ijesztgetni, s végső célként: harci szekere elé fogni.
Szolgálataikért, olykor passzív lojalitásukért is, kiváltságokkal halmozta el őket. A szolgáló
művészek egy része az új rendszer arisztokráciáját alkotva, a hatalom legbelső és legbensőségesebb köreibe került, s ott mintegy nagyítólencsén keresztül láthatta, mi történik körülötte,
mi történik az ő részvételével, támogatásával. Láthatta — tegyük hozzá —; ha nem volt
gyáva. vak vagy elvakult.
A kelet-közép-európai szocialista rendszerek ellen nem a katonatisztek lázadtak fel,
hanem a művészek, elsősorban az írók — Czeslaw Milosz szavait idézve —: a bilincsbe vert
értelem. A forradalom persze nem írók műve — bármennyire igyekezett őket a Kádár-kor
szak e megtisztelő idegen tollakkal felékesíteni. Tény azonban, hogy az író, a költő szavának
ritkán volt a magyar történelemben olyan tömeghatása, mint 1956 tizenkét hónapjában.
(Ennek egyszerre felemelő és nyomasztó öröksége, az ehhez való méltóság megőrizése is
hozzájárult a Magyar írók Szövetsége nevezetes 1986-os őszi megmozdulásához.)
92

Az írószövetség mint közösség, az október 23-át követő két hétben háttérbe szorult,
noha egyes tagjai fontos szerepet játszottak az eseményekben. Heroikus korszaka
a forradalom legázolását követő szűk hónap, elsősorban a december 3-i állásfoglalástól
a december 28-i közgyűlésig ívelő négy hét. Az utóbbin Déry Tibor is felszólalt. Szavaiból
kiérezhető, milyen kihívásnak kellett a kor magyar írójának megfelelnie: „A munkásságnak,
az értelmiségnek, talán még a parasztságnak is ma bennünk van a bizalma, és az
a megdöbbentő és felemelő helyzet állt elő, hogy az ország ma tőlünk kér tanácsot,
útmutatást, és bennünket tekint szellemi vezetőinek, akár akaijuk, akár nem. Minden
kimondott és leírt szavunkat ez a felelősség ellenőrizze. Ne féljünk attól, hogy szembenézzünk a tényekkel és megállapítsuk, hogy a magyar nemzet egy nagy tragikus korszakába ért,
mely attól válik még komorabbá, hogy nemrég csak egy lépés választott el egy boldogabb kor
ígéretétől."
Három héttel az elhangzottak után a belügyminiszter rendeletileg felfüggesztette az
írószövetség működését. Az ezt követő napon letartóztatták Háy Gyulát, Lengyel Balázst,
Tardos Tibort és Zelk Zoltánt. E kultúrpolitikai tényekkel veszi kezdetét a Kádár-rendszer
egyik kezében kancsukát suhogtató, másik kezével savanyú cukorkát és törökmézet porciózó
kulturális politikája.
Bili Lomax doktori értekezése talán a legjobb összefoglaló munka, amely „a kis
októberi forradalomról" született. Annak ellenére, hogy túlságosan a munkástanácsokat
helyezi a történet és a jelzett kor történelmének középpontjába: „A magyar forradalom
legnagyobb vívmányát (...) abban kell látni, hogy megteremtette a népi hatalom tökéletesen
új struktúráját — a munkások által közvetített ellenőrzött munkástanácsok államát.
A munkástanácsok központi végrehajtó szervei nem voltak valamilyen független országgyűlés előtt felelősek, és nem is akartak ilyen testületté válni. Felelősségük közvetlenül
magukkal a munkástanácsokkal áll fenn. Ily módon a munkáshatalom valóban azonos volt
a munkástanácsok országos szervezetével. Ezek viszont maguknak a munkásoknak tartoztak közvetlen és azonnali felelősséggel. Amikor a Kádár-kormány és a kommunista párt
rohamot indított ellenük, világosan megmutatta, hogy az ő céljuk kicsavarni a hatalmat a
munkások kezéből, és olyan kormány testületre bízni, amely el van szakítva attól az
Országgyűléstől (jóllehet, formájában felelősséggel tartozik neki), amelynek magának
sincsen semmilyen közvetlen és szerves kapcsolata a dolgozó lakossággal, habár elméletileg
ismét csak annak felelős."
Bili Lomax értékelése — amelyet a könyvet fordító és kiegészítő Krassó György árnyal —
helyes, megkérdőjelezni csak az események, folyamatok súlypontozását lehet. Könyvének jelentőségét növeli, hogy idegen nyelven született, s miután a forradalom 20. évfordulóján jelent meg, úttörő szerepet játszott a magyar 1956 utáni érdeklődés felkeltésében,
újraértékelésében. Az érdeklődés persze nem kis mértékben 1976 radomi és ursusi
eseményeinek, a kemény ítéleteket kiszabó lengyel munkáspereknek, s az ezek megsemmisítését kikényszerítő Munkásvédő Bizottság tevékenységének is köszönhető. A magyar 1956
újraértékelésének kezdeményezésére ekkor azért is nagy szükség volt, mert az európai
baloldal szinte a legutóbbi időkig nem tudta megemészteni és integrálni 1956-ot. A prágai
tavaszt magáénak vallva, s a sztálinizmus elleni harc mindent felülmúló eredményének tartva
és hirdetve, 1968-at követően hosszú éveken át mutogatott — bizonyára ideológiai
kiegyensúlyozás végett — 1956 magyar eseményeire, mint kaotikus ellenforradalmi színezetű lázadásra.
De e vonatkozásban körbenézhetünk a magunk háza táján is. Hiszen hosszú idő telt el,
amíg a magyar demokratikus ellenzék is megváltoztatta 1956-tal kapcsolatos álláspontját,
újraértékelte az „ellen" pikkelyként egymásra csúszó bélyegeit levedlő forradalmat, majd
mint vállalandó hagyományt, ideológiai kelléktárába is beillesztette.
Az 1956-tal kapcsolatos felfogás megváltozásának beszédes dokumentuma Fehér
Ferenc és Heller Ágnes könyve, az Egy forradalom üzenete. Megszületésében ihlető hatása
93

lehetett a Szolidaritás Szakszervezet 1980/81-es megalakulásának és harcának, amely
alapjaiban rengette meg a szocialista tábort.
A szerzőpáros eleve tág világtörténeti összefüggések csatlakozópontjaiba illeszti be
1956-ot. Genezisét a jaltai rendszert létrehozó, három kéz által mozgatott piros ceruzával
lehet bekarikázni. A kívülről Magyarországra parancsolt kommunista rezsim belső hitelesítésének képtelensége, az ezzel kapcsolatos abszurd, ugyanakkor véresen valóságos intézkedések állították talpra az ún. pártellenzéket. És még valami: a lelkiismeret-furdalás, amely
egyszerre bontja meg és építi belülről az egyént... És persze az eszmébe vetett hit
megrendülése. A többszörösen megcsavarodott politikai cselekvőkészség, a pszichológia és
a magukért szóló köznapi tények a magyar történelemben eladdig alig ismert légkört
teremtettek a cselekvésre.
Milyen volt a nemzetközi légkör az egyéni és kollektív tetthez 1956-ban? Fehér
Ferenctől és Heller Ágnestől kimerítő válaszokat kapunk az utóbbi kérdésre. Pontos
elemzését adják a magyar forradalom és a szovjetunióbeli posztsztálinista harcok, a magyar
forradalom és a nyugati baloldal viszonyának, s nem kevésbé a Lengyelország kivételével
agresszívan ellenséges kelet-európai közegnek. A forradalom jelentősége abban áll, hogy
megteremtette egy új, valóban demokratikus és baloldali rendszer körvonalait: egy „új
köztársaságot". Olyanét, amely „egyesítette a tanácsokat és a hagyományos pártokat."
Olyanét — tegyük hozzá, amely szerencsésebb körülmények között modellül szolgálhatott
volna a tekintetben is, hogy valóságos kifutási lehetőséget biztosít a szocializmusnak.
A forradalom leverésével a Szovjetunió évtizedekkel tolta ki a hidegháború korszakát,
s többek között azt is a világ értésére adta, hogy csak egyféle szocializmus létezési jogát ismeri
el: a sztálini szocializmusét. Ennek napjainkban fizeti meg az árát. Hátborzongatóan nagy
árat fizet érte, ha már a volt szocialista országok is jobban tartanak széthullásának
következményeitől, mint a létezésétől. Ez is meggyőzhet bennünket arról, hogy reális
politikát 1956 őszén valójában a felkelt magyar nép és a Nagy Imre neve által fémjelzett
forradalmi vezetés folytatott. Tette a mából nézve is világtörténelmi jelentőségű. (Ha van
a magyar népnek egyetemes szellemű ünnepe, az 56-os mártírok újratemetésének napja az.
Az újratemetés ezúttal a feltámadás tudatosítása is.) A szerzópár éppen a néhány lángoló őszi
nap magyar politikájának forradalmi változásokat létrehozó realitását elemzi meggyőzően.
Az elmúlt évtizedekben az eszmélkedő vagy önazonosságukat, történelmi élményeiket
híven óvó emberek többsége lelkében őrizte a magyar forradalom mozaikképét. Ki-ki előtt
azok a részletek rajzolódhattak ki pontosan, amelyek élményszerűen varasodtak belé.
A magyar ötvenhatról szóló könyvek révén apránként mind pontosabb képet nyerhetünk
a világot megrengető tizenhárom napról, s mindarról, ami előtte és utána történt.
KOVÁCS ISTVÁN

94

Szülőföldem, Erdély
„Hogy tételesen mi a nemzet, azt nem
csak
a bölcselet és politika, de a törvény könyvei is
világosan pontokba foglalták. Hogy mit jelent érzelmileg nemzetben helyesen élni, vagyis mi legyen
lelki normája viszonyunknak anyanyelvi társainkhoz: - akörül soha nem volt világszerte akkora
— s oly fokozódó — a zavar, mint
századunkban."
(Illyés Gyula)

Hét évtizede már, hogy a magyarság egyharmada számára mást jelent a sírig feledhetetlen szülőföld és a haza fogalma. Erősen megváltozott — a bőrükön érzik naponta — a két szó
hajdani összetartozása. Messze távolodott egymástól érzelmi tartalmuk, amióta Erdély XX.
századi bölcs polihisztora, Kós Károly papírra vetette a kegyetlen realitást: „Az ítélet
végrehajtatott: Erdély, Bánság, Körös-vidék és Máramaros kétmilliós magyarsága bekebeleztetett Romániába..."
A végzetes trianoni döntés óta, annak szomorú következményeként, napjainkra már
ötmillióra tehető azoknak a magyaroknak a száma — szerte a világban —, akik elszakadtak
a nemzet egységes tömbjétől, kívülrekedtek megcsonkított hazánk határain, akaratuk
ellenére. Ebből, legnagyobb egységként, mintegy hárommillióan Romániában eszik keserű
kenyerüket — „buzgornak" (hazátlannak) neveztetve.
Az esztelen, népeket egymás ellen uszító politikai döntés olyan végzetes csapást hozott
ránk, magyarokra, melytől csaknem elpusztult ezeréves munkálkodásunk gyümölcse: önálló
államiságunk, a független magyar szellem. Legfájdalmasabb: elveszítettük a keleti magyarságot, annak évezredes földjét, Erdélyt, benne ősi értékeinket híven megtartó és mindenkor
gazdagító népcsoportunkat, Attila ivadékait: a székelységet.
Kétségtelen, a trianoni döntés csupán területet, ezeréves magyar múltú és kultúrájú
területet csatolt Romániához, ígérvén — miként demokráciában természetes —, hogy az ott
élő, szülőföldjén maradó magyarság a kulturális autonómiáját, nemzeti öntudatát megőrizheti, szabadon fejlődhet. A mohó, máig agresszíven nacionalista új impérium azonban nem érte
be az elcsatolt területtel, hatalmát a lélekre is szeretné kiterjeszteni, asszimilálni erőszakkal,
véres kegyetlenséggel is. Lemondhatunk-e ilyen körülmények között az erdélyi magyar
szellem továbbéléséről, a magyar kultúráról Erdélyben? Az elmúlt — jogtipró — évtizedek
tanúsíthatják: az erdélyi magyar művelődés minden megtorpanása, fájdalmas sebe ellenére
él, s mindaddig élni fog, amíg a magyarság ki nem pusztul a Kárpát-medencében. Mert
— tapasztalhattuk — a politikai határok változhatnak (óh, hányszor változtak ebben
a században!), de a magyar szótól, a magyar észjárástól nincs jogunk, sem nekünk, sem
másoknak, megfosztani azokat a nemzettársainkat, véreinket, akik feje fölött — a történelem mostoha fintoraként — különböző politikai praktikák hatására, erőszakosan „átlépett
a határ". A politikai határok időleges módosításai — sokszor kell még elmondanunk, hogy
minden nacionalista tudomásul vegye, — csak állampolgárságot változtatnak meg, lelkeket
nem idomítanak teljesen mássá, egy új államhatalom kénye-kedvére. Az anyanyelv és az
95

elsődlegesen anyanyelvből táplálkozó szellem, az egyén önkifejezése állandóbb, mint az
államhatár. Az ember nem változik olyan könnyen, mint a politika. Országhatárokat az
erőszak módosíthat, de a szellem fölött nincs ilyen könnyű hatalma. Az erős szellem
mindenkor ellenáll nem csak az erőszaknak, de a csábításoknak is.
Él, és szabad kifejezési lehetőséget követel az erdélyi magyar szellem is. Szüntelenül
megújul, hosszas rejtőzködés után frissen előtűnik, mint a búvópatak. Hiába üldözik
ki — véres dorongokkal, tiltó rendeletekkel, bezáródó iskolakapukkal, brutális kínzásokkal — európaivá nemesedett kultúránkat a kolozsvári, marosvásárhelyi, nagyenyedi, zilahi
és a többi évszázados műhelyekből, bent a szívekben, a magyar szívekben továbbra is ott él,
lüktet és hat a magyar szellem, Európa egyik pótolhatatlan értéke. Van, ami élteti. Erdély
ezeréves magyar történelmi múltja, felhalmozott tapasztalata. Szent István és Szent László
király, Bethlen Gábor és Bocskai István, a Rákócziak és a Báthoryak államszervező
bölcsessége, a Bolyaiak és a Telekiek kultúra- és tudományteremtő ereje éppen úgy benne
van az ottani táj levegőjében, miként a székelyek szent hegyének, a Hargita fenyveseinek
illata, s a Szent Anna-tó feletti sejtelmes párafelhő.
Századunkban a megmaradás Igéit a „Szent Öreg", Kós Károly fogalmazta meg először
az emlékezetes, 1921-ben megjelentetett Kiáltó Szó című röpiratában: „Nem szabad
elfelejteni, hogy mi nem az egységes magyarságból elszakasztott egyszerű lélekszám
vagyunk, de külön históriai egység ezer esztendő óta, saját külön erdélyi öntudattal, önálló
kultúrával, önérzettel, tudtunk számolni minden helyzettel, tudtunk kormányozni és
tudtunk nehéz vereségek után talpra állani. Erőnket ösmerjük, nem becsüljük azt túl, de nem
is kicsinyeljük, sokszor próbáltuk, mennyit bírnak." Ezek a tanulságos mondatok — melyek
hozzánk is szólnak! — pontosan meghatározzák, miből táplálkozik, mi is élteti a magyar
szellemet Erdélyben ezer esztendeje. Mi nem feledhetjük, nem is fogjuk feledni soha
a történelmi tényt: „Erdély időszámításunk utáni 896-tól 1918-ig mindig is osztatlan egységet
képezett és a történelmi Magyarország szerves alkotórésze volt!"
A trianoni döntést követően kibocsátott Kós Károly-hitvallás minden szava máig
időszerű. Különösen a tanulságokat levonó befejező rész két mondatát ajánlanám mindenki
figyelmébe, idehaza és a határon túlra is. A két mondat ekképpen hangzik: „Kiáltom
a jelszót: építenünk kell, szervezkedjünk át a munkára. Kiáltom a célt: a magyarság nemzeti
autonómiája."
Amikor az Erdély Művészetéért Alapítvány meghirdette pályázatát — miként azt
felhívásunkban is megfogalmaztuk —, olyan alkotásokat várt, amelyek művészi eszközökkel
mutatják be Erdély természeti szépségeit, hagyománykincsét, az ott élő emberek mindennapi életét és a magyar kultúra évezredes értékeit. Kívánalom volt, hogy a pályaművek
segítsék elő az Erdélyben élő népek barátságát és megértését. Úgy véljük, a kiállított művek
eleget tettek a támasztott feltételeknek. Magukért beszélnek. Szeretnénk remélni, hogy
a megértéshez az is hozzátartozik: megvalósul a Kós Károly által kitűzött cél, az erdélyi
magyarság kulturális autonómiája. Ez az egyetlen békés út a harmonikus együttéléshez,
a történelmi tények tiszteletben tartásához.
A pályázaton azonos feltételekkel vettek részt hivatásos és amatőr képzőművészek.
A beküldött művek alapján nem különíthető el ez a két kategória. Örülünk, hogy sokszínű
tárlatot lehetett összeállítani a pályaművekből, és talán arra is alkalmas ez a seregszemle,
hogy megismerjük az Erdély-szerte, mostoha körülmények között alkotó magyar képzőművészeket. A kiállított képeken két gondolat mindenképpen közös: alkotójuk szülöföldszeretete és hűséges ragaszkodása a magyar szellemiséghez.
HAJDÚ DEMETER DÉNES

96

Sx&vAefzJrl'

Szegediek — Berlinben. Március
elején reprezentatív
néprajzi
kiállítás nyílt (a Móra Ferenc
Múzeum
anyagából,
Juhász Antal
rendezésében, a berlini Magyar Kultúra
Házában. Ugyanott március 21-én lapunk főszerkesztője,
Annus József
találkozott
a magyar irodalom
német barátaival.
(Az est
házigazdája
Kárpáti Pál, a Humboldt
Egyetem
hungarológiai
intézetének
vezetője
volt.) Március 26-án Gergely
András
történész tartott előadást
Széchenyi
Istvánról.
Március 14-én és 15-én ismét
megrendezték Fonyódon a folyóiratszerkesztők tanácskozását
Európaiság a Duna-völgyében
címmel. Erre az alkalomra megjelent A Fonyódi Helikon
új, immár 7. kisantológiája,
amely
szépirodalmi
művek mellett közli az előző évi
tanácskozás anyagát is, az irodalmi
folyóiratok helyzetéről. A tanulságos írások sorában Monostori Imre
az Űj Forrás, Bartis Ferenc A Céh,
Szekér Endre a Forrás,
Balázsy
Mária Éva a keszthelyi hírlap- és
könyvkiadás, Laczkó András a Somogy,
Vörös László a
Tiszatáj

ctSz.~ér<x£>

anyagi-pénzügyi helyzetéről és a
további fennmaradási törekvésekről
szól az ínséges időkben.

A Forrás
című,
Kecskeméten
megjelenő
folyóirat második
évtizedének
anyagából
ad válogatást
a
Forrás antológia 1979—1989. A versek,
elbeszélések
és
tanulmányok
mellett
a lapra oly jellemző
szociográfiai
írások
is olvashatók
a
Fűzi László, Pintér Lajos és Szekér
Endre szerkesztette
kötetben.

Németh
László születésének
90.
évfordulója
alkalmából a Németh
László Társaság április 6-án emléktáblát helyezett el Nagybányán, az
író szülővárosában. A Petőfi Irodalmi Múzeum Ember és szerep címmel rendezett kiállítást. Április 18án a Kossuth Klubban volt irodalmi est, amelyen Monostori Imre,
Borbándi Gyula és Vekerdi László
emlékezett az íróra. Ugyanezen a
napon avatták föl Németh emléktábláját Budapesten, az I. kerület,
Pauler u. 3. sz. előtt.

.•I

Ára: 25 Ft

\

. ''

