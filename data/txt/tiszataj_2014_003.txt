tiszatáj
68. É V F O L Y A M

V•

w

Sic*

•

M i

Báger Gusztáv
Bende Tamás
Jónás Tamás
Kibédi Varga Áron
Nagypál István
Rácz Péter
Sós Dóra
Weiner Sennyey Tibor
Zerza Béla Zoltán
versei

űwtítt'

i m '

a ^ i l ?

Grendel Lajos
Márton László
Máté-Tóth András
prózája
Beszélgetés Boka Lászlóval

\

Hl
>
•

sf " "

r•

m . ti?

Gömöri György esszéje
w

- i

5

Herczeg Akos
Muhel Gábor
Pomogáts Béla
tanulmánya

•/"Ssr^Jg-

•

Diákmelléklet
Medgyes Sándor Tóth Árpádról

2014. március

-

••£/

>'

Jj

IRODALMI FOLYÓIRAT
Megjelenteti a Tiszatáj Alapítvány Kuratóriuma
a Csongrád Megyei Önkormányzat,
Szeged Megyei Jogú Város Önkormányzata,
a Magyar Nemzeti Bank,
a Szerencsejáték Zrt.
és a Nemzeti Kulturális Alap
támogatásával

HÁSZ RÓBERT főszerkesztő
ANNUS GÁBOR, ORCSIK ROLAND, TÓTH ÁKOS szerkesztők
DOMÁNYHÁZI EDIT korrektor
SZÉKELY ANNA szerkesztőségi titkár

Felelős kiadó: Tiszatáj Alapítvány
Szedés, tördelés: Tiszatáj Alapítvány
A lapot nyomja: E-press Nyomdaipari Kft.
Szeged, Kossuth Lajos sgt. 72/B
Felelős vezető: Engi Gábor
Internet: www.tiszataj.hu e-mail: tiszataj@tiszataj.hu
Online változat: tiszatajonline.hu
Szerkesztőség: 6741 Szeged, Rákóczi tér 1. Tel. és fax: (62) 421–549.
Levélcím: 6701 Szeged, Pf. 149.
Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303–3440
További információ: 06 80/444–444
Egyes szám ára: 600 forint.
Előfizetési díj: negyedévre 1500, fél évre 3000, egész évre 6000 forint.
ISSN 0133 1167

Tartalom
LXVIII. évfolyam, 3. szám / 2014. március

MÁRTON LÁSZLÓ

Szabadságunk, nyersen (Egy készülő regényből) ............

3

KIBÉDI VARGA ÁRON

Lehet; Koholni; Csak; Pontosan ............................................... 18

JÓNÁS TAMÁS

Ikarus; Összegzés ........................................................................... 20

NAGYPÁL ISTVÁN

Stefcio hagyatéka (kis testamentum) .................................... 21

GRENDEL LAJOS

Rossz idők járnak ........................................................................... 25

SÓS DÓRA

Alex; a hangya .................................................................................. 32

BENDE TAMÁS

nem én; hírek; pincesor ............................................................... 37

WEINER SENNYEY TIBOR

Az összes kék ................................................................................... 40

MÁTÉ-TÓTH ANDRÁS

Az ikonfestő ...................................................................................... 41

BÁGER GUSZTÁV

TD 75; Négy fekete ........................................................................ 48

RÁCZ PÉTER

ennyi elég az elbizonytalanodáshoz; futónövények
között állva; űrhidegben ............................................................. 50

ZERZA BÉLA ZOLTÁN

Az Eredő ember; Befejezhető halott; Befejezetlen szív;
máshova megy ................................................................................. 52

A rekonstruáló kulturális emlékezet és a szakmai középút esélye (Kovács Flóra
és Filep Tamás Gusztáv interjúja Boka Lászlóval) .......... 55
GÖMÖRI GYÖRGY

Egy Eszefdés filológus kalandjaiból ....................................... 68

HERCZEG ÁKOS

Lírai hang olvashatósága én és individuum
határterületén (Vallomás és „Ember-telenedés” a
Szeretném, ha szeretnének című versben) ......................... 73

MUHEL GÁBOR

József Attila Szabad-ötletek jegyzékének szubverzív
jelképrendszeréről ........................................................................ 83

POMOGÁTS BÉLA

Dsida Jenő és a Nyugat „harmadik” költőnemzedéke .... 96

mérlegen
JÓZSA MÁRTA

Továbbírt napló (Kibédi Varga Áron: Szép napok) .......... 108

GAJDÓ ÁGNES

Kirándulás kétezer év irodalmában (Szörényi László
két könyvéről) ................................................................................. 112

HLAVACSKA ANDRÁS

Én, Jónás Tamás, itt vagyok! (Jónás Tamás: Lassuló
zuhanás) ............................................................................................. 116

BÓDI BETTI

Nagypál István A fiúkról és Molnár Illés Hüllők és
izzók című köteteiről .................................................................... 120

BENGI LÁSZLÓ

Poétikai filológia (Kabdebó Lóránt: Mesék a költőről) . 123

művészet
SZUROMI PÁL

Isten takarója (Marosi Kata képkiállítása Szentesen) ... 126

ILLUSZTRÁCIÓK

Válogatás az SZTE JGYPK Rajz-művészettörténet Tanszék
Galériájának kiállításából a címlapon (Kószó Diána festménye), a 37., 52., 57., 59., 72., 88., 92., 116. oldalon, a belső és
a hátsó borítón (Kardos Bencs – Nagy Attila festménye).
(Fotók: Puskás János)

MÁRTON LÁSZLÓ

Szabadságunk, nyersen
(EGY KÉSZÜLŐ REGÉNYBŐL)
Ha a most beköszöntő 1945-ös év számjegyeit összeadjuk, 19-et kapunk eredmény
gyanánt. Léha és cinikus magyarázat volna ebből arra következtetnünk, hogy „az
egyik tizenkilenc, a másik egy híján húsz”, mármint az egyik megszálló hatalmat követő másik. Ugyanígy azzal a mondókával sem érthetünk egyet, amely a rövidesen
szovjet kézre kerülő Budapesten és az 1938 előtti formáját fokozatosan visszanyerő
Csonka-Magyarország nyugati területein fog felhangzani a következő hónapok során: „Jobb volt tavaly, nem volt davaj!”
Egyrészt a mi kis köztársaságunk területén, valamint Állóvíz megyében és a
szomszédos megyékben már a tavalyi, 1944-es év utolsó három hónapjában is
gyakran elhangzott a „davaj” szó, mutatva szó és cselekedet egységét.
Másrészt azt is észben kell tartanunk, hogy az idő múlása minden évvel, minden
órával és pillanattal közelebb visz a kommunizmus megvalósulásához és a mi kis
köztársaságunk tökéletes állammá válásához, márpedig a nagyobb tökéletesség
jobb a kisebbnél, így tehát azért sem lehetett jobb tavaly, mert jóság vagy rosszaság
tekintetében nincs is mihez hasonlítanunk a tavalyi évet.
Ugyanakkor azt se gondolja senki, hogy a 19-es szám a Tanácsköztársaság újjáéledését ígéri. Negyvenöt nem egyenlő tizenkilenccel! Huszonhat évvel ezelőtt mindössze huszonkilenc napig állt fenn a proletárhatalom Hömpölyzug területén, most
viszont hosszú távra szól a néptől jövő megbízatás, és ennek mindennél erősebb garanciája a Polkovnyik elvtárs által képviselt szovjet Vörös Hadsereg! Huszonhat évvel ezelőtt a proletárhatalmat elsöpörte az előrenyomuló királyi román haderő, így
az akkori földműves- és katonatanács nemhogy a földkérdést általában, de még a
Báldogos-dűlő hovatartozását sem tudta rendezni. Mi azonban most, 45 elején, ellentétben 19-cel, a Hömpölyzugi Nemzeti Bizottság ülésein hosszú távú terveket
dolgozunk ki államunk jövőjére nézve, és ezeket sorra meg is valósítjuk!
Hogy csak a fontosabbakat említsem, Suszter elvtárs kimunkálta Hömpölyzug
iparosításának gyorsított ütemtervét. Varga elvtárs, konzultálva egyrészt Csipkár
polgárőrrel, másrészt a földrajzban is járatos Esztrág tanár úrral, kiszámította,
mennyi elektromos áramot termelhetnénk azzal a hővel, amelyet a földkéreg alatti
megolvadt kőzet szolgáltatna, amennyiben a Csótlapos nevű mélyedésben a szovjet
tudomány és technika segítségére támaszkodva, lefúrnánk odáig. Zsindely elvtárs,
Mátrai személyi titkára konzultálva egyrészt a sérüléseiből felgyógyult Najmánnal,

„

4

tiszatáj

másrészt Mariska nénivel, a Demokratikus Nőszövetség elnökével, megtervezte azt
a hatszázötven kilométer hosszú és tíz kilométer széles korridort, amely Erdély déli
részén keresztül vezetve, összekötné Hömpölyzugot Foksánnyal és rajta keresztül a
Szovjetunióval.
Ezen a korridoron lehetne a háború hátralevő heteiben és hónapjaiban Hömpölyöntúlról a Szovjetunióba szállítani a munkaképes német hadifoglyokat, illetve a
transzhömpölyzugi magyar nép által a szovjet népnek ajándékozandó vágómarhák
ezreit, tízezreit; valamint a Szovjetunióból Hömpölyzugba azokat az előre gyártott
beton építőelemeket, amelyekből városunkban harminc év múlva, húsz év múlva a
kommunista jövő gigantikus lakótelepei épülnek majd.
Kidolgoztunk egy tervet arra is, hogy a szovjet házgyári betonpanelekből húsz
év múlva, tíz év múlva, de talán már idén, 1945-ben felépítendő lakótelepeinkhez
földalatti vasutat létesítünk, amelynek közvetlen csatlakozása lesz a nemrég átadott
moszkvai metróhoz, amelyről Tunnyelvihodovszkij főtörzsőrmester számolt be
Zsindely elvtársnak a szemtanú hitelességével. A szovjet tiszthelyettestől kapott
megbízható értesülések, valamint a Tudásszomj utcai elemi népiskolában található
földgömb alapján Zsindely elvtárs kiszámította, hogy a hömpölyzugi földalatti vasútnak, miután áthalad a Kárpátok alatt, lesz egy leágazása Kijevbe, továbbá a
foksányi gyűjtőtáborba is.
Zsindely elvtársat kevéssé zavarja, vagy talán nem is tud róla, hogy Foksány a
Román Királyság területén fekszik, és meglehetősen távol esik a szovjet határtól.
Amikor Najmán erről röviden tájékoztatta, Zsindely elvtárs a rá jellemző optimizmussal úgy vélekedett: ha minden kötél szakad, jó száz kilométerrel tovább építjük
a tíz kilométer széles korridort, amely szovjet-hömpölyzugi közös terület lesz, nemzetközi felhatalmazással. Vagy esetleg, a történelem felismert kényszerűségének
nyomására, meg fog szűnni Romániában a királyság mint elavult államforma.
Úgy hallottam, hogy Zsindely elvtárs a legnagyobb titokban Zazárral is konzultált, akinek személyes tapasztalatai vannak a foksányi gyűjtőtáborról, amelynek barakkjait és bunkereit – úgy hallottuk – még a németek építették, persze nem a saját
katonáik és polgári lakosaik számára. Ám hogy Zazár e tapasztalatait miként osztotta meg Zsindely elvtárssal, azt nehezen tudom elképzelni, mert a külföldön töltött
időszak során olyan hadi és egyéb titkok birtokába juthatott, amelyek súlya alatt elveszítette a beszéd képességét, megnémult.
*
Természetesen nemcsak a Hömpölyzugi Nemzeti Bizottság dolgozta ki széleskörű
együttműködésen alapuló, előremutató terveit, amelyeket a Végrehajtó Tanács egy
vagy kettő, legfeljebb három tartózkodással elfogadott, a Demokratikus Nőszövetség pedig részletekbe menően áttekintett, mindannyiszor élve egyetértési jogával.
Nemcsak, nem bizony. Mert például a helybeli reakció is fonja, szövi, sőt kovácsolja terveit. Csamcsula például úgy hálálja meg Mátrai nagylelkűségét, miután
Mátrai kiengedte őt a városháza alagsorában létesített fogdából, hogy nagy betűkkel

2014. március

5

„

kiírja: „Órajavítást vállalok!!!”, három felkiáltójellel. Mi egyebet jelenthet vagy jelképezhet ez a három függőleges írásjel, mint azt, hogy: „Eljön az én időm, nektek pedig
üt az órátok, és a ti perceitek meg vannak számlálva”?
Cziblesz ezzel szemben „dudvafürdő” nyitására kér engedélyt, azzal a megokolással, hogy az istállótrágya a beléje nyakig merülő emberi testből kiszívja mind a
sárvizet, mind a szőrférgeket, és amikor Mátrai, elnöki jogköréből adódóan, azzal az
indoklással utasítja el Cziblesz kérvényét, hogy városunkban jelenleg található istállótrágya másmilyen célra van előirányozva, és dudvafürdő üzemeltetését egyelőre
nem tervezzük, Cziblesz azzal az igencsak átlátszó magyarázkodással hozakodik elő
a fellebbezésben, amelyet Mátrai természetesen szintén el fog utasítani, hogy ő nem
is a Hömpölyzugban ritkasággá vált szarvasmarhák és lovak ürülékére alapozva
hozná létre a dudvafürdőt, hanem közönséges, friss emberi székletet használna fel,
amelyből szinte korlátlan mennyiség áll rendelkezésre. A karon ülő csecsemő is
könnyen átláthatja, mire próbál Cziblesz a maga sunyi módján célozgatni ezzel a
dudvafürdővel: nyilvánvalóan arra, amire mindig is gondolnak a Cziblesz-féle dudvák és gazok, hogy a kommunizmus építése közben az ember nyakig merül a szarba!
Hasonlóképpen értékelhetjük Slimbarszkinak és Korcsognak azt a próbálkozását, hogy döglött malacból szappant főznek, és ezt a hírt, mint afféle suttogó propagandát, házról házra járva terjesztik! Először is, a mi kis köztársaságunk a függetlenség útját járva már a kommunizmus építésére készülődik. Ahol pedig épül a
kommunizmus, ott semmiféle malac nem döglik meg, vagy ha mégis, akkor az a reakciós erők aknamunkájának köszönhető. A reakciót pedig még szappan formájában sem támogatjuk! Másodszor pedig, Slimbarszki és Korcsog suttogó propagandája azt az átmeneti jelenséget próbálja felnagyítani, mintegy bolhából csinálva elefántot, hogy városunkban jelenleg hiánycikk a szappan, és a tisztálkodás kultúrája
az egészséges leegyszerűsödés tüneteit mutatja.
Igaz is: a dudvafürdő betiltását leghelyesebb a szappanellátás akadozásával indokolni, mert akármilyen eredményes volna is a dudvafürdő, utána mégiscsak mosakodni kellene, méghozzá nem is akármivel, hanem szappannal. A szappanfőzés
betiltását viszont vagy a szükséglet visszaszorulásásával, vagy az alapanyag életben
maradásával és tervszerű hizlalásával, vagy a szappancsempészet elleni küzdelemmel indokolhatjuk. Vagy akár hagyhatjuk indoklás nélkül is.
*
A hömpölyzug-csicsorpusztai gépállomáson 1952. januárban ki fogják javítani a
traktorok felét, februárban a harmadát, márciusra 11 javításra váró munkagép fog
maradni. Hány traktor fog tartozni 1952 első negyedévében a hömpölyzug-csicsorpusztai gépállomáshoz?
A hömpölyzugi Vörös Meteor iskola 7. b osztályának 3 őrse az 1962/63-as tanévben 550 kilogramm fémhulladékot fog gyűjteni. A Vörös Zászló őrs 33 kilogrammal kevesebbet, a Vörös Október őrs pedig 121 kilogrammal többet gyűjt majd,

„

6

tiszatáj

mint a Vörös Csillag őrs. Mennyi lesz az 1962/63-as gyűjtési eredmény a három
őrsre külön-külön lebontva?
A Vörös Vasborona Kolhoz tehergépkocsija 1972. szeptemberben a tagok által a
mi kis köztársaságunknak lekötött sertésállomány részére árpát és kukoricát fog
szállítani, összesen 36 métermázsát, 751 rubel 20 kopejka értékben. Az árpából 23
rubel 20 kopejkába, a kukoricából 19 rubel 70 kopejkába fog 1972-ben egy métermázsa kerülni. Hány métermázsa árpa és hány métermázsa kukorica fogja a Vörös
Hömpölyzug Kolhoz tehergépkocsiján szállítás tárgyát képezni?
A Vörös Terror Állami Gazdaság tehergépkocsija 1951. decemberben a Szabadságvédelmi Parancsnokság munkatársait fogja terepre szállítani a köztársaságunk
területén zajló termelési szabotázsakciók, terményrejtegetések és feketevágások leleplezése végett. A tehergépkocsin másfélszer annyi főhadnagy fog utazni, mint
ahány százados. Ezek együttesen éppen annyian lesznek, mint ahány törzsőrmester. Ha viszont a teherautón utazó szakaszvezetők számából kettőt kivonunk, megkapjuk az őrmesterek és törzsőrmesterek számának kétszeresét. Az őrmesterek
száma 4. Hány szabadságvédelmis fog a tehergépkocsin tartózkodni, ha a tisztek
géppisztollyal és revolverrel, a többiek pedig csak géppisztollyal lesznek felfegyverezve, és összesen 47 lőfegyver lesz a tehergépkocsin?
A hömpölyzugi Vörös Futószalag Konzervgyár 1969 I. félévében 39.698 mázsa
főzelékfélét fog tartósítani. Ez az 1968-as első félév 174 százaléka lesz. Mennyi lesz
1968 I. félév termelése? Hány mázsát fog kitenni a növekedés?
1988. december 31-én a Hömpölyzugi Köztársaság területén 6.238 darab, Szovjet-Közép-Ázsiából behozott, a hagyományos birkánál szívósabb és igénytelenebb
szajgaantilop lesz. Ebből 4.119 lesz a Vörös Vasborona Kolhoz, 2.118 pedig a Vörös
Terror Állami Gazdaság tulajdonában. Hány szajgaantilop lesz 1988 végén magántermelők birtokában?
1979-ben 24.000 szál szegfű vagy begónia gépesített leszedéséért 1,25 munkaegység fog járni. Hány munkaegységet kapnánk 156.000 szál szegfű vagy begónia
gépesített leszedéséért? Hány szál szegfűt vagy begóniát fog Esztike kolhoztag gépesített eljárással leszedni percenként, ha 8 óra alatt le fog szedni 24.830 szálat?
Hány rubel hány kopejka lesz 2013-ban a hömpölyzugi kolhoz Vörös Róka
(Prémfeldolgozó) Melléküzemágában az 1 főre számított átlagjövedelem, ha a kétharmad részéhez még 96 rubel 15 kopejkát kell majd adnunk, hogy megkapjuk a
Vörös Rózsa (Illóolaj-készítő) Melléküzemág 1.375 rubel 80 kopejka átlagát?
A Vörös Mókus őrs és a Vörös Fenyő őrs 1997. július 10-én és 11-én babot fog
szedni a Vörös Horizont Átnevelő Tábor szabadulóknak fenntartott konyhakertjében. A Vörös Mókus őrs eredménye az 1. munkanapon 34 láda plusz 10 kilogramm,
a 2. munkanapon 41 láda mínusz 26 kilogramm lesz. A Vörös Fenyő őrs az 1. munkanapon 31 láda mínusz 19 kilogramm, a 2. munkanapon 49 láda plusz 0,5 kilogramm eredménnyel fog büszkélkedni. Hány kilogramm bab fog 1 ládába férni, ha a
2 őrs a 2 munkanap során összesen 28.694 kilogramm babot fog betakarítani?

2014. március

7

„

A Vörös Horizont Átnevelő Tábor területének 1/6 részén cukornádat, 1/8 részén gumipitypangot (Taraxacum lactens, oroszul kokszagiz), 1/10 részén gyapotot
fogunk termelni 1998-ban. Ugyanebben az évben a tábor területének 1/5 részén
fakitermelés, 1/24 részén nehézfém-bányászat fog zajlani. A többi 2.131 hektáron
más tevékenységek, elsősorban alaki és fegyelmező gyakorlatok folynak majd. Hány
hektár lesz a tábor területe 1998-ban?
A Vörös Horizont Átnevelő Táborban 1999 nyarán 12 új barakk fog épülni. Hány
személy számára készülnek majd az új férőhelyek, ha 125-tel kevesebb férőhely 8szorosa 9.920 lenne?
A Vörös Horizont Átnevelő Táborban 1994. november 7-ig, a (köztársaságunk
fennállásának 50. évfordulója alkalmából elrendelésre kerülő) jubileumi amnesztia
előtt a feketevágásért letartóztatottak átlagosan 8 esztendei, a népellenes propaganda miatt elmarasztaltak átlagosan 13 esztendei, a termelési szabotázsakciók miatt
felelősségre vontak átlagosan 3 esztendei javító-nevelő munkára lesznek ítélve.
Hány fogoly fog tartózkodni a táborban 1994 őszén, ha a teljes körű jubileumi amnesztia során összesen 71.801 esztendőt fog elengedni a Szabadságvédelmi Parancsnokság, és ebből a termelési szabotázsakciók miatt felelősségre vont foglyokra
18.357 esztendő fog jutni? Hány fogoly nyeri majd vissza mozgásszabadságával
együtt népünk bizalmát, ha a népellenes propaganda (ellenséges rádióadók hallgatása, viccmesélés) miatt elmarasztaltakra mégsem fog kiterjedni a jubileumi amnesztia?
1982-ben két hömpölyzugi kolhoztag közül az egyik, név szerint Marhás 360 rubellel többet fog keresni, mint a másik, név szerint Ökrös. Ugyanekkor Marhás, a
polgárőrségből kifejlődő népi milícia segítségét igénybe véve, meg fogja kapni az
Ökröstől neki járó 300 rubel tartozást is. Ugyanez a népi milícia 450 rubelre meg
fogja bírságolni Ökröst a háztáji gazdaságban elkövetett visszaélések miatt, miután
Ökrös a birtokában levő 12 kacsa helyett csak 8-at fog bejelenteni, ezzel szemben
Marhás a cukorrépa-termelési norma 185 %-os túlteljesítéséért 65 rubel rendkívüli
prémiumban fog részesülni. Ily módon Marhás kolhoztakarékkönyvében éppen 4,5szer annyi pénzállományt fog jóváírni a kolhozpénztár, mint Ökrösében. Mennyi
pénze lesz 1982-ben Marhás kolhoztagnak, és mennyije lesz Ökrös kolhoztagnak?
(Egyiknek se lesz egyetlen rubel egyetlen kopejkája sem, mert 1982-re felépül a
kommunizmus, és meg fog szűnni a pénz.)
*
A futárszolgálat megszervezésénél összetettebb és mélyebbre ható problémát jelent
az Állóvíz vármegyében található munkaképes német hadifoglyok összegyűjtése,
majd elszállítása a Szovjetunió területére.
A feladat megoldását némileg akadályozza az a tény, hogy a megye területén jelenleg nem találhatók munkaképes német hadifoglyok, továbbá munkaképtelenek
sem, ezért összegyűjtésük és elszállításuk komoly nehézségekbe ütközik.

„

8

tiszatáj

Amikor emiatt Mrázik elvtársat a Moszkvából Debrecenbe érkező Rákosi előbb
telefonon, majd egy négyszemközti beszélgetés alkalmával kérdőre vonta, Állóvíz
első embere azzal védekezett, hogy ősszel a megye területén nem folytak harcok,
mivel a német és a magyar csapattestek napokkal a szovjetek érkezése előtt visszavonultak. Nem volt számottevő csata vagy ütközet, így foglyok ejtésére sem került
sor.
Nem úgy, mint Miskolc mellett vagy Debrecen térségében, ahol százával csaptak
össze a Tigerek és a T-34-esek, a Pantherek és a SZU-76-osok, valamint a Stugok és
a Kávék. (A Stug a Sturmgeschütz, vagyis „önjáró ostromlöveg” rövidítése, a Kávé
viszont ezúttal nem a kávébab őrleményének élénkítő hatású főzetét, hanem
Kliment Vorosilov marsall nevének kezőbetűit jelenti, miután a harckocsi tervezőjéről, Cselpanról, akit görög nacionalista összeesküvés vádjával még a háború előtt
letartóztattak, majd hamarosan aláíratták vele a beismerő vallomást, pillanatnyilag
semmit sem ajánlatos elnevezni, még egy kipufogócsövet sem.)
Így tehát Miskolc mellett vagy Debrecen térségében több száz, több ezer német
hadifogoly található, akik most is élnek, ha meg nem haltak. Ők viszont már össze
vannak gyűjtve, sőt el is vannak szállítva, így tehát ők sem találhatók Miskolc mellett vagy Debrecen térségében. Én egyébként is a megyei polgári közigazgatás terén
vagyok illetékes, a hadifoglyok kérdésköre pedig a hadseregre – értelemszerűen a
hazánkat felszabadító, hősi és dicső szovjet Vörös Hadseregre – tartozik.
Ezt hallva a köztudottan ingerlékeny természetű Rákosi elvtárs édesanyánk szülőcsatornájának felidézését kombinálta egy életveszélyes fenyegetéssel. Erre pedig
minden oka meg is volt, mert ő maga előzőleg Sztálin elvtárstól hallott egy hasonló
kiszólást, csak éppen oroszul, egy kis kaukázusi akcentussal. A népek bölcs tanítója
nemcsak visszaküldte kerek fejű, rövid nyakú magyar tanítványát az anyjába, hanem arra is felhívta figyelmét, hogy amennyiben nem áll rendelkezésre elegendő
számú német fogoly, úgy a hiányzó néhány tízezer németet elő kell állítani, le kell
gyártani.
Mert mi nemcsak szögesdrótot tudunk gyártani, hanem németet is tudunk gyártani a szögesdrót mögé! És ha ti, magyar kommunista vezetők sürgősen meg nem
tanuljátok ezt a gyártási technológiát, akkor cionistákat is tudunk gyártani a hiányzó németek helyére! Méghozzá ti lesztek az alapanyag, ti magyar kommunista vezetők!
Ilyen gyöngéd, finom tapintattal utalt Sztálin elvtárs a beszélgetőpartner zsidó
születésére, valamint arra a tényre, hogy tudomása van róla: Rákosi eredetileg maga is német hangzású nevet viselt. Bizony ám, Rosenfeldnek hívták zsenge gyermekkorában. Így tehát, ha nagyon akarjuk, vagy ha épp nem vagyunk a legjobb kedvünkben, akár őt is munkaképes német hadifogolynak tekinthetjük vagy nyilváníthatjuk.
Amíg csak tekintjük annak, addig olyan hadifogoly, aki meghatározatlan ideig
tartó szabadságot kapott, de aztán esetleg nyilvánítjuk is.

2014. március

9

„

*
Sztálin elvtársnak is minden oka megvolt rá, hogy ne legyen a legjobb kedvében.
Még októberben kinézett a Kreml mindent látó bűvös ablakán, és látta, hogy a 2.
Ukrán Front és személy szerint Malinovszkij elvtárs Miskolc mellett és Debrecen
térségében piszmog. Sehogyan sem akar kibontakozni az előrenyomulás!
Felhívja házi telefonján Malinovszkij elvtársat, és megkérdezi tőle: mi lesz már,
te szarjankó? Így kell áttörni azt a frontot?
Malinovszkij elvtárs krákog, nyöszörög, és tisztelettel jelenti, hogy nagy az ellenség létszáma. Már a magyarok is annyian vannak, mint az oroszok, de a németek
még többen vannak. Mondja Sztálin elvtárs a házi telefonba: hagyjuk a magyarokat,
inkább arra volnék szerfölött kíváncsi: konkrétan hányan vannak azok a németek?
Malinovszkij elvtárs krákog, nyöszörög, és tisztelettel jelenti: konkrétan százharmincötezer-négyszáztizenkilencen.
Sztálin elvtárs egy kicsit előrehajol a mindent látó bűvös ablakban, és látja ám,
hogy Malinovszkij elvtárs úgy hazudik, mint a vízfolyás. Nincsenek azok a németek
harmincötezren sem. Hát jól van, te Málinkó, hazudjál, ahogy a torkodon kifér. Csak
aztán nehogy úgy járj, mint annak idején Tuhacsevszkij! (Utóbbi férfiú a Vörös Hadsereg fegyvezeti főcsoportfőnöke volt, amíg volt. Kihallgatási jegyzőkönyvén ma is
láthatók a ráfröccsent vércseppek.) Úgyhogy, Málinkó, november hetedikén jelenteni fogod, hogy a Nagy Októberi Szocialista Forradalom huszonhetedik évfordulója
alkalmából elfoglaltad Budapestet, a Balkán-félsziget fővárosát!
Meg vagyok értve?
Beköszönt november hetedike. Sztálin elvtárs kinéz a mindent látó bűvös ablakon, és látja ám, hogy Malinovszkij elvtárs nemhogy el nem foglalta, de még csak be
sem kerítette a Balkán fővárosát. Nemhogy a Duna jobb partján elhelyezkedő hegyes-völgyes részt, de még a sík terepen fekvő pesti oldalt sem. Ott szerencsétlenkedik és totojázik Nagykáta és Vecsés, Gyömrő és Maglód között. Most egy kicsit
megtámadja a 22. SS-lovashadosztályt, az meg egy kicsit visszatámad.
Felhívja házi telefonján Malinovszkij elvtársat, és megkérdezi tőle: mi lesz már,
te poloskafészek? Így kell megostromolni azt a balkáni világvárost?
Malinovszkij elvtársnak most nem kell krákognia és nyöszörögnie, mert pergőtűz hallatszik a közelből, amelyet becsapódások és robbanások tesznek változatosabbá.
Tisztelettel jelentem, a balkáni városvédők óriási létszámfölényben vannak.
Csak úgy hemzsegnek a magyarok, a németek meg annyian vannak, mint a perzsák.
Tíz páncélgránátos hadosztály, húsz lovashadosztály, harminc gyaloghadosztály,
összesen vannak százhatvankilencezer-hatszázharmincnyolcan.
Sztálin elvtárs kihajol az ablakon, és látja ám, hogy Malinovszkij elvtárs úgy hazudik, mintha a marxizmus-leninizmus klasszikusaiból olvasná. Nincsenek azok a
németek huszonötezren sem. Hát jól van, te Molinó, hazudjál akkorát, mint a harmadik ötéves tervben előirányzott lőszergyártás. Csak aztán nehogy úgy járj, mint

„

10

tiszatáj

annak idején Szmuskievics és Rigacsov! (Utóbbi férfiú a Vörös Hadsereg légierőinek
főparancsnoka volt, amíg volt. Előbbi férfiú pedig a Vörös Hadsereg légierőinek előző főparancsnoka volt, amíg átmenetileg Rigacsov nem lett a főparancsnok.)
Egy óra nem sok, annyi türelmet sem érdemelnél, de mi továbbra is bízunk benned, és nem kevesebb, mint másfél hónap haladékot adunk! December huszonegyedikén jelenteni fogod, hogy 65. születésnapunk alkalmából elfoglaltad Budapestet,
és nyomulsz tovább nyugatra, Bécs felé.
Meg vagyok értve?
Eljön december huszonegyedike. Sztálin elvtárs kinéz a mindent látó bűvös ablakon, és látja ám, hogy a dolgozó nép szerte a világon az ő 65. születésnapját ünnepli, csak Malinovszkij elvtárs lustálkodik és lopja a napot. A Balkán fővárosa még
mindig nincs rendesen körülzárva! Például a pilisvörösvári országúton úgy járkálnak ide-oda a katonák és a civilek, mint a teve a tű fokán, és az Esztergomból induló
személyvonat minden nehézség nélkül eljut Újpest vasútállomásig, még csak nem is
késik a menetrendhez képest! Az utcákon járnak a villamosok, és minden utcasarkon szép szabályos rendben zajlik az igazoltatás. Még a Duna-parti kivégzések is
éppoly zavartalanul folynak, mint maga a Duna.
Mi lesz már, te nyüvek vacsorája? Ennyi erővel Berlint is elfoglalhattad volna,
vagy akár Tokiót, Londont és New Yorkot is!
Tisztelettel jelentem, a várost védő németek osztódással szaporodnak. Annyian
vannak már, mint a kínaiak! Jelenlegi létszámuk háromszáznyolcvanötezerkilencszázhatvankilenc fő.
Sztálin elvtárs kihajol az ablakon, és látja ám, hogy Malinovszkij elvtárs úgy hazudik, hogy mindjárt leszakad a mennyezet. Nincsenek azok a németek tizenötezren
sem. (Szakadnak is egész Budapesten a mennyezetek, főleg a pesti oldalon.) Hát jól
van, te Málnalekvár, hazudozzál csak. Hazudjál akkorát, mint a Belomorkanál és a
Ribinszki-víztározó együttvéve. Csak aztán nehogy úgy járj, mint annak idején Jegorov és Mereckov! (Előbbi férfiú honvédelmi népbiztos volt, amíg volt, utóbbi pedig a
nyomába léphetett volna, ha erőteljes fizikai ráhatás következtében nem lépett volna másmilyen nyomokba.)
Hanem tudod mit, édes egyetlen Málnabokrom? Akire már igencsak fenik a fogukat a Mackók, Medvék és egyéb Mézlátók! Ha tényleg olyan sok német katona védelmezi azt a balkáni fő- és világvárost, akkor légy oly kedves, küldd el őket ide,
hozzám, a nagy Szovjetunióba, hogy egy kicsit segítsenek a kommunizmus építésében!
Ők rombolták le az országunkat? Akkor ők is fogják felépíteni!
Mit mondtál, hányan vannak? Négyszázötvenezren? Hiszen jól van! Fogd el őket,
hozd el őket! Mert ha nem, akkor téged ültetlek át az összes hajszálgyökereddel
együtt.
*

2014. március

11

„

Így történt, hogy a szovjet Vörös Hadsereg által felszabadított Magyarországon hirtelen százezres nagyságrendű hiánycikké vált a munkaképes német hadifogoly. A
hiányt pedig sürgősen pótolni kell. Minden felszabadított vármegye, így Állóvíz is
megkapta a ráeső kvótát, amelynek aztán elkészült helyi szintű bontása is: hogy
tudniillik melyik járási székhely hány fő német hadifoglyot tartozik előállítani.
Szép és pontos kifejezés a maga kettős jelentésével ez az előállítani. Mert ugyebár jelentheti azt is, hogy valamit legyártunk, meg azt is, hogy valakit karhatalmi
eszközökkel az illetékes hatóság elé vezetünk. Amikor pedig a felszabadulás következtében a két jelentés átmenetileg összeolvadt, az erre hivatott gépezet magyar
polgári személyekből legyártotta a német hadifoglyokat.
Állóvíz vármegyének 30 napon belül 15.000 munkaképes német hadifoglyot kell
produkálnia, nem egészen függetlenül attól, hogy igazi német hadifogolyból jelenleg
egy sincs a megye területén.
De hát mi az, hogy igazi? Mi az, hogy fogoly? Mi az, hogy német?
Mrázik elvtárs először összeíratta a megyében található három sváb falu, Antalfalva, Nyitnikék és Fogantyú württenbergi eredetű felnőtt férfilakosságát. Aztán
összeíratta a nőket és a gyerekeket is. Aztán melléjük íratta Göbzifalva teljes lakosságát is. Igaz ugyan, hogy az ő ereikben vajmi kevés germán vér csörgedezik, de a
katonai repülőtér és a hozzáépülő bázis miatt már úgyis ki vannak telepítve.
Aztán a listákat átadta a debreceni városparancsnoknak, Sznarjadov vezérőrnagynak. Sznarjadov továbbadta őket Rasztracsik ezredesnek, Rasztracsiktól pedig
eljutottak a Szövetséges Ellenőrző Bizottság elnökéhez, Nakazanycsikov marsallhoz. Nakazanycsikov marsall felhívta Presztuplenycsikov népbiztost, aki a számok
hallatán csak ennyit mondott: „Malo!” Ez pedig azt jelenti, hogy „kevés”, ám ugyanakkor nyilvánvaló célzás Malinovszkij elvtársra is, hogy tudniillik egye meg amit főzött. A munkaképes német hadifoglyokat várják a csatorna- és víztározóépítések a
nagy Szovjetunióban.
Ekkor kezdtek özönleni a névmagyarosítási kérelmek Debrecenbe, az ideiglenes
magyar kormány parasztpárti belügyminiszeréhez. Állóvíz vármegye főispánja,
Mrázik elvtárs tudniillik összeíratta a megye német nevű lakosait, előbb csak a férfiakat, aztán a nőket és a gyerekeket is. Ő csak azt tette, amit a többi kommunista,
szociáldemokrata, kisgazda és parasztpárti főispán is megtett.
A belügyminiszter, Mezei ezek után százával, ezrével hozta létre az új magyar
neveket. Buzgalomban és leleményességben vetélkedhetett volna a nyelvújítás régi
bajnokaival. Szégyenkezés nélkül odaállhatott volna egy Kazinczy, egy Barczafalvi,
egy Helmeczy mellé. Még nem vette észre, hogy a szavak mint hangtestek elvesztették erejüket, és beköszönt a név nélküli, csupasz dolgok uralma. Azt hitte, elég egy
ékezetet odailleszteni egy magánhangzó fölé, és máris bekövetkezik a németgyártás
ellenirányú megfelelője, a magyargyártás.
Ha például valakit úgy hívnak, hogy Hur, ami német szó, és azt jelenti, hogy
„kurva”, akkor elég egy ékezet, és Húr lesz belőle, ami „kifeszíthető, rugalmas szál”,

„

12

tiszatáj

és tősgyökeres magyar szó: népünk íjászó, vadászó korszakára emlékeztet. Ott zeng
benne a nyeregből hátrafelé nyilazás emlékezete is.
És ha valakit úgy hívnak, hogy Eck, ami magyarul „sarok”, akkor legyen belőle
Ék, amiben már az ékesség is benne foglaltatik. Ha valaki Sessel, ami „szék”, akkor
legyen mostantól Szeszély, és már csak a magyar szó jelentése miatt is úgy fogjuk
érezni, hogy a tulajdonosa közénk való.
A belügyminiszter betűcserékkel is kísérletezett. Éppen egy Grosz nevű dézsafalvi lakos nevét változtatta Oroszra, mert hiszen az O betű kerekebb, mint a G, és
orosznak lenni a felszabadulás óta előnyösebb, mint nagynak, vagyis nagy embernek lenni, mert ugyebár a rosszaság, a „rossz”, ha egy G betű áll előtte, németül anynyi, mint „nagy”, amikor behívatták a Szövetséges Ellenőrző Bizottsághoz.
Mezei belügyminiszter elment a megadott helyre pontosan fél kilenckor, kijött
kilenc óra után öt perccel, fél tízkor pedig kiadott egy rendeletet, amely szerint a
névmagyarosítási kérelmek elbírálása újabb intézkedésig szünetel.
*
Ma már, a csupasz dolgok uralmára való tekintettel, amúgy sem érdekes, kinek mi a
neve. Kap mindenki egy azonosítási számot, és annak örüljön, mint okleveles kutya
a csonka farkának.
Berendelik az embereket gazdagyűlésre, amely sohasem oszlik fel. Mozielőadásra, ahol a filmnek évek múlva sem szakad vége. Kukorica betakarítására szomszéd
falu határába, amely szomszéd falu egy másik földrészen található meg, ha megtalálható. Egy kis segítségre, amelynek során a kommunizmus építését kell segíteni,
márpedig az ilyen segítség sohasem lehet kicsi, és a kommunizmusért hozott áldozat sohasem lehet elég nagy.
Berendelik az embereket igazoló okmányok átvétele végett a katonai parancsnokságra. Védőoltás, fertőtlenítés, féregtelenítés, adóbevallás vagy egyszerűen csak
„összeírás” végett városházára, községházára.
Zörgetnek minden ajtón, és aki ajtót nyit, öt év múlva jön haza.
Zörgetnek minden ajtón, és aki nem nyit ajtót, nem jön haza soha többé.
Embersokaságtól nyüzsgő utcának lezárják az egyik végét, lezárják a másik végét, és a forgalmas utca üres. Egy árva teremtett lélek sem tapossa a járdát, és az utca vége sincs már lezárva. Az egyik vége is üresen áll, és a másik vége is üresen áll.
Megáll a vasúti szerelvény a nyílt pályán, és a vonat belsejében utazók végignézik, amint a vonat tetején utazók leszállnak, hogy elinduljanak rendeltetési helyükre.
Megáll a vasúti szerelvény a nyílt pályán, és a vasúti átjáróban várakozó szekérről a gazda végignézi, amint előbb a vonat tetején utazók leszállnak, hogy elinduljanak rendeltetési helyükre, majd a vonat belsejében utazók is leszállnak, hogy elinduljanak rendeltetési helyükre.

2014. március

13

„

Megáll a vasúti szerelvény a nyílt pályán, és amikor újból elindul, akkor a vasúti
átjáróban várakozó szekérnek ott a négy kereke, és a szekér gazdájának ott a hároméves fia.
*
Kagylósi miniszter kihallgatást kért Furazskin hadseregtábornoktól, hogy tiltakozzék az általa túlkapásoknak, hatalmaskodásoknak és önkényeskedéseknek nevezett
jelenségcsoport ellen. A Szövetséges Ellenőrző Bizottság helyettes másodelnöke,
akinek a fején egyfajta zord eleganciával trónolt a tányérsapka, türelmesen hallgatta az ideiglenes magyar kormány kisgazdapárti külügyminiszterét. A tolmácsra már
oda sem figyelt. Értette ő tolmács nélkül is a botcsinálta politikust. Úgy értesült,
hogy Kagylósi egészen a közelmúltig könyvkereskedő volt Piripócson. Most meg
miniszter, de láthatóan sok neki ez a hirtelen rangemelkedés. Talán még most is vásárolhatnánk tőle egy P. Howard-regényt, ha volna időnk olvasni. Azért ő lett a külügyminiszter, mert állítólag beszél idegen nyelveken. De hát most láthatjuk, sőt
hallhatjuk is, hogy ez az állítás nehezen volna alátámasztható.
Amikor vége szakadt a finnugor makogásnak, a hadseregtábornok alsó és felső
ajka jóindulatú mosolyra húzódott. A magas rangú katona úgy viselte az összetartozó két ajkat, mint valami különleges, mozgatható kitüntetést, mint a mellkasát hézagtalanul borító többi negyven érdemrend előzményét és értelmét. Ajkaival azt a
választ juttatta kifejezésre, hogy nem vonja kétségbe: a magyarországihoz hasonló
háborús helyzetben előfordulhatnak félreértések.
Az is előfordulhat, hogy egy felszabadított magyar polgári személy túlzottan hasonlít egy munkaképes német hadifogolyra, és emiatt, persze félreértésből, a Szovjetunióba kerül.
Még az sincs kizárva, hogy ilyen eset nem is egyszer, hanem kétszer, esetleg háromszor is megtörtént.
Tömeges elhurcolásokról beszélni persze túlzás, erős túlzás. Eltűnt személyek
százainak, sőt ezreinek – hogy ő, Furazskin így fejezze ki magát – az égvilágon
semmi nyoma.
Persze a miniszter úrnak szükség esetén jogában áll átfogó vizsgálatot indítani,
amelybe a Szövetséges Ellenőrző Bizottságon keresztül akár külföldi szakértőket is
bevonhat.
Csak az a kérdés, hogy fennáll-e a szükség esete.
Mert például a Szövetséges Ellenőrző Bizottság vizsgálat nélkül is szívesen közbenjár, segítséget nyújt, felkarol és pártfogol. Ha valaki félreértésből a Szovjetunióba került, és nem szeretne tartósan ottmaradni, akkor természetesen bármikor
visszatérhet Magyarországra. Feltéve persze, hogy időközben nem szerez tudomást
olyan hadititkokról vagy titkos termelési eljárásokról, amelyek ismerete miatt egyelőre nem hagyhatja el a körletet vagy telephelyet.
De az ilyen esetek száma nyilván nagyon csekély. Úgyszólván elhanyagolható.

„

14

tiszatáj

Tehát, ismétlem: minden magyar polgári személy, aki félreértésből a Szovjetunióban tartózkodik, visszatérhet Magyarországra. Akár még ma. De legkésőbb
holnap. Persze vannak kivételek. Nem tudom, hányan vannak, de vannak. Mi azonban a Bizottság részéről segítünk az úgynevezett „eltűnt személyek” felkutatásában.
Mindössze arra van szükségünk, hogy a magyar kormány adja meg minden eltűnésre került magyar polgári személy szovjetunióbeli pontos tartózkodási helyét és
postacímét, lehetőleg a helyrajzi számmal és a környék nevezetességeinek teljességre törekvő listájával együtt. És mi azonnal felkutatjuk őket, vagy legalábbis lépéseket teszünk ennek érdekében.
Ha miniszter úr úgy látja jónak, bevonhatjuk a felkutatási folyamatba a Nemzetközi Vöröskereszt magyar tisztviselőit is. Szívesen lehetővé tesszük, hogy ők is eljussanak a Szovjetunióba, ha így könnyebben érintkezésbe léphetnek a félreértésből eltűnt személyekkel. Akár tíz vagy tizenöt évig is végezhetik kutatásaikat a legkülönbözőbb szovjet intézményekben. Feltéve, hogy közben meg nem halnak. És
akkor az ő felkutatásukat is lehet kezdeményezni, hasonló eredménnyel és következménnyel.
De azt ugye a miniszter úr is beláthatja, hogy ennél lényegesen többet mi sem
tehetünk.
Elgondolkodva közelebb lépett Kagylósihoz, és kezébe vette a külügyminiszter
fülcimpáját. Nem rángatta, nem cibálta, nem tépte. Féltő gonddal, óvatos mozdulatokkal nyomogatta, morzsolgatta. Közben pedig ezt mondogatta: „uho, uho”, ami azt
jelenti a mi nyelvünkön, hogy „fül, fül”. Nyilván arra célzott, hogy Kagylósi miniszter
a fülkagylójáról kapta a nevét, és hogy máskor fülelhetne jobban is a kagylóival, mielőtt meggondolatlanul beteszi a lábát a Szövetséges Ellenőrző Bizottsághoz.
Kagylósi azonban nem tudott oroszul, és a hadseregtábornok szavait így hallotta
sajgó fülével: „húha, húha”.
Ennyiből is megértette, hogy jóakaratú, de szigorú és egyértelmű figyelmeztetést kapott.
Körülbelül ugyanekkor Mrázik elvtárs is felkereste Furazskint. Azt a kérdést vetette föl: nem volna-e lehetséges Hömpölyzug teljes lakosságát munkaképes német
hadifogollyá nyilvánítani?
Ezzel ugyanis két legyet ütnénk egy csapásra, sőt inkább hármat!
Egy: rövid idő alatt hiánytalanul feltöltenénk az Állóvíz vármegyére kirótt fogolykontingenst. Kettő: hozzájutnánk a Hömölyzugban felhalmozott élemiszer- és
pénzkészletekhez. Három: felszámolnánk a szabadságharcnak nevezett hömpölyzugi önkényuralmat, a Mátrai-klikk tolvajkirályságát!
Egyébként Hömpölyzugban csakugyan hemzsegnek a német katonaszökevények. Legyen elég Zazárra utalnom, aki azért színlel némaságot, mert nem tud magyarul, csak németül. Vagy még németül sem. Úgyhogy sürgősen fel kellene számolni azt a Hömpölyzugi Köztársaságot!

2014. március

15

„

Ehhez persze a szovjet elvtársak jóváhagyása és főleg szovjet katonai segítség
kellene!
Aki ezek után azt hiszi, hogy Furazskin hadseregtábornok Mrázik elvtársnak is
megnyomorgatta a fülcimpáját, az téved. Furazskin ötletesebb és bonyolultabb
személyiség annál, semhogy önmagát ismételje. Azonkívül az is olvasható volt abban a személyi dossziéban, amelyet Furazskin az iménti szavak elhangzásakor éppen lapozgatott, hogy Mrázik elvtárs az előző világháború éveiben Csort elvtárs tanítványa volt, ami tiszteletreméltó életrajzi tény. (Abba most ne menjünk bele, hogy
Csort elvtárs utóbb helyeselte a Bethlen-Peyer paktumot, és még az 1920-as években Csörszre magyarosította a nevét.)
Így tehát Furazskin hozzá sem nyúlt Mrázik elvtárs fülkagylójához, hanem a feje
búbját simogatta meg. Kellemes, könnyed, futó érintés volt, Mrázik elvtárs mégis
úgy érezte: bunkósbottal és acélpöröllyel verik ki a fejéből Hömpölyzug németté
nyilvánításának ma még időszerűtlen tervét.
*
A félreértésből német hadifogolynak minősülő munkaképes magyar polgári személyeket várja a kommunizmus útján gyors léptekkel menetelő Szovjetunió.
Várja őket a Glavnoje Upravlenyije Sztrojityelsztva Dalnyevo Szevera, vagyis Távol-Északi Építkezések Főparancsnoksága, népszerű nevén DALSZTROJ.
Várja őket a Glavnoje Upravlenyije Lagerej Promislennovo Sztrojityelsztva,
vagyis Ipari Építkezések Táborainak Főparancsnoksága, népszerű nevén GLAVPROMSZTROJ.
Várja őket a Glavnoje Upravlenyije Lagerej Gidrotyehnyicseszkovo Sztrojityelsztva, vagyis Vízierőművi Építkezések Táborainak főparancsnoksága, népszerű
nevén GLAVGIDROSZTROJ.
Várja őket a Bjuro Iszpravityelnyih Rabot, vagyis Javító Munkaügyi Iroda, népszerű nevén BIR.
Várja őket a Hozjajsztvennoje Upravlenyije Minyisztyersztva Vnutrennyih Gyel,
vagyis a Belügyminisztérium Gazdasági Parancsnoksága, népszerű nevén HOZU.
Várja őket a Narodnij Komisszariat Lesznoj Promislennosztyi, vagyis Fakitermelési Népbiztosság, népszerű nevén NARKOMLESZPROM.
Várja őket az Upravlenyije Lagerej Lesznoj Promislennosztyi, vagyis Fakitermelési Táborok Parancsnoksága, népszerű nevén ULP.
Várja őket az Upravlenyije Lagerej po Sztrojityelsztvu Nyeftyepererabativajuscsih Zavodov, vagyis Kőolajfeldolgozó Üzemeket Építő Táborok Parancsnoksága,
népszerű nevén ULSZNYEZ.
Várja őket az Upravlenyije Lagerej Zseleznodorozsnovo Sztrojityelsztva, vagyis
Vasútépítési Táborok Parancsnoksága, népszerű nevén ULZSEDOSZ.
Várja őket az Upravlenyije Aerodromnovo Sztrojityelsztva, vagyis Repülőtérépítkezési Parancsnokság, népszerű nevén UADROMSZ.

„

16

tiszatáj

Várja őket az Upravlenyije Lagerej Gornorudno-Metallurgicseszkoj Promislennosztyi, vagyis Ércbányászati és Kohászati Táborok Parancsnoksága, népszerű nevén ULGOMEPRO.
Várja őket az Upravlenyije Lagerej po Sztrojityelsztvu Predprijatyij Csornoj Metallurgii, vagyis Vaskohászati Vállalatok Építkezéseinek Parancsnoksága, népszerű
nevén ULASZTROPRECSOM.
Várja őket az Upravlenyije Aszbesztnoj Promislennosztyi, vagyis Azbesztipari
Parancsnokság, népszerű nevén UASZBEP.
Várja őket az Otgyel Proverocsno-Filtracionnih Lagerej, vagyis Ellenőrző-Szűrő
Táborok Ügyosztálya, népszerű nevén OPFL.
Várja őket a Rajonnovo Geologorazvedocsnoje Upravlenyije, magyarul Geológiai
Kutatások Területi Parancsnoksága, népszerű nevén RAJGRU.
Várja őket a Glavnoje Upravlenyije Lagerej, vagyis Táborok Főparancsnoksága,
népszerű nevén GULAG.
*
Hasznos munkát végeznek majd a Vajgacsszkij Lágerben, a Kara-tenger bejáratánál
fekvő Vajgacs-szigeten (keleti hosszúság 59°, északi szélesség 70°), ahol cink- és
ólomérc-kitermeléssel fogják magukat hasznossá tenni.
Hasznos munkát végeznek majd a Recslagban (keleti hosszúság 64°, északi szélesség 65°) és a Vorkutlagban, az Usz felső szakaszánál (keleti hosszúság 66°, északi
szélesség 68°), ahol téglagyártással és mozdonyjavítással fogják magukat hasznossá
tenni.
Hasznos munkát végeznek majd a Dzsugdzsurszkij Lágerben, a Léna felső szakaszánál, Jakutszk közelében (keleti hosszúság 129°, északi szélesség 63°), ahol cellulózgyártással és kőfejtéssel fogják magukat hasznossá tenni.
Hasznos munkát végeznek majd Magadan környékén (keleti hosszúság 152°,
északi szélesség 61°), az Ohotszki-tengertől kisebb-nagyobb távolságra fekvő fióklágerekben, az Elgenszkoje Lagernij Otgyelben, a Tyenylagban, a Pomzsilsztrojban,
a Soszdorlagban, a Juzlagban, a Zaplagban, az Omszukcsanlagban, a Jansztrojlagban,
az Indigirlagban, a Berelehlagban és a többi LAG-ban, ahol arany-, wolfram, réz-,
molibdén-, vanádium- és krómérckitermeléssel, cementgyártással, laktanyaépítéssel, valamint fakitermeléssel és teherrakodással fogják magukat hasznossá tenni.
Hasznos munkát végeznek majd a Janlagban, a Jana középső szakaszánál, Verhojanszk közelében (keleti hosszúság 134°, északi szélesség 68°), ahol földalatti szerelőcsarnokok kialakításával, valamint a Zirjanlagban, az Ingyirka alsó szakaszánál,
minden lakott helytől távol (keleti hosszúság 145°, északi szélesség 69°), ahol kavicsbányászattal és kőolajtartályok tisztításával fogják magukat hasznossá tenni.
Hasznos munkát végeznek majd Szovjetszkaja Gavanyban, a Tatár-szoros partján, Csehov egykori szahalini lakóhelyével szemközt (keleti hosszúság 141°, északi
szélesség 48°), ahol halfeldolgozással és urándúsítással fogják magukat hasznossá
tenni.

2014. március

17

„

Hasznos munkát végeznek majd a Habarovszk (keleti hosszúság 134°, északi
szélesség 47°) és Birobidzsan (keleti hosszúság 132°, északi szélesség 48°) környéki fióklágerekben, a Dalnye-Vosztocsnij Iszpravityelno-Trudovoj Lagerben, a
Primorlagban, a Jugorlagban, a Jermakovlagban, a Burepomlagban, az Urgallagban
és a Birlagban, ahol repülőgép- és lőszergyártással, csatornaépítéssel, mezőgazdasági termelőmunkával, külszíni barnaszénfejtéssel, vaskohászattal és kohósalakújrahasznosítással fogják magukat hasznossá tenni.
Hasznos munkát végeznek majd a Kazahsztán területén található Karlagban (keleti hosszúság 72°, északi szélesség 49°) és Karagandaugollagban (keleti hosszúság
75°, északi szélesség 50°), ahol bőrcserzéssel, síküveggyártással, vasútépítéssel és
robbanófejek összeszerelésével fogják magukat hasznossá tenni.
Hasznos munkát végeznek majd a Kaszpi-tengerhez közel eső Nyebitdagszkij
Lagerben (keleti hosszúság 54°, északi szélesség 38°), ahol kőolajvezeték építésével
és kőzúzalék előállításával, az Asztrahanylagban (keleti hosszúság 48°, északi szélesség 46°), ahol mocsárlecsapolással és szűzföldek feltörésével, a Mabacskalalagban (keleti hosszúság 47°, északi szélesség 43°), ahol alumíniumgyártással és húsfeldolgozással, valamint a Prikaszpinszkij Lagerben (keleti hosszúság 49°, északi
szélesség 39°), ahol vasúti talpfák előállításával és kábelfektetéssel fogják magukat
hasznossá tenni.
És ha az összes többi lágert megemlíteném, ahol Sztálin elvtárs lehetővé teszi a
Szovjetunió ellen fegyverrel harcoló fasiszta gonosztevőknek, hogy átnevelődjenek,
és visszatérjenek a dolgozó nép nagy családjába, akkor bizonyára elterelném a figyelmet a mi kis köztársaságunkról, amelynek polgárai a maguk módján, a helyi
adottságokhoz igazodva építik a kommunizmus hömpölyzugi változatát.

„

18

tiszatáj

KIBÉDI VARGA ÁRON

Lehet
Amit várni nem lehet,
az borítja el a világot.
Amit látni nem lehet,
türelmesen az világít.
Amit hinni nem lehet,
arra vár az egész világ.
Amit még gondolni sem lehet,
attól szédül öt világrész.

Koholni
A világ már nem világít:
koholják mint a valóságot.
Ritkán, de rendületlenül:
vádak nincsenek.
A fény leállt, vádakat most már nem koholnak:
Mindenki a valóságot tagadja.
A valóság pedig fénytelen. Szemtelen.

Csak
Csak arra, amerre nem lehet,
csak arra, amire nem lehet,
csak gyakran: nincs lemenet.

2014. március

19
Soroksári taccsbíró,
árvalányhajas főnemes,
melankolikus közjegyző.
Azaz: Soroksár helyett Kolozsvár.
A kincsek sorakoznak,
a városok nem.
És az álom sem ad nekem helyet:
helytelen.
Hangtalan.

Pontosan
Akik menetelnek,
akik temetkeznek,
akik feledkeznek,
akik szeretkeznek,
azok nem lépnek túl négy szótagon.
Fegyelmezettek és a fegyelem
rózsát terem,
rózsát és hajnali gyönyört.

„

„

20

tiszatáj

JÓNÁAS TAMÁS

Ikarus
Csak felrobbanni, és a szálló darabokban
felrobbanni újra, szétrobbanni jobban,
olyan apró, szilánkos, forró darabokra,
mint ki rátörni kész üszkös csillagokra.
Széttépni a csontok inait, csak láncok,
soha nem volt egyben, ami egynek látszott,
ököllel sújtani a levegő torkára,
holddá szeretkezni arcom, haloványra.
Egyszerűbbé válni, mint a gomb, az ék, cső.
Széttört létra lenni, nem márványból lépcső.

Összegzés
Minden együtt. Mindenben mozdulat van.
Nincs külön lelkük semmilyen mozdulatban.
Akinek van szeme, akinek van füle:
nem szemfüles, nem fél, hogy felsül-e.
Kiég, becsobban, reppen, termékenyül.
S még valami valamit. Mindezeken felül.

2014. március

21

NAGYPÁL ISTVÁN

Stefcio hagyatéka
KIS TESTAMENTUM

Biciklizések a tó körül
7
indulnom kell, hogy le ne késsem
a tizenegy évemet, felénél se
tartok és peregnek a sorok, félek,
hogy nem tudok visszaemlékezni
a fehér-mézzel teli apró szájakra,
beléjük csepegtetett nedvemet,
sorok között áthajló tekintetekre,
fiatal fényes arcokra, és testekre
8
selyemruhák a táskákra dobva,
fürdőzés közben elhagyott
tangák, gatyák a bokorban, és
felfújt gumimatrac a vízben,
mint megannyi aszott emlék,
úgy úszik el most tekintetem
a tóról a nemek közt nincsen
szellem, testek folynak össze
9
sosem ültünk asztalnál, nem volt
atya, fiú, szentlélek, apa volt meg
anya, esetleg én, meg az asztalon
gőzölgő húsleves, előtte nem
mondtunk el semmit sem, vasárnap
sem volt, ültünk, ha éhesek voltunk
és ettünk, boldogok voltunk, mert
szabad volt, szabad ezt mondanom

„

„

22

tiszatáj
10
drága Stefcio, mondd meg, ha
tudod, hányan értek hozzád,
és hányat nem akartál, és lett
volna olyan, akit te érintettél
volna meg igazán, tudod, hogy
minden dolog érdekel, nincs
ami visszakozna, nincs ami
letenné a feltartott kezemet
15
amikor a rózsaszín iszapossá
vált, és amikor nyomottá tett
a nyomorult életem, húszezer
forintom eladom, mert megkapom, mástól, hogy égjen
bennem a vörös színek egyike,
akkor tanultam meg igazán
gyűlölni, földön fekve, rúgva
16
azt mondom magamnak: bűnös vagyok, bántottam azt,
aki egykor kezemet simította
kedvesen és könnyezve
szállt fel a vonatra, rimavska
folyó mellé, sírás és sírás
és szorongás mellett élt velem
gyászba borultam el, istenem

Belenyúlni érdemes
19
sirathatom ifjúságom, de ha
ezzel hencegek, még kabátra
sem lesz elég legközelebb,
mert ha nincs félelem a hideg
ellen, nem lesz újabb jeges

2014. március

23
havazás-emlék a párkányon,
amit újra megnézhetek és
amibe ismét belenyúlhatok
20
aki fél, az mer gyalázni, és
ha hiszed, ha nem, nem
fél használni a kezét, mert
a keze – nem fényes és
nem is arany – alatt bármi
elfér, egy másik kéz, egy
másik fej, hajdan egy láb,
jobbra nem tudja használni
21
aki dús, az szeret táncolni,
van miért a hasát mozgatni,
a jó vacsora, ha jól készítik
elő, tálalva adják a kékülő
ajkak elé, nem lesz többé
morgás, mert az morog,
aki benyalja a hideg-szókat,
a szépülő hús-tájra figyel
22
a hajó elindul a rab szigetről,
elindul nehezék nélkül egy
másik „rabra”, fogoly-katlan,
kopár domboldal, rozsdás
fekete csillék közötti séta a
munkatábor fogcsikorgásai
hallatszanak vissza, munka
nélkül maradt kikötő: üres

„

„

24

tiszatáj

Leírhatatlan öröm
23
örülj, fiam, a fiatalságod szerint,
hiszen, az öröm addig tart ki,
mint egy mese, nem hosszabb,
kesztyűbábbal játszol nekem,
figyeled, ahogy neked nevetek,
egymást rohanjuk le, ki tud
előbb és nagyobbat nevetni,
bolond, aki nevet és jól van
24
nem tudom merre vannak már
a kisfiúk, akikkel együtt bújt
el kislány és kisfiú a bokorban,
a szavak temetni mennek már
gyereket és gyerekeket, hogy
ne lássák a sorstalanság üde
derűjét, a kihűlt szavakba
meneküljenek, a föld alá
25
vigadjon a kisfiús-szív, adjon
isten hozzá békés férfias-kezet
rendkívül nagy férfias-kezet,
férjen el benne kalács, cipó,
falatnyi betegség, maroknyi
félelem, a boldogság meg
mint egy frissen sült forró
gőze szálljon, amíg tart az ég

2014. március

25

„

GRENDEL LAJOS

Rossz idők járnak
Délután rásütött a nap az „Óráscucc“ ákombákom betűire, és Bertit ez idegesítette
egy darabig, meg egyáltalán, hogy jön az, hogy „Óráscucc”, mért nem Órás, vagy Órajavító, vagy Órásmester, vagy mit tudom én. A tavasz elején került Pozsonyba, még
zúzmarásak voltak a fák, idegenek voltak a majdnem sikátorok, de jött a nyár, a „búfelejtő”, és Berti valahogy megszokta a sikátorokat is, lassan belakta az óvárost is,
persze nem szokta meg, alighanem sohasem fogja megszokni, csak valahogy hozzáidomult, mint a csipketerítő a futószalagon készült ebédlőasztalhoz. Fél év alatt sok
haverja volt, de barát, legalábbis egyelőre, egy sem. Reggel nyolc órakor kiment az
Óráscuccal szemben a placcra, és tizenkettőig állt, egyik lábáról a másikra helyezve
a terhelést, ha már nagyon fáradt volt. Aztán szünet. Kipihente magát, és délután
háromtól hat óráig megint csak odaállt az Óráscuccal szemben, és a napfény úgy világította meg az ákombákom betűket, hogy szinte bekapcsolta a kék neont, holott a
fenét, a kék neon csak este világított. Tudta ezt jól, de elhitette magával, mert olyan
jó egy kis hazugságban hinni. Mintha világított volna, persze Berti bosszúságára, és
slussz-passz. A reggeli műszak nehezen indult, de délután már jobb volt a helyzet.
Reggel a Nota bene nehezen ment, csak egy-két példányt adott el belőle, de délután
már jobban kinyíltak a zsebek. Délelőtt egy-két euro, az nem pénz, még rendes cigarettát sem lehet rajta venni. Délután – az más volt. Délután az emberek kevésbé
zsugoriak. No, engedékenyebbek, bár a nagy pénz csak Berti álmaiban létezett. –
Igen, eljött otthonról, mert végre normálisan akart élni. Elölről kezdeni az életet. Igen.
Csakhogy nehezen ment. És ráadásul a délután második felében a napfény visszatükröződött az Óráscucc kajla betűin, úgyhogy csaknem a feje fájt tőle Bertinek.
Az óráscuccban egyetlenegy ember javította az órákat, egy bizonyos Boldis, és
két segédet alkalmazott, két fiatal fiút, akik fölvették a rendelést, és egyébként figyelték az órásmester munkáját nem nagy lelkesedéssel. Berti megleste Boldist,
jobban mondva úgy sem tehetett mást, mert éppen szembe volt vele a műhelyajtaja,
és azt a nagy meleg miatt folyton nyitva tartotta. De a sötét műhelyben sem volt
sokkal hűvösebb, mint az utcán árusító Bertinek. Júliusban esett egy kis eső, de augusztusban egy csepp sem, és délutánonként olyan forróság lepte meg a várost,
hogy Bertinek odaragadt a cipője az aszfalthoz. A két fiú csak lézengett, mint az őszi
légy. De Boldisnak meg sem kottyant a kánikula. Magas volt, és hihetetlenül sovány,
mint az agár, és a sovány emberek jól bírják a meleget. Legalábbis így hallotta Berti.
Este, a munka után, kiszemelt egy nőt, a vasútállomás mellett lakott, mint Berti, és
ugyanabba a kocsmába járt, mint Berti. Nézte őt, és nem merte megszólítani. Nézte

„

26

tiszatáj

őt már második hónapja. A nőnek is feltűnt, de Berti nem közeledett hozzá, és
egyébként is, udvarlója volt, és eleinte összepusmogtak, talán nevettek is rajta, végül levegőnek nézték. Berti szidta magát, mint a bokrot, de hangosan, egyedül, a
szobájában. Eszébe jutott, hogy egy orvos azt mondta diszkréten a mamájának,
hogy túl alacsony az IQ-ja, nehezen tanul, és főleg ha lányokon jár az esze, hát az
kész tragédia. Ha eszébe jutott az orvos aggodalma, mindannyiszor nevetett. Még
hogy alacsony az IQ-ja? Istenem, ha tudná… Pedig hát oda kell mennie a lányhoz, és
megszólítania. És végre összetörik a varázslat. És most már normális mederbe terelődik az egész. Hát, ha jól meggondolja, tényleg nem tanult, csak kegyelemből engedték át a felsőbb évfolyamba, és nem is tudja, hogy hogyan tanulta ki a lakatosmesterséget. De aztán nem dolgozott lakatosként egy percet sem. Pozsonyba vágyott új
életet kezdeni, és most itt is van. Egyedül volt, de jó volt, nem törődött vele senki, de
felkészült rá, hogy nem fog törődni vele a kutya sem. És ő így tartotta ezt jónak. Legföljebb nem mondja majd senki, hogy alacsony az IQ-ja, és nem sajnálják le. Olyan
minden mindegy állapotban volt, és ez kimondottan jó volt.
Augusztus végére viszont megjött az eső, igaz, a kukorica fele elszáradt, és a
szűk szobában, melyet egy pillanatra sem aranyozott be a napfény, ugyanis a szoba
északra nézett és ha felhők borították be az eget, villanyt kellett gyújtani, nos a szobában elszaporodtak a szúnyogok, hogy Berti már harmadik éjszaka nem tudott
rendesen aludni. Éjfélkor kezdett esni, és az eső olyan hatást tett rá, hogy tíz percen
belül úgy aludt, mint egy kisgyerek. Mélyen és álmatlanul aludt. Reggel elkésett, de
ezúttal megbocsátották neki. A Nota Benéseknek a fele otthon maradt, és őt megdicsérték, hogy a kedvezőtlen időjárás ellenére mégiscsak munkába áll. Ő egy kissé
csodálkozott:
– Mit csinálnék otthon? Megesz a penész – mondta.
És kigyalogolt az Óráscuccal szembeni állomáshelyére, mert az már az övé volt.
Valahogy úgy alakult a helyzet, hogy szinte hiányzott volna, mint egy bútordarab,
úgy odanőtt a helyhez. Mivel esett az eső, behúzódott a kapualjba. Régi kapu volt,
óriási rozsdás kilincs nyitotta a kaput, mely mögött penészes fal húzódott, öt méter
hosszú. A semmibe vezetett, jobban mondva egy lejárat felé, de a lejáratot senki
nem kereste. Berti nyugtalan volt, jobban mondva ideges, de erre semmi oka nem
volt. Az időjárás változás, mondta magában, szél fújt, s a széltől ideges lett. Az eső
miatt ritkábban jártak az emberek, komorabbak voltak, és nem akaródzott Nota Benét venniük. Berti állt, mint a faszent. A Nota Bene nem fogyott, mintha ízléstelenséggel lett volna teli az újság. A szél rázta a félig rozsdás csatornát, Bertinek az a
rögeszméje támadt, hogy a következő pillanatban rászakad ez az egész hóbelevanc,
de nem mozdult, mert egy lépésnyivel tovább esett az eső, mintha dézsából öntenék. „A kurva anyádat“, mondogatta, mert nem jutott más az eszébe. Másfél óra
múlva elkezdett sajogni a lába. No, már csak ez hiányzott. Talán az eső hozza a lábfájást? Mert ritkán fájt a lába, de most annál inkább. A hat óra még messze volt, lement volna Dunaszerdahelyre és vissza, és még így is fél óra volt hatig. Ha sokáig

2014. március

27

„

tart az eső, megbolondulok, gondolta. Délután fél hatig két példányt adott el a Nota
Benéből. Fél hatkor azonban fölvirradt rá a szerencse. Az órás állt meg előtte, és három darabot kért.
– Megbolondult? – kérdezte Berti, de nagyot dobbant a szíve.
– Az egyik az enyém, a másik kettő a két srácé. Ma fél órával előbb mentek el.
Majd holnap odaadom nekik.
Jó nagy esernyő volt nála, amolyan békebeli esernyő, még a világháború előttről,
ilyen esernyőt már senki nem hordott. Berti bambán nézett az esernyőre, meg a
szemüveges, agárarcú Boldisra, meg az ő szőke hajára, amely úgy szétállt, mintha
utoljára legalább egy hete fésülködött volna. Boldis rekedten és kissé magasan és
erős hangon beszélt, mert egy picit süket volt. Szlovákul beszélt, mert csak ezt az
egy nyelvet ismerte, a csehes szlovákot, ami se nem cseh, se nem szlovák, hanem
valami istentelenül kevert nyelvjárás egy Szakolca melletti faluból. És még rá is játszott erre a nyelvjárásra, mintha különös büszkeség töltené el, mikor lágy hangzó
helyett keményet mond. A fél év folyamán Boldissal egész jól kijött, már-már barátnak is tekintette, ha nem lett volna túl óvatos. De a múlt még mindig visszahúzta.
Túl közel volt a múlt, amelyet el akart felejteni. A múltnak azonban hosszú karmai
voltak, belopakodott ide is, Pozsonyba is, nem lehetett vele semmit tenni. Talán az
idő… Talán az idő meggyógyítja. Amikor elindultak, közel húzódott Boldishoz, hogy
az esernyője háromnegyed részt betakarja őt. Boldis az első nap, mikor fölkerült
Pozsonyba és nekiállt Nota Benét árulni, szóval mindjárt az első nap megismerkedett vele, és az órás egy Nota Benet is vett tőle. Ettől fogva gyakrabban találkoztak,
és néhány mondatot váltottak, hogy, például, milyen az idő vagy a pozsonyi polgárok túlságosan fenn hordják az orrukat. Szóval egész jól megértették egymást. De ő
gyanakodott. Nem volt semmi oka a gyanakvásra, és mégis gyanakodott. Talán túlságosan meglepte ez a hang, amely az első pillanattól fogva túl megnyerő volt. Józan
pillanataiban, szidta magát eleget, hogy ez a hang gyanús neki, holott a hang barátságos volt, de semmi esetre sem tolakodó. Lerészegítette az a csávó, holott fél esztendő telt el azóta, úgyhogy már ideje másra is gondolni. Ideje szimpatikusnak is
tartani Boldist. Legalábbis ezt gondolta Berti a józan pillanataiban.
Az eső még jobban esett, mint fél órával ezelőtt. Ezért Boldis elhatározta, hogy
sör mellett gyorsabban múlik az idő, így hát betértek az Elnök nevű kocsmába,
amely a köztársasági elnökről volt elnevezve, de a rendetlenséget látva még egy téesz-elnök is megsértődött volna. Igazi kocsma volt, Pozsonyban is rendkívüli, mert
az elmúlt húsz évben sorra felújították és kicsinosították a kocsmákat, és vendéglőként is elmentek volna. Az Elnökről viszont megfeledkeztek, vagy csóró volt a gazdája, és hagyta úgy, ahogy van, lepusztulva. A Nota Benéről esett szó, Boldis két sör
után megígérte, hogy tenni fog valamit Berti érdekében, még nem tudja, hogy mit,
de bízhat benne. Berti megköszönte, de morózusan és halkan, a süket Boldis nem is
hallotta. A Nota Bene nem üzlet, folytatta az órás, a lecsúszottak üzlete. Onnan már
lecsúszni a hajléktalanságot jelenti, mondta, az almabort meg a szagosító gyógy-

„

28

tiszatáj

szert jelenti. Viszont onnan fölfelé is lehet kapaszkodni, csak merni kell. Egy kis bátorság az egész. Egy jó lendület! Ez, meggyőződése, hogy megvan Bertiben, csakhogy túlságosan visszavonult, túlságosan kevés a szuflája. Berti bólogatott. Nem
annyira hitte az órás szavát, mint amennyire erőt próbált meríteni a szavaiból. Végül is, igaza van Boldisnak! Ha ennyire a múltban él, ha ennyire foglya marad a
múltnak, ha ennyire újra meg újra megalázkodik az elmúlt hónapok és évek hatására, nem fog kikerülni soha a múlt árnyékából. A harmadik sör után megállapította,
hogy a múlt éppúgy van, ahogy nincs is, hogy ez az egész a fantázia műve, úgyhogy a
múlt nincs is, ha úgy akarja. És mindjárt jobb kedve lett. No, csak egy picivel. Az viszont tény, hogy a legfőbb ideje, hogy egyszer s mindenkorra lerázza a múltat, és új
életet kezdjen. Ez a harmadik sör után sikerülni is szokott, de másnap jött a kijózanodás, és újra ott állt előtte a múlt, és röhögött, és cinikusan visszarángatta a jelenbe, ahol a múlt ugyanolyan kézzel foghatóan jelen volt, mint az apja, az anyja vagy a
nagyanyja, akik örültek is meg nem is a fiuk pozsonyi szerencsepróbájának. Majd én
megmutatom nekik! De mit mutat meg? Ez valahová a homályba veszett.
– Nos, még megköszönöd nekem, hogy elindulsz a Nota Benéből felfelé a pályán
– mondta a Boldis, de kissé furcsának tartotta, hogy váratlanul tegezi őt. De, aztán
az úgy történt, hogy valahogy büszke is volt rá, mert valami biztonságot adott. Erőt
adott! Szinte apainak tűnt a Boldis viselkedése, és rá is szolgált erre, hiszen jó huszonöt évvel idősebb volt Bertinél.
– Most elmegyünk hozzám – folytatta az órás. – Van egy kis szilvapálinkám, még
alig ittam belőle. Negyedórára lakom innen.
Az esőhöz most már csípős szél is járult. A vár felől fújt lefelé az óvárosba, és mivel a vár felé mentek és fölfelé, minden lépés nehezére esett Bertinek. Rövid idő
múlva izzadságcseppek gyöngyöztek a homlokán, elkeveredve az esővel, úgyhogy
csak az Isten tudta megállapítani, hogy melyik az esőtől és melyik az izzadságtól
származó csepp. Boldis pedig beindult. Arról próbálta meggyőzni Bertit, hogy fényes jövő áll előtte. Persze, ha rá hallgat, senki másra! Huszonöt év az nagy idő!
Mondhatni rettenetesen nagy. Ő is pipogya fráter volt, de ezalatt a huszonöt év alatt
rengeteget tanult. Mindenekelőtt türelmet. Aki nem tanulja meg azt, hogy bizonyos
kérdésekben türelmet tanúsítson, az elveszett ember. És a legtöbb ember ilyen. Az
alkohol, a kábítószer, az örökös veszekedések megölik az embert. Én, például, nem
nősültem meg. És nem is bánom. Még egy másik emberre is vigyázni, emberpróbáló
feladat lenne. Berti előtt alkalom kínálkozott, hogy megkérdezze, akkor minek a sok
házas ember. De Boldis nem felelt rá, úgy látszik, süketebb a kelleténél, vagy csak ha
kényes kérdést kap, süketnek tetteti magát. Aztán arra gondolt, a fene tudja, lehet,
hogy Boldisnak igaza van. A nő csak egy tárgy. Még a legszebb nő is.
A negyedórás járás fél órásra sikeredett, no, éppen itt volt az ideje, mert Bertit
már a méreg fojtogatta. Egy sötétszürke ház előtt álltak meg, valószínűleg a két háború között építették. Amolyan tipikus bérház volt, lerítt a kopott falairól és a gaz-

2014. március

29

„

tenger udvarról a szegénység. Lift nem volt, négy emeletet másztak, a negyedik
emeletnél Berti már hallotta a szívdobbanásokat a fülében.
– No, már itt is vagyunk – fulladozott az órás.
Egy sötét szobába vezette be, előszoba nem volt. Az egész inkább nézett ki raktárhelyiségnek, mint szobának – talán az összezsúfolt bútorok tették, és, finoman
szólva, a nagy rendetlenség. A két istenadta szék üres volt, de Berti ülepe alatt az
egyik megcsikordult, mert a támlája kiállt, talán csak a hétszentség és a sűrű miatyánk tartotta össze, de az is már csak nem sokáig. Boldis hirtelen megelevenedett,
mint a mókus az erdőben. Föl-alá járkált, poharat kerített, teát főzött, egyik cipője
kikötődött, majdnem hasra esett. Újra visszatért Berti sorsának ecsetelésére. Valóságos vízió kerekedett ki a mondandójából. Csak tíz keményen megdolgozott év. Sőt
öt is elég. Nem kell neki egyetemre járni. Viszont ügyesnek kell lenni. A Nota Benét
úgy el fogja felejteni, mint a rossz jegyeket és az azzal járó megaláztatást. A legjobb,
ha már holnap kezdi. Fölmond a Nota Benésnek, és keres valami jobb állást. Pozsonyban mindig lehet új állás után néznie, Pozsony jobb város, mint az ország
minden városa együttvéve. Holnap vesz egy német nyelvkönyvet. Egy év alatt meg
lehet tanulni németül, ha nagyon akar az ember. Közben előkerült a szilvapálinka is.
Berti lehúzott fél decit. A szilvapálinka alaposan megrázta, bele is borzongott. De
Boldis már két decit ivott. Kezdett a terhére lenni Bertinek.
– Kimegyek pisilni – mondta Boldis, és furcsán járt a nyelve. No, mint aki egy kicsit berúgott.
Volt egy kis ajtó, Berti nem is vette észre, hogy ott ajtó is van. Vajon a konyha lehet ott a fürdőszobával? Iszonyú rendetlenség volt itt, látszik, hogy az asszony keze
hiányzik. A házsártos asszony is csak asszony, kevésbé bírja a rendetlenséget. Berti
az asszonyra gondolt. Ideje lenne fölcsípni valakit. Megjelent a szőke nő előtte, de a
szőke nőnek gavallérja volt, és egyáltalán: Bertit lenézi, igen, a szőke nő lenézi
Bertit, azzal a hosszú műszempillával… Az az igazság, hogy még egyszer sem volt
nővel, holott tizenkilenc éves elmúlt már, más gyerek régen túl van az ilyesmin. Ő
meg… Beleborzongott a múlt évbe és az azelőtti évbe. Legszívesebben kiirtotta magából az elmúlt két évet, de ezt nem lehetett. Ez a haláláig üldözni fogja, erről álmodik, ez kíséri láthatatlanul még a temetőbe is. Nincs megnyugvás. Legszívesebben
sírva fakadt volna. De az már túl késő. Boldis túl sokáig maradt. Berti azt hitte, hogy
elaludt a vécé ülőkéjén. Kinyújtotta a lábát. Már nem fájt olyan nagyon. Már-már
azon volt, hogy szép csöndben távozik. De egyszer csak nyílt az az ajtó.
Az első pillanatban röhöghetnékje támadt, mert úgy állt a Boldis meztelen felsőtesttel és rövid gatyában, mint egy szerencsétlen norvég turista, akinek mindenét
ellopták, még a pénztárcáját is. Hát pislogott. Nemcsak süket volt, hanem rövidlátó
is egy kicsit, mert a szemüvegét bent felejtette a fürdőszobában. A szemüvegem,
motyogta, és visszament megkeresni a fürdőszobában vagy a vécében. Hát jól leitta
magát, gondolta Berti, a legfőbb ideje, hogy távozzak. De hamar meglett a szemüveg.
És most különös dolog történt, mondhatni megvilágosodott előtte a szituáció, egy-

„

30

tiszatáj

szerre és könyörtelenül. Boldis még mindig vigyorgott, közelebb lépett hozzá, és
megérintette a csípőjét. Berti az éteri magasságból visszaesett a földre, és még anynyi ideje sem maradt, hogy higgadtan körülnézzen. A nagybátyja, nyögte. A nagybátyám… Tavaly meghalt a nagybátyja, de úgy látszik, csak átköltözött. A feketeség sosem hal meg. A fekete éjszaka minden nap visszatér, és kiköveteli a maga áldozatát.
A nagybátyja meghalt, és a feketeség átköltözött Boldisba, és ha Boldis is meghal, a
feketeség átköltözik egy harmadik személybe, akiről nem is tud, de ő tudja már, és
lesi az alkalmat, hogy Boldis halála után beavatkozhasson. Éppen leszállt az éjszaka.
Nyugovóra térnek a kisfiúk és a kislányok. Nyugovóra tér a család. De miféle családja van neki? Az éjszaka könnyező anya és a holt részeg apa, aki ha dührohamot kap,
fölfordítja az egész lakást. Berti boldog volt, mert nem látta őket több mint fél éve.
És a nagybátyja! Ó, a nagybátyja! Hogy ki nem veti a föld magából! Berti érezte,
hogy egy rettenetes erő farkassá változtatja. Az órás mindebből semmit sem sejtett.
– Tudtam én, hogy nem jársz te lányokkal – suttogta alamuszin. – Kezdettől fogva tudtam.
Nos, minden újra előjött, egy pillantás, és a fél év eltűnt, mintha sosem lett volna,
a nagybátyja meg, a Józsi bácsi, föltámadott, mintha csak egy órára pihent volna le.
A Józsi bácsi gazdag volt, minden alkalommal megajándékozta valamivel, de leginkább pénzt adott neki, jóval több pénzt, mint amennyire fél év alatt összespórolt a
szüleitől, azonkívül, hogy beszámolót tartott, hogy mire költötte a pénzt. A Józsi bácsit ez nem érdekelte. „Költsed el, fiam – mondogatta. – Úgy jó a pénz, ha minél
előbb a nyakára hágnak.“ Hát elköltötte. Közben iszonyatos lelkifurdalást érzett,
mert tisztában volt vele, hogy tilosban jár. Ezerszer megfogadta, hogy Józsi bácsit
kerülni fogja, akár a patkányt vagy az anyatigrist, de ezeregyszer is hozzáment, ha
elfogyott a pénze. A Józsi bácsi jó volt, a Boldis pedig nem olyan jó? Aztán Józsi bácsi
meghalt, éppen a szakmai vizsgára készült, és szinte látta, hogy az elviselhetetlen kő
egyik percről a másikra eltávozik a belsejéből. Akkor úgy látszott, hogy örökre. És
most tessék, visszajött. Visszajött a Józsi egy más alakban. Visszajött a Józsi Boldis
alakjában, és rendkívül ellenszenves volt. Vagy ez csupán védekezés? Nem akarja,
hogy megerőszakolja, de tulajdonképpen a lelke mélyén akarja?
– Eresszen ki. Elmegyek – mondta fojtottan, a dühtől kipirosodva.
– Dehogy mész – mondta ingerülten az órás. – Felőlem itt is aludhatsz. Feküdj
csak le. Pihenj kicsit.
Berti mondani akart valamit, talán egy utolsó, mindenre elszánt mondatot, hogy
eressze ki, mert rendőrt hív, vagy effélét, mert fölemelte a kezét, mintha még gesztikulálni is akarna. De ahogy fölemelte a kezét, már nem volt ura az akaratának. A
keze egyszer csak önálló életet kezdett élni, ő hirtelen nem is tudta, hogy milyen erő
lakozik benne. Az éjszaka farkas képében jelent meg, ő hiába is tiltakozott ellene, a
farkas sokkal erősebb volt, erősebb, mint az anyatigris. Meg az is, hogy nem volt világosság. Boldis elfelejtett lámpát gyújtani, vagy szándékosan hagyta sötétben
Bertit, úgy gondolta, puhább lesz, ha nem gyújt villanyt. A villanyfénynél másho-

2014. március

31

„

gyan alakultak volna az események. Nem olyan tragikusan. A villanyfény mintegy
megfogta volna a karját Bertinek, de legalábbis nem ütött volna olyan keményen. De
minden összeesküdött, mintha az ördög írta volna a forgatókönyvet. Azonkívül
Berti ártatlan volt, a Boldis járt tilosban, és Bertit is rá akarta venni, hogy járjon ő is
tilosban, hiszen ketten voltak, nem tudódik ki semmi, hacsak nem lesz áruló ő. Nos,
még egyszer nem!… Elég volt, még egyszer nem visz a pokolba! És lesújtott a keze,
mintha nem is ökölcsapás lett volna. Boldis nekiütődött egy teljes sebességgel közlekedő vonatnak, ami elröpítette, mint egy hasáb fát. A farkas csak vernyogott, még
a könnye is kicsordult. Ütötte-verte az órást, talán egy fél percig, talán egyig. Boldis
már egyáltalán nem védekezett. Az utolsó ütések már csak szelíd pofonok voltak.
Először azt gondolta, csak elájult. Ősi szokás, gondolta. Verekedett az apja, a
nagyapja, a dédapja, verekedett az egész világ, még az ősember is verekedett, hogy
hozzájusson a jusshoz, az igazsághoz, márpedig az igazság a legfontosabb, hogy ő
nem „buzi”, csak nincs szerencséje a lányokkal. Egészen másképpen alakultak volna
a dolgok, ha az apja segít neki a lányokat megtalálni. De az ő apja örökké részeg
volt, el kellett menekülnie otthonról, rá kellett jönnie, hogy egész más ember, mint
az apja meg az anyja. Szóval a Boldis csak elájult. De már tudta, a lélek legalján tudta, hogy az ájulásból nem ébred föl többé. Először azt érezte, hogy megfagy a keze
meg a lába. A farkasok is így éreznek. Üvöltenek, mert végül is egyedül vannak, és
egyedül lenni annyi, mint üvölteni az éjszakába. Az egyetlen hangos, szava nincs
szó, amely paradox módon nem szól senkihez sem. A jeges ár a szíve felé közelített.
Még nem tudta, hogy mi lesz. Odalopakodott az ajtóhoz, de az ajtó zárva volt. Csikorgatta a fogát. Mibe keveredtem, ismételgette, megöltem az órást a semmiért. A
konyhában, a fürdőszobában, a vécében sem találta a kulcsot. Az a szemét Boldis jól
kicseszett vele. A negyedik emeletről leugrani biztos halál. Egyszeriben halálra rémült. Mit csináltam, mondogatta eszelősen, hiszen elég, ha csak egy pofont adok neki. Fel-alá járkált Boldis lakásában, mint egy ketrecbe zárt farkas. Kibírni az éjszakát
egy halott mellett? Berti érezte, hogy elveszti az eszét. Vagy éppen ellenkezőleg,
megjött végre az esze? Egyszer csak odarohant a csukott ajtóhoz, és dörömbölni
kezdett.
– Segítség – kiáltozta. – Ártatlan vagyok. Ártatlan – kiáltozta torkaszakadtából,
de az utolsó emeleten senki nem lakott.
Vagy tíz percig kiáltozott. Egészen berekedt a torka. Utána leroskadt a padlóra,
és sírni kezdett. Hangtalanul sírt, mint a bogarak vagy a lepkék. Egy éjszaka várt rá,
egy vég nélküli éjszaka, ahol nem fogja lehunyni a szemét reggelig. Bezárkózott a
konyhába, de a hulla a képzeletében jelen volt, mert a képzeletnek nem lehet parancsolni. Reggelre már nem ő lesz. Őbelőle egy idegen test lesz, amelynek semmi
köze hozzá, Bertihez, egy idegen test, idegen vonásokkal. Az idegen testet megragadják a fogdmegek, és elszállítják a rendőrségre. Ő viszont itt marad bezárva a
szobába örökre, mert innen nem lehet menekülni. A hajnal, amely az éjszakát követően jön, őérte sosem jön el.

„

32

tiszatáj

SÓS DÓRA

Alex
„Ez az arc, amit látsz, egymillióba került” –
amikor 23 évesen hárman várták a folyosón
„te mocskos buzi köcsög,
te kis rohadt leszbikus a kurva anyád”
és az egyik a jobb, a másik a bal karját
feszítette és védtelenül maradtak
az érzékeny részek, mint egy
szétboncolt bogár hasa.
Először a falnak lökték –
a kisagyából gyermekkori emlékek szöktek el,
azóta sincsenek meg a darabok,
aztán térddel az arcába –
ahogy az orr négy helyen törik, és
jobbra csúszik, az állkapocs kiugrik
és balra. az orrnyereg 3 mm-re áll meg
az agytól, és a falról csöpög
a pár pillanat alatt ronggyá zúzott test,
hogy a földön ütlegeljék és rugdossák tovább
a magzatpózba összehúzódott lányt.
A barátnője kifutott, mert érezte,
hogy valami baj van – fölé térdelt
és visszahúzta a hátracsúszott nyelvét –
„hívjanak mentőt, mert mindjárt meghal”,
aztán becsúszott a fehér fény
ahol nincsen fájdalom.
A mentősök mondták neki,
hogy le kell mosniuk, mert bekoszolja a mentőt.
ahogy támogatták, egyre kérték csak,
ne nézzen a tükörbe

2014. március

33
Mikor meglátta a szétroncsolt koponyát,
ájult el újra
és a parkolóban tért magához, ahol kirakták,
hogy a saját lábán menjen be a balesetire.
a rendőrök fogták közre, hogy tegyen vallomást
de nem tudott beszélni állkapocs nélkül.
nem baj, a barátnője nyilatkozhat,
hogy mikor futottak el a támadók
„mikor bazmeg, mikor, a halál előtt vagy után?”
Aztán a kórházba mentek és úgy mondták
foghegyről: „tessék megvárni, míg szólítják”
a barátnő berontott a rendelőbe, hogy
„egy ember haldoklik a váróban,
maguk meg itt kávézgatnak?
beperelem magukat, hát nincs lelkiismeretük?”
rögtön öt nővér futott, és az orvosok
a röntgent látva széttárták a kezük, hogy
ők nem mernek hozzányúlni
mentőhelikopter vitte Pécsre,
de csak reggel lett volna fül-orr-gégész –
addig kaphat idebenn egy ágyat.
Saját felelősségére hagyta el a kórházat.
és látta az apját sírni és hallotta az anyját,
hogy „lesz-e még ember a gyerekünkből?”
de ő még mindig nem sírt,
nem voltak könnyei a borzalomra
Reggel házhoz jött egy ismerős doktornő,
az tette helyre az arcot.
először próbálták lefogni két gyakornokkal,
de ő rúgott és sikoltozott,
elege volt a kiszolgáltatottságból.
„Alex, nézz az ujjamra!
nagyon bátor voltál, böszme férfiak
lekötözve se bírják ki mindezt,
még az állkapcsodat visszateszem,
és kapsz akkor nyalókát is”
próbálta megmosolyogtatni, de ő
összeszorított ököllel arra gondolt

„

„

34

tiszatáj
„azért, ami vagyok, aki vagyok”
annyit mondott a doktornő búcsúzóul:
„én most mindent visszaraktam,
de nem lehetek biztos, hogy
rendesen összeforr-e, lehet, hogy kell majd egy korrekciós műtét.”
A nővére etette otthon:
szívószállal szívta fel a kefírt,
és úgy adta a szájába
mint egy madárfiókának –
38 kilóra fogyott és még mindig
ment a tárgyalás.
egy támadóra tudták csak rábizonyítani,
hogy ott volt, és rárontott a tárgyalóteremben
„hát ezért kellett, te kis buzi,
ezért, mert egy sebtapasz van az orrodon?”
a biztonsági őrök úgy vágták vissza
a srácot a székbe, hogy roppantak
a csigolyái, de az arcán ott maradt
a gúnyos mosoly, és kapott
három hónap közmunkát.
Ő meg otthon fejezte be a sulit magántanárral,
és még mindig rémálmai vannak,
de könnyek nélkül mesél róla.
csak a fogközökben telepedett meg az iszony,
valami félelemszerű, de azt mondja,
ő nem magát sajnálja, hanem a szüleit,
hogy át kellett menniük mindezen.
Pestig szaladt, és óvatosan mondja:
nehezen kapott munkát, amiatt, aki.
pakolja a székeket, zárja a kasszát,
tessékeli a részegeket, hogy most már
menne ő is haza, mert fáradt.
napi 12 órában dolgozik,
de mindig van egy mosolya a hölgyemnek,
az uramnak és minden betérőnek,
és nekem is, akit alig ismer, és
mindig figyelmesen hallgat,
és csak halkan, vallomásszerűen mesélte el ezt,

2014. március

35
hogy megértsem,
miért nem beszél nyíltan, és hogy
többet törtek rajta össze mint az arcát;
úgy hordja magában az élményt,
mint egy megkövült embriót,
és érzi a súlyát nap mint nap gyomortájon,
érzi a csontjaiban, hogy
valami nincs rendben,
a világ nincs rendben,
a három hónap közmunka,
és ez a négyéves kisgyerek,
aki nincs meg, mert kiverték az agyából fiatalon,
és pillanatok alatt bezúzták az ártatlanságát,
hát ezért „ami vagyok, aki vagyok”

a hangya
felemelem
a tenyérnyi köveket:
üres a hasuk.
ég veled, hús!
a kókuszdió néma és teli.
kitölti az édes lé.
a szám szélén csurog:
elcsendesedek.
a sziget egyetlen lábnyom:
az enyém. a trópusi
madarak idegen beszédét
én nem beszélem.
a nő dzsungel.
a víz hegei alatt
pikkelyesedik a bőr.
uszonyos testek
gyülekeznek.
a zátonyok tövében.
egy tetemet csipked
a tenger ezer szája.
a forrás mellett egy kereszt.

„

„

36

tiszatáj
a karó a földbe vezet.
a hidroplán füstje
az orromból szivárog.
felhők gyülekeznek,
a madarak hallgatnak.
ég veled, hús!
egy hangya araszol
a homokban,
érzi az esőt.
vonszolja elhullott társát
a felfordult kő felé.
az első dörgés,
az első cseppek.
a villámlások között
halkan dúdol
az ébenfa
fekete gesztje.

2014. március

37

„

BENDE TAMÁS

nem én
ha nem is felejtesz el teljesen de megfeledkezel
majd rólam meglásd leveleid csakúgy mint a gondolatok
amelyek valójában engem jelentenek megfogyatkoznak
el-elmaradnak és nap nap után egyre kevesebb közöm
lesz hozzád ez lesz veszteségünk valódi megértése mert
a beteljesülhetetlen még nyilvánvalóbbá válik
és a korai egymás felé fordulások elvesztik jelentőségüket
ahogy ma a megállóban ültem és szomoryt olvastam
bolyongásait és szenvedéseit éhezését a párizsi regényt
tehát megállt a vonat én pedig azzal az érzéssel hogy
valaki másodpercek óta figyel felpillantottam egyenesen
egy barna szempárba egy hirtelen félrekapott tekintetbe
és arra gondoltam hogy abban a másik városban ahol
ott hagytam az életemet bizonyosan te is ugyanilyen
sóvárgással nézel egy hasonló ablakon túlról másodpercekig
valakit és ugyanígy elkapod az arcod ha lelepleződsz és
valamiért nem tudom miért mégiscsak fájt hogy az a valaki
abban a másik városban minden bizonnyal nem én vagyok

hírek
úgy hallottam napok telnek el úgy
hogy arccal lefelé fekszel a földön
és várod hogy talán magadtól elmúlsz
egy pillanatra mindennek ellenére
szíven talál a gyötrődés ily kétségkívül
pontos és egyértelmű megnyilvánulása
mégsem hiszem hogy létezésed perspektívátlanságáról épp nekem kéne értesülnöm
ne haragudj kérlek de már nem vagyok
képes az ilyesféle hírekkel mit kezdeni

„

38

tiszatáj

pincesor
ferich annának
a dombra indulsz
meredek kőlépcsőn felfelé
még nem sejted hogy hajnal lesz
mikor majd le is ugyanitt
csak éppen
feszülő combbal kissé hátradőlve
aztán egyensúlyozva hazáig
vastag pinceajtók mögött
a hűvösben ülsz
kened a zsíros kenyeret
hagymát szelsz rá
és sóval szórod meg
késhegyről hullik alá a fűszer
paradicsomot karikázol
sajtot eszel mellé
hordóból kancsóba töltik
és előhozzák a vörösbort
a pohár mellé öntöd majd
és foltos lesz a kockásterítő
beissza mielőtt feltörölhetnéd
kilépsz az esti hőségbe
a fák között átszűrődnek a falu fényei
felnézel próbálod megérteni a távolságot
meddig érhet el ez a sötétség
meddig tart valójában az éjszaka
nem biztos hogy jól van ez így
mintha túl régóta szívnál magadba mindent
gyűlik halmozódik a feldolgozhatatlan
leülsz közéjük nagyot nyelsz a borból
hallgatod miről beszélnek
úgy képzelem toscanában is ilyen lehet

2014. március

39
szólalsz meg nagy sokára
nevetnek és koccintanak
pedig nem viccnek szántad
mindösszesen a hőségre céloztál
a fákra a terméskőből kirakott pincefalra
a borra a kockásterítőre a fényekre
a langyos szellőre a távolságra
meg a benned kongó egyedülségre
arra hogy elvesztettél valamit
ami azóta túl régóta szüntelenül
hiányzik

„

„

40

tiszatáj

WEINER SENNYEY TIBOR

Az összes kék
„Az összes kéket ott megtalálod! Menj!
Indulj! Ne késlekedj!” – mondta Maja
Klarić nékem egy fűszeres trieszti hajnalon,
midőn még csak az első őrlángok gyúltak
szeplőket kenve az éjszaka arcára.
„Menj! Indulj! Ne késlekedj…” – mondta –
„…az összes kéket ott megtalálod.” Menj
Opatiján túl – amit én Abbáziának hívok –
menj Rijekán túl – amit én Fiumének hívok –
holott ugyanazok a városok, ugyanazok
az emberek nem tudnak arról, hogy épp
túl megyünk, hogy épp meghaladunk
mindkét név alatt; mert Majának és nekem
két különböző nyelven vannak ugyanarra
szavaink. Tehát tökéletesen értettem azon a
fűszeres trieszti hajnalon, hogy az összes
kéket Fiumén túl megtalálom. Menj
Krk-szigetén túl, ott kis komp vár, onnan fel
Cres városába, és onnan Lubenicébe,
ahol hét bajszos asszony és hetvenhét cirmos
macska lakik. Onnan is tovább, fel
a hegygerincen, fel ameddig csak lehet,
ahol az összes kéket megtalálod,
ahol az összes kék megtalál téged.
Adria, 2011. augusztus 1.

2014. március

41

„

MÁTÉ-TÓTH ANDRÁS

Az ikonfestő
Hetek óta úton volt. El kellett hagynia városát, műhelyét, mindent. Mintha egész addigi életét hagyta volna maga mögött. Örökre.
Tévedett. Ahogy a napok teltek, s a távolság egyre nőtt közte és csak épp az
imént kezdődött múltja között, úgy elevenedett meg emlékezetében mindinkább
minden. Mintha most, hogy elvándorlásra adta a fejét, most lenne egyre mélyebben
és erősebben ott, ahonnan eltávozott, aminek egyszer s mindenkorra hátat akart
fordítani. Képei kísérték, izgatták, szinte teljesen lefoglalták. Különösen a legutóbbi,
amit befejezett, mielőtt rászánta magát az indulásra. A Pantokrátor, amit nem megrendelésre készített. Elsősorban ez a kép, amely olyan hibátlanul mintázta azt a belsőt, amelyet behunyt szemével tisztán látott, ez kísérte útján egyre élesebb körvonalakkal, egyre zaklatóbb erővel. Nem a hiányát érezte, hanem lefoglalta, nyugtalanította. A kép előtti utolsó meghajláskor érzett boldogságot és reményt egyre inkább fölváltotta benne valami szorongató bizonytalanság. Eleinte azt hitte, csak az
elválás miatt van. Gondolta, majd lassan emlékeiből is eltávolodik ez a kép, ahogyan
ő is egyre távolabbra kerül otthonától. De nem, mert a kép maradt, nem halványult,
sőt mind fényesebb és ragyogóbb lett lelki szemei előtt. Ám az a meghajlás nem tudott már elég mély lenni, s a bemutatott művészi áldozat már nem volt képes oda
emelkedni a mindenható lábának zsámolyához.
Lépteit meggyorsította. Nem érzett fáradságot, pedig végig a hegyek gerincén
haladt. Balról a tenger, jobbról a tekintélyes bércek. Egyik kőről a másikra szinte
ugrott, nem is lépdelt. Hajából, szakállából patakzott az izzadság. Tüdeje zilált, karjaival hadonászva hajtotta félre a bozótok ágait. Lábát felsebezték a tüskés ágak.
Mindezzel nem törődött, nem is érzékelte a fájdalmat. Csak hajszolta magát, előre.
Csak el-el, már nem is az egykori várostól, műhelytől, attól az utolsó Krisztusképtől, hanem ettől a mindinkább szorongató érzéstől, a bizonytalansággal keveredett bűntudattól.
Pedig csak egyszer hallotta azt a prédikáló bogumilt, aki a katedrális előtt tüzes
tekintettel és elsöprő lendülettel beszélt. Még is beleférkőzött, mintegy sebet ejtett
benne az éles és ellenállhatatlan beszéd. Pedig a prédikátor be sem fejezhette mondandóját, mert markos diakónusok szaladtak ki a templomból és egyáltalán nem
kímélték a már nem olyan fiatal testet. Derékszíjukat levéve ütötték, eretnek fattyúnak, ördögtől megszállottnak mondták és úgy kergették messzire. Az viszont csak
egyre hajtogatta mondandóját: istenkáromló képimádók pokolra juttok, pokolra
juttok.

„

42

tiszatáj

Azóta ezzel a mondattal birkózott. Most kezdte csak megérteni, ezért kellett
meghoznia a döntést, hogy szakít az eddigiekkel. Még egy utolsó képet elkészít, de
aztán vége. Nem akart a pokolra jutni, annyit nem ér a megbecsültség, hogy mindenüvé tőle rendelték a képeket, hogy már tanulókat is foglalkoztathatott. Ez mind
nem érdekelte. Mélyen hívő ember volt. Minden egyes ikonját és freskóját áhítattal,
Isten irgalmához folyamodva festette. Tudta, mindenki másnál jobban tudta, milyen
nagy a büszkeség kísértése, ezért nem mulasztott el egyetlen imádságot sem. Krisztushoz, az Istenszülőhöz és minden egyes megfestett szenthez mindennap könyörgött. S ha észrevette magán, hogy a templomban azt figyeli, vajon mit gondolnak
képeiről az ott imádkozó hívők, akkor megszigorította böjtjét, sőt egyszer nagypénteken, addig ütötte övével hátát, amíg a barna szíjon meg nem látta piros vérét.
Soha nem érezte méltónak magát arra, hogy szerzetesnek álljon. Ha látta a kanyargós utcákon a kolostor felé sietőket, mindig nagy tisztelet ébredt benne a szent
hivatás és a szigorú életforma miatt. Neki azonban kellett a szabadság, hogy akkor
alkosson, amikor érzi azt a bizsergető belső sürgetést. Mindegy, hogy este vagy éjjel,
vagy kora reggel. S hogy ezen felül ne kelljen neki semmilyen más munkát végeznie.
De ha már nem méltó a szerzetességre, az önmagával szembeni szigort és az imádságok odaadottságát tekintve igyekezett többet is végezni, mint a kolostorban lakók, akiket kiválónak, nálánál sokkal különbnek tartott.
Minden hiábavaló lett volna, hiába imádság, böjt és alkotás? Mindez csak öncsalás, az ördög csábítása? Nagy hazugság, amiben eddig élt – ó én nyomorult bűnös –
verte a mellét, s közben folyvást kapaszkodott a gyér növényekkel kopottasan beszőtt sziklás meredeken.
Így őrlődött az úton, hol hevesebben, hol nyugodtabban számba véve az ikonok
iránti vallásos tisztelet ellen és mellett szóló érveket. Számára mindez húsba, életbe
vágó kérdés volt, amelynek kimenetétől mindent függővé tett. Ha minden, amit eddig hitt és végzett, istenellenes lázadás, herezis, az megbocsájthatatlan bűn és kárhozatot érdemel. Ha viszont lehetséges, vagyis nem tiltott emberi tehetséggel ábrázolni Krisztust és a szenteket, akkor újra kikeverheti festékeit és bemutathatja művészetének vallási áldozatát. Ez utóbbiban már alig bízott. Sokkal inkább abban erősödött meg, hogy hátralévő életében vezekelve, remeteként kell élnie, s a képeket,
melyek kéretlenül is megszületnek lelkében, össze kell törnie és a vezeklés tüzébe
vetnie.
Mert hogyan is vetemedhetett arra is, hogy a kifürkészhetetlen titkot, a mennyei
birodalom felhőiben rejtőző istenséget megfesse. Láthatóvá tenni a láthatatlant –
csak a sátáni gőg indíthatta erre. Hiszen a Biblia is egyértelműen tiltja: faragott képet ne készíts, ne imádj. Emberi alkotás előtt meghajolni, benne tiszteletre méltót
látni, micsoda vakság, a szemek bűnös kéjelgése! Isten a lélekben van, maga is szellem, s mindaz, ami anyag és test, csak eltávolít tőle. A szépség, amit az ember kezével alkot, elvakít, s nem engedi a léleknek, hogy Isten szépségében gyönyörködjék.

2014. március

43

„

Az alkotás szépsége lázadás, a szépség hazug lázadása az egyetlen szép igazsága ellen.
Még hogy Krisztus arc, még hogy a Teotokosz öléből az emberre tekintő gyermek Jézus? Emberi arcot adni az Istennek, s annak, akit a mennyekben lakozó magához vett, istenszülő szűz anyjának? A templomok ikonjai előtt hajlongó hívek
megtévesztése ez, hiszen azt a látszatot kelti, mintha a képekben megtalálhatnák
azt, akit földi vándorlásuk egész idején keresni és vágyni kell. S akit csak akkor lelhetnek meg lelkükben, ha mindent megvetnek, ami anyagi. Nem csak a rútat és az
undorítót, hanem a lenyűgözőt és a kívánatost is. A sátán legnagyobb csalása, melynek hirdetésére az egész tévelygő egyházat is felhasználja, hogy Isten megtestesült
volna, magára öltötte volna a kívánás húsát, a bűn televényét. Nem tette, nem is tehette! Lényege a lélek, ami nem anyag, élete a tiszta távolság, a bűntelen éter. Egy
időre ugyan azt a látszatot keltette, mintha egyesült volna önmaga szöges ellentétével, de csak azért, hogy bizonyítsa, az ember gyilkosa a szentnek, s csak a látszattestből eltávozott lélekbe merülve reménykedhet abban, hogy elkerülheti az örök
halált és a poklok meg nem szűnő rettenetes kínjait. Távozzanak a képek, a szavak,
a szentségnek hazudott keveredés! Legyenek felbolygatva a szentek sírjai, égjenek
pusztító tűzben a csontok, s a velük temetett tárgyak. Legyen végre megtisztítva a
világ a fétisektől, a mágikus erőkkel csábító ereklyéktől, hogy az emberiség rátalálhasson az Isten anyagtalan, megrajzolhatatlan valóságára, és végre hátat fordíthasson a pokolba húzó bálványoknak.
Egész szívével vágyott erre a tisztaságra. Úgy érezte, végtelen hálával tartozik a
Megváltónak, hogy megvilágosította, dacára a sok istenkáromlásnak, melyet ikonjaival elkövetett. Azt kívánta, bárcsak kiégetné szemét a forrón tűző nap, hogy soha
ne lásson többé képeket. És Isten lelkének tüze bárcsak elpusztítaná képzeletét, a
benne élő összes képet, hogy még vágyni se vágyhasson arra, hogy bármelyiket is
megformázza – újra beleesve az idolátria szörnyű bűnébe.
Már hetek óta úton volt, de most kezdte csak igazán érezni, mennyire kifáradt.
Szinte mindene fájt. Egész testét sebek borították, mert a bozótokon át kellett küzdenie magát. Lábán újra és újra felszakadó és elgennyesedett sérülések. Hajában,
szakállában ágdarabkák és bogarak. Maga sem tudta, hány napja ette azt, amit az
erdők kínáltak. Emberrel nem találkozott, vadászni vagy halászni nem volt türelme
hajszoltságában. Súlyából sokat veszített, izmai ernyedtek, s hogy merrefelé is tart
igazán, arra maga sem tudott válaszolni magának.
Gondterhelten, önmagával vívódva, s annak mély fájdalmát cipelve, amire eddig
jutott, egy nagyobb sziklatömb mögötti csobogásra figyelt fel. Szomjas volt, szája
széle szinte cserepesre száradt, olyan régen érintette nedvesség. A hang felé lépdelt,
s a szikla mögött fakadó forrást talált, amely kis patakot táplált. Szinte odarogyott
az éltető forráshoz. Tenyerével merte a vizet, egyszerre akart belőle inni és arcát,
nyakát megfrissíteni. Majd letérdelt, fejét a vízbe nyomta, haját borzolta benne.
Ahogy felemelkedett, a víz a nyakára, mellére, hátára folyt. Nagyon hideg volt, mégis

„

44

tiszatáj

élvezte, hiszen napok óta nem volt része benne. Levetette minden ruháját, az elnyűtt, megviselt köpenyt. Belenyomta a patakba, paskolta a porral, sárral teli rongyait. Aztán mindent egy közeli bokorra terített száradni, majd a szikla simább oldalának dőlt és csak nézett fölfelé a tiszta kék égre, melyen egy felhő sem volt éppen.
Csak nézett fölfelé, és semmire sem gondolt. A lelke volt fáradt. Mélyen meggyötörte a felismerés, hogy mindaz, amit eddigi életében alázatos igyekezettel és szent
áhítattal végzett, hamisság és blaszfémia. Rászedte a sátán, és ő nem vette észre.
Ennek tudata annyira ránehezedett lelkére, hogy még arra sem volt képes, hogy
szomorú legyen, hogy mély bűnbánatra induljon. Csak feküdt a hátán és nézte az
eget, amely tiszta kékségével magasodott a fák fölé, mint egy hatalmas lepel, amely
szelíden borítja be az egész világot. Testét melegítette a nap. Az erdő bogarainak és
madarainak mozgása, bongása, éneke olyan lágyan simogatta, mint az anyaöl. Csak
feküdni akart, pihenni, aludni vagy csak egyszerűen lepihenni a hegy édes ölén, a
menny sátra alatt. Nem érzékelte az időt, sem azt az izgatottságot, amely néha feltört benne, hogy merre kell majd mennie. Még az éhségérzete is elcsitult, pedig már
második napja csak néhány bogyót vett magához, ami a ritkás bozótokon termett.
Amint így pihent a teste és üresen nyugodott a lelke, valahogy halvány, de átfogó
érzés kezdett feltörni benne. Nem lehetett sem nyugalomnak, sem harmóniának
nevezni, és nem is valamilyen céltudat érzelmi előjelének. Inkább valamiféle látogatás előérzetének, amelynek nem tulajdonított jelentőséget, de ott a sziklán hanyatt
fekve és az eget szemlélve érzékelte, hogy valami mintha elmozdult volna a még
friss felismerésbe történt belenyugvása holtpontjáról.
Szemével lassan körbe tekintett. Végig pásztázott a fák lombkoronáján, a szemben magasodó kopasz hegy meredekén. Minden érzékszerve egyre erőteljesebben
érezte az erdő moraját, a növényzet enyhe és összetett illatát, a nap melegét. Egyre
inkább telítettnek érezte magát. Fáradsága már elmúlt, s a lelke sem kongott már
olyan elhagyottan és üresen. Lassan fölült, újra körülnézett, és mint egy maga elé
motyogva egy szó buggyant ki ajkai között: szép. Szépnek látta a szélben táncoló faleveleket, a kopasz meredek délceg tekintélyét, az egybemosódó színes hangokat.
Tudta, hogy mi a szép, hiszen ez a belső érzéke irányította ikonjai megfestésekor.
Nem hibázta el soha a festékek árnyalatait, amiket a gondosan gyűjtött növényekből
és őrleményekből kevert ki. És főképpen egész bizonyos volt alakjai arcának szépségében, az arányokban és abban a tekintetben, melyeken át megvillant, sőt sugárzott a szentség tisztasága és igazsága. Ám ez a szépség, amely itt a forrás melletti
sziklán mezítelenül ülve kerítette hatalmába, valami egészen más volt. Nem a maga
alkotta kép részleteinek és összhatásának szépsége, hanem a természeté. Az Isten
alkotta és áldotta gyönyörű természeté.
Amikor még odahaza az állvány előtt állt, majd mélyen meghajolt, ikonjai szépségével szemben állt. De itt a hegyoldali erdőben, a végtelen kék ég fátyola alatt ő
maga is része ennek a természetnek, melyet a legtökéletesebb mester alkotott,

2014. március

45

„

melynél nincs és nem is lehet szebb, harmonikusabb és igazabb. Ebbe a természetbe illeszkedve, ebbe fonva, ide festve érezte magát. Az imént még azonosulatlanul
kelő benyomás mostanra egész valóját feltöltő élménnyé vált. A teremtett világ a
Mindenható legtökéletesebbre festett ikonja. Amit az ő teremtő keze alkotott, az a
tökéletes istentisztelet tárgya. Ezt illeti a meghajlás, ebből fakad a legmélyebb áhítat. Erre nézve, ezt szemlélve juthatunk az alkotóhoz. Ez nem áll az ember és istene
közé, mint az emberi kéz alkotásai. A teremtő már megalkotta a szentséget, amely
egybevonja az embert istenével. Nincs ennél közvetlenebb látás, és ha Istent imádni
a legfőbb parancsolat, akkor az általa alkotott természet imádásánál nem lehet helyesebb cselekedet.
Lekászálódott a szikláról, ahol már órák óta tartózkodott és háromszoros mély
meghajlással adott tiszteletet a legközelebbi cserjének. Tovább lépett és egy vézna
fa előtt hajolt meg háromszor. Aztán meghajolt a szikla előtt, majd a forrás felé fordulva ugyanígy. Jobb kezével szorgosan vetette magára a keresztet és ajkairól egyre
erőteljesebben pergett ki az imádság: Uram irgalmazz, Krisztus kegyelmezz, Uram
irgalmazz. Nem gondolt semmire, csak átadta magát a lelkében kelt bizonyosság
lendületének. Szaladt erre, szaladt arra, ami felé csak nézett, mélyre hajolt előtte.
Mint egy hatalmas katedrálisban, a falakon és állványokon, a szentély előtt magasodó ikonosztázon levő képek előtt a hívek, úgy végezte imádságait, itt a természet
legszentebb templomában.
Nem érzékelte, mennyi idő telt azóta, hogy leszállt a szikláról. Észre sem vette,
hogy az égre egyre több felhő kúszott, és apró cseppekben szemerkélni kezdett az
eső. Csak amikor már nagyobb csöppekben hullott mezítelen hátára, s kezdte hűteni az áhítattól áttüzesedett imádkozót, akkor nézett fel ismét az égre. Hirtelen nem
is tudta, merre találja ruháját. Mire meglelte, az eső már erősen vert, szakadt. Öszszekapkodott ruháit hasához szorítva, görnyedten futásnak eredt. Oldalazva, rutinnal ugrálva át a kidőlt fákon és kerülgetve a köveket. Nem kellett sokáig menekülnie
a zivatar elől, mert egy barlangra talált, ahova be is szaladt. Gyorsan körülnézett,
hogy nem valamely állat nyughelyére tévedett-e, és hogy kígyófészekbe nem lép-e
véletlenül. Majd ruháját még mindig hasához szorítva megfordult, és csak nézte a
lezúduló esőt, a hirtelen mindenfelé szaladó patakocskákat, ahogyan ömlöttek lefelé
a hegyről, hátukon kisebb ágakat, leveleket, fészkeket hordva. Dörgött az ég, az
egész természet átváltott a napon sütkérező lustálkodásból a zápor keltette felbolydulásba. Ő pedig a barlang szájában állva, védve a lezúduló víztömegtől, megborzongott. Elkezdte magára ölteni valamelyest szárazon megőrzött ruhadarabjait.
Bent is körülnézett még jobban. A barlang magas és tágas volt. Amennyire szeme
megszokta a félhomályt, ki tudta venni, hogy 20-25 lépés mélységű és 8-10 lépés
szélességű barlang bejáratban áll, amely erőteljesen leszűkülve folytatódik a hegy
belseje felé, elnyelve a fényt. Jól esett itt leülnie. Újra fáradtnak érezte magát, de
nem az izmait, hanem egész valóját. Valami történt vele, valami megváltozott, amit
még nem tudott rendbe rakni magában. Csak ült, nézett maga elé a barlang fekete

„

46

tiszatáj

földjére, és nézte a denevéreket a barlang plafonján. Kikémlelt, az eső még töretlen
zuhogott. Ahogy ott ült, mély levegőt vett, aztán még egyet, majd csak lassan, nagyon lassan fújta ki ezt a másodikat, hosszan, ajkai között éppen csak kicsit engedve
mindig, amíg tüdeje teljesen ki nem ürült. Így tett mindig, amikor festés közben
gondolatai elkalandoztak és vissza akarta terelni őket, hogy tovább összpontosítson
a készülő alkotásra. Megrázkódott, mintha fázott volna. Fölállt és úgy döntött, hogy
itt tölti az éjszakát. A barlang bejáratánál talált száraz leveleket és gallyakat, bentebb köveket. Tűzhelyet készített, majd sodorgatni kezdte az egyik szárazabb galylyat a másikba fúrva, hogy tüzet szítson vele. Értett hozzá, s lassan a gallyra helyezett száraz levelek füstölni kezdtek. Óvatosan fújdogálta őket és pár pillanat múlva
apró lángocska jelent meg. A cseperedő lángnyelvek fölé újabb leveleket tartott,
melyek hamar maguk is lángra lobbantak. Aztán egy-két vékonyka tűlevelet. A tűz
kisvártatva békésen lángolt a kövek között, és még jobban megvilágította a barlang
tágas, hosszúkás terét és sima falait.
Kívülről motoszkálást hallott, amely elütött a ritkuló eső zajától. Csak valamilyen állat lehetett. Kezébe vett egy nagyobb szikladarabot és óvatosan a barlang bejáratának széléhez húzódott. Egy hegyi kecske nézett be ebben a pillanatban a barlangba. Szemük egymásba fúródott. Már lendült is a keze és a kecske betört koponyával ott feküdt a barlang szája előtt. Csak be kellett húznia. Az étel elkészítése
nem esett nehezére. Hetek óta inkább növényeket és gyümölcsöket evett, most pedig örült a friss kecske húsnak, amiből jóízűen falatozott. Idő közben az eső is elállt,
párába vonódott az egész hegyoldal, s a lemenő nap sugarai éppen csak áthatoltak a
sűrű párafüggönyön. Kilépett a barlang elé és körülnézett, hátha meglát valamit. Aki
városban élt sokáig, még az erdő magányában is úgy áll meg egy küszöbön, mintha
házából idegenbe lépne ki. Holott itt, ezen a hegyen senki emberfia nem járt még és
rajta kívül most sem tartózkodott senki.
Az elmúlt napok és főként a mai nap vívódásaira gondolt. Már nem érzett olyan
maró lelkifurdalást, csak annak tudatát, hogy megfordult a gondolkodása. Az alkotóból alkotás lett. Mélyen érzett alázattal fogta fel és fogadta el, hogy az Istennek kijáró imádat és tisztelet csak saját alkotásait illeti. Minden emberi alkotás elhomályosítja az Isten képét, az isteni képet. Miközben ezen morfondírozott, lába elé nézett, ahol egy tenyérnyi méretű mélyesdésben megállt az esővíz, s benne visszatükröződött az alkonyuló égbolt.
Leguggolt és a kis tócsa tükrében meglátta homlokát és szemeit. A tükör éppen
csak akkora volt, hogy arca egy részét láthassa benne. Meglepődött, hogy milyen
mélyen ülnek szemei. Újhegyével finoman megérintette a vizet, éppen csak egy egészen kicsit. Apró hullámok keltek és az arc kivehetetlenné vált. Majd egy pillanat
múlva újra rendeződött. Ujját újra és újra a vízre helyezte, fölemelte és érezte, hogyan jelenik meg a tükörben arca felső része, tágra nyílt szemei, sűrű szemöldöke és
homlokából egy vékony csík, amennyi a kis tócsában elfért. Az egyik pillanatban,
amikor a már ismert részlet helyreállását várta, nem saját szemei néztek vissza a

2014. március

47

„

vízből. Hátrahőkölt. Belecsapott a tócsába, hogy elzavarja a kísértést, és fölállt. Ám
kíváncsisága újra leguggoltatta, és lassan tolva előre fejét újra belenézett a vízbe.
Ismét szerette volna elhessegetni a látványt, nem is kezével rácsapva a tócsára, hanem inkább lábával széttaposva, de erőt vett magán. Minden önfegyelmét összegyűjtve tovább nézte a visszatükröződő szempárt. Csak nézte, s nem hitt a szemének, pedig hinnie kellett, mert a visszanéző szempárt legjobban ismerte, sok százszor festette, s azon az estén még egyszer utoljára is ezt alkotta, a Pantokrátor tekintetét. Ezt a krisztusi szempárt látta a vízen, ez nézett rá, mélyreható, erőteljes
határozottsággal, lelkébe hatolva. Ő pedig csak guggolt a látvány előtt és moccanni
sem tudott. A szempár rabul ejtette. Nem a saját utolsó ikonjára emlékeztette, hanem pontosan arra a belső látványra, amit magába nézve, csukott szemmel tudott
felidézni, s aminek minél pontosabb megmintázására egész életében törekedett. S
lám, most, belső viharai csitulván, íme, onnan néznek rá ezek a szemek, ami Isten
alkotása: a hegy, az erdő, a zivatar, az esővíz és ez a kis tükör. Ha hozzányúl ujjával,
elveszíti, ha csak szemléli, újra megtalálja. Nem káprázat, nem sátáni csalafintaság.
A lelkében szétáradó bizonyosság ezúttal nem tévedhet. Most érkezett meg. Ide indult, ide igyekezett, ide hajtotta a kétségbeesés és bűntudat. Itt kellett meglátnia és
megértenie: az ember arca Krisztus arc.
Fölállt, majd meghajolt, mélyre, egyre mélyebbre. Arcát a tócsába fúrta.
Herceg Novi, 2013. július

„

48

tiszatáj

BÁGER GUSZTÁV

TD 75
Mit akarhat megtudni
egy verébtől az ember?
Mit üzen egy veréb
annak, aki nézi?
A válasz kézenfekvő.
Beteg madárka piheg
tenyered fészekmelegében.
*
Egy hídon közlekedünk, a Láncon.
Jár, kel az idő, cammog, bandukol.
Fénnyel tölti a nyelv.
Nyugodt nemzedék vagyunk,
harmincnyolcasok.
Üres papír az asztalon:
kifutópálya
teherszállító szavaknak.

Négy fekete
a puszta közepén áll
a lefüggönyözött vagon
egy reggeliző hely előtt
kis épület fából muskátlikkal
virsli és mustár illata száll
bekukkantok az egyik ablakon
fülkében ízeltlábú lények alszanak
Esti Hírlapot fúj lábam elé a szél
melyik időből jöttem át ide?
ki vagyok én hogy ezt látom?

2014. március

49
kilép a vonatból és Dezső int nekem
tartsak vele egy kávéra
ekkor értem meg
mit akar ez a látomás
erre a hajnalra emlékezni kell
a kávé mennyei
Umberto főzte (naná!)
muskátli levéllel zakója gomblyukában
Ernest hozzánk csapódik
harangzúgásra ébredek

„

„

50

tiszatáj

RÁCZ PÉTER

ennyi elég az elbizonytalanodáshoz
mint aki reggelire rántottát tervez
ebédre pedig tyúkhúslevest
aztán eszébe jut a tyúk
vagy a tojás vitatott elsőbbsége
amint véget nem érő udvariassággal
molesztálják egymást a bejáratnál
csak ön után nem csak ön után
az ilyesmit nézni
olyan lehet mint kimenni az erkélyre
és bár már dél van
valamiképpen reményt sugároz ez is
mint a leveleiket bontogató gesztenyefák
meg postások

futónövények között állva
most még
mint tiszta lap
terül el a ház mögötti
holt mező vetettük
és mind kinő majd a fű
ijedten
nézem amit elföldeltem
többé nem kerül elő
majdnem hogy szégyellem
amit tettem egyáltalán
hogy cselekedtem

2014. március

51
merengve nem maradtam
inkább a korhadt fűrészbakon
ülve
rejtem holott feltárni
szeretném ahogy itt laktak
ösvényüket tetőn a hajlatot
hátuk ívét és a feltöltött süppedést
a megdőlt füvön a harmatok
cseppje legördül vagy fölszárad épp
most várhatom göröngyöket
ahogy a zsenge gyep elborít
alattam

űrhidegben
mint megdőlt kerítésoszlop a meglazult földben
ősszel, s tavasszal megint, miközben betelik
ideje a napnak, nem látom, mint korhad ág,
porlik beton, rozsdás dróton vastag indák, azokat
vékony ágak boga húzza, észre nem venném,
ha nem nézném évszakonként hogy változik,
és hová lesz ereje, szeretném: a gyengeség jele
múljon el – vagy csak ne látsszon – gyorsan
olyan vagyok már mint ázott dűlőút, kitámasztott,
már-régen-eldőlt-volna almafa, termése mint kútba,
úgy huppan a kaszálatlan fűbe le, zajt nem ad,
a lomb nem mozdul, a kert megdermed, a szoba
rád sötétedik és elnyeli utolsó lélegzeted, csak
homályt hagy, a padló nem reccsen, a hangot
veszi el a sötétség köde és a levegőt,
űrhidegben hagylak ott
egyedül

„

„

52

tiszatáj

ZERZA BÉLA ZOLTÁN

Az Eredő ember
Ijjas Tamásnak

Az Eredő ember keresi magában a helyét,
szeretne megállapodni valamiben.
Túl a Nátha-folyón és a Himlő-hegyen,
önmagát keresi magában az Eredő ember.
Fejéből kirepül egy véletlen-galamb,
elképzelt rokonok felé száll.
Mintha agyam helyén volna a szíve,
keresi magát bennem az Eredő ember.
Ideje volna menteni valamit a múltból,
befejezni végre egy befejezetlen szívet.
Keresem magamat az Eredő emberben,
hogy vén vénájában én lehessek a vér.

Befejezhető halott
Legyen a hajnal tökéletes,
sérülés nélküli táj.
Mint egy öngyilkos kör,
hogyha bezárul
a részekből
valami összeáll.
Bejut a szívbe a vérágakon,
lüktető-elhaló eredője.
Vibrál, szétáramlik és átalakul,
mint a kristály úgy mutatkozik meg.

2014. március

53
A halott így lesz befejezve,
akár egy régóta íródó mese.
Megfújom pokoli trombitámat,
és amit érzek, kap majd
egy működő nevet.

Befejezetlen szív
Nevet és szívet adtam a halottnak.
Ahonnan elindultam, oda visszavezetnek
a nyomok.
Álmomban színes kockákból
próbáltalak kirakni.
Majd a gyomromban voltál,
mint valami anyagtalan.
Kiradíroztad a szívem helyére
rakott kavicsokat,
és az Eredő ember hazajutott.

máshova megy
aztán kifordul valami
ajtón és onnantól
máshova megy
máshova megy
miután kifordul
ezt állítom vagy
inkább csak
remélem
és talán ő is azt reméli
hogy én remélem

„

„

54

tiszatáj
hogy kifordul valami
ajtón és onnantól
máshova megy
máshova megy
miután kifordul
aztán ki tudja
hány percet
fog még gyalogolni
és ki tudja hány
perc lesz amíg odaér
az aki kifordul valami
ajtón és onnantól
máshova megy
máshova megy
miután kifordul
merthogy kifordul
magából az kurvaszent
aztán ki tudja hány
percet fog még
gyalogolni

2014. március

55

„

A rekonstruáló kulturális emlékezet
és a szakmai középút esélye
K OVÁCS FLÓRA ÉS FILEP TAMÁS GUSZTÁV INTERJÚJA BOKA LÁSZLÓVAL
Kovács Flóra: Új könyved, az Egyszólamú kánon? (tanulmányok, kritikák. Budapest, Gondolat Kiadó, 2012) már nyitásában az irodalomról való beszéd lehetőségeit vizsgálja; azt a módszert tárod fel, mutatod be, amely arra a kérdésre összpontosít, hogyan lehet az irodalmi korpuszhoz érni oly módon, hogy a referenciákat, a társadalmi berendezkedést, az adott kulturális
beágyazottságot érintve, tudva, az irodalmi mű, annak egysége kiemelt pozícióban maradjon
számunkra. Erről sok kérdést is teszel fel. A kötet egyik legszimpatikusabb vonása, úgy vélem, a
kérdezés, a gondolkodás, gondolkodtatás. A módszer megtalálásában a középutat tartod járhatónak? Mennyiben gondolod ezt a módszert állandóan alakulóban lévőnek?
Boka László: A kérdezés alapelv. Ez talán már a címbeli kérdőjelből, a kérdő attitűdből is
érezhető. Gondolkodtatás végső sorban, s szükségszerű újraértés is. Folyamat, valóban, ahogyan mondod. Nem hiszem ugyanis, hogy biztos, stabil középút lenne az irodalomértésünkben. Amolyan függőhíd ez is, ha képletesen kellene leírnom. Nem egy vasbeton szerkezet, változtathatatlan, kibillenthetetlen valami, de persze egyfajta eszmény ugyanakkor, melyre célként kellene tekinteni. A középútra, a középen állásra erőfeszítések árán kell törekedni, megszenvedni járulékos hozamait, magányát is, ha szükséges. Mint egy újra és újra megküzdendő
állapotra érdemes az ilyen, végső sorban úton levésre tekinteni, az elfogultságoktól – például
ideológiai, aktuálpolitikai elfogultságoktól – mentesen, már amennyire lehet. Olykor a személyes opciókat is zárójelezve, elfogadva a pluralitásnak a különböző irodalomértéseket formáló, legitimáló jegyeit. Ez azt jelenti, hogy az értekezőnek szembe kell néznie történeti tapasztalatokkal és saját elképzeléseivel, illetve a módszerek tekintetében azok folyamatos felülírásával is. Könnyen elbillen ugyanis az ember egyik vagy másik oldalra, egyensúlyoznia és ellenállnia is kell. Ezért szükséges az irodalomtörténésznek önmagát is állandóan kérdezgetnie, korábbi álláspontját is olykor felülvizsgálnia, megkérdőjeleznie.
Filep Tamás Gusztáv: A magam részéről megtaláltam könyved kulcsát – csak nem éppen ebben a most tárgyalandó kötetedben, hanem már az előzőben: A befogadás rétegei (tanulmányok és kritikák. Kolozsvár, Komp-Press. Korunk Baráti Társaság, 2004) előszavában. Ezt
írod ott, a hatodik oldalon: „Tanulmányok és kritikák gyűjteménye ez a könyv. Intelligere és
applicare, elmélet és alkalmazás, némileg tehát gyakorlat is, bár az átfedések bizonyára nyomatékosan elő-előbukkannak. Mindkettőt meghatározza, körülszabja a szkepszis, a termékeny kétely, és a termékeny vágy, amely többre értékeli a jó kérdésfelvetést, mint a közhelyszerű, de biztos választ. Ilyen gondolatmenetek vezérlik az alábbi válogatást. Ezért nem is
akar megnyugodni adott értelmezésekben, annak a paradox állapotnak a tudatában, hogy
sejti, és talán vallja is, mégiscsak biztos tudást, értést, megértést és átfogó értelmezést remél,
miközben ő maga tagadja ezek biztos, átlátható létét. Mint minden értelmezés, megfoghatót,
értéket, és sohasem változót keres, miközben mindennek terhét folyton igyekszik levetni
magáról. Mint ami lezárná, vagy szűkítené szemlélődése körét.” Az ilyen értelmezés nem a ha-

„

56

tiszatáj

gyomány viszonylagosítását célozza; ellenkezőleg, az én fölfogásomban ’szolgálat’, akár – fagyjon meg a levegő! –: még ’népszolgálat’ is – persze nem a mai ideológiák szerinti fölfogásban.
Ráadásul gyakran közvetlenül éppen azoknak a szerzőknek és műveknek az érdekében, akiket
és amelyeket éppen bírálsz. Kiindulópontja az lehet, hogy mi, az én generációm, de részben még
a tiéd is, átéltük, részben megszenvedtük azt a közeget, amelynek kérdéseire a nyolcvanas évek
erdélyi irodalma válaszolni próbált, azonosítottuk a jelentéseket, tudtuk, hogy akkor, megírásamegjelenése idején a szöveg miről szólt. Viszont a korabeli olvasat a korral együtt – illetve bizonyos fáziskéséssel – elvész. S ha jól értem: azt akarod, hogy a szövegben más korok embere is
megtalálja-megtalálhassa a magáét, azaz újabb rétegeire szeretnéd fölhívni a figyelmet. Ez
aligha kérdés, de reflektálhatnál rá!
B. L: Érdekes a felvetésed, ám jórészt egyetérthetek vele. Hogy szolgálat lenne, ezt sosem
gondoltam tételesen, mert jómagam elcsépeltnek és lejáratottnak, legalábbis elkoptatottnak
érzem az irodalom bármilyen típusú „deklarált szolgálatát”, akár marxista, akár népi vagy
bármilyen irányú szolgaelvűségét, s nyílt kollektivitáseszményét. De a történetiség kérdése,
vagyis, hogy egy bizonyos jelentés ne terhelje, ne sajátítsa ki az adott művet, az nagyon fontos. Ez valóban feltétele annak, hogy a szövegben más korok embere is megtalálja-megtalálhassa a magáét, az ő személyes és egyéni világának megfelelően, újabb lehetséges jelentésrétegeket is konstruktívan megjelenítve. Ez nem jelenti azt, hogy bizonyos korábbi értelmezéseket zárójelezni kellene, hiszen tény, hogy az aktualizálás, az új „rétegek” felfedezése nem
jelenthet teljességében referencializálhatatlanságot, hanem éppen fordítva. Az új könyv bevezetőjének talán már második mondata ezt a tényt szögezi le. Azt tudniillik, hogy a szerzői
intenció és az életrajzi vagy történelmi referenciák rögzült, későpozitivista reflexeitől távolodva sem mondhatunk le végképp a művek érték- és érdekpozícióinak összetett kialakulási
folyamatairól, pontosabban ezek vizsgálatáról, tehát a mögöttük lévő társadalmi kontextus
hátteréről és az olvasatokat is befolyásoló hatástörténeti folyamatokról. A szakember számára mindez – bár a középút választása egyáltalán nem jelenti még annak biztos elérését is –
csak az arányok és hangsúlyok árnyalt és összehasonlító elhelyezésében számíthat valós sikerre. Ami viszont a közönséget, az olvasókat illeti, itt az új kontextualizációt mondhatnám
inkább elsődlegesnek és produktívnak, s ebben a szükséges újraolvashatóságot is értem.
Minden lezártságtól, eleve megfejtettségtől és ilyen értelmű egyszólamúságtól mentesen.
Említetted az értékmentést is, mint szándékot: ez viszonylag egyértelmű, remélem legalábbis, vagyis az a szándék, hogy ’bizonyos tudások’ s életművek ne vesszenek el egy korral
együtt, mely felületes értékítéletekben sajnos bővelkedik minden oldalról, s ezáltal félő, hogy
maguk az alkotások is, csupán mint e korszak ’termékei’, sok esetben ideológiai felhangok
kapcsán veszejtetnek majd el…
F. T. G.: Erre visszatérek majd, de marad itt egy lényeges, számomra megoldatlan probléma.
Az, hogy a „hivatásos” olvasó olvasata mindig egyedi: döntően más, mint a „nem hivatásosé”.
Neked ugyanis ahhoz, hogy a szöveg időálló voltát bizonyítsd, alternatív jelentéseket kell feltételezned és találnod a műben. Ez ellentétes, összeegyeztethetetlen az „olvasó” szempontjaival: ő
a változó korokban, de mindig egy adott helyzetben mindig csak egy jelentést keres. Nem fenyegeti-e az értelmezőt az agyonrelativizálás veszélye?
B. L.: Nyilván fenyegeti, de egy mű idézőjeles nagysága nem ettől lesz maradandó. Nem ettől
válik, hogy úgy mondjam, hatásában hosszú életűvé és válaszaiban érvényessé. Azt is mond-

2014. március

57

„

hatnám, a megújhodni képes darabok nem történeti előzményeikkel jelennek meg az új és
újabb olvasóközönség előtt, ez a klasszikusok esetében sincs jó esetben így. Én nem alternatív jelentéseket keresek, de abban egyetértünk, hogy a különböző időbeli fázisok és stílusok
valóban csak a szakmabeliek, tehát az irodalomtörténészek számára – vagy ahogyan Assmann mondja egy helyen, „az ásatást végző régész és az adatokat összeszedegető levéltáros”
számára – válnak újra láthatóvá, akiknek pillantása előtt lehetővé válik az „egymásra következettek egymás melletti jelenléte”. Legalább ennyire hangsúlyos azonban az is, s szintén
Assmannra hivatkozhatok, hogy a kollektív emlékezet nem akkumulál, hanem mindig a jelenből kiindulva rekonstruál. Én mindemellett a professzionális interpretációkat is olyan, irodalomszociológiailag is releváns kontextusnak ítélem, mely történetiségében meghatározta
például azt a kort, az arról való tudásunkat, melyben születtek, vagy melyről szóltak. Ez a kettősség legtöbbször észrevétlenül ivódik be az olvasatokba. Ezért is ’agyonrelativizálni’, hogy
úgy mondjam, nem lehet, ennél kulturálisan sokkalta kötöttebbek vagyunk.
F. T. G.: Álljunk meg egy pillanatra a referencialitás problémájánál. Gyanítom: ha benne élünk
a történeti folyamatban, csak referenciális olvasat lehetséges, még ha nem is tudatosítjuk ezt;
vonatkozik ez arra az olvasatra is, amely tagadja a referencialitást vagy küzd ellene. Egy következő történelmi szakaszban elővett régi könyv új olvasatára is érvényes ez; valami mindig
aktualitást kell, hogy adjon a szövegnek. Tömegeket megszólítani akaró szöveg olvasata nem is
lehet csak esztétikai meghatározottságú; milliók olvasnak anélkül, hogy esztétikai kategóriákban gondolkodnának. Nem kelti-e a hozzád hasonló ’hivatásos értelmező’ azt a látszatot, mintha az utókor olvasata független lehetne az előolvasottságtól s a napi szempontoktól? S az író
sem gondolkodik másban. Camus életművének része a Párizs német megszállásának éveiről
szóló hangjáték, mint ahogy a magyar 1956-ról írt kiáltványszerű szövege is, benne a szigorú
ítélettel a nyugati társadalmak közönyéről. Új esztétikák hazai érvényre juttatásával nem ezt
a(z olvasói) közönyt akarjuk-e kötelező érvénnyel meghonosítani?
B. L: Én a kisajátító olvasatok ellen beszélek csupán. Látni kell, hogy ma is, ha valamit színpadra állítanak – mondjuk manapság a Nemzetiben –, annak lehet számos áthallása, közönségsikere, nem feltétlenül aktuálpolitikai indíttatású, bár az is. Elég, ha csupán két direktor –
egy leköszönő és egy helyét még el nem foglaló – „üzenget” így egymásnak az alkotó egyén
szabadságáról, kiszolgáltatottságáról és szükségszerű torzulásáról, a művészet paradox létéről a hatalom árnyékában. De az értő olvasó (esetünkben néző) ezzel nyilván tisztában van,
számára ez egy ’hasznos’ referencia, ismert kontextus. Érti, érzi, átéli. De azt is tudja, hogy
maga a színre vitt darab – s ezért hozom a színházi példát – már eleve egy értelmezés, egy
rendezői változat. Aktualizálás, új kontextualizáció. Az eredeti mű, mely alapjául szolgált,
nyilván semmiféle itthoni, aktuálpolitikai felhangokkal nem bírhatott keletkezése korában,
legfeljebb olyan általános kérdéseket feszegetett, hogy például az egyén milyen alternatívákkal áll szemben, mennyire kiszolgáltatott, milyen poklokat kell megjárnia, mennyiben lehet
felemelkednie vagy elkerülhetetlenül elbuknia, stb. Ennek (rendezői, értelmezői) aktualizálása teszi, teheti naggyá, még pontosabban az a tulajdonsága – tehát magának a műnek –, hogy
új és új értelmezéssíkokat, új olvasatokat kaphat. Nyitott, ahogyan Eco írja, s e belső potenciállal minden kornak nyújthat valami kibányászni valót, az örök igazságokon túl természetesen a mai életünkre, kusza élethelyzeteinkre is alkalmazva. Nem lezárt tehát. Ha az lenne,
egyetlen olvasattal, értelmezéssel bírna csupán, megfejtett lenne.

„

58

tiszatáj

Ez tehát az egyik oldal. (Most nem térek ki arra az amúgy szomorú evidenciára, hogy a
nyílt aktuálpolitikai viták és az ebből adódó értelmezői kisajátítások, bármilyen oldalról, elrettenthetik, bizonyos fokig fölé is nőhetnek a szakmaibb értelmezési szándékoknak.) A másik nyilván az, hogy az értelmezéseken túl egyetlen ember, vagy egy szűk csoport értékítélete
egy mű vagy darab során sohasem elegendő, nem mérvadó, s önmagában még semmit nem
tesz a mű megőrzése érdekében mindaddig, amíg ez az ítélet nem bizonyos intézményes keretben történik. Maga az átmeneti siker sem elég, olyan ez, mint a divat, csupán rövidtávon,
mint lehetőség fontos a kanonizáció szempontjából, annak első fokaként, belépésre jogosítva
az alkotást valami rangot adó korpusz, elfogadott elv vagy hivatkozási alap, gyűjtőfogalom felé, mely természeténél fogva kusza, sokkal összetettebb mechanizmusok működtetik, s képes
a hagyományképünket is felnyitni és újraformálni. A kánoniság, hogy mégiscsak a kiindulóponthoz és a könyvet koordináló teoretikus egységhez térjek vissza, alapvetően maradandóságot feltételez, hosszú távú értékeket, ergo általánosabb elfogadottságot, s a kettő közt
szükségszerűen érvényes legitimációt, intézményes rangot. Az, hogy az utókor olvasata független lehetne az előolvasottságtól, s a hagyománytól – óriási tévedés természetesen. Te
használtad (éppen az előző generációkkal kapcsolatosan) a „közeg” szót. Az a kontextus nem
zárójelezhető, amiben a mű született és elsődlegesen hatott, még ha olykor óvakodni is kell
tőle, én így értem a referenciát is. Ez megtermékenyítő, fontos olvasat, de nem lehet kisajátító! Eszemben sincs a hagyományt – ahogyan mondtad – ezáltal ’viszonylagosítani’, de azt is
látni kell, hogy a hagyományképünk mindig konstruált, bizonyos fokig épített, s újjáépített is.
K. F.: A kánonok kérdéskörén túl vagy ezek kapcsán a komparatisztika és a művelődéstudomány határaira is rákérdezel. Mennyiben lehet szerinted éles határvonalakat vonni közöttük?
B. L.: A művelődéstudománynak, mai állapotában, nincsenek még jól körülhatárolt, tiszta területei. Amalgámszerű alakzat, melyben láthatóan hasznosulnak fontos, korábban a
komparatisztikában is érvényesített elvek. Írom is, hogy a korábbi szakterületi kereteket
meghaladva a művelődéstudomány a kulturális antropológiai kutatások, a posztszemiotika
és az összehasonlító irodalomtudomány eredményeit kívánja jól láthatóan hasznosítani. Egyfajta szupertudományként, de nem tudjuk még, milyen sikerrel. Én különben a szövegszerűségtől való távolodást nevezem meg, mint egyik határozott veszélyforrást, de lehet persze,
hogy ez csak az irodalomtudós aggodalma, az irodalomértést féltők túlzott szirénhangjaival.
Nem lehet kétséges manapság ugyanis, hogy a textusok kulturális fenoménként is figyelemre
méltó jelentőségűek, de úgy vélem, fordítva már árnyaltabb azért a helyzet: az irodalmár
mégiscsak elsődlegesen szövegekkel és nem parttalan, olykor áltudományos kérdésekkel és
jelenségekkel kellene, hogy foglalkozzék. A szövegtudománynak a kultúratudomány irányába
történő mai tágulása mindenesetre olyan elmozdulást jelez, mely egyszerre jelenthet kísértést és akadályt is, egyszerre szab új kereteket s lépi határozottan át (sokak számára vonzóan, sokak számára a leegyszerűsítés komoly veszélyeivel) a korábbi átfogó és koherens elgondolásokat.
K. F.: A kötet talán legfontosabb pillére az „erdélyi magyar irodalomhoz” kötődik. Hogyan tudunk attól megmentődni szerinted, hogy már magában e korpusz megnevezésében ne az elválasztás emelődjön ki, ám mégis képesek legyünk beszélni róla úgy, hogy ne (csak) a regionális
jegyekre vagy az általad említett „referenciákra” essen erős hangsúly?

2014. március

59

„

B. L.: Nehezen. Történetiségét tekintve nem lehet jelzők nélkül foglalkozni e kérdéssel, de ott
is, akkor is célszerű a terminológiákra figyelni, s jól elhatárolni, mikor, mit, miért nevezek így
vagy úgy. Mikor nevezem erdélyinek, s miért, mikortól romániainak, s megint újra mikortól
erdélyinek. Vagy sokkalta inkább kisebbséginek, határon túlinak, esetleg regionálisnak, mostanság ’külhoninak’. Bár ezek is olyan jelzők, amelyekre a szakmabelinek kell elsődlegesen figyelnie, egy átlagos olvasó aligha bajlódik ilyenekkel, jórészt ugyanazt érti rajtuk, sajnos,
ahogyan szomorúan elfogadottá vált a köznyelvben a végtelenül helytelen ’anyaország’ fogalma, szóhasználata is, mikor ilyen magyar vonatkozásban egész egyszerűen nincs! Erről
éppen Filep Tamás írt egy régebbi remek tanulmányában, sajnos viszonylag kevés visszhanggal, igaz, azóta hallottam profi politikust is, például Duray Miklóst, aki egy televíziós műsorban ki is kérte magának a megnevezést, jogosan, hiszen a Kárpát-medencei magyarság
nem kolonializáció vagy gyarmatosítás útján jött létre. Nincs tehát anyaország, s anyanemzet
sincs. Egy nemzet van, s bizonyos fokig tagolt, de nyelvében egyetlen magyar irodalom. Az
elválasztás folyamatos hangsúlyozása terméketlen, paradoxonja éppen abban áll, hogy olykor mégis megkerülhetetlen. 1990 után a legtöbb erdélyi magyar író egész egyszerűen magyar író akart lenni. Nem célszerű tehát egy történelmi korszakon, kusza kényszerhelyzeteken túllépően bármilyen regionális irodalmakról mint a magyar irodalom különálló egységeiről beszélni. Félreértés ne essék, nem azt állítom, hogy manapság nem létezne regionális
irodalom. Ilyen formában akár „szegedi” is. Miért is ne?! Csupán azt, hogy önálló erdélyi vagy
romániai magyar irodalom sohasem létezett. Nem is létezhetett, sem intézményeiben, sem
magát fenntartani tudó egyéb fórumaiban. Ez egy csapdahelyzet volt a kezdetektől, melyben
a trianoni trauma következtében kényszerűen éppúgy egy sajátos, tehát „helyi” identitás és
hagyománykeresés, hagyományteremtés figyelhető meg, afféle, a történelmi kataklizmákra
adott segélykiáltásként, ahogyan a sajátos arculatot erősítette az a hazug, kezdetben az internacionálé gondolatára építő, de érveiben a magyarországitól különböző, tehát vele nem
azonos jegyek előhívását sürgető, s fokozatosan az interbellikus időszak gyermekbetegségeiből felnövő, attól megszabaduló, nagykorúsodó, s így önállóvá fejlődő irodalmat propagáló
hivatalos romániai diszkurzus is ’45 után. Más-más irányból, de alapvetően mindkét esetben
az hangsúlyozódott, hogy történelmi kényszerűségek vagy szükségszerűségek okán, de itt
nem csupán színeiben, hangjaiban olykor természetszerűleg más, hanem eleve, visszamenőlegesen is kimutathatóan mindig is különböző lelkület s irodalom uralkodott. Összetett évtizedekről beszélünk, sohasem fekete-fehér képletekről, erős indokokról és indokoltságokról, s
persze minőségi különbségekről is a korszakokat illetően, melyeket történetiségükben érdemes vizsgálnunk, s reményeim szerint a kötet tanulmányai bőven reflektálnak ezekre. E
korpusz határait, ahogyan mondod, nem lehetett sohasem irodalomesztétikai szempontból,
de még politikaiból sem mindig határozottan körülírni. A róla szóló beszédek, amennyiben
ezt egységében akarták átfogni, leírni, feldolgozni, mindig azokba a kényszerű korlátokba ütköztek, melyek nemcsak hogy nem tisztázták kellően a terminológiákat, hanem az egyik legnagyobb veszélyforrásuk is éppen abból adódott, hogy homogén területekhez akarták mérni
az irodalmat, s ebből adódóan egysíkúan kategorizáltak.
F. T. G.: Te is írsz a könyvedben arról, amivel korábban Láng Gusztáv is foglalkozott, hogy a
Nyugat nem szentelt nagy teret a korabeli erdélyi irodalomnak, mintha nem vette volna elég
komolyan, vagy nem értékelte volna sokra az erdélyi eredményeket. Ez több kérdést is diktál:
Egyedüli mérce volna a Nyugat? Vagy van-e a korabeli Magyarországon más, biztos értékkijelö-

„

60

tiszatáj

lő fóruma a romániai magyar irodalomnak? Ráadásul a Nyugatnak ezt az állítólagos „animozitását” a magam részéről túldimenzionáltnak tartom; mintha elvinek tekintenénk olyan jelenségeket, amelyek a közvetlen gyakorlatból erednek. Fogadjuk el kiindulásként azt, ami – bár nem
egészen pontosan – a közvélekedésben él: hogy a Nyugat és Tormay Cecile Napkelet című folyóirata szemben álltak egymással. A Napkelet rögtön teret adott az erdélyi szerzőknek. A
Tormay-folyóirat esztétika-mércéje alacsonyabb volt, így tudjuk. Van azonban itt néhány kiegészítő szempont: 1. A Nyugat sok vezető kritikusa és esszéírója az „ellenlábas” lapban is publikál:
Szerb Antal, Halász Gábor, Joó Tibor például. 2. A Napkelet erdélyi álláspontját két par excellence „nyugatos”: Kuncz Aladár és részben Laczkó Géza alapozza meg. A folyóirat indulása idején úgy látszik, hogy ők lesznek a Napkelet szerkesztői (emiatt aztán kételyeink lehetnek: valóban eleve olyan mélyek voltak-e a két folyóirat ellentétei?), Kuncz rendeli meg az első erdélyi
kéziratokat (méghozzá nem konzervatív, hanem például polgári radikális szerzőktől, így
Molter Károlytól és Olosz Lajostól [is]), s néhány ott megjelent írásával azt a kánont alapozza
meg, amit Erdélyben véglegesített, s amit örököltünk. 3. Miért közölte volna a Nyugat (is) folytonosan azokat az erdélyi szerzőket, akik ott lehettek a Napkelet bármelyik számában. 4. Babits állítólag nem becsülte sokra Reményik Sándor költészetét. Kétlem: Írók két háború között
című, a korszak magyar irodalmáról szóló legfontosabb írásait tartalmazó kötetébe bevette
Reményikről szóló esszéjét. Ugyanott szerepel például a Tamási Áronról, Kuncz Aladárról és az
Erdélyi csillagok című könyvről szóló írása, amelyben nagyra értékeli az erdélyi eszmetörténeti
hagyományt – és az ahhoz való visszatérést. (Az utóbbi könyvben többek között Balázs Ferenc,
Kós Károly, Tamási Áron, Lakatos Imre, Tavaszy Sándor, Járosi Andor, Reményik Sándor idézi
az erdélyi szellemi elődöket.) Az erdélyiek jelenléte ebben a fontos Babits-könyvben nem elhanyagolható tehát. 5. Maga Babits szó szerint tiltakozik az említett könyvben az ellen, hogy Erdéllyel szemben előítéletei volnának. 6. Végezetül ő maga sem volt tévedhetetlen. Fölemlegeti,
hogy a Stradivari (az írói pályáját Erdélyben kezdő Szántó György regénye) több példányban
fogyott Budapesten, „mint a legjobb magyarországi könyvek nemtudomén hány százaléka
együttvéve”, de „A tömegek közt még a ponyva is bizonyos hivatást teljesíthet”. Ez a „szarva
közt a tőgyit” esete – a Stradivari ugyanis nem ponyvaregény.
B. L.: Huh, rengeteget kérdezel, s mind csupa fontos is… – A Nyugat, s Babits sokra értékelte a
helikoni írókat, s általában az erdélyi szerzőket. (Most arra nem térnék ki, hogy a Napkelet
természetesen nem minden erdélyi szerzőnek adott teret, s arra sem, mennyire nem csak az
Erdélyi Helikon és Kuncz-féle 1928-ban megfogalmazott ’listakánon’ jelentette ezt a gyűjtőfogalmat.) De Babits pontosan látta, hogy hol lehet a cezúra az általa képviselt – egyszerűen
szólva – esztétikai értékrend és a történelem diktálta szükségszerűségek (pl. a képviseletelvű
irodalom erősebb erdélyi hangsúlyai, vagy a kezdetekben egyszerű elszigeteltségből adódó
belső piaci sikerek és a korábbi európai mérce) között. Babits véleményét, miszerint kikéri
magának, hogy neki magával Erdéllyel szemben lennének előítéletei, én is idézem (ő csupán
irodalmi folyamatokról, s azok veszélyeiről írt), ahogyan azt is szóvá teszem, hogy pontosan
látta a húszas évek végére, hogy a folyamatoknak mik lehetnek azon fonákságai, amik nem
férnek bele saját, kristálytiszta esztétikum- és minőségelvű elképzeléseibe a következetesen
képviselt egységes és osztatlan magyar irodalmat tekintve. Ez utóbbit jórészt Kuncz és megszorításokkal Makkai is így látta. A Nyugat szerkesztői sem voltak tévedhetetlenek persze:
amellett, hogy a Helikont én igen sok tekintetben a Nyugat oldalágának tekintem, érthetetlen,
hogy például Dsida Jenő zseniális költészete sem fért be az így értett ’nyugatos’, kánoni szer-

2014. március

61

„

zők közé. De a legfontosabb itt azt említenünk, hogy más volt a húszas évek legelejének, s
más a harmincas évek végének irodalmi – s közéleti – hangulata. A Végváriként óriási népszerűségre szert tevő Reményiket Kosztolányi is dicsérte, abban a sokkban, amit Trianon jelentett, azt hiszem, számos nyugatos szerző tökéletesen azonosult is vele. Babitsnak viszont
fenntartásai voltak az ilyen típusú irodalommal később is, mint minden könnyen szerzett dicsőséggel, mert egyfelől divatjelenség, ha tragikumában is, tehát ideiglenes, és másfelől –
megint csak – közegfüggő, mely bizonyos szerzők esetében olcsó sikert is biztosított. Írom is,
s Láng Gusztávot vele egyetértve idézem, hogy Reményiket (aki maga is elfordult később a
Végvári-versektől, azok hangnemétől, s a tagadás verseit követően, hogy úgy mondjam, az
igenlés verseit írja már az Atlantisz harangoz című, 1925-ös kötetében is) ’csak’ 1937-ben (s
majd ismét 1940-ben) ismerik el, ha a Baumgarten-díjat nézem, nem véletlenül, alapvetően
más történelmi időben és „lélekállapotban”. Ennek a kontextusnak és az időfaktornak óriási a
szerepe. A Napkeletre vonatkozóan ugyanezt érvényesíteném: a két folyóirat elvei, a kezdeti
években, 1923 körül szerintem sem voltak még homlokegyenest ellentétesek. De egészen
más volt a helyzet mondjuk 1928 körül, mikor már az Erdélyi Helikon is elindul, s Kuncz híres
tanulmánya igazi listakánonját adja az erdélyi szerzőknek, s megint más a harmincas évek
végére. Az általam említett babitsi kifogások lényegi formába öntése az előbbi dátumhoz kötődik, szóval itt is az időfaktor a döntő! S ha már szóba hoztad, érdemes lehet megemlíteni,
hogy létezett Kolozsvárt is egy Napkelet című, kéthetente megjelenő lap – igaz, rövid életű,
mert 1922-ben megszűnt – tehát éppen a budapesti „társa” indulása előtt. A kolozsvári lap jelentősége többek közt abban állt, hogy szerkesztői (főleg Ligeti és Szentimrei) teret biztosítottak az akkori erdélyi szerzők közül minden érdemleges tehetségnek, s megnyitották a lap
hasábjait az avantgardista szerzők számára is.
Végül: a francia posztstrukturalizmus minimum Roland Barthes óta egy olyan értelmezési módra tett (alapvetően a kritikaírásban, de az irodalomtörténetben is) javaslatot, mely kiszabadul a szerző vagy környezete bénító tekintélye alól, s a különböző forrású szövegek
összjátékából merítve, alkotó módon hoz létre jelentéseket. Az erdélyi szerzők esetében azt
gondolom, hogy az írói autoritás és a tágan értett ’hely szelleme’ mindig erős volt és maradt,
annak minden többletjelentésével, sokkal erősebb, mint a legtöbb magyarországi szerző esetében. Ezt már Babitsék, Schöpflinék, Szerb Antalék is így látták. A „hivatás teljesítése”, a feladatelv becsülendő a korban, az eszméken és hangoztatott elveken túl ugyanakkor az irodalmi provincializmus veszélye (mellyel óhatatlanul számolnia kellett a kisebbségbe jutott
erdélyi magyarságnak – nemcsak Erdélyben, hanem mindenütt, vagy talán Erdélyben még a
legkevésbé) a decentralizáció kényszerű folyamatában furcsa fogalmi képleteket juttatott
olykor felszínre. Ezek egy része évtizedről évtizedre átalakulva ugyan, de újra és újra feltűnt.
Vallasek Júlia ezt szépen körüljárja, megírja az 1940–44 közti korszakról, tehát még a „viszszatért” időkben is kimutatva. Kuncz a húszas évek végét követően ugyanis azt írja, hogy a
kisebbség „irodalmában és művészetében maga az egyetemesség” kell hogy legyen, s ez az
elv főként Makkai Sándor értekezéseiben is folyamatosan jelen van és hat. Ő az egyetemeshez közvetlenül kapcsolódó kategóriaként a regionálist, a sajátosat, s nem a nemzetit nevezi
meg. Később átalakulva, de több erdélyi gondolkodónál – politikai oldalaktól függetlenül –
vagy éppen a sütői életműben is mély nyomait találjuk mindennek az elképzelésnek.
F. T. G.: Engedjetek meg egy hosszabb idézetet: „Sípos: Varázssíp lett kezemben a bot, a világot
válthattam volna meg, de alkudni mertem a jóra, akár orgyilkosok vagy rimák a bűnre. Eladó a

„

62

tiszatáj

mennyország? Mi az ára? Rakják be a tarisznyámba. Aranyat ígértek, és botorul meg is örvendtem neki. Aki ígéretében megfogyatkozik, átok rája. Rajtam az átok, az arany átka, az csábította a hatalmasakat ellenem a gonoszra, rajtam az átok, ostobán.”
Könyvedben nagy teret kap Sütő András 1970-es, 1980-as évekbeli drámaírói munkássága;
értékek mellett többek között egy erdélyi írói magatartásmodellt is vizsgálsz, vitába szállva általad – mondjuk így – mítoszszerűnek, de legalábbis kultikusnak tartott értelmezésekkel. Vitatod a Sütő-teljesítménynek az akkori erdélyi munkák fölé, a mértéktelen magasságokba való
magyarországi emelésének jogosságát. De talán nem jogosulatlan az a megállapítás, hogy az
egyes kiemelt életművek körüli viták eleve eltakarják az előzményeket, amelyek szerintem nélkülözhetetlenek volnának a csúcsteljesítmények pontosabb értelmezéséhez is. S nem foglalkozol
kellő mértékben azzal, hogy például a híres Sütő-trilógia nem légüres térben született, még a
magatartásmodell szempontjából sem. A fönti rövid idézet Csávossy György Patkánysíp című
darabjából származik, amelyet 1973-ban bemutattak. Folyóiratban 1970-ben jelent meg,
könyvben viszont csak jóval a forradalom után (ilyen egyszerű tényezők is befolyásolják a recepciót – erre te is reflektálsz –, s ennek következtében az eszmetörténeti folyamatok föltárását: ami nem olvasható könyvben, arról alig beszélünk). Azért is érdekes ez a hamelni patkányinvázió mondáját (az erdélyi szászok eredetmondáját) földolgozó darab, mert az alkotó értelmiségi felelősségét már évekkel Sütő(ék) előtt fölveti, ráadásul nem a diktatúra szakaszában,
hanem Ceauşescu uralkodásának kezdetén, az „ereszd meg” periódusban, amikor az író (és hőse) még nem egy velejéig gonosz (és annak is látszó), csak éppen egy praktikus, pragmatikus
hatalommal szembesül. De voltak még modern drámaírói értékek abban a korszakban,
Páskándi Géza történelmi drámái mellett abszurdoidjai a hatalomnak alávetett emberről,
Kányádi Sándor színdarabja a megfigyelésről, lehallgatásról, vagy mondjuk Kincses Elemér
részben bemutatott, de könyvben szintén csak húsz-harminc év múlva olvasható színdarabjai.
Érdemes-e ezek ismerete, földolgozása, értelmezése nélkül olyan vitákat folytatni, mint amelyek
Sütő kapcsán alakultak ki?
B. L.: Az elejére reflektálnék előbb. Az előzmények egy történeti vizsgálatban egyszerűen elengedhetetlenek. Persze hogy nem légüres térben születtek a darabok, s nem is akármilyen
előzményekkel, indokokkal, s az sem lényegtelen, hogy milyen társadalmi körülmények közt
láthattak napvilágot, ha ugyan… Páskándit, Kányádit, Székely Jánost én is többször említem
abban a tanulmányban, mely az erdélyi történelmi dráma nagy időszakát egyetlen évszám
kapcsán szemlézi. Másfelől én nem törekedtem ebben a könyvemben a legkevésbé sem átfogó és kimerítő, mindenre választ adó irodalomtörténeti összegzésre. Az írások nem is így
születtek. Egy csokorba válogattam őket, nyilván tudatosan, többségük korábban született,
de ettől még persze számtalan feltáratlan aspektus van, számtalan részprobléma vár kutatásra, amivel bíbelődni kell s érdemes. A Patkánysíp értékes és felfedezésre váró darab. Az, hogy
saját korában népszerű vagy bizonyos fokig sikeres volt, még akkor sem volt túl sokat jelentő, mert egy-egy folyóirat-publikáció akkor sem ért fel a kötetben, kötetekben, válogatásokban való megjelenéssel, s kevesek voltak olyan szerencsések, hogy drámáik folyóiratbeli
megjelenése évében vagy már a következő évben színpadon is játsszák azokat, mi több, itt is,
ott is, tehát Magyarországon is – ahogyan az említett Sütő-trilógia minden egyes darabjának
premierje Magyarországon volt! –, s kötetben is mindjárt megjelenhetett. Ez az egyéni teljesítményen túl a korbeli hatalmi gépezetet tekintve egyáltalán nem volt olyan egyszerű, mint
amennyire mostanság látszik. 1970 és 1974 közt azonban rengeteg minden történt Románi-

2014. március

63

„

ában és a román politikában, a magyarságot és irodalmát tekintve többségében szomorú dolgok, s ha csupán a szerzői témaválasztásokat nézzük, ez akkor is szembeötlő. Az alkotó értelmiségi és a hatalom problematikája a valóságban és a színpadon megjelenítve az egész
korszakot nézve ezért meghatározó és elsődleges… Sütő (aki a kulturális agitatív szellem
minden tételét nemzetgyűlési képviselőként is közelről ismerhette) drámatrilógiájának megszületésekor már egyértelművé vált és kiteljesedett Romániában a hatalmi önkény, s erőteljesebbé lett a hatalomhoz (is) kötődő értelmiségiek belső morális vívódása. Kényszerpályák
és börtönévek, illetve megalkuvások és önként vállalt, szégyenletes dicsőségek is övezik sok
esetben ezeket, melyek paradox módon mégis sokszor ugyanoda, az egyéni és kollektív szabadság tragikus felszámolásához vezettek.
A másik fontos dolog, amit említettél is, hogy én sohasem a sütői szépírói teljesítményt,
hanem a magyarországi recepcióban bizonyos aspektusokat – például az életmű minden darabját egységesen értékesnek mondó, a legkisebb kritikát is teljességében elképzelhetetlennek tartó attitűdöket –, illetve az életműnek az egyéb erdélyi munkák és életművek fölé, a
mértéktelen magasságokba való kultikus emelését említem, mely egyértelműen túllépett ’89
előtt és után is az irodalom-esztétikai érveken, s a társadalmi felelősségvállalás felől értékelte és rangsorolta a korszak összes műveit.
Végezetül: hogy érdemes-e olyan vitákat lefolytatni, amelyek 2005 körül zajlottak? Azt
gondolom, óvatosan és körültekintően igen, személyeskedésektől óvakodva, de erre ritkán
akad példa. Írom is a kötetben vagy utalok rá több helyen, hogy könnyen ugyanannak az elképzelésnek eshetünk áldozatává, mint amit elkerülni igyekszünk, csak egy másik ideológia
buktatói kapcsán. Én tudatosan nem vettem részt az ún. Sütő-vitában, bár többen szorgalmazták akkor, hogy szóljak hozzá. Végül egy – a vita szempontjából – semleges fórumon írtam le éppen azt, amire utalsz, hogy az alapos társadalmi háttérvizsgálatok nélkül csak az
ideológiáktól szabadulni képtelen totalizmusra törekvésünk egy másik formája mutatkozik
meg. Ráadásul az üdvtörténetekhez vagy az alávalóságokhoz reprezentánsokat kereső értelmezői áhítatban és/vagy indulatokban sajnálatos módon ismét csak az alkotói teljesítmény jelentős része sikkad majd el.
F. T. G.: Számomra nem derül ki egyértelműen a könyvből – ezért is jó lenne, ha fölvennéd ezt
következő témáid közé –, hogy az erdélyi magyar irodalom magyarországi, s szerinted nem
eléggé, vagy nem mindig tárgyszerű megítélése, mennyiben volt párhuzamos az „otthonival”.
Szerintem a korabeli erdélyi irodalmi közvélekedés az volt, hogy Sütő hetvenes-nyolcvanas
évekbeli munkássága kiemelkedő, de egyáltalán nem páratlan teljesítmény. Több szempont kívánkozik ide; az okok között ott lehetett az is, amit írsz, hogy különösen a hetvenes években
egyre-másra születtek az értékek, s ezeket ott ismerték, itt meg nem. Az egyik legfontosabb: tapasztalataim szerint az erdélyi elit nem rajongott kritikátlanul Sütőért. Az egyik megszorítás:
én magam persze a kolozsvári irodalmi közeget ismertem, s az köztudott, hogy az értékítéletet
efféle szempontok is alakították, mint a Kolozsvár – Marosvásárhely ellentét, amit itt nem tudatosítunk. Másrészt nem érdektelen az sem, hogy ennek sem (vagy nemcsak) esztétikai okai voltak: sokan azért nem kedvelték őt, mert szerintük a műveiben több helyütt „nem mond igazat”;
például a szövetkezetesítés, vagy az írók ötvenes évekbeli szerepe kapcsán. (S végtére: ha jól
emlékszem, a ’jó és az igaz’ is esztétikai kategóriák.)

„

64

tiszatáj

B. L.: Ezeket, mármint a Sütőről mondottakat, sok helyen elmondtam, leírtam már. Egy egész
disszertációt is szenteltem neki, igaz, annak több része még publikálatlan, de ez a mostani
kötet nem elsődlegesen Sütővel kívánt foglalkozni. Amiket most róla mondtál, azokkal mind
egyetértek, s ez nem csak az ötvenes-hatvanas évekre igaz, melyet sztalinista korszakaként ő
is, bizonyos halk szólamokkal ugyan, de megtagadott. A hetvenes évek viszont, amire utalsz,
kiemelkedően fontos, valóban, előzményeivel együtt. Ezért is nevezem „hosszú hetvenes évtizednek”, mely 1968-tól legalább 1982-ig tart, saját, több tucat elágazásával, vargabetűivel,
újrakezdéseivel. Csupán erről az egy, ámbár példaértékűen gazdag évtizedről nem lehet tehát bizonyos összegzésekben centrisztikusan gondolkodni, felfűzni egyetlen folyamatra,
ahogyan azt korábban néhányan megpróbálták, hiszen a társadalmi háttérfolyamatok ennél
százszorta bonyolultabbak. Az ekkor születő irodalmi alkotások értékelése esetén végképp
nem lehetünk tehát kizárólagosak, különben óhatatlanul sematizálni kezdünk. A Vásárhely–
Kolozsvár ellentétet helyesen látod, ez nagyon fontos és meghatározó volt a korban, viszont
teljességében helyi és történeti értékekre utal, a ma olvasója ezzel nem foglalkozik, nyilván. A
történésznek viszont kötelessége, különben nem lesz kritikai s hiteles a munkája. Én emellett
éppen az erdélyi irodalomról kialakított magyarországi képre reflektálok folyamatosan, ennek fényében is vizsgálom újra az okokat, melyek ide vagy oda vezettek, s ezek a folyamatok
bizony többnyire nem esztétikai normákra épültek. A párhuzamosság a megítélésben, vagyis
az erdélyi és a magyarországi recepciót tekintve ritka, de ez nem jelenti azt, hogy valakit,
például Sütő Andrást, ne tartottak volna a határ mindkét oldalán sikeresnek és fontos, megbecsült szerzőnek egyidőben, legfeljebb nem ugyanazon okokból! És ez nagyon fontos, ahogyan ide kívánkozik persze az is, hogy bizonyos szerzők erős „önkanonizátorok” is, mások
kevésbé. Harold Bloom azt mondja az előbbiekről, hogy „strong” szerzők, akik azt is tudták,
mikor, mivel érveljenek, hogyan kontextualizáljanak itt és ott, kint és bent. Sütő mindenképpen ilyen „strong” szerző volt. Mindemellett látni kell azt is, hogy a rendszerváltás előtt Magyarországon bizony a hatalom osztotta ki jószerével a szerepeket, ki írhat a határon túli magyar irodalomról, s ki nem…
K. F.: Szilágyi Domokosról is beszélsz a kötetedben. Az ő esetében is mintha az utóbbi időszakban a társadalmi, történelmi sajátosságok háttérbe szorítanák a költészetre fókuszálást. Ezt
említed is. Mennyire gondolod aggasztónak, ha aggasztónak gondolod?
B. L.: Nagyon. Éppen az előbb mondottak kapcsán. Ha valaki így vagy úgy, együttműködött
valamely kollektív ideológiát hirdető hatalommal, hatalmi rendszerrel, netán áldozatként elszenvedte azt, művei nem ettől számítanak mostantól elfogultan jóknak, esetleg bűnrosszaknak. Vagyis megítélésüknek sem ettől kellene alapjaiban megváltoznia. Irodalmi életünk
egyik legkártékonyabb beidegződése márpedig megkockáztathatóan éppen az, hogy a túl közeli múlt átértékelési kísérletei közepette csak abszolútumokban, s ebből adódó minősítésekben vagyunk képesek gondolkodni.
Az apolitikus költészeteszményével az adott korban következetesen ellenzékinek mondott Szilágyi Domokos magyarországi ismertsége, tételezett kánoni helye sajnos igencsak
visszafogottnak volt mondható: műveit ugyan Magyarországon is kiadták, zsenijét értelmiségi körökben elismerték, de költészetét bemutató összefoglaló tanulmánykötet csupán 1996ban, majd 2005-ben látott napvilágot. Míg Sütő sok esetben emblematikusnak választott
életműve iskolapéldája volt az erdélyi irodalomról kialakított képzetkörök, ráhagyományo-

2014. március

65

„

zott feladatkörök és gyakran elvárás szinten is érvényesülő közírói szerepkörök összegző
megtestesülésének, addig Szilágyi Domokos egy ezzel homlokegyenest ellentétes előjelű, a
közéletiséget zárójelező és alapjaiban individuális irodalomeszme, valamint egy formabontó,
bölcseleti poézis legmarkánsabb megtestesítőjének számított. Szisz semmiképp sem szépíthető egyéni múltja, a nemrégiben napvilágra kerültek most tovább árnyalják ezt a helyzetet.
Immáron egyértelműen megkérdőjelezhető alkotói szereptelenségének éppen a rendszer adta valós és terhes szerepkörei folytán vált első számú aktorává, azáltal éppen, hogy a tragikusan tökéletes alakításról senki, közvetlen társai vagy barátai sem tudtak.
F. T. G.: Amondó vagyok, hogy még a mű szempontjából sem mellékes Szilágyi Domokos besúgói tevékenysége. Emlékezzünk Magyarok című, nagyon fontos versére, amelyben igen kritikusan viszonyul a nemzethez. Ez természetesen joga, sőt kötelessége is az alkotó értelmiséginek.
Csakhogy az értelmezés szempontjából nem mellékes, más-más megítélést feltételez, hogy az,
aki e kritikai szempontokat alkalmazza, közben éppen a maga bőrét viszi-e vásárra (éppen a
nemzet kultúrájáért, ahogy ezt Szilágyi Domokosról hittük évtizedekig) vagy másét, akiről éppen feljelentést ír. Varró János életművének kimagasló értéke töredékes memoárja, amelyben
tárgyszerűen leírja, hogyan verték, hogyan alázták meg, mit szenvedtettek el vele a börtönben.
Ennek a megnyomorítottságnak a hatása is érzékelhető, talán szövegszinten is kimutatható
Varró irodalomkritikusi munkásságában és történelmi regényében is. Az én lelkiismeretem
szempontjából Varró pályatörésének higgadt megítélése nem kevésbé fontos, mint a Szilágyi
Domokosé. S abban, hogy Varró börtönbe került, eddigi ismereteim szerint Szilágyi Domokosnak is szerepe van.
B. L.: Meglehet. De ne feledjük, Szilágyi tragikus öngyilkosságát is sokáig csupán a teljes kisebbség pusztulásának víziójaként láttatták: mostantól akkor költészetének reális értékeit is
kritikus (szerintem nem túlzóan kritikus) nemzetképéből, vallott eszméiből, netán emberi
gyarlóságaiból vezessük le? Számomra elsődlegesen az fontos, hogy amit írt, miként hat, hate egyáltalán, s mennyire árnyékolja ezt be egy felületes és előítéletekben burjánzó társadalomkép. Nehéz, de megpróbálom különválasztani a dolgokat. A jó írást, és az olykor gyatra
emberi magatartást. Tehetem, mert hiszen nem most szembesülök vele először. Kérdés, hogy
mit tesznek majd azok – például a mostani diákok, akár tanítványaim is –, akik eleve e terhes
referenciával együtt találkoznak Szisz nevével, költészetével, életművével. Amúgy pedig úgy
fogalmaztam az említett „alakításról”, mint pofonról is, ha tetszik, hogy nem a király, hanem
mi mindannyian lettünk meztelenek…
F. T. G.: Könyved utolsó harmada az utolsó években megjelent könyvekről, Kovács András Ferenc, Szilágyi Júlia, Papp Sándor Zsigmond, Kántor Lajos, Miklós Ágnes Kata könyveiről írott
kritikákból áll. Ezek a nevek, könyvek lehetnek határkijelölő pontok egy új értékszerkezetben,
de a névsor ugyanúgy adódhat a könyvek megjelenési idejének, kritikaírásra vonatkozó felkérésnek, a recenzens adott hangulatának esetlegességeiből is. Mennyire fontosak e művek és nevek?
B. L.: Számomra fontosak, de nyilván ünneprontó leszek, ha azt mondom, az embert nem
csupán felkérések, hanem határidők is sürgetik. Egy ebbe a névsorba illeszkedő név, a Bodor
Ádámé sajnos kimaradt, azon egyszerű oknál fogva, hogy nem készültem el időre – mármint
a könyv kéziratának megbeszélt, utolsó leadási határidejére – a Verhovina madarairól írt kri-

„

66

tiszatáj

tikával. S persze mindezeken túl minden ilyen tanulmánykötet szükségszerűen válogatás is.
Nem akkor jelenik meg, amikor egy könyvrevalóval elkészül az ember. S nekem is több feladatom, munkaköröm, többes kutatási területem is van, de a századelő magyar irodalmáról
vagy a századfordulós Nagyváradról szóló írásaimat nem helyezhetem az erdélyi magyar
irodalmat tárgyaló történeti kitekintések s szociológiai alakzatokat elemző dolgozatok mellé,
ahogyan egy komoly irodalomelméleti vagy kritikaelméleti írás mellé sem. A szerzők különben, akiknek műveit a kötet második részében tárgyalom, mind erdélyiek, vagy kötődnek Erdélyhez, a műveikről szóló kritikák viszont nem ezért születtek. Egyszerűen fontos művekről
beszélünk. Bizonyos fokig, szemléletem szerint határkijelölők is az egyéni életutakban, de ez
leginkább a kritikus egyéni vízióját tükrözi.
K. F: Papp Sándor Zsigmond Semmi kis életek című kötetét meglehetősen hosszan tárgyalod. E
kötet az előző korszak Romániáját és a fordulat éveit jeleníti meg. Nem egy regény született az
utóbbi időben erről az időszakról. Milyen mértékben tartod kiemeltnek Papp Sándor Zsigmond
regényét?
B. L.: Fontos prózai művek láttak napvilágot ebben a tematikában, többen, akik a regényről
írtak, ezt megemlítik. Hogy az így értett időszak Erdély-regényének, akár Láng Zsoltra, akár
Dragomán Györgyre (részben Demény Péterre, Vida Gáborra), vagy akár most Papp Sándor
Zsigmondra gondolunk, van-e valamiféle reneszánsza, nem tudom. De azért írtam az utóbbiról ilyen részletesen, mert remek alkotásnak gondolom, kiváló prózanyelvnek – kissé tartok
is a folytatástól, amiről tudom, hogy éppen készül –, s főként, mert nagyon hitelesnek érzem.
Azt az összetett időszakot mutatja be plasztikusan – már amennyire egy remek regénytől
ilyet elvárni lehet –, amely meghatározó élménye szerzőjének, ahogyan nekem is, tehát a
múlt évszázad kegyetlen, egyszerre szép és tragikus utolsó negyedét. Ha el szeretném helyezni a tematikusan szintén e korszakkal foglalkozó művek sorában, minden hibájával, bizonyos fokú túlírtságával együtt is bátran az élmezőnybe állítom.
K. F.: Talán az egyik legnehezebb kötet, amelyet tárgyalsz, Kántor Lajos Konglomerát című
könyve, amellyel, valljuk be, őszintén meg kell küzdeni. Mennyiben gondolod te ezt nehéz kötetnek?
B. L.: Huh, nagyon. Ez egy értekező prózai könyv elsődlegesen, bár tipológiailag nehéz lenne
besorolni, s Kántor maga itt egyfajta szépíróként is bemutatkozik. Lehet a műveknek, de az
olvasataiknak is van egyfajta történetük. Én a könyvet Lipcsébe menet és jövet, tehát egy vonaton olvastam szinte végig. Egy konferenciára utaztam, s olyan volt minden fejezet, minden
„szemináriuma” a könyvnek, mint egy-egy újabb, feltűnő állomás az utazásom során. Ha Tamás azt feszegette az előbb, hogy a szakmabeli értekező alapvetően más olvasatokkal, olvasattapasztalatokkal rendelkezik, akkor Kántor Lajos könyve esetében ez afféle elvárás is.
Írom is róla, hogy aki nem jártas az erdélyi irodalmi élet berkeiben, útvesztőiben, az nem
könnyen rágja át magát rajta, lehet, meg sem érti. Aki viszont érdeklődik iránta, alapvető ismeretekkel gazdagszik a korról, rengeteget tanulhat belőle. Nem egyszerű tényadatokat, hanem olyanfajta szemléletet, mely révén rájöhet, hogy ennek az időszaknak minden egyes szereplője, átélője – s bizonyos fokig magamat is ide sorolom –, illetve minden megrajzolt életútja és ahhoz köthető csapdahelyzete, rossz döntése, kudarca, mennyire nem egyszerű, nem
könnyen és felületesen megítélhető. Hogy káprázatosan és döbbenetesen összetettek a dol-

2014. március

67

„

gok, s hogy mennyire elképesztően uniformizáló, lekerekítő, elcsépelő olykor a diakrón recepciójuk, történeti megítélésük főként Magyarországon, tisztelet a kevés kivételnek.
K. F. Rendkívüli módon örültem, hogy Szilágyi Júlia fontos esszéista munkáinak egy része is előkerült a kötetben. Szilágyi Júlia mindenképpen meghatározó olvasó. Úgy láttam, számodra is. A
kérdező magatartásod a könyvben valamennyire az ő kérdező módszerével is összeolvasható?
Elég erősen példaértékűnek is tartod az ő olvasásmódjait?
B. L.: Igen, persze, annak. Én nem tartoztam ugyan a tanítványai közé, de jól ismerem alapos,
meghitt, bölcs és igen üde elemzéseit, s híve vagyok kedves, s vállalt személyességének is a
kritikáit, s főként esszéit illetően. Radnóti Sándor ez utóbbiért nevezhette találóan a Lehet-e
esszét tanítani? című kötetét egyenesen „értekező lírának”. Szilágyi Júlia az olvasás örömével
és a kérdező szabadságával ír, beszél és értekezik, s persze oktat is, leginkább szeminarizál.
Bámulatos olvasottsággal és manapság meglepő empátiával. Kritikusként is egyfajta lassú,
kimerítő, alapos olvasást képvisel, mely számomra mindenképpen példaértékű. Ezeken túl is
úgy látom, az értekezés igazi szabadságát, játékosságát ő mindvégig sikeresen meg tudta
őrizni. A megértés mozgatórugója mindkettőnk szemléletében a folyamatos, érlelő kétely és
a termékeny kérdésfelvetés. Egyik beszélgetésünkkor, s annak végén kötete nekem szánt dedikációjában is megerősítette mindezt, hiszen megtisztelően azt írta: „az ideális olvasónak”.
Pironkodtam nagyon, bevallom. Következő gyűjteményes kötete kapcsán csak azt írhattam:
műalkotás rangú értekező próza az övé. S ez talán mindent elmond róla.
(Szeged, 2013. május 30.)

„

68

tiszatáj

GÖMÖRI GYÖRGY

Egy Eszefdés filológus kalandjaiból
1.
„Péhádéról már hallottunk, de olyan tudományos fokozat, hogy Eszefdé, nem létezik!” mondhatná valaki a fenti cím olvastán. Igaza van. Ezt a rövidítést én találtam ki, sietek is elmondani, mit jelent: ez a Szívós Filológiai Detektívmunkáért magamnak adományozott cím, amit
szívesen odaítélek másoknak is. Lesz, aki azt mondja, ilyen címre nincs szükség, hiszen vannak rendes tudományos fokozatok, bár meglehet, ezek (mint a doktorátus) kissé devalválódtak politikai meggondolások és pártszempontok alapján. Aki az elmúlt évben olvasta a napi
sajtót, tudja, mire gondolok.
Ezt a csak virtuálisan létező címet sem adják persze ingyen. Meg kell dolgozni érte, hűvös
könyvtárakban és archívumokban kell tölteni olyan napokat, amikor az ember legszívesebben strandolna, vagy fagylaltozna a folyóparton. Egy fiatalabb kollega közbevethetné: már
minden elérhető a neten! Ez nem egészen igaz. Ha 1980-at vesszük kiindulópontnak, persze
rengeteg információ elérhető, de még ma, 2013-ban sem létezik egy teljes, mindent átfogó
digitalizált világkönyvtár. A legnagyobb közgyűjtemények esetében ez már talán ebben az
évtizedben megvalósul, de a kisebb könyvtárak és levéltárak anyagát még elég sokáig csak a
hagyományos módon lehet elérni.
Néhány módszertani kérdés SzFD várományos filológusok részére: nincsen ingyen ebéd,
esetleg az ingyenkonyhán. Vagyis felkészültség és erudíció nélkül ritkán születnek izgalmas
felfedezések. Tudni kell valamit a kutatásra kiszemelt könyvtár múltjáról, katalogizációs
módszereiről, újabb vásárlásairól. De még komoly felkészültség mellett sem mondhatunk le a
szerencselelet-ről (serendipity), vagyis arról, hogy a mérhetetlen nyomtatott és kézzel írott
papírtömegből előbukkanjon egy-egy számunkra becses könyv, levél, vagy bejegyzés. Más
szóval nem árt, ha a kutatónak van intuíciója és vannak sejtései, amelyek szerencselelet formájában valósíthatók meg.
2.
Én magam elég későn kezdtem hungarika-kutatással foglalkozni. Pontosabban, mivel Oxfordban az ötvenes évek végén a legújabb magyar és lengyel irodalomról írtam disszertációmat, nem nagyon értem rá a régebbi filológia művelésére, valahogy későbbre hagytam az
ELTÉ-n korábban táplált ambícióim megvalósítását.
De 1966-ban megjelent első angolul írott könyvem és egy évvel később Párizsban lengyel
irodalom-kutatás közben egy érdekes hungarikára bukkantam. Ez az ottani Lengyel Könyvtárban történt (a Szent Lajos szigetén), ahol Mickiewicz-korabeli kiadványok forgatása közben egy ritka röpiratra bukkantam. Ezt az 1830-as felkelést követő lengyel-orosz háború
után írta a magyar rendekhez „egy magyar hazafi”, bizonyos Krajtsir Károly. Krajtsir eperjesi

2014. március

69

„

orvos volt és tevékenyen rokonszenvezett a lengyel függetlenségi mozgalommal, amelynek
bukása után Párizsba emigrált, s onnan írt egy szívhez szóló levelet magyar honfitársaihoz:
segítsék a száműzetésre kényszerült lengyeleket, gyűjtsenek pénzt számukra. Ennek a levélnek a röpirat-formában való kiadását vittem magammal Budapestre, azzal, hogy majd ott
közreadom.
Ez 1968 forró nyarán történt, amikor már egy brit útlevél birtokában haza mertem látogatni. Igaz, ez a hatóságok engedékenyebb politikáján is múlott, hiszen a Prágai Tavasszal
párhuzamosan Magyarországon is enyhülni látszott a pártállam kontrollja. Mindenestre
anyám nagy örömére kaptam vízumot és Prágán, valamint Pozsonyon keresztül augusztus
közepén megérkeztem Budapestre. Itt pár nappal később (már a prágai beavatkozás után!)
felhívtam telefonon régi tanáromat, Szauder Józsefet. Tudtam, hogy egyik szerkesztője az
Irodalomtörténeti Közleményeknek, ahol be akartam számolni hungarika-találatomról. A következő telefonbeszélgetés zajlott le Szauderrel. Mondom a nevemet, mire ő, kicsit meglepve:
– Az a Gömöri?
Mondom, hogy „az”. Mindjárt meghívott teára a lakására. Mutatom neki a Párizsban talált
szöveget. Szemüvegcsere, Szauder mosolyog. Krajtsir röpiratában ugyanis az orosz brutalitás
által hazájukból elűzött lengyeleknek kér segítséget – a magyaroktól. Ezt közölni most, amikor Prágában szovjet tankok fojtották el a csehszlovák reformkísérletet? Ki hitte volna, hogy
Krajtsir szövege majd 140 év multán újra aktuális lehet? Erre a kérdésemre Szauder csak legyint:
–Tudja milyen hosszú az átfutási idő az ItK-nál? Mire ez megjelenik, Prága régen el lesz
felejtve.
Részben igaza volt, mert 1971-re, amikor ez a szöveg megjelent, Magyarországon már
édeskevés embert érdekelt, hogy a csehszlovák kormányfőt Dubcseknek vagy Husáknak hívják, halálos ítéletekkel záródó perek sem követték a szovjet intervenciót, csak kirúgások, de
azok sorozatban. Bár elkezdtem írni recenziókat a Nagyvilágnak, a következő években megint főleg lengyel filológiával foglalkoztam.
1974-ben viszont fölvettem a kapcsolatot az Irodalomtudományi Intézettel, pontosabban
Klaniczay Tiborral, akinek jegyzeteiből hajdan régi magyar irodalmat tanultunk. Nála tett látogatásom új lökést adott a hosszabb időre felfüggesztett Balassi-kutatásaimnak. Az ő ösztönzésére indultam el azokon a nyomokon, amelyek hosszú távon számos eredményhez vezettek. A „felfüggesztésen” azt kell érteni, hogy amikor 1953-ban életemben először jártam
Lengyelországban, megfogadtam, hogy valamikor végére járok Balassi Bálint lengyelországi
kapcsolatainak. Ezeket Eckhardt Sándor és Waldapfel József is kutatta, de még maradt olyan
terület, ahol el lehetett indulni a lengyel könyvtárakban, illetve levéltárakban.
Ekkor már kinevezett tanár voltam a cambridgei egyetemen és gyakorlatilag minden tanítási szünetben utazhattam, kutathattam. Így 1975-ben lengyel akadémiai ösztöndíjjal jártam olyan helyeken, ahol hajdan Balassi Bálint megfordulhatott: Danckában, Fromborkban,
Olsztynban és Braniewoban, a hajdani Braunsbergben (utóbbit a második világháború úgy
elpusztította, hogy szinte semmi sem maradt a hajdan híres jezsuita kollégiumból) és a nagy
egri Balassi-konferenciára kész lett egy dolgozatom Balassi lengyelországi kapcsolatairól. Ezt
még főleg lengyel forrásmunkák alapján szedtem össze, és nem Warmiában, hanem a varsói
Állami Archívumban (AGAD) bukkantam rá később Bekes Lászlónak egy olyan 1594-es leve-

„

70

tiszatáj

lére, amelyben egyéb magyarországi események között említi Balassi halálát Esztergom ostrománál.
A továbbiakban levelezés, illetve helyszíni kutatás révén találtam két Balassi Bálintbejegyzést korabeli album amicorumokban. Az egyiket egy szorgalmas koppenhágai észt kutatónak, Vello Helknek köszönhetem, akivel hosszú éveken át folyamatosan cseréltünk információt európai albumokról, a másikat két boroszlói kutatóút alkalmával találtam és dolgoztam fel. Mindkét találatról beszámoltam az ItK-ban és a Magyar Könyvszemlében. Ezek
szerencseleletek voltak, viszont az utolsó általam talált Balassi-adat története már egy hipotézisen és gyors helyzetfelismerésen múlott. Talán érdemes elmondani a körülményeket.
1995-ben lehetett, hogy hosszabb ösztöndíjjal megint Varsóba utaztam, de elfeledkeztem
arról, hogy augusztusban a legtöbb lengyel könyvtár és archívum zárva tart. Így aztán július
utolsó napjaiban Varsóban az derült ki, hogy az Állami Archívumban tervezett többhetes kutatásomra mindössze egy délelőtt maradt, az is szombati napon, amikor csak fél napig van
nyitva a levéltár. Nyitás után azonnal berohantam az AGAD-ba és mivel feltételeztem,hogy
Balassi lengyelországi katona-toborzásáról kellett maradnia valaminek a korabeli számadáskönyvekben, kikértem a Királyi Számadáskönyvek vaskos kötetét. És láss csodát: nem telt bele több mint fél óra, már felbukkant a kötet egyik lapján egy jókora összeg, amit a lengyel országgyűlés Wesselényi Ferencnek utalt ki 1590-ben, „Balassi uramnak, aki katonáival ott áll a
lengyel határon”. Ez a találat olyan izgalomba hozott, hogy azon nyomban írtam róla egy képeslapot egy magyarországi filosz-kollégának: heuréka! Utána persze beszámolóm is megjelent erről az ItK 1996,1-2 számában. Ezzel, azt hiszem, végérvényesen beírtam magamat a
Balassi-szakirodalomba.
3.
Viszont az angol–magyar kapcsolatok kutatásaira csak 1976-ban szántam rá magamat, amikor a már említett nagy egri Balassi-konferencia után Tóth István pécsi irodalomtörténész
meggyőzött arról, hogy ilyennel is kellene foglalkoznom. Tóth abból indult ki, hogy angliai
egyetemi állásom és az a tény, hogy bármikor bármit megnézhetek egy angol vagy skót
könyvtárban, különösen predesztinál egy ilyen kutatói szerepre.
Tóth Istvánnak, akinek ötleteit a filosz-szakma nem mindig fogadta egyöntetű elismeréssel, ez esetben teljesen igaza volt. Úgy jártam, mint a geológus, aki próbafúrást végez egy viszonylag feltáratlan területen és hirtelen gazdag ásványi rétegekre bukkan. Ehhez nem is kellett messzire mennem: Londonba, illetve Oxfordba.
Mivel a 16-17 századi angliai magyar peregrináció szinte kizárólag protestáns diákokból
állt össze, és mivel tudtam, hogy a zsoltárfordító tudós Szenci Molnár Albert is járt (ha csak
rövid ideig is) Angliában, ott kezdtem a kutatást, ahol a legvalószínűbbnek tartottam Molnár
látogatását: a Lambeth Palace Libraryban, az angol főpapok, érsekek és püspökök könyvtárában. Szinte az első könyv, ami a kezembe akadt Kálvin János Institutio-jának magyar fordítása volt, vaskos könyv korabeli kötésben, fordította Szenci Molnár Albert. Az első oldalon a
fordító szép kézírásával latin nyelvű dedikáció George Abbot canterbury-i érseknek. Más
szóval bizonyíték arra, hogy Szenci Molnár (talán heidelbergi, vagy hollandiai ajánlólevelekkel) felkereste az érseket és ez alkalommal adta át frissen megjelent, Németországban kiadott Kálvin-fordítását.

2014. március

71

„

Történt ez 1976 tavaszán. Pár héttel később Oxfordban jártam és ott valaki – lehet, hogy
a történész Bob Evans – mondta, hogy éppen itt dolgozik egy magyar irodalomtörténész, a
hebraista Dán Róbert, nem akarok-e vele találkozni. Akartam és leültünk egy kávézóban
Dánnal, nem bírtam ki, hogy ne újságoljam neki azonnal londoni felfedezésemet. Amikor
megtettem, Róbert elnevette magát:
- Nem fogod elhinni, de a múlt héten jártam ugyanott és én is rábukkantam a dedikált
Kálvin-könyvre.
Miután 350 évig senki sem vette kézbe, most pár nap különbséggel egyszerre két magyar
kutató csodálkozott rá Szenci Molnár Albert kézírására. Most akkor mit csináljunk? Dán Róbert készen állt a megoldással:
– Írjuk meg együtt a cikket az ItK-nak. Írd meg te, aztán majd belejavítok vagy hozzáteszek valamit és a kettőnk neve alatt publikáljuk.
Így is történt. Ez az epizód megalapozta Dánnal való barátságomat, aminek csak e kiváló
filológus korai halála vetett véget a nyolcvanas években. S ha már egyszer elindultam Molnár
Albert nyomain, ezt nem hagytam abba: találtam tőle bejegyzéseket album amicorumokban,
egy dedikált példányt a Kálvin-fordításból Franekerben, és mindezt közreadtam hazai folyóiratokban. 1986-ban aztán Hamburgban és Brémában kutattam, az utóbbi egyetemi könyvtárát igazából Coccejus anyaga miatt kerestem fel, hogy annak albuma alapján feltárjam a nagy
protestáns teológus korai magyar kapcsolatait. De ha már ott vagyok, gondoltam, megnézem
a katalógusban Molnárt. Volt tőle több tétel, az egyik Melchior Goldast neve alatt.
Kikértem és íme: szerencselelet! A Goldast-gyűjtemény ugyanis egy ismeretlen latinmagyar kiadványt tartalmazott, egy hosszú verset az utolsó ítéletről: oppenheimi kiadás,
Molnár fordítása. Mint hamarosan kiderült, maga a fordítás már ismert volt a szakirodalomban, de a kiadvány ismeretlen, egyetlen példánya tehát Brémában lappangott.
A harmadik és számomra legizgalmasabb Molnár Albert-szöveg Amerikából került elő,
méghozzá a Yale egyetem könyvtárából. Tomasz Venclovának köszönhetően meghívást kaptam a Yale szláv tanszékére az év reprezentatív szlavista előadására – ez jelentős tiszteletdíjjal járt és lehetővé tette számomra többnapos kutatást az egyetem könyvtárában. Nem kellett
viszont kiadnom pénzt szállásra, mert Györgyey Feri és Klári meghívtak Orange-ba, New
Haven közelében lévő házukba. Kialakult tehát a szokás, hogy reggel Klári bevisz a könyvtárba kutatni, este meg értem jön. Az első ilyen kutatónapon (főleg lengyel anyagokat kerestem
a Beinecke könyvtárban) gondoltam, azért érdemes megnézni, van-e jelentős régi magyar
könyvanyag. Éppen a Yalen ne lenne? De amit találtam, arra nem számítottam.
Ilyenkor meg szoktam nézni, van-e a gyűjteménynek régi magyar bibliája. Volt, méghozzá
Szenci Molnár Albert kiadása, és a katalóguscédula jelezte, hogy bejegyzés is van benne.
Amikor kinyitottam a bibliát, szinte felujjongtam az örömtől: ez volt Molnár Albert dedikációs példánya, amit legbőkezűbb mecénásának, Tudós Móric fejedelemnek adott át, benne egy
kézzel írott kis latin verssel, amiben a fejedelem kislányának születéséhez gratulált! Egy más
bejegyzés alapján kiderítettem, honnan került ez az ú.n. „hanaui” biblia Marburgból vagy
Kasselből Amerikába. Gyorsan lefényképeztettem a több száz éves szöveget és este mondom
az egészet az irodalmár-fordító Klárinak, aki erre felsikít:
– Negyven éve élünk a Yale mellett és nekem nem jutott eszembe hogy megnézzem itt a
magyar könyveket! Milyen szerencsés kezed van…

„

72

tiszatáj

A 14 soros kis verset Szentmártoni Szabó Géza lefordította magyarra és a latin eredetivel
együtt közöltük először az ItK-ban (2000, 5-6 szám), majd Kultúránk követei a régi Európában című könyvemben (EditioPrinceps, 2009). Utóbbi ezen a tanulmányon kívül még két
újabb kis Szenci Molnár-felfedezésről írt dolgozatomat is közli, de ezek egyike sem volt olyan
váratlan és izgalmas, mint a yalei találat.
4.
Végül az SzFD-re törekvő filológusnak azzal is számolnia kell, hogy a másnyelvűek nem tudnak magyarul és ezért gyakran elírnak magyar neveket. Ha pedig az így kerül a katalógusba, a
magyar kutatónak leleményesnek kell lennie, hogy megfejtse a gyakran elég egyszerű elírást.
Az első ilyennel akkor találkoztam, amikor elolvastam Keserű Bálint kiváló tanulmányát
az Ujfalvi-albumról és azt gondoltam, meg lennék lepve, ha Ujfalvi angliai utazásáról ne lenne
valahol valamilyen dokumentum a Szigetországban, ahol évszázadok óta minden levelet eltesznek és számon tartanak. A British Libraryben kezdtem, a kézirattárban. „U” betű alatt
ugyan semmit sem találtam, de feltűnt egy „Wyfalvi” nevű ember Lord Burghleyhez írt levele
ugyanabból az időből. Mivel akkoriban a magyar peregrinusok többségének szép („kancelláriai”) kézírást tanítottak Sárospatakon, vagy Kolozsvárt, ezúttal is jól olvasható levelet találtam Ujfalvi Imrétől, amiből kiderült, hogy heidelbergi ajánlólevéllel fordult Burghleyhez és
hogy nem egyedül járt Angliában: barátja, Váci Gergely társaságában utazott oda. Váci pedig
jó ismerőse volt Molnár Albertnek… még egy hasznos adalék a magyar peregrináció történetéhez. És mivel az Ujfalvi-albumban van bejegyzés Lord Burghleytől, azt is tudjuk, hogy
Ujfalvi beadványa eredményes volt, valószínűleg kapott egy olyan menlevelet a kancellártól,
amivel nyugodtan utazhatott az idegen látogatókkal szemben akkor még nagyon bizalmatlan,
gyanakvó Angliában.
A másik ilyen elírás megfejtése viszonylag új, alig pár éves. Évtizedek óta kutatom a British Library hungarikáit, elég jól ismerem az állomány ide vonatkozó részét, de megint találtam valamit, ami felvillanyozott. Ez nem olyan izgalmas, mint Szentmártoni Szabó hosszú Janus Pannonius-vers találata, de azért ez is gazdagítja tizenhatodik századi irodalmunkat, ahol
minden ismeretlen nyomtatvány felbukkanásának van jelentősége. Forgách Ferenc történész
ifjúkori költői (latin) ujjgyakorlatairól van szó, amelyek „Ad Nicolaum Olahum…Carmen” néven jelentek meg Páduában 1553-ban, s amelyeket az alkalmi költő Oláh Miklós érsekké avatásának tiszteletére irt. De miért lappangott ez a kiadvány a British Libraryben? Egyszerű a
válasz: nem „Forgách”, hanem „Francisci Forgax” néven szerepelt a katalógusban. A kiadványról írt bevezetőmet az összes latin vers fakszimiléjével együtt közölte a Magyar Könyvszemle 2010/1-es száma.
Folytathatnám, de jobb röviden és érdekesen, mint hosszan, de unalmasan írni. Még akkor is, ha a hazai németes filosz-hagyományban nagyra tartják a hosszú és lehetőleg bonyolult nyelvezetű írásokat. Engem sajnos a filológiai detektívmunka jobban érdekel, mint annak
a bizonygatása, mennyire vagyok otthon az elméleti szakirodalomban. Ezért kezdtem és fejezem be ezt a kis írást az olvasóknak SzFD elérésre való biztatással.

2014. március

73

„

HERCZEG ÁKOS

Lírai hang olvashatósága
én és individuum határterületén
VALLOMÁS ÉS „EMBER-TELENEDÉS”
A S ZERETNÉM , HA SZERETNÉNEK CÍMŰ VERSBEN 1
Egyre valószínűbb, hogy Ady költészetének megítélésekor nem kerülhető meg, hogy újra és
újra művészet és élet bonyolult összefonódásának kikérdezésére kelljen vállalkozni. Mindez
nem pusztán az életrajz és az életmű recepciótörténetileg rögzült kölcsönhatása miatt tűnhet
szükségszerűnek, hanem mert gyakran maguk a versek is a költői szó mint vallomástétel és
mint művészi produktum olyan elvi különbségéből indulnak ki, ahol ez utóbbi éppen a lírikus
alakjára való visszaolvashatatlanság poétikailag relevánssá váló mozzanata által lesz kitüntetetté. Hogy az Ady-líra ilyen irányú vizsgálata kellően megalapozottnak tűnhet, azt az is mutatja, hogy már a nevezetes 1906-os színre lépés a korai kötetek „előírásszerű” élménylírai
dikciójának látványos visszavonása a grammatikai természetű, ilyetén „személytelen” (az
empirikus ént hangsúlyozottan nem utánalkotó)2 versalany elismeréseként is felfogható.
Ugyanakkor a romantikus költészet alapvetően önkimondó hagyományát a szecessziós művész(et)kultusz jegyében hátrahagyó Új versek úgy húzott határvonalat hétköznapi élet és a
költői én(ek) által elbeszélt, autonóm művész-univerzum közé, hogy akár a Léda- vagy a Párizs-verseket, akár a szülőfaluba való hazatérés költői szólamait vesszük alapul, átstilizáltan
ugyan, de végeredményben megőrződött a lírai személyesség emlékezete is (mégpedig annak jegyében, hogy a líra voltaképp az élet leképezője, titkainak esszenciális hordozója). Lényeges különbség azonban, hogy ezen keresztül magától értetődően nem a költő élete tárul
fel; annak kitüntetettsége csak a másként látás médiumaként értett művésznek szól, aki a
konvenciók ellenében képes a tapasztalati valóságon túli belátásoknak hangot adni.3
Az életrajzi referenciák szövegbeíródása, a személyiség művészi transzformációja ezzel
együtt még nem vonja maga után a kétféle én felcserélhetőségét az olvasás során. Hogy az
„önkifejezés” eme gyanúja mégis régóta vissza-visszatérő eleme a szakirodalomnak, az éppen
az Ady-líra azon „implicit tudásáról” árulkodik, hogy a költői szereplétesítés valójában képes
elfedni a vallomásosságban kódolt szingularitás és grammatikai univerzalitás, tropológia és
antropológia feszültségét (vagyis tud úgy tenni, mintha a szöveg felfogható volna a beszélő

1

2
3

A kutatás a TÁMOP 4.2.4.A/2-11-1-2012-0001 azonosító számú Nemzeti Kiválóság Program – Hazai
hallgatói, illetve kutatói személyi támogatást biztosító rendszer kidolgozása és működtetése konvergencia program című kiemelt projekt keretében zajlott. A projekt az Európai Unió támogatásával, az
Európai Szociális Alap társfinanszírozásával valósul meg.
KULCSÁR-SZABÓ Zoltán, Metapoétika, Kalligram, Pozsony, 2007, 124.
KIS PINTÉR Imre, Ady Endre. Pályakép kísérlet = UŐ., Esélyek, Magvető, Budapest, 1990, 233−269, 244.

„

74

tiszatáj

identifikációjaként).4 Az Új versek részben minden bizonnyal azzal írja fölül a korai kötetekhez képest a befogadói elvárásokat, hogy módszeresen ellenáll5 a szubjektum jelentette „üres
hely” automatizálódott kitöltésének, s − gátolva a kettő szétválasztását − rendre a biográfiai
referencia és a megalkotott fiktív én egymást keresztező olvasásában sokszorozza föl a vers
értelemlehetőségeit. Ellenben az is szembetűnő, hogy a „hang egyediségének illúzióját egyszerre állító és cáfoló”6 versbeszéd (mely tehát egy időben kelti a személyesség és a személytelenség benyomását) a második, harmadik kötettől kezdődően egyre gyakrabban kezdi működtetni az öntematizáció különféle poétikai eljárásait (pl. a tulajdonnév inskripciója, a szerzői én konkrét megidézése stb.). Ilyen módon az alkotót mintegy a vers fiktív elemeinek sorába emelő gesztusok révén a korban szokatlan radikalitással adva hangot annak a líraelméleti evidenciának, mely szerint a versben megszólaló sosem lehet azonos a vers „rögzítőjével”.
Ady lírájának újszerű vonása tehát, hogy reflektál a versben megszólaló hang és a szerző
evidens összetartozásának illuzórikusságára. Az én centrális pragmatikai helyzete mint az
Ady-költészet egyik közismert jellemvonása végeredményben épp fordítva, az én eliminációját teszi láthatóvá, nevezetesen, hogy az önkifejezés hagyományos médiuma e szerint legfőképp a szubjektum megmutatkozása elé gördít akadályt, vagyis a megmutatkozás helyett az
önelrejtés válik általa lehetségessé, pontosabban kikerülhetetlenné.7 A biográfiai és a lírai én
eme deklaratív különválasztása, ami tehát mindenekelőtt az írott szöveg8 medialitásának következménye, és egyúttal az olvasásra, értelmezésre szánt énnek történő befogadói hangkölcsönzés kalkulálhatatlan jellegének elismerését jelenti, számos esetben mégiscsak a kettő
összetartozását, szétszálazhatatlan természetét rögzíti. Mégpedig annyiban, hogy a köteten
szereplő szerzői név kitörölhetetlen deixise a költészetbe írt individuális élet egyfajta visszatükröződéseként dinamizálja a romantikus én-beszédet különböző ének széthangzó beszédévé alakító, különféle szövegen kívüli referenciák alapján a szerzői én egyfajta illúzióját
(egy tulajdonképpeni Ady-figurát) megteremtő, úgyszólván a személytelenedés felé haladó
líra olvasatát. A következőkben mindenekelőtt Ady középső korszakának egyik olyan alkotása kerül előtérbe, amely miközben látszólag „rehabilitálja” a vallomáslíra hagyományát azáltal, hogy eltűnteti empirikus és lírai én távolságát, ezalatt éppen a kitárulkozás, a költészet általi megmutatkozás reflektált kudarca válik az én-létesítés (voltaképp tehát az önelrejtés)
poétikájának újbóli megerősítőjévé.

4
5

6

7

8

KULCSÁR-SZABÓ, I. m., 84.
Újabban Bednanics Gábor és Eisemann György is hangsúlyozta, hogy már a romantikában sem magától értetődő a líra „személyhez köthető alanyiságának” (Eisemann), a személyesség visszaigazolhatóságának képlete. Vö. BEDNANICS Gábor, Kerülőutak és zsákutcák, Ráció Kiadó, Budapest, 2009, főleg: 181−186; EISEMANN György, A későromantikus magyar líra, Ráció Kiadó, Budapest, 2010, itt: 54.
LŐRINCZ Csongor, Bevezetés: a líra medialitásáról = UŐ., A líra medialitása, Anonymus, Budapest,
2002,, 17.
„A »lírai én« grammatikai természete lényegében tehát pontosan azt a személyességet törli, amely
létrehozta, ennyiben sokkal inkább személytelen, mint személyes.” KULCSÁR-SZABÓ, I. m., 124.
Az írott szöveg énjének beszédhelyzete a líra esetén „egyszerre tételezi az »én« megalkotását és eltávolítását saját magától”. LŐRINCZ, I. m., 17.

2014. március

75

„

Amennyiben a modernség szubjektumképletének említett rögzíthetetlensége képezi az
interpretáció kiindulási pontját, a később kötetcímmé is emelt Szeretném, ha szeretnének9 olvasatáról annál kevésbé választható le a vers egykorú hatástörténetének mégoly rövid felidézése. Erre az szolgálhat magyarázattal, hogy az 1909. június 20-án a nagyváradi Fekete
Sas emeletén felolvasott, némiképp szokatlanul személyes hangvételű költeménynek a hallgatóságra gyakorolt katartikus hatása – a beszámolók egybehangzó véleménye alapján –
aligha függetleníthető a szerzői jelenléttől.10 Ugyanakkor azok is evidens módon a költő felé
„meghosszabbíthatónak” vélték a vers vallomásos beszédmódját, akik nem részesültek a sajátosan szuggesztív előadásmód jelenlét-élményében. Mindez azért különös, mivel a megmutatkozni vágyás performatív aktusának, mintegy színre vivődésének bizonyos értelemben
joggal tekinthető felolvasás, az alkotói prezencia hiányában az írott szöveg olvasása ismételten a befogadói hangkölcsönzés mozzanatára hárul, ami éppoly kétségessé teszi magát a
„megmutatkozást”, annak sikerességét, mint ahogy az tulajdonképpen az én által a versben
(ráadásul, ahogy látni fogjuk, pontosan az „ének”-kel mint költői önszínrevitellel kapcsolatosan) elmondásra is kerül. Ám nem pusztán a vallomástevő ilyetén retorikai „megbízhatatlansága” maradt érthető módon figyelmen kívül Boncza Berta és a magányban mint antropológiai állandóban a társiasság élményére találók sokaságában11 alapvetően affirmatív reakciójából, hanem számos – a későbbiekben részletezendő − kontextuális tényező mellett egy
olyan korábbi Ady-vers emlékezete is, amely nem mást, mint alkotó és költemény (azaz kétféle típusú én-prezencia) távolságát mutatja fel meglehetősen látványos eszközökkel.
Az Illés szekerén (1908) kötetben megjelent Új könyvem fedelére azon, explicitté nem tett
bizonyosság ellenére is a vers szerzőjétől való elidegenedése mellett hozhat fel érveket, hogy
a költemény a rögzítettségről, az énről való leválásról referáló alaphelyzete („Hogy itt vannak
egy könyvben, holtan, / Nyomva, befűzve, azt se tudom, / Hogy vajjon őket én daloltam?”)
amolyan pszeudoproblematikaként tételeződik a cím távlatában. A birtokos személyraggal
ellátott, ilyen módon az énhez mint alkotóhoz tartozó könyv és annak „fedele” (rajta értelem9

10

11

A vers a Nagyváradi Napló 1909. június 22-i számában jelent meg először. Vö. Ady Endre összes versei IV., s. a. r. N. PÁL József, JANZER Frigyes, NÉNYEI SZ. Noémi, Akadémiai – Argumentum, Budapest,
2006, 133; 502.
Bölöni György visszaemlékezése szerint a vers utáni reakciók önmagukért beszéltek. „Mikor ezt a
melegséget és megértést esdő önvallomását befejezte, a mellettem álló Gulácsy Lajos, mint egy alvajáró indult meg Ady felé, vállára borult és zokogva felsírt.” BÖLÖNI, I. m., 301. A megindító történet
példaértéke szempontunkból a többféleképp (részvétként, affirmációként) értékelhető gesztus szerzőre irányultságában keresendő: a szöveg hatása ugyanis ekkor már elválaszthatatlan a vallomásként értett vers (a költői jelenlét által szavatolt) őszintesége keltette felforgató élményétől.
Ismeretes, Ady későbbi felesége tizenhat évesen, a svájci internátusból jórészt ennek a versnek a hatására kereste föl levélben a költőt. „Végre egy szobafogságos délután a kezembe került a könyve is.
Nem jutottam tovább a Szeretném, ha szeretnének kötet prológusánál aznap délután, mert ez a sohasem hallott erejű kürtszó olyan bánattal búgott tizenhat évem zavarába, hogy hirtelen, élőn és szenvedőn, mint egy óriási seb tárult elém a zseni szegény, értünk pusztuló, árva szíve.” Emlékezések Ady
Endréről V., s. a. r. KOVALOVSZKY Miklós, Akadémiai, Budapest, 1993, 21−22. A másik híressé vált reakció Franz Kafka nevéhez fűződik, aki fordításban olvashatta a verset barátja, Robert Klopstock jóvoltából. „Egyet s mást nem értek, ám az egészet jól tudom, hova tegyem, és – mint ilyen esetekben
mindig – boldog vagyok, hogy ez a költő élt, él, s valami módon rokonává tesz − »…rokona…nem vagyok senkinek…« írja, íme, ebben is rokonok vagyunk.” Franz KAFKA, Naplók és levelek, szerk. GYŐRFFY Miklós, Európa, Budapest, 1981, 737.

„

76

tiszatáj

szerűen a szerző nevével) épphogy rögzíti ugyanis annak tudását, amelyről az én a vers tanúsága szerint megfeledkezni látszik. Mégis, a folytatás világossá teszi, hogy az eltávolodás tapasztalata nagyon is kézzelfogható a líra mediális transzformációja felől nézve: hiába áll
minden bizonnyal a szerzőség biztosítékaként a könyv borítóján az alkotó neve, a versek
írottá, voltaképp holt anyaggá válásával megszűnik az őket létrehozó élet és írás közvetlen
összeköttetése. Az életet mintegy elimináló verseskönyv mint tárgy aligha véletlen, hogy – a
fedél metaforikus azonosíthatóságán keresztül, rajta ugyancsak a „birtokos” nevével – akár a
koporsó képzetét is felidézheti, különösen, ha tekintetbe vesszük, hogy a vers vége a költemények megírójának bűnhődését mutatja fel. Az ént holt anyaggá alakító könyv motívuma a
lírai én hanghoz juttatásának szempontrendszeréhez is lényeges válaszokkal szolgál. A kezdő
sorok azt mutatják, az olvasás aktusa valójában mindig én és beszéde különbségét teszi láthatóvá, melyet a korábbi költői nyelv meghaladásának kézenfekvő, ám annál kevésbé meggyőző magyarázata sem helyezhet hatályon kívül.12 A beszélő kilétének effajta elbizonytalanítása akkor sem feledhető, ha a költeményben aztán a vers−élet kapcsolat alapképlete alapján, a verseket előhívó „fájdalmak”-ra (tehát nem közvetlenül a versírásra magára) való emlékezés folytán végül mégiscsak helyrebillen az önnön alkotói mivoltában elbizonytalanodó
én paradox szituáltsága (amelyben tehát egy, a szerző nevét ugyancsak hordozó felületre − a
könyv fedelére − történő egyfajta dedikációként felfogható ráírás −”Új könyvem fedelére” −
aktusa közben kérdőjeleződik meg szöveg és alkotó összetartozása), és a vers a szerzőség elismerésével zárul. „De én voltam, óh jaj, én voltam / Szülőtök vad, borús, új dalok / És én már
régen meglakoltam.”
Az eredetileg címmel, majd prológussá emelve cím nélkül szereplő Szeretném, ha szeretnének legizgalmasabb interpretációs kihívása ugyancsak a megnyilatkozó kilétét övező rögzíthetetlenség artikulálása. Noha sikerét, említettük, mindenekelőtt alighanem a „közös nevezőre” hozott idegenségérzés, a mindenki számára ismerős egyedüllét tapasztalatának, a
magányt érzékletes módon rokonsági elvvé avató tartalmának köszönhette, poétikailag mégis azok a pontok válhatnak érdekessé, amelyek ellenállnak az azonosulás eme antropológiai
olvasatának. Az előversként kiemelt pozícióba hozott költemény a feltárulkozás performatívumának jegyében az őszinteséget (ami nemcsak hogy – a magányhoz hasonló – szerepként
tételezhető, ám de Man óta tudvalevő, nyelvileg nem is igazolható)13 mintegy színre vivő retorikájának köszönhette, hogy olvasói (és természetesen hallgatói) nehezen voltak képesek
biográfiai és lírai én differenciáját az értelmezésben érvényre juttatni. A (némi túlzással) a
„könyv fedelére” írott vers esetén ugyanis hangsúlyozottan vet számot a befogadás az aláírásként tekinthető szerzői név hitelesítő funkciójával, melynek során a szöveg „hangját” a
név által helyettesített szubjektum sajátjaként ismeri (f)el. Nem mellékes azonban ebből a
szempontból, hogy a név – derridai értelemben – mindig hiányjelölő is egyben: mint jel a helyett áll, ami (aki) éppen nincs jelen, így a tulajdonnév abszolút denotatív funkciója az ellen-

12

13

„De lezáró gesztus, bizonyos távolságtartás is kifejeződik ebben a versben a Vér és arany-korszakával szemben. Mintha már túl is volna azon a poétikai »állapoton«, amelynek jegyében megjelent kötetének motívumai születtek.” Vö. Ady Endre összes versei III., s. a. r. KOCZKÁS Sándor, KISPÉTER András, Akadémiai – Argumentum, Budapest, 1995, 496.
Vö. Paul De MAN, Az olvasás allegóriái, ford. FOGARASI György, Magvető, Budapest, 2006, 323−349.

2014. március

77

„

tétébe fordul.14A líra medialitása tehát már rögtön az első sorok olvasását megelőzően leleplezni látszik annak illúzióját, hogy a vers – miként az a költeményben egyfajta (innen nézve
hiábavaló) vágyként vagy intencióként majd megfogalmazódik – az én megmutatkozásának
médiuma tudna lenni. Annál is inkább, mivel az őszinteség performatívuma eleve feltételezne
egy olyan kijelölhető entitást, amelyhez – noha, az imént láthattuk, sosem igazolható módon
– hozzárendelhető volna, így az ént megalkotó/távolító lírai beszéd kezdettől a megszólaló
megbízhatatlanságát implikálja.
Az én destabilizációját előkészítő versbeszéd ráadásul többszörös önidézetként tételeződik az első versszakban, tovább nehezítve a lírai én egyértelmű hanghoz juttatását: nemcsak
az Új versek prológusának önbejelentő passzusait („Góg és Magóg fia vagyok én”) látszik érvényteleníteni,15 hanem a „vallomás” egyszersmind az egyik első kuruc-vers, a Bujdosó kuruc
rigmusa sorait parafrazeálja („Se barátom, se testvérem, / Se bánatom, se reményem”), ami a
szerepversek egyik sajátos formájaként16 minthogy eleve nem egykönnyen stabilizálható beszédhelyzetet hoz létre, így az én láthatóvá tételét előrevetítő kötetkezdő vers kijelentéseinek meglehetősen nehéz megbízható jelentést tulajdonítani.17 Ellenben még ha úgy is tűnhet,
a szerzői én – a versbeszéd konfesszió-jellege ellenére – törlődik a költemény horizontjából,
és a főként romantikus önfelmutató poétika helyett ismételten Ady ismerős, különféle álarcok mögé bújtatott szubjektumképlete aktivizálódik, az ének („én-ek”) versvégi önreferens
deixise („Ezért minden: önkínzás, ének”) ismételten összezavarja a konzekvens olvasatot feltételező befogadót. Ebből a perspektívából ugyanis aligha evidens már, pontosan melyik
(biográfiai vagy lírai) én megmutatkozásáról is volna szó a szövegben, lévén az mind az énelrejtő, köztudottan „titokszerű” lírai beszélő esetleges (ön)leleplezése, mind az általa szükségképp háttérben maradó, a költői alakmások mögül sosem felmutatható szerzői individuum explicitté tétele iránti vágy kifejeződése felől jelentéstelítetté válhat.18 Aligha lehet kérdéses ennek az összefüggésnek a fontossága, hiszen az első versszak (mellesleg szigorú értelemben dezantropomorf, egyetlen létező leírására sem alkalmas) felnagyított egyedülléte
egyfajta univerzális antropológiai alaptapasztalat szerint egyrészt minden ember „rokonává”
teszi a beszélő alanyt, másrészt viszont a magány (ami a líratörténet egyik konvencionális

14

15

16
17

18

Vö. Jacques DERRIDA, Esszé a névről, ford. BOROS János, CSORDÁS Gábor, ORBÁN Jolán, Jelenkor, Pécs,
1995; ANGYALOSI Gergely, A név és az aláírás problematikája Jacques Derrida műveiben = UŐ., Kritikus
határmezsgyén, Csokonai Kiadó, Debrecen, 1999, 16−28.
Vö. AEÖV IV., 504. Más kérdés, hogy a Góg és Magóg fia vagyok én esetén is azt láthatjuk, az öntanúsítás eme felnagyított retorikája, az eredet effajta kijelölése nem válik a szubjektum problémamentes
instanciájává.
Vö. KULCSÁR-SZABÓ, I. m., 82−93.
A kurucok szövegvilágát „kihallgató”, átsajátító-recitatív beszéd idézőjének bizonyuló Szeretném, ha
szeretnének a gyakran paródia tárgyává tett ismétlődő sorokban maga is felhívja a figyelmet saját, a
népdalok hagyományát idéző citátum-jellegére is, a szöveg identikusságát tehát számos poétikairetorikai mozzanat eleve gátolja. Vö. BEDNANICS, I. m., 90.
Nem túlzás azt feltételezni, ez az eldönthetetlenség is közrejátszott, akár tudattalanul, az említett,
Ady felé irányuló, szokatlan gesztusok sorában: a költészetben felmutatott általános, mélyen emberi
iránti fogékonyság, másfelől az eközben kifejezetlenül hagyott szingularitás költői tragédiája felett
érzett részvét távlatából egyaránt motiváltnak tűnhet Gulácsy és Boncza Berta szóba hozott reakciója.

„

78

tiszatáj

szerepe)19 a megláthatatlan, a hétköznapi érzékelés számára elérhetetlen lírai identitás
meghatározásaként, tehát a „minden embertől” való elhatárolódásként egyaránt tételeződik.
A társiasság és, mondhatni, a társtalan, gőgös költői öntudat tehát éppúgy helyet kaphat a
Szeretném, ha szeretnének olvasatában, melynek többirányú értelemlehetőségei jórészt a költészet és az élet színre vitt ambivalens viszonyából erednek: a kettő összetartozása, „rokonsága” és eredendő mássága egyszerre artikulálódik az Ady-versben.20
Jól mutatják mindezt a második és harmadik versszak − az első szakasz felnagyított idegenségélményére válaszként adott − ellentmondásos szövegutasításai. Míg előbbiben az én
az emberiség részeként ismer önmagára („Vagyok, mint minden ember”), kitüntetett individuális sajátosságai, melyek hangsúlyozottan az elrejtettség költői misztériumának metaforáival („fenség, / Észak-fok, titok, idegenség, / Lidérces, messze fény”) íródnak le, valójában tehát egy általános nem-fogalom keretei között oldódnak föl, addig az utóbbiban éppen a kikülönülés, az önfelmutatás (ami pedig a minden embert egymás rokonává tevő hétköznapiság
hátrahagyása által lehetséges) vágyát szólaltatja meg − immár a „felsőbbrendű” költői identitás horizontjából. Azt láthatjuk tehát, a vallomáslíra jellegzetes beszédmódját a beszélő megbízhatatlan pragmatikai helyzete nem engedi rögzülni: a másik általi szeretve-lenni hétköznapi tapasztalatát a költészet misztériumának önreflexív utalásai írják minduntalan fölül. A
költői értelemben vett kitüntetettség, kikülönülés paradoxona mutatkozik meg e struktúrában: a magány feloldásának antropológiai igénye ekkor ugyanis éppen a többiekhez tartozás
felszámolásával, az arra való vágyakozással történhet csak meg („De, jaj, nem tudok így maradni” – azaz a minden emberre érvényes idegenség állapotában), tehát az egyedüllét tragédiája a szubjektumot költői alakváltozatok sokaságába író alkotói nézőpont számára egy
másfajta társtalanságban kell, hogy folytatódjék. Mégpedig azért, mert amint az individuum a
„titokszerű”, kiismerhetetlen költői alakmás maszkját ölti magára, a lírai én által eltakart
empirikus én megmutatkozása, „láthatóvá” válása a megszólalás pillanatában, az énként tételeződő hang létesülésével, versbe íródásával rögtön fel is számolja önnön meglátásának
lehetőségfeltételét, magyarán a lírai én maga von szükségszerűen akadályokat saját „eredetének” érzékelhetősége elé. Alighanem az a feloldhatatlan, mediális természetű jelenség mutatkozhat meg a költeményben, hogy a versben megszólaló hang, minthogy sosem látható,
fenomenalizálható annak kibocsátója, szükségszerűen közvetítettségben, az olvasóval való
dialogikus viszonyban kell, hogy megképződjék, ekkor azonban az én egyszersmind el is különbözik önmagától.21 A csak hallható (vagy írottként látható) beszélő minden bizonnyal a
kétféle én azonosíthatatlanságát, az egyedi hang illúzióját mintegy elismerve hangsúlyozza a
látás általi megpillantás hiábavaló vágyát („Hogy látva lássanak”): (empirikus) én és monológja közötti feloldhatatlan távolság nem engedi az énnek nemcsak hangként, hanem lát19
20

21

KULCSÁR-SZABÓ, I. m., 90−91.
A versben-lét mindennapisága és a mindennapok költőisége, ami a lírikus létezését kitüntetetté teszi, óhatatlanul emlékezetünkbe idézheti Ady egyik korábbi, még az ős Kaján kilétét érintő meghatározása kapcsán tett megállapítását élet és költészet tükörszerű viszonyáról: „Egyszer, beszélgetés
közben, hirtelen orvkérdésként (mert Adyt fárasztotta a poézisáról beszélni) vetettem oda Adynak:
ki az ős Kaján? – Ady gyorsan rávágta a feleletet: »az Élet vagy ha úgy tetszik: a Költészet«. – Akkor
hirtelenül nem értettem a kapcsolatot, pedig egy költő szájából igen érthető felelet volt: igazi költőnek az Élet: költészet és a költészet: Élet.” FÖLDESSY Gyula, Ady minden titkai, Magvető, Budapest,
1962, 69.”
Vö. LŐRINCZ, I. m., 17.

2014. március

79

„

ványként történő megképződését. Azért is fontos rögzítenünk a megmutatkozás általi valakihez tartozni vágyás mozzanatának többirányú értelmezhetőségét, mivel a záró szakaszban
még hangsúlyosabban kerül előtérbe a láthatóvá válás költői és hétköznapi olvasatának interferenciája.
A megmutatkozás magyarázatát a lírikus diszkurzív pozíciója felé is megnyitó első sor
(„Ezért minden: önkínzás, ének:”) különös nyomatékkal mutatja fel az olvasásra váró írott
szöveg medialitásából fakadó, előre nem rögzíthető jelentések játékát. A kettőspont általi
kétszeres szegmentálásnak, valamint az „ezért” és a „minden” elemek poliszémiájának köszönhetően nem egyértelmű ugyanis a költői beszédként, vagyis a vers szinonimájaként értett ének és az (első pillantásra kissé túlhajszolt romantikus toposznak tetsző) önkínzás relációja. Ez mindenekelőtt az „ezért minden” szintagma jelentésétől függ: amennyiben az előző
szakaszra adott indoklásról beszélhetünk (tehát: „ezért, ennek okán történik minden, amiről
korábban szó volt”), úgy az „önkínzás” és „ének” közt kapcsolatos a viszony, ellenben ha az
első, olvasást megakasztó írásjel annak hagyományosan magyarázó funkcióját aktivizálja,
akkor a mindenségként értett „minden” definíciója lesz a két szóban forgó elem, így akár a
kettő különneműsége is indokolt lehet (a sor olvasata ebben az esetben: „vagyis, a mondottak
fényében minden, ami van, önkínzás, ének”). Mindez azt is jelenti, e többértelműség szerint
az utolsó strófa egyszerre lehet az első három versszakra adott magyarázat és az azt megelőző szakasz – a költői értelemben vett megmutatkozás hiábavalóságát állító − belátásainak
következménye. Ha az első sort ennek alapján olvassuk, úgy nemcsak szemantikailag, hanem
az imént említett szegmentálás miatt grammatikailag is lehetővé válik az „ének” én-ek-ké történő felbontása. Az ének mint vers poliszémiájának eme interpretatív „helyzetbe hozása”
nem pusztán azért nem tekinthető önkényes dekonstrukciós elemzési mozzanatnak, mert a
megelőző szakasz éppen a versben megszólaló lírai én szükségszerű (az identikus hang illúzióját cáfoló) ének-be íródásával hangsúlyozza a vallomásos líra funkcióvesztését, hanem
mert eközben úgyszólván Ady egész költészete, nem beszélve az ezzel a kötettel útjára induló
kuruc-versekről,22 maga is az élet olvashatóvá (még inkább olvashatatlanná) tételével hívja
fel magára a figyelmet.
A kétféleképp is interpretálható „ének” mint vers (ami tehát konkrét – anagrammatikus −
és metaforikus értelemben is magában foglalja az én-ek sokaságát) ugyanakkor új távlatot is
nyithat a két elem szemantizálásában. Amellett, hogy mellérendelő viszony révén a mindennel azonosított önkínzás és ének valóban értelmezhető a versírást szenvedésként felfogó romantikus toposz szerint, ezalatt az „én-rejtő” költői gyakorlatra tett utalás által a rejtőzködés
„kényszerű” aktusa immár valóban önkínzássá nőhet, hiszen így nem más, mint az önmaga
lényegét jelentő szerepjátszás, az én-lírát meghaladni vágyó programszerű költői magatartás
lesz a megmutatkozás akadályává. (Eme feloldhatatlan ellentmondást másként megfogalmazva: a megmutatkozás kényszerűsége − „De jaj, nem tudok így maradni” − a költői én általi
eltüntetés mediális szükségszerűségével kapcsolódik össze.) Vagyis a másik felől érkező szeretet gátjává pontosan az a megváltozott, a kikülönülésen, a tradicionális líra elutasításán
alapuló költészetfelfogás válhat, ami az ént birtokolhatatlanként, hozzáférhetetlenként téte22

E verscsoport kapcsán annyi megjegyezhető, hogy e szereplíra a „történelemből kibontott énalakzatok” közbejöttével problematizálja a megszólaló én kijelölhetőségét, és távolítja el magától a vallomásos alanyi líra bevett műfaji eljárásait. Vö. EISEMANN György, „Mégis új…” A romantikus költészet
modern retorikája Ady lírájában = Iskolakultúra, 2006/7−8., 14.

„

80

tiszatáj

lezi, lévén nem mutat vissza annak megalkotójára.23 Meglehet, a cím nem identikus szövegbeli ismétlése is ennek felismerésére mutat rá: nem is annyira a „ha-hogyha” variáns alig érzékelhető eltérése itt a számottevő (habár a „hogyha” valamivel talán hangsúlyosabban fejezi
ki a kívánságnak az én által uralhatatlan feltételekhez való kötöttségét), hanem hogy a versés kötetcím módosításával a lírai én beszédévé válik a szóban forgó rész, és ilyen módon −
látványosan nem-idézetként funkcionálva immár − nem mutat vissza a Szeretném, ha szeretnének című vers és kötet szerzőjére.
Azt láthatjuk tehát, csakis úgy lehet önmagával azonos, identikus az én (és apellálhat a
valakihez való tartozás megvalósulására), hogy én-ek sokaságába szóródik szét, ám ekkor
egyszersmind felismerhetetlenné is válik, azaz végeredményben saját létre-jövése okozza a
másik általi szeretet kívánalmának teljesíthetetlenségét. Az önfelmutató költői tradíción túli
távlatból megszólaló Szeretném, ha szeretnének esetén a hétköznapiságból történő kikülönülés vágya szükségképp a költészet börtönszerűségébe záródik, s így − némileg hasonlóan Babits nevezetes versének, A lírikus epilógjának alapkonfliktusához − az én valóban önmaga
lesz „maga számára börtön”.24 Ady versében mindez azért is lényeges összefüggés, mivel az
utolsó strófában e feloldhatatlan paradoxon a költészetre való (ön)reflexióban oldódik fel. A
vers történéseinek magyarázatát ugyanis az ismételt kettőspont után éppen a kötetcím (noha „torzított”, nem szó szerint) visszhangzó szavaiban találjuk meg („Szeretném, hogyha szeretnének”), egy új, „én-létesítő” verseskönyvnek az előhangjáról lévén szó, mintegy magával
a költészettel adva választ a „szeretetre” önmaga versbe írottságánál fogva hiábavalóan áhítozó én tragédiájára.
Az idegenség, a sehova se tartozás a „költőileg lakozó” embernek válik tehát a mértékévé.
Ennek fényében a megmutatkozás csakis akkor lehetséges, ha eltekintünk a valóságot és a
műalkotást elválasztó határvonaltól, versbéli és biográfiai én különbségétől. Ám az önmaga
meghaladását célul kitűző vágy „sejtése” Babits, kötetben ugyanebben az évben, 1909 májusában (tehát néhány hónappal a Szeretném, ha szeretnének kötet előtt) megjelent verséhez
hasonlóan itt is „csalfának” bizonyul: csakhogy míg a korábbi költeményben a költői szubjek23

24

Tanulságos felidézni Ady korai köteteket érintő önjellemzését, egyben az Új versek fordulatára adott
egyfajta magyarázatát. A szeretet fogalma − a hétköznapi és költői életteret látványosan differenciáló írás alapján − nem értelmezhető a valódi művészi tevékenység horizontjában. Helyét az önigazolást jelentő üldözöttség veszi át, ami − noha épp a szeretet ellentétéről van szó − mégsem helyezi hatályon kívül az egyféle elismerésként, „szeretetként” értett admiratív viszonyulás elvi lehetőségét.
„Majdnem kilenc évvel ezelőtt jött fel Debrecenből az irka alakú könyv, mely − tetszett. A húszéves
diák már szkeptikus volt, s érezte, hogy a versei rosszak. A rossz versekért megveregették a vállát, s
emiatt hosszú évekig nem mert verseket írni. Merre induljon az ember, ha olyan jeleket kap, hogy
máris lecsücsülhet a jámbor költők kollégiumában? […] Újak a vágyaim, új a sírásom, új a mámorom,
új az örömöm. Mindezért megérdemlem, hogy agyonüssenek. Szívesen, mosolyogva várom testemmel az ütést. Lelkem a felkerekedett lelkek között van, s – nincsen itt.” ADY Endre, Író a könyvéről =
Ady Endre összes prózai művei VII, 111. Mindazonáltal, az első komolyabb támadásokat követő időszakon túl, nem sokkal a kínos duk-duk-ügy után aligha véletlen, hogy az életrajzi kontextus szavatolt bizonyos értelemben a beszélő – nyelvileg visszaigazolhatatlan – őszinteségéért, ekként a vers
valóban olvasható volt a szeretetre, megértésre apelláló költő vallomásaként is.
Más kérdés persze, hogy a költészet „börtöne” ez esetben a magárahagyottságot éppúgy kontextualizálhatja, mint a költői nagyság általi kitüntetettséget. Lehetséges tehát, hogy Ady azzal is sikeresen
lépett túl a babitsi problematikán, hogy a versbe vetettségre nem pusztán rabságként, hanem lehetőségfeltételként tekintett, a vers eldöntetlenségei ezt a kérdést nyitva hagyják.

2014. március

81

„

tum lesz ama meghaladhatatlan „bűvös kör”, melyen túli megnyilatkozás elképzelhetetlen, az
Ady-versben már az individuum megmutatkozása, annak vers általi visszatükröződése tűnik
lehetetlennek. A két szöveg hangsúlyozottan rokon szubjektumelméleti problematikáját elnézve nem elképzelhetetlen, hogy a Szeretném, ha szeretnének szándékosan reflektál Babits
Levelek Irisz koszorújának híres záró darabjára; az eredetileg 1903 júniusában25 írott A lírikus epilógjának figyelmes és egyben kritikus olvasójaként, a nyitó kijelentés ellenére nagyon
is hangsúlyosan „utódjává”, egyszersmind „boldog ősévé” válik ezzel a történő költői diskurzusnak. E párhuzam alapján az ismerhető fel, a beszélő újfent „önkörének” marad foglya azáltal, hogy a költészet általi önfeltárás éppen ellentmond a megfogalmazott vágyaknak („Szeretném magam megmutatni”; „Szeretném, hogyha szeretnének”), amennyiben a versben
„megmutatkozó”, olvashatóvá váló én sosem fenoménként, individuumként, hanem pusztán
grammatikai univerzáléként lesz látható. E belátás felől már kissé idejétmúltnak, naivnak tűnik a szolipszizmus rémétől fenyegetett Babits-vers alaphelyzete, minthogy épp arról van
szó, nem más, mint az én nem képes saját versének hőse lenni, azaz önmagának megközelítéséhez nincsenek meg a lehetőségei, mert betűkbe íródva rögtön meg is képződik lírai és biográfiai én távolsága. Így azonban nem marad más, mint a „minden ember fenségéből” történő
kikülönülés jelentette, versekbe, azaz énekekbe (én-ekbe) íródás „önkínzása”, ami ugyan az
azonosíthatóságból fakadó megmutatkozás örömével nem szolgál, ám ahogy a későbbi feleség példája mutatja, a megsejtett magányos zseni öntudatának alapköve lehet.26 Hogy az én
önmagává válásának immár az ismeretlen, mindenkori másik a feltétele, azt az utolsó ismétlődő sorok fejezik ki félreérthetetlenül. Az alanyi beszédhelyzetből a vers végére a tárggyá
válás, a másik általi birtoklás vágyának artikulálásáig jutó én („Lennék valakié”) már nem
azonos az önmaga által alkotott világ meghaladására, az éntől független megismerésre képtelen Babits-féle beszélő helyzetével: annak tárgyi mivolta – miként, ahogy láthattuk, az alanyi
létmód sem feltétlenül problémamentes − korántsem A lírikus epilógjának evidenciáját ismétli meg („mert én vagyok az alany és a tárgy”). Pontosan azért, mert a versbeli megmutatkozás maga eleve bizonytalan retorikai történés (lévén az „ének” sikeressége éppen az én elrejtését, nem pedig felismerhetőségét feltételezi). Ugyanakkor, még ha a másik általi birtoklás, meglehet, a költői szereplétesítés alapján irreális vágyódás is (ezt a szeretet nyomatékosított feltételes jellege – „Szeretném, hogyha szeretnének” – megerősíteni látszik), voltaképp
annak esélye az egyedüli, ami az örökölt romantikus versbeszéd önfelmutatásáról lemondó
lírikus számára – mint a megmutatkozás lehetősége − adódhat.
Összegezve a két vers párhuzamának fentebb vázlatosan kifejtett, Ady kötetnyitó versére
nézve megfontolandó tanulságait, szembetűnő, hogy az én-líra öröklött nehézkedése, ami a
hofmannsthali nyelvválság által épphogy megérintett Babits-versben a gyanú szerint megszólal, Adynál voltaképpen már egy meghaladott nézőpontból kerül (noha még mindig eleven problémaként) felvetésre. Míg az előbbi költemény beszélője tehát az énről való leválás,
az éntől függetlenedő beszéd (csalfa) vágyáról szól, utóbbi esetén már nem a verset betöltő
én korlátozása, hanem a vers általi megmutatkozása fogalmazódik meg olyan kívánalomként,
ami azáltal bizonyul szemfényvesztésnek, hogy beszélője immár nem a vallomásos alanyi líra
kódjait érvényesítő diskurzusnak rendelődik alá, hanem saját rögzíthetetlen, én-sokszorozó
költői világának – és, ami mindebben a legfontosabb: a mindenkori olvasó tekintetének −
25
26

Vö. RÁBA György, Babits Mihály költészete, Szépirodalmi, Budapest, 1981, 19.
Emlékezések Ady Endréről V., s. a. r. KOVALOVSZKY Miklós, Akadémiai, Budapest, 1993, 21−22.

„

82

tiszatáj

szolgáltatódik ki. A Szeretném, ha szeretnének amellett, hogy meglehetősen összetett módon
képes megidézni, majd defigurálni az élménylíra emlékezetét, látható tudatossággal vet számot valóság és költői világ távolságával, egy olyan teremtett univerzum előhangjaként szólalva meg, amely rögtön az első ciklus (Esze Tamás komája) első versein (Ond vezér unokája;
Bujdosó kuruc rigmusa) keresztül jelzetten csakis különféle maszkok interpretatív számbavételével engedi olvashatóvá tenni a kötetcímmé emelt szeretetre való vágyakozás evilági tapasztalatát.

2014. március

83

„

MUHEL GÁBOR

József Attila Szabad-ötletek jegyzékének
szubverzív jelképrendszeréről
„Kicsoda vagy tehát? / Az erő része, mely
örökkön rosszra tör, s örökké jót művel.”
(Geothe: Faust)

József Attila sokat vitatott és különösen problematikus szövegét hermeneutikai és recepcióelméleti szempontból többféle interpretáció próbálja magyarázni. A pszichoanalitikus olvasat mellett vannak, akik szürrealista szabadversként (újabban posztmodern szövegként) értelmezik, míg mások a költő önterápiás szándékát hangsúlyozzák. Bori Imre szintén szürrealista alkotásnak tartja, míg Sárközy Péter egyenesen „döbbenetes erejű szabadversnek” nevezi.1 Kétségkívül a megírás célja nem csupán egyszerű autoterápia, melynek segítségével
szabad asszociációit lejegyezve próbált könnyíteni állapotán (GYERTYÁN ERVIN: „Tisztán meglátni csúcsainkat…” Bp. 1985. 241.), nem is kizárólag a múlttal való leszámolás kényszere
(BÓKAY ANTAL–JÁDI FERENC–STARK ANDRÁS: „Köztetek lettem én bolond…” Magvető. Bp. 97.)
vagy indulatainak tárgyiasítása motiválhatta a szerzőt (NÉMETH ANDOR: A szélén behajtva. Bp.
1973. 501-502.), hanem „valószínűsíthetően inkább arról van szó, hogy a szublimációs tanból kiindulva egy újfajta poétika elképzelése, vágya alapján íródtak le – egy eddig még nem
értelmezett rend szerint – a Szabad-ötletek nem is annyira szabad ötletei.”2 Már Szőke
György is megjegyezte, hogy „érdemes a Szabad-ötleteket és társait a költeményekkel egybevetnünk, hogy annak az egykönnyen meg nem ragadható mozzanatnak a nyomára bukkanjunk, amely által ez az önmagában is érdekfeszítő nyersanyag költészetté lényegül.” 3 Stoll Béla kritikai szövegkiadásához írt jegyzetének Bevezetőjében újfent arra a megállapításra jut,
hogy „a Szabad-ötletekhez József Attila költészetében szabadversei állnak a legközelebb.”4 E
feltevést támasztja alá, hogy a költő két helyen is konkrétan utal arra, hogy szövege a verseihez hasonlatosak: „a ló meghal a madarak kirepülnek – stílusa / Kassák” (74,2-3) – írja, majd
egy későbbi helyen még nyilvánvalóbban fogalmaz: „ilyen hangulata volt szabadverseimnek”
(94,5). Bókay Antal egyik tanulmányában a Ferenczi-féle „nyelvzavar” fogalmából indul ki,
melynek ontológiai érvényű, posztmodern nyelvfilozófiai értelmezésére vállalkozik. 5 Agárdi
1

2
3
4

5

BORI IMRE: A szürrealizmus ideje. Újvidék. 1970. valamint JÓZSEF ATTILA ÚTJAIN. Tanulmányok. (Szerk.
Szabolcsi Miklós és Erdődy Edit.) Bp. 1980. 224. .
N. HORVÁTH BÉLA: A Szabad-ötletek olvasatai. = Tiszatáj, 2005/4. sz. 108.
SZŐKE GYÖRGY: A szabad asszociációtól a költeményig. = Valóság, 1990/4. sz. 52.
JÓZSEF ATTILA: Szabad-ötletek jegyzéke két ülésben. Atlantisz. Bp. 2000. 61. (Jegyzetelte, a Bevezetést
és a jegyzeteket az egyes sorokhoz írta: Stoll Béla.) A továbbiakban a Szabad-ötletekből vett idézeteket, szövegrészleteket (a sorok számozásával egyetemben) szintén ebből a kötetből kölcsönözzük,
míg az egyéb versidézetek forrásaként – ha más jelzés nincsen – Stoll Béla kritikai kiadását (JÓZSEF
ATTILA ÖSSZES VERSEI. I-II. KÖTET. Akadémiai. Bp. 1984.) használjuk.
BÓKAY ANTAL: A pszichoanalitikus narratíva. = Irodalomismeret, 1992/2-3. sz. 41-48.

„

84

tiszatáj

Péter szintén úgy találja, hogy „a nyelv, az ihlet, a névvarázs, a szép szó aktoraként és tudósaként szinte felszabadult öntudattal lépi át a közmegegyezés határait, dönt meg tabukat, sőt
egyfajta öngyógyító nyelvi szómágiaként, cselekvéspótlóból cselekvést kreáló eszközként
forgatja a szavakat.”6 Mindazonáltal „a költő által választott poétikai stratégia, beszédmód
nem csupán sajátos lírai-formai megoldások halmaza, hanem egyben a szubjektum nyelvi
természetű önteremtő konstrukciója is.”7 Amennyiben így van, akkor a szöveg összetett jelkép- és motívumkészlete mögött olyan szövegszervező erőt vagy elvet kell feltételeznünk,
amely József Attila költészetbölcseletétől, nyelv- és művészetfilozófiájától, metafizikaiesztétikai gondolkodásától, világlátásától, valamint pszichológiai, etnolingvisztikai műveltségétől elválaszthatatlan.8
Stoll Béla részletes csoportosítást közöl a Szabad-ötletek főbb rétegeit illetően, továbbá
számos felemlegetett hétköznapi esemény, helyszín, pillanatnyi lelki és fizikai állapot, életrajzi emlék, idézet, versparafrázis, szólás, közmondás, tulajdonnév, rigmus, mondóka, kiolvasó, csúfoló, népdal, népszerű dal és szállóige lehetséges forrását is feltárja. Külön tesz említést a költő analitikusához és az analízishez való viszonyáról.9 Lengyel András pedig meggyőzően bizonyította, hogy „azok az értékek, amelyeket József Attila bennünk támad, vagy viszszájára fordítva megkérdőjelez, jóval szélesebb körűek, mint a szexualitás; felölelik a létezés
egy sor alapproblémáját. Mik ezek az értékek? A férfi-nő viszony (mint a szexualitás, és mint
a szerelem együtt), az anya-gyerek viszony, az emberek egymáshoz való viszonya, az emberi
kapcsolatokat szabályozó emberi értékek (jó-rossz, erkölcsös-erkölcstelen, szeretet-gyűlölet,
értékesség-értéktelenség stb.), az emberi teremtő aktivitás, a boldogság-boldogtalanság lehetősége stb. A szövegből számos ilyen szöveghely kigyűjthető valamennyi értékre, illetve átértékelésre vonatkozóan. A helyzetet az komplikálja, hogy a Szabad-ötletekben – a valósághoz
való viszonya szerint – három szövegréteg keveredik és kombinálódik. Egy valóságtükröző,
egy valóságmegfordító és egy valóságra reflektáló réteg, s az első kettő szétválasztása nem
mindig végezhető el pontosan.”10 Számunkra e valóságmegfordító réteg különösen nagy jelentőséggel bír, mivel ez az a dimenziója a textusnak, ahol az egzisztenciális paradoxonok
zömét találjuk, valamint a költő dekonstruktív alkotói koncepcióját (mint destruktív konstrukciós szándékot) – a tagadás aktusával egyetemben – tetten érhetjük, valamint a szöveg
szubverzív jelképvilágát interpretálni tudjuk.11 Ehhez azonban sajátos kultúraközi és hagyo6

7
8

9
10

11

AGÁRDI PÉTER: Tabudöntés – szoros és szabad olvasatban. (József Attila Szabad-ötletek jegyzéke.) In.
Uő: Torlódó múlt. József Attila és kortársai. T-Twins Kiadó. 1995. 35.
BÓKAY ANTAL: Líra és modernitás – József Attila én-poétikája. Gondolat. Bp. 2006. 9.
Erről bővebben lásd e munka szerzőjének József Attila Szabad-ötletek jegyzékének mágikus-rituális
természetszemlélete című szakdolgozatát. (= SZTE-BTK. Modern Magyar Irodalom Tanszék. Kézirat.
2007.)
JÓZSEF ATTILA: Szabad-ötletek jegyzéke két ülésben. i.m. 51-63.
LENGYEL ANDRÁS: A „Szabad-ötletek jegyzéké”ről. Kísérlet József Attila szövegének értelmezésére. = Jelenkor, 1991/6. sz. 554.
Jelen dolgozatban a destrukció kifejezést olyan heideggeri értelemben vett poétikai magatartásforma
megjelölésére használjuk, mely alapvetően az ontológia (valamint a morálfilozófia) szolgálatában áll
és produktív módon feltételezi a destrukció és konstrukció szerves összetartozását. Ebből következik,
hogy a dekonstrukció terminust sem kizárólag a derridai gondolkodás kontextusában alkalmazzuk,
hanem arra a József Attila-i alkotói koncepcióra utalunk vele, ami Erósz és Thanatosz erőinek együttes működésében (pontosabban: a destruktív konstrukció köztes horizontjának manifesztációjában)

2014. március

85

„

mánytörténeti kontextusba helyezett interdiszciplináris elemző módszerre van szükségünk,
ami egyfelől a József Attila-recepció nagy részét lehatároló biografikus megközelítésen alapul,
másfelől a szöveget olyan önsűrítő, koncentrált szemantikai parabázisként értelmezi, amely a
szexus anomáliáit, a deviancia és a szeretethiány problémakörét egy sokszorosan rétegzett,
komplex és tág gondolkodástörténeti és személyes horizont mentén képes láttatni. Ez az eljárás
azért is lehet célravezető, mert „a szókincs történeti dimenzióját vallató mítoszkutatás, etnográfia, történettudomány, kultúrtörténet, lélektan művelőinek jóvoltából az egy pillanat alatt felcsendülő és semmibe foszló hangcsoport közül tudnivalók óriási tömege halmozódhat föl.”12
Ennek tükrében érdemes megemlíteni, hogy a freudizmus ismert véleménye szerint például a
zárhangok a libidóra, a szexuális agresszivitásra utalnak, a likvidák pedig a puhaságra, s a freudi módon értelmezett hangszimbolikát József Attila közvetve vagy akár közvetlenül is használhatta szövege megírásakor, hiszen egyik kidolgozójától, Hollós Istvántól ismerhette.13 Hangsúlyosabbnak tűnik azonban a konvencionális értékrend (vagy értékprostitúció) visszásságainak
felforgatására-leleplezésére tett kísérlet, ami annak a jellegzetes nyelvfelfogásnak a segítségével valósul meg, melynek gyökerei a költő gyerekkoráig nyúlnak vissza.14
A hagyományosan elfogadott társadalmi és egzisztenciális értékrend számos aspektusa
kerül megtagadásra a szövegben. Megkérdőjeleződnek a legitim viselkedési minták: „viszket
a seggem megvakarom még pedig ott ahol / én akarom” (10,8-9), „hozzám ne legyen jó senki
mert megölöm / leölöm / legyilkolom” (31,10-32,1), a normálisnak tekintett heteroszexuális
beállítottság: „ma már nem félnék egy homoszexuális koitusztól” (100,2), a női szerepek: „ha
nő lennék, kurva lennék” (30,2), „a nő bármikor kaphat férfit, / de a férfi nem kaphat bármikor
nőt” (126,7-8), „a férfinak nő kell teljes egészében, a nőnek pedig / csak fasz kell / meg pénz és
geci” (127,1-3), „a kulturában minden nő kurva, mennél öntudato- / sabb, annál inkább”
(138,7-8), az anyaság és a gyermekvállalás szentsége: „ki mondta anyámnak, hogy szüljön
meg / hogy dolgozzon értem” (37,8-9), „mért verik a gyerekeket / én az enyémnek kite- /
kerném a nyakát / úgy kell neki” (25-10-26,2), „a csecsemőket a teherkocsi alá kell tenni / a
terhes asszonyokat a teherautó alá” (38,3-4). Alapvető szükségleteit is gyermeki daccal utasítja el: „nem kell pénz se / semmi se kell” (35,4-5), „mindent azért is ingyen akarok” (32,9),
köztük a női nemet is: „minden nő dögöljön meg” (15,8), „a nők fulladjanak meg” (37,1), „nem
kell nő” (39,7) vagy éppen a táplálkozást: „nem eszek / nem fogok enni” (29,10-11). Utóbbi
magatartás nem új keletű a költőnél: elég, ha arra a Bécsből küldött levélre gondolunk, amit
Osvát Ernőnek írt 1925. november 24-én: „Állom az éhségsztrájkot a Társadalom ellen; rendületlenül; ma tizedik napja, hogy nem eszem. Az első négy napig igaz virtus volt, de most
már nem érzek éhséget. És már meg is nyugodtam. Előbb radikális eszközzel, revolverrel
akartam mindent elintézni, de az gyávaság és én nem akarok gyáva lenni.” 15 Hétköznapi feladatait, kötelességeit is megtagadja: „nekem nem kell analízis” (34,2), „nem megyek analízisre”

12
13

14

15

nyilvánul meg. (A destrukció és dekonstrukció heideggeri és derridai fogalmának részletes kifejtését
lásd FEHÉR M. MIKLÓS: Hermeneutika és applikáció – destrukció és dekonstrukció című tanulmányában.
= Irodalomtörténet, 2012/2. sz. 143-160.)
TVERDOTA GYÖRGY: József Attila szókultusza. = Jelenkor, 1986/9. sz. 836.
SZABOLCSI MIKLÓS: József Attila élete és pályája. „Kemény a menny”. 1927-1930. Kész a leltár. 19301937. Kossuth Kiadó. Szekszárd. 2005. 901.
VALACHI ANNA: A névvarázstól a pszichoanalízisig. József Attila, Sigmund Freud és Róheim Géza. In.
TESTET ÖLTÖTT ÉRV. Az értekező József Attila. Balassi Kiadó. Bp. 2003. 171.
JÓZSEF ATTILA VÁLOGATOTT LEVELEZÉSE. (Sajtó alá rendezte: Fehér Erzsébet.) Akadémiai. Bp. 1976. 87.

„

86

tiszatáj

(39,9), „nem irok verset” (39,5), „nem megyek haza / nem megyek a szerkesztőségbe” (40,1112). A folyamatos anyagi gondokkal küszködő költő a pénz mint értékmérő ellen szintúgy
felszólal: „nem kell pénz se” (35,4), „nem kell pénz” (39,6), s rávilágít a tisztesség és az erkölcs
anomáliáira is: „az igaz, hogy önmagát nem csaphatja be az em- / ber, de becsaphat másokat /
saját magával nem baszhat ki, de kibaszhat mással / saját magát nem baszhatja meg, de megbaszhat / mást” (125,8-126,3), „nyugodj meg, a gyógyulás abból áll, hogy rájön / az ember,
hogy becsapják” (164,6-7). A racionális ész megismerésben betöltött szerepének mindenhatóságát sem kevésbé bírálja: „az ész tehát nem arra való, hogy »irányítsa« az em- / bert […]
hanem arra való az ész, hogy a külvilágot önmagával együtt tudomásul / vegye” (148,6-149,5).
Ezzel összefüggésben az igazság abszolútumába vetett hite is megkérdőjeleződik, azáltal,
hogy rámutat annak relativizmusára: „nincs igazság / mit értsz igazság alatt / nincs igazság
még ez sem az” (24,1-3). Végül Isten létezését is kétségbe vonja: „olyan rossz, hogy nincs / isten” (65,9-66,1), ám a szöveg egyéb helyein Istenhez mégis a fohász hangján szól: „jaj istenem
mit csináltam” (9,2), „édes jó istenem segits meg” (41,10), „mit tegyek istenem” (56,5), „édes istenem segits meg” (150, 5). Életrajzi emlékekhez szintén kapcsolja Isten nevét, de következetesen kisbetűvel írja: „miért verték meg őket, istenem” (58,2), „sietni kellett volna, de istenem
mért siettem volna” (68,3), „istenem, látod, olyan csöndes voltam Monoron” (65,8), „mondd
Uram Jézus és dögölj” (27,11).16
József Attila tehát az emberi szféra azon attribútumaival szemben lép fel, melyeket léthazugságoknak tart, s amelyek egzisztenciális kiteljesedését személyes és szociális síkon akadályozták. A hamis, képmutató értékrenddel szembeni kiállás azért is figyelemre méltó attitűd, mert „az erkölcsi relativitás problémája igen aktuális kérdés mind az antropológusok,
mind a filozófusok között.”17 Mégsem tekinthető azonban ez a magatartás alapvetően negatívnak, sőt! A költő tudatosan és következetesen alkalmazta szubverzív és valóságmegfordító
szándékát a Szabad-ötletekben, melyet többé-kevésbé költészetére is igyekezett kiterjeszteni.18 Az 1936 májusában született textusban azonban sajátos módon „visszalép a szokásos
vers, a normál beszéd, a logikus cselekvések grammatikus rendjétől, és azt a kimondhatatlant
kutatja, amelyre szokásosan rendjeinket, logikánkat, esztétikánkat és etikánkat építjük.” 19
Ha elfogadjuk, hogy a Szabad-ötletek megszületését elsősorban a Gyömrői Edit ellen irányuló hisztérikus dac (és indulatátvitel) motiválta, akkor kiváltképp nem hagyható figyelmen
kívül, hogy a negáció aktusa a szöveg egészét áthatja. Meglepő lehet viszont a rengeteg tagadószó használata mellett az ürülék, a testi váladékok, a szexus anomáliáinak gyakori felemlegetése, ami tudatos tabudöntési szándékra vall, s amit tovább erősít a sok-sok agresszív és
pejoratív kifejezés ismétlése, melyet a szöveg szerzője az átokformulákhoz hasonló módon –
részben önmaga, részben analitikusa ellenében – koherensen alkalmaz (pl. „dögöljön meg”,
„kitaposom a beledet”, „meg fogom ölni” stb.). Következetes dekonstruktív poétikai magatar16

17
18

19

Utóbbi kapcsán említjük, hogy József Jolán szerint anyjuk este elalvás előtt mondta: „Mondd: uramisten, – és dögölj.” (In. JÓZSEF JOLÁN: József Attila élete. Bp. 1940. 125.)
EDMUND LEACH: Szociálantropológia. Osiris. Bp. 1996. 82.
E helyen elég, ha egy pillantást vetünk egyik 1937-es versére (Tudod, hogy nincs bocsánat), melynek
egy részletében az eredeti „Az emberiséget…vesd meg” változatot „Az emberiséget…ne vesd meg”
formában véglegesítette, de Ignotus Pál szerint ezt a variációt is ki akarta javítani, mégpedig erre: „s
ezt az emberiséget, hisz ember vagy, szeresd meg.”
BÓKAY ANTAL: Testpoétika – egy eltévedt kísérlet. (A Szabad-ötletek jegyzéke.) In. Uő: József Attila poétikái. Gondolat. Bp. 2004. 207.

2014. március

87

„

tásra utal a költő hozzáállása a Gyömrői-féle analízishez, s az önterápiás szándék (a tárgyilagosság és az intellektualizmus révén) fura módon olyan sajátos szövegalkotási módszerrel
párosul, ami az értelem-ártalom dichotómiájában (143,8-144,3) nyíltan is megmutatkozik.
Gondoljunk csak a szövegkorpusz azon aspektusára, melyet az a (gyermeki dachoz hasonló)
magatartás határoz meg, hogy mit nem fog „azért se” csinálni, s érdemes felfigyelni arra is,
hogy a megtagadott tevékenységek helyett majdnem minden alkalommal valamely másik, ám
deviáns cselekvést jelöl meg alternatívaként.
A költő szubverzív szándékára utalnak a „szétverni a világot” (6,8) és az „én egyedül nem tudom fölforgatni a világot” (46,6) sorok, majd a második ülés során nyíltan megvallja, hogy „meg
kell tanulni (tagadni: <ezt> akartam irni) ha- / zudni és titkolódzni, amikor alulkerülök és / őszintének lenni, amikor én vagyok felül” (129,4-6). Véleményünk szerint azonban e megnyilatkozások nem kizárólag a költő (ön)analízishez való viszonyát reprezentálják, hanem a szelf önreflexív pozicionálása mellett rámutatnak az én és a világ viszonyának tisztázási szándékára, illetve egy új poétikai magatartásforma kialakításának igényére is. A textus egészét átható káromlássorozat ugyanis nem kizárólag a Szabad-ötletekre jellemző. Beney Zsuzsa véleménye szerint
például a „Gyömrői Edithez írott versek agresszivitása hisztériás jellegű, mindvégig a negatív
érzésekbe, gyűlöletbe, a pusztítás vágyába lovalja bele alkotóját. Nincs közöttük egyetlen egy
sem, amely a szerelem boldogságának legalább illúziójáról, vágyképéről, vagy a nő iránti gyengédség vágyáról beszélne.”20 N. Horváth Béla is felhívja rá a figyelmet, hogy „egy sajátos népdaltípus nyomaira bukkanhatunk a Gyömrői-versek között. Az átokdal az ősi hiedelmekből táplálkozva a kimondott szó erejével megkísérli megrontani a gyűlölt személyt. Persze a gyűlöletet
nem ritkán a viszonzatlan szerelem vagy az elhagyattatás motiválja.”21 E gondolatmenetet erősíti, hogy épp az analitikusnő kapcsán állapítja meg, hogy „én neki szar vagyok” (115,1), illetve
nem sokkal később arra sarkallja magát, hogy lépjen túl az analízis keretein és kitörölje magából: „Gyömrőit ejtsd ki úgy a szivedből, mint a seg- / gedből a szart” (153,5-6).
Míg Freud és Lacan a tagadást az elfojtás megkerüléseként értelmezi, addig Friedrich
Nietzsche az értékek átértékelésnek szükségességét hangsúlyozza. Éppen ezért nem teljesen
indokolatlan feltételezni, hogy a költő az értékek relativizmusának felismeréséhez és újrateremtésének igényéhez e viszonylag korai olvasmányélményéből is nyerhetett indíttatást, mivel 1923-25-ös műveiben már fellelhető a filozófus olvasásának nyoma, kiváltképp a
Zarahustráé, mely a húszas években több magyar fordításban forgott közkézen. József Attila
leveleiből tudjuk, hogy volt Nietzsche-kötet Espersit János könyvtárában, valamint Saitos
Gyula emlékezése szerint a költő 1923 nyarán szintén Nietzschét olvasott.22 Ő maga így számol be erről 1924. január 29-én kelt, Jolánnak címzett és Makóról írt levelében: „Dolgoztam
sokat, tíz egynéhány jó verset és egy egyfelvonásos drámát írtam, többek között már félig elolvastam Nitzsche[!] Zarahustráját és mondom, mindenben ellentmondok néki, csak a felsőbbrendű ember jövetelében értek vele egyet.”23 A memoár és a költő levele ugyan kronológiai eltérést mutat, azonban nem lehet nem észrevenni, hogy már az 1923-ra keletkezett Ta-

20

21
22
23

BENEY ZSUZSA: Legyen, hogy ne legyen. József Attila és Gyömrői Edit. In. Uő.: A gondolat metaforái. Eszszék József Attila költészetéről. Argumentum. Bp. 1999. 260.
N. HORVÁTH BÉLA: „Egy, ki márványból rak falut…” József Attila és a folklór. Babits Kiadó. 1992. 86.
SAITOS GYULA: József Attila Makón. Magvető. Bp. 1964. 199.
JÓZSEF ATTILA VÁLOGATOTT LEVELEZÉSE. (Sajtó alá rendezte és a jegyzeteket írta: Fehér Erzsébet.) Akadémiai. Bp. 1976. 48.

„

88

tiszatáj

nítások dikciói is egyértelműen a Zarahustra hatását mutatják, s a ciklus születéséről a költő
Galamb Ödönnek írt, 1923. december 8-ra keltezett levelében is tudósít.24 (E szerint tehát
Saitos Gyula visszaemlékezése pontatlan.) Felvetésünk szerint ezért nem kizárt, hogy a Szabad-ötletek megírásához áttételesen a Nietzsche művei mögött rejlő alapattitűd is szolgáltatott motivációt, hiszen az énteremtés, az ember fölötti ember megvalósításának szándéka
(Jolánnak írt levelében még csak ezzel értett egyet), s az ezt feltételező értékmegfordító magatartás a textusban szövegszervező tendenciaként van jelen. S mivel az értékek relativizmusának meghatározó szerep jut, nem lehet érdektelen számunkra Nietzsche említett művének
első része és a Szabad-ötletek közötti tartalmi párhuzam hangsúlyozása. (Annál is inkább,
mert József Attila gondolkodásában a morál központi helyet foglal el.) Csupán két példát kiemelve: „Csak az ember tőn értékeket a dolgokba, hogy magát fenntarthassa, – csak ő teremte értelmet a dolgoknak, emberi értelmet! Ennek okáért hívja magát »embernek«, vagyis: az
értékelőnek. Értékelni annyi, mint teremteni: halljátok, ti teremtők! Értékelni: ez minden értékelt dolog értéke és klenódiuma. Csak az értékelés adja meg az értéket: és értékelés nélkül
a lét diója üres héj volna. Halljátok, ti teremtők! Az értékek változása – ez a teremtők változása. Mindig megsemmisít, a kinek sorsa, hogy teremtő legyen.”25 „És kinek sorsa, hogy teremtő
legyen jóban, gonoszban – olvassuk a Zarahustra egy későbbi helyén – valóban annak előbb
megsemmisítőnek kell lennie és értékeket kell széttörnie. Im-ígyen a legfőbb gonosz hozzátartozik a legfőbb jósághoz, ez pedig a teremtő jóság. [kiemelések tőlem – M.G.]”26 Mindemellett
József Attila szövege számos olyan vonást is mutat, amely az egzisztencialista világnézettel
rokonítja. Ilyen például a „borzasztó, hogy az ember egyedül van / borzasztó, hogy van tudata
csak ezért van egyedül” (49,4-6) kijelentés. Érdekes azonban, hogy ennek nyomai a Zarahustrában szintén megtalálhatók: „Meg tudod-e magadnak adni a te »gonosz«-odat és a te »jót«dat, tudod-e akaratodat magad fölé szegezni törvényül? Tudsz-e magad bírája lenni és törvényed bosszúállója? Borzasztó az egyedüllét a magad törvényének bírálójával és bosszúlójával.
Ezenképpen dobatik ki egy csillag az űrbe és az egyedüllét fagyos lehelletébe. Ma még a vakok miatt szenvedsz. Te Egy: ma még ép a bátorságod és épek a reményeid. Valamikor azonban magánosságod majd kimerít, valamikor büszkeséged majd meggörbül és bátorságod fogat fog csikorgatni. Valamikor jajgatni fogsz: »egyedül vagyok!«”27 E mellett nem mellékes az
a tény sem, hogy az új világ képzete – amint arra Szigeti Lajos Sándor is rámutatott – a költő
életművében „1935-ben jelenik meg először, s lesz ettől kezdve egyre gyakoribb motívummá.
Korábbi műveihez képest a motívum mindenképpen új, s mint ilyen: jelzi egy új gondolatrendszer kialakításának igényét.”28 Ez a metafizikai alapállás – a világhiány kiterjedésével –
életének utolsó két évében fokozatosan tágul a Semmi képzetévé, s válik kései költészetének

24
25

26
27
28

Uo. 42-44.
FRIEDRICH NIETZSCHE: Im-ígyen szóla Zarahustra. (Ford.: Dr. Wildner Ödön.) Társadalomtudományi
Könyvtár. Grill Károly Könyvkiadó Vállalata. Bp. 1908. (Hasonmás kiadása a Göncöl Kiadónál jelent
meg.) 77.
Uo. 157-158.
Uo. 83.
SZIGETI LAJOS SÁNDOR: A „Szabad ötletek jegyzéke” és a kései versek. (József Attila költészetének néhány
motívumához.) Acta Universitatis Szegediensis. Szeged. 1978. (Irodalomtörténeti Közlemények
128.) 168.

2014. március

89

„

meghatározójává.29 Mindazonáltal 1936 májusában a költő még komolyan bízott abban, hogy
képes lesz testileg-lelkileg rendbe hozni magát, amihez (a hiány teremtő erején túl) a destrukciós ösztönt használta fel eleven hajtóerőként.
Bókay Antal 2005-ben megjelent József Attila-tanulmányában kitér arra, hogy Julia Kristeva szerint az (irodalmi) szöveg szimbolikus koherenciája mögött létezik egy láthatatlan és
nehezen érzékelhető ősibb mechanizmus is, ami a szóval, fogalommal kifejezhetőt megbontja, szétrombolja, megtagadja.30 Ebben az értelemben a tagadás hozadéka, hogy megnyitja a
személyesnek azon rétegét, amely egyrészt az ősi, prefogalmi teljességhez kapcsolódik, másrészt viszont (a halálösztön romboló természete révén) egy archaikusabb létezési szintre vet
vissza, s az ismétlődésen, a ritmuson keresztül az organikus és anorganikus felé vezet. Ez tehát egy olyan szelf-réteg, amely nem rendelkezik még a fogalmi kifejezhetőség apparátusával, de állandó figurativitással és az ismétlés folyamatos, elkerülhetetlen jellemzőjével bír. A
szelfnek erre az alapvetően destruktív szemiotikai rétegére viszont „ráépíthetők kapcsolatok
a világgal, a másik emberrel, amellyel kiépíthető (aztán le is rombolható) egy szimbolikus
konstrukció, egy reagálási mód, egy adott élethelyzet megoldási modellje.”31 Ennek nyomán
különösképp nagy jelentőséggel bír, hogy József Attila költészetében több, egymástól nem
függetleníthető alkotói korszak különíthető el, vagyis – amint Füzi László írja – „a világgal,
költészettel és az énnel kapcsolatos képzeteit is állandó mozgás és átalakulás jellemzi.” 32 Első
korszakának összegző verse az 1925-ös keltezésű Tiszta szívvel, mely számos tekintetben hasonlóságot mutat a Szabad-ötletek jegyzékével. Melyek ezek a hasonlóságok? Először is, „a
versben megjelenő szelf – látszólag paradox módon – a sorozatos tagadásokból épül fel, a tagadás szavai kiemelkedő gyakoriságúak, a verskezdő »nincsen« után az egymást követő kopogó, ritmikusan ismétlődő »se-se« sorozat elkerülhetetlenül magára vonja figyelmünket. És
negatív, tagadásos tartalmú a szavak jelentős része akkor is, amikor állít, cselekszik valamit,
az »ölök«, »betörök«, »elfognak«,»felkötnek« mind a pusztítás, a rombolás, azaz a tagadás
szavai.”33 A költő tagadás formájában panaszolja a hiányt, pontosabban a meglévő és fennálló
értékeket először hiányolja, majd megtagadja. Erre utal a 9 „se” tagadószó, az egyetlen tagadó („nincsen”), s az egy tagadott ige („nem eszek”) következetes alkalmazása, továbbá „nyolc
főneve […] olyan fogalmak nevei, amely minden teljesnek tartott emberi élet szükséges, szinte nélkülözhetetlen kellékei.”34 Így végső soron a Tiszta szívvel is alapvetően a hiány teremtő
erejére épül, melyet sajátos módon a tagadás aktusa vezet be. „Összefoglaló, útjelző, addigi
pályáját lezáró vers – olvassuk Szabolcsi Miklós elemzésében –, ami egyben új utakat nyit
29

30

31
32

33
34

Vö. Camus megállapításával, aki szerint „a metafizikai lázadással az ember sorsa és az egész teremtés ellen fordul. […] A metafizikai lázadó a széttöredezett világ fölé magasodik, hogy egységét követelje. A benne meglevő igazság elvét állítja szembe az igazságtalanság elvével, melyet a világban lát.”
(Idézi: TORNAI JÓZSEF: József Attila, a metafizikai lázadó. = http://franka-egom.ofm.hu/irattar/irasok_gondolatok/konyvismertetesek/konyvek_12/jozsef:attila_tanulmanyok/ujanyagok/69_tornai_j
ozsef.htm)
Bővebben lásd: BÓKAY ANTAL: A késő-modern én konstrukciója (Egy új költői stratégia megalapozása
József Attilánál). = Tiszatáj, 2005/4. sz. 65.
Uo.
FÜZI LÁSZLÓ: A Semmi közelében. Három magatartás. József Attila, Németh László és Márai Sándor
gondolkodói alkatáról. Kalligram. Pozsony. 2003. 49.
BÓKAY ANTAL: i.m. 56-57.
BORI IMRE: „A semmi ágán.” = Híd, 1962/12. sz. 117.

„

90

tiszatáj

meg, új értékek keresésére sarkallja a költőt, formai téren pedig a népdal és a népballada lehetőségeinek kihasználása. Lázadás, de az érték őrzésének vágya – kollektivizálja és hagyományhoz kapcsolja indulatait, érzéseit, ezáltal a vers ereje megsokszorozódik. 1925 után is
jellemző marad József Attilára, hogy formai-gondolati csúcsait eléri, összegzi, majd megtagadja, felbontja és új utakra indul.”35 Ami az összefüggést még érdekesebbé teszi, hogy a Szabad-ötletekben aligha véletlenül bukkan fel a Tiszta szívvel több részletének parafrázisa:
„betörö leszek / tolvaj leszek / rablógyilkos leszek” (29,6-8). S mintha a vers „elfognak és felkötnek” sora köszönne vissza az „én gyilkos leszek / fölakasztanak” (46,1-2) megállapításban
is. Ebből az egyetlen példából szintén látható, hogy a szubverzív szándék a szelf destruktív
szemiotikai rétegének működése révén koherens jelképrendszert alkot a szövegben, de
előzményeit a teljes életmű tükrében szükséges vizsgálnunk. S ez az egyik lehetséges magyarázata annak is, hogy a Szabad-ötletek számos tartalmi-nyelvi sajátossága, poétikai megoldása miért tűnik fel az 1936 májusa után született költeményekben.36
Foucault szerint a szexuális eltévelyedés (pl. a szodómia, a homoszexualitás), illetve a
szexus anomáliái a nemiség kulturális elfojtásából, annak túlzott szabályozásából fakadnak,
mivel „a marginális nemi szokások üldözése azzal a következménnyel járt, hogy […] felébred
az érdeklődés a perverziók iránt.”37 A költő sem véletlenül írja, hogy „pina, picsa, fasz, segg,
baszni, gecizni, kiverni – / mindezt / – nyalni – a lehető legtermésze- / tesebb képpel el lehet
mondani olyanok társaságában, / akik nem tehetnek ellene semmit” (130,10-131,3). Ebben az
összefüggésben az exhibicionizmus attitűdje is más megvilágításba kerül. Finomabb formában az önkitárulkozás és a titkolózás kettősségében jelenik meg: „azt szeretik, akinek mu- /
tatom magamat / és nem engemet” (80,9-81,2), illetve annak megállapításaként, hogy a szerző tisztában van vele, hogy szövege szemben áll a tradicionális és legitim erkölcsi normákkal:
„hiszen ha mindezt odaadnám egy hozzám / hasonló koru fiatalembernek, nemhogy barátra /
tennék szert, hanem inkább abba lelné az az / örömét, hogy köznevetség tárgyává tenne”
(128,9-129,3). Majd az önazonosság-tudat nárcisztikus jelképeként tűnik elő a „milyen szép
erekcióm volt akkor, mikor a fiuknak / mutattam / milyen nagy, milyen kemény, milyen erős”
(103,1-3) kijelentésben, de a hátterében itt is egyértelműen az egzisztenciális léthelyzet tisztázási kísérletét érhetjük tetten. Hasonló a helyzet a talmudi eredetű szállóige travesztált változatában is – „mutasd a faszod s én megmondom ki vagy” (13,8) –, ami hangzásában és jelentésében összejátszik a közismert „madarat tolláról, embert barátjáról” szólással. Az 1926 áprilisában írt (Anyám meghalt…) című szabadversében a költő még a következőképpen ír:
„Anyám meghalt, most nem tudom, hogy viselkedjem vele / szemben. Megfoltozhatná kabátomat, megnézné milyen szép vagyok / meztelenül, / Még soha senkise látott meztelenül!”
(Utóbbi kijelentésének azonban – a költői attitűdből kifolyólag – nem véletlenül mond ellent
a Szabad-ötletekben: „Kesztnerné előtt reggel kitakaróztam az ágyban, / hogy lásson” (93,1-2).
Tehát vagy a versben vagy a szövegben tagadja le a valós történéseket, hiszen tudjuk, hogy
35
36

37

JÓZSEF ATTILA-VERSEK ELEMZÉSE. (Szerk. Szabolcsi Miklós.) Tankönyvkiadó. Bp. 1980. 30.
Csupán két példát említve: az 1936. október 23-án kelt …Aki szeretni gyáva vagy című versében így ír
a költő: „Te rongy, aki szeretni gyáva vagy, […] fordított ringyó, ki a kötelesség / aranyát gyűjtöd élő
nap alatt: / a gyermek rimánkodhat, hogy szeressék, / én nem tehetem; elpusztítalak.” Szintúgy erre az
időszakra datálható a Nagyon fáj, melynek utolsó két strófája így szól: „Hallja, míg él. / Azt tagadta meg,
amit ér. / Elvonta puszta kénye végett / kivül-belől / menekülő élő elől / a legutolsó menedéket.”
MICHEL FOUCAULT: A szexualitás története I. (A tudás akarása.) Atlantisz. Bp. 1996. 46.

2014. március

91

„

1923 folyamán Kesztner Zoltánnál Makón többször is lakott a költő.) Feltűnő, hogy a fallikusnárcisztikus utalások, továbbá az orális erotika (ide sorolhatók az önkasztrálásról szóló fantazmák is) József Attila szövegében valamiképpen és valamivel szinte mindig konfrontálódva
vannak jelen, s katalizálják a szelf destruktív rétegét. Példa erre, hogy amikor önmaga kasztrálásán gondolkodik, akkor tulajdonképpen saját maszkulin feminitásából kiindulva a természetéből kifordult, hazug női attribútum ellen lép fel: „sokszor gondoltam arra, hogy kiherélem magam/ – most úgy érzem, megtenném, de tudom, / hogy inkább megőrülnék / a szultán
háremében az eunuch” (107,4-7). A női nemmel kapcsolatos tehetetlenségi érzés indukálja a
homoerotikus képzelgések zömét is, ami a társadalomban jelen lévő implicit homofóbia (és
általában a prüdéria) ellenében valósul meg: „a bujakórt is el kell titkolni” (81,3).38
Bókay Antal, Jádi Ferenc és Stark András szerint, akiknek szimbiotikus deficitjük van, s az
eredeti anya-gyerek kapcsolatuk súlyosan sérült (vagyis archaikus én-betegek), hajlamosak a
preödipális agresszióra. Mint írják: „A szimbiotikus deficit ezeket a személyeket visszarántja
az anyával való genitális fúzió szintjére, s az anyával való egyesülés vágya súlyos dezintegrációba kergetheti az ilyen betegeket.”39 Bár az evés aktusa a halott anyával való érintkezés
egyik sajátos, archaikus formulájaként tűnik fel, ám a poétikai mintát József Attila néprajzi,
etnográfiai és pszichoanalitikai műveltségében, valamint nyelvesztétikájában kell keresnünk.40 Annál is inkább, mivel a költő művészetfilozófiájának etnolingvisztikai rétege három
tudomány kereszteződési pontján fogalmazódott meg: „ott, ahol a XIX. század végi és a XX.
század eleji néprajz (Tylor, Mauss, Lévy Bruhl, a Totem és tabut író Freud stb.) a crocei filozófiából kiinduló nyelvészeti idealista iskola s az intuicionista költészetbölcselet fedik egymást.”41 Ily módon a pszichoanalízisben jártas költő a szexuális inszufficiencia, az orgazmusnehézségek, a péniszre vonatkozó fantazmák, a homoerotika és a koitusz megannyi felemlegetésével – néhány kivételtől eltekintve – nem csupán életrajzi-biológiai leírást kíván adni s
nem kizárólag szexuális képzeteit rögzíti le, hanem olyan atavisztikus víziókat vázol föl, melyeknek eredete a mágikus-mitologikus gondolkodásban gyökerezik. De „vajon áthidalható-e
a szakadék, amely századunk húszas-harmincas évtizedeinek magyar költője és az ősök kezdetleges embere névvel kapcsolatos magatartását elválasztja? – teszi fel a kérdést Tverdota
György. A kérdés nem úgy vetődik fel, hogy létezik-e eleven és közvetlen érintkezés a mágikus-mitikus világfelfogás és a ma között, hiszen […] vannak olyan jelenségek – mint például a
babonák, átokformulák és a nyelvi tabu megsértését kinyilvánító trágárságok –, amelyek lát-

38

39
40

41

A szexus anomáliáinak és jelképeinek tüzetesebb tárgyalása kapcsán szólnunk kell az onanizálás
szerepéről a textusban, ami legtöbbször a testi váladékok (ezen belül az ondó) emlegetésével együtt
fordul elő. Az első szexuális élménnyel kapcsolatban említi először: „onanizálni kezdtem, aztán betet/ tem és úgy sült el” (95,5-6), majd az ürülékkel és a spermával közösen szól róla az „én ezzel is úgy
bántam mint a szarral – nem tudtam visszatartani magam az onániától” (104,5-105,1). Végül látensen szerepel az önkielégítés a „mikor elsült a konyhában” (103,3) sorban is, ahol az exhibicionizmussal párosul.
BÓKAY ANTAL–JÁDI FERENC–STARK ANDRÁS: „Köztetek lettem én bolond…” Magvető. Bp. 1982. 200.
Vö. „A melanéziaiak körében erősen élt a manaképzet, amely rendkívüli életerőt és potenciát tulajdonított embereknek, állatoknak és tárgyaknak. Azt tartották, hogy ilyen erővel rendelkeztek az
ősök, ezen a képzeten alapult az ősökkel való érintkezés mágikus gyakorlata.” (In. SZ. A. TOKAREV
[főszerk.]: Mitológiai Enciklopédia. I. kötet. Gondolat. Bp. 1988. 350.)
TVERDOTA GYÖRGY: József Attila finnugor ihlete. = It. 1986/1. sz. 80.

„

92

tiszatáj

ványosan bizonyítják a modern ember atavisztikus befolyásoltságát.” 42 Arról nem is szólva,
hogy az archaikus, egzotikus és primitív kultúrák, a folklór és az ősi népi tradíciók termékenyítő hatással voltak a modern irodalomra és a művészet más irányzataira. Noha a népművészet archaikus eredete már Rousseau-nál és Herdernél a művészi ideál szintjére emelkedett,
de a korai romantika újra felfedezte az egzotikus kultúrák, az Európán kívüli civilizációk ösztönző hatását, mely ihlető szerep azután az avantgárd mozgalmak értékrendjében tovább
növekedett. „Az afrikai, ausztráliai, óceániai és prekolumbiánus művészet, a néger és indián
szobrok, a gyermekrajzok, az infantilizmus, a naivizmus, a primitivizmus ekkor lettek a modern európai törekvések forrásaivá.”43 Természetes ezért – írja Pomogáts Béla –, hogy „az ősi
és primitív művészet az avantgárd általánosabb jelrendszeréhez igazodott, a népművészet és
a népköltészet formái, hagyományai modern művészi élményekkel és üzenetekkel teltek meg
a felhasználás során.”44 Ehhez járult még, hogy a nemzeti hagyományt, valamint a nemzeti
jelleget kereső költői érdeklődés indokolttá tette a pogány- és honfoglalás kori mondák, motívumok használatát. Így áttételesen az ősi, természetközpontú mágikus-mitikus világképből
eredő jelenségek állhatnak a Szabad-ötletek olyan megdöbbentő sorai mögött is, mint például
„[a nő] a pinájával megeszi az embert, a faszán kezdi / szétmorzsolja / a faszán kezdi / a combjaival összefogja” (13,2-4); a „mikor elsül az ember farka, olyan, mintha leha- / rapták volna”
(51,7-8), illetve a „kinyaltam anyám picsáját, de / nem mertem a faszomat a szájába tenni /
nehogy leharapja” (110,4-6). Ezt támasztja alá, hogy „a száj gyakran helyettesíti a vaginát,
ezért nevezi »ajkak«-nak bizonyos részeit a köznyelv, a száj viszont mint a lélegzet (lélek) és
a szó »szülője« az anyaméh felső nyílásaként kap jelképes értelmet. Negatív aspektusában a
vagina fogakkal teli emberevő száj (lat. vagina dentata) a hymenhez, menseshez és terhességhez fűződő kasztrációs félelem jeleként. Indián mitológiákban pl. a Rettentő Anya vaginája
fogakkal teli emberevő száj húsfaló halszörny. A fölfalás egyszerre jelent halált és fogantatást. Archaikus kozmológiákban a legfőbb női princípium, a Nagy Istenanya (égi képmása a
Tejút, méhe a Föld) napról napra, évről évre fölfalja, majd újra szüli égitestgyermekeit (cet).
Ez a szűzi fogantatás képzetének gyökere. Az istenanya vagináját testesítik meg a Tejút hasadéka, a Föld nyílásai (barlang). […] Jelképi gazdagságáról a népköltészet szerelmi szimbolikája is árulkodik”.45 Ismeretes továbbá, hogy a szexuális aktusban létrejövő „misztikus vagy
esztétikai elragadtatásban az én az óceán-érzésben oldódik fel. Az orgazmust jelentő francia
kifejezés egyike: la petite mort, kis halál; ha a szenvedély vak, az igaz szerelem elhomályosítja
a látást; […] voltaképpen menekülés az én elől. Az önmeghaladás mindig egyfajta alárendelődést jelent; a meghozott áldozat mennyisége és minősége az elvezető csatorna természetétől
és az átszellemültség fokától függ.”46 Nem kevésbé figyelemre méltó ebben a kontextusban,
hogy az állatvilágban egyes rovarfajok (pl. az imádkozó sáska és a fekete özvegy) nőstényei
párzás után vagy közben egyszerűen felfalják, lemészárolják párjukat. Így már kevésbé meglepő, hogy az orális-genitális felfalatás ősi motívuma, illetve „az elnyeletés jelképrendszere és
rítusa mind a beavatásokban, mind a hősmondákban és halálmitológiákban nagy szerepet
42

43
44
45
46

TVERDOTA GYÖRGY: József Attila nyelvszemlélete I. A névvarázstól a költői névhasználatig. = ItK.
1985/3. szám 287.
POMOGÁTS BÉLA: A tárgyias költészettől a mitologizmusig. Akadémiai. Bp. 1981. 74-75.
Uo. 77.
HOPPÁL MIHÁLY-JANKOVICS MARCELL-NAGY ANDRÁS-SZEMADÁM GYÖRGY: Jelképtár. Helikon, 1997. 240-241.
ARTHUR KOESTLER: Szellem a gépben. Európa. Bp. 2000. 319-320.

2014. március

93

„

játszik. A testüregbe történő visszatérés jelképrendszerének mindig kozmológiai értelme
van.”47 E mellett a költő közvetlen példát is látott a parnasszistáktól, valamint Adytól a szerelem és az agresszió ambivalens kapcsolatára. S az a tény sem mellőzendő, hogy a szókészlet
egészére kiterjesztett névvarázs által megvalósított verbális kéjelgés – a tabudöntési szándékkal egyetemben – a szövegben „az emberi kiszolgáltatottság és a szeretetéhség elleni
küzdelemként jelenik meg.”48
Hiba lenne tehát a Szabad-ötletek fentebb idézett sorait kizárólag a pszichoanalitikus
narratíva felől értelmezni, hiszen a lejegyzésükhöz a költő több más, filológiailag is igazolható mintára bukkanhatott. Az 1930-as években ismerte meg a fiatal Róheim Géza A varázserő
fogalmának eredete című korai művét, aki – freudista fordulata előtt – a preanimizmus híve
volt, valamint tanulmányozta az etnológus Magyar néphit és népszokások, illetve A csurunga
népe című munkáit. Többek között így válhatott lehetségessé, hogy nyelvesztétikájának kialakításával párhuzamosan (és a Totem és tabut író Freud tanulmányozásával egyetemben)
az archaikus ember táplálkozási és nemi szokásainak ismerete is beépült gondolkodásába,
majd 1936 májusára a Szabad-ötletek vizsgált jelképrendszerének hátterében potenciális hatóerővé alakult. Róheim Géza munkásságának hatását mutatja a Tollban 1930. január 10-én
megjelent Babits-pamflet is, amelyben utal rá, hogy a költő „felidézi a tárgyak lelkét, vagy az
együgyü népekről szóló tudomány műszavával élvén tondi-ját s ez sikerül is annak, akinek
mana-ja, vagyis varázsereje van.”49 Róheim könyvénél előbb, már 1928-ban megjelent
Szimonidesz Lajos A világ vallásai című könyve, amelyben a szerző szintén kitér a tondi fogalmára az indonéziai batakok vizsgálata kapcsán: „van az emberben egy máshonnan származó erő, amely az ember testét éppúgy áthatja a fejétől a lábaujj-hegyéig, mint az élet – ez a
felsőbb erő, ez a lélek, a tondi.”50 Szép számmal találunk azonban arra is példát, hogy a férfi
szeretné fölfalni, kvázi-magáévá tenni a nőt. Ennek alapja, hogy a nőt magába építő, elnyelni
szándékozó agresszív férfi-koncepció kannibalisztikus indulatokkal párosul, s megfigyelhető
számos olyan archaikus kultúrában, ahol a szexuálisan kívánatos személyt elfogyaszthatónak, ennivalónak ítélik meg. „Módfelett különös megfigyelni – írja Róheim Géza –, hogy mekkora jelentősége van a szomáliknál az evésnek mint a közösülés bevezető aktusának. […] Hiszen tudjuk, hogy a legmélyebb szadista vonás a fogak első megjelenésével függ össze, és
szexuális célja az, hogy megegye a partnert. Ennél a népnél pedig, amelynél a férfinak a nőhöz fűződő viszonyát olyan erőteljesen befolyásolja a szadizmus, láthatjuk, hogy számukra a
nemi aktus legfontosabb bevezetése a kiadós étkezés, azaz szimbolikusan: a nő felfalása.”51
József Attila szintén lejegyzi: „valakit föl kellene falni / szájba venni és rágni” (50,2-3). A Kései
siratóban szintén az evés aktusával kísérli meg a Mamát az életbe visszahívni: „Ettelek volna
47
48

49
50

51

MIRCEA ELIADE: A szent és a profán. Európa. Bp. 1996. 185.
LENGYEL ANDRÁS: i.m. 857. Vö.„én a cselekvésbeli motorikus levezetést / tudtam bele e szavakba s azért
nem használ- / tam őket, mert szavakkal nem elégülhet ki az / ember s azért nem elégítettek ki a cselekvések, / mert szavak nélkül sem / elégülhet ki az ember” (131,4-132,2).
JÓZSEF ATTILA MŰVEI II. Tanulmányok, cikkek, bírálatok. (Magyar Remekírók) Szépirodalmi. Bp. 1977. 61.
SZIMONIDESZ LAJOS: A világ vallásai. Könyvértékesítő Vállalat. 1985. 53. (Az eredeti 1928-ban jelent
meg a Dante Könyvkiadónál.) Hogy József Attila ismerte-e ezt a munkát, azt nem feladatunk megvizsgálni, annyit azonban érdemes megjegyezni, hogy a költő ténylegesen kapcsolatba kerülhetett a
szerzővel (és így voltaképpen munkáival is), mégpedig a Századvég társadalomtudományi szakfolyóirat berkein belül.
RÓHEIM GÉZA: Primitív kultúrák pszichoanalitikus vizsgálata. Gondolat. Bp. 1984. 317-318.

„

94

tiszatáj

meg!” A Szabad-ötletekben szublimálatlanul ki is mondja, hogy „a mamát is megettem volna”
(70,8), hiszen „a mama a gyermek számára nem anya, hanem / maga a nő” (134,2-3).
Vegyük mindehhez hozzá, hogy József Attila 1931-ben gyomorbántalmai miatt pszichoanalízisbe került dr. Rapaport Samuhoz. A kezelésért részben úgy fizetett, hogy stilizálta orvosa Ideges gyomor- és bélbajok keletkezése és gyógyítása című könyvét, melynek egyes részeit
bizonyíthatóan a költő írta. Egy ilyen, kétségkívül a költő által szerzett részletben hangsúlyozza a táplálkozás, az érzelmek és a nyelv közötti egyértelmű összefüggést: „Nyelvünkben,
ha valamit tökéletesen akar érzelmileg kifejezni, evés köréből szedi szókincsét: a kedves gyerek ennivaló; a kellemes dolog az ember ínyére való; más dolog ízetlen; az ember szótlanul lenyel valamit; valami után csurog a nyála; az embernek egy másik ember gyomrában van; rágódik valamin; a dolgot megrágja; a fogát feni, hegyezi rá; ha fenyeget, azt mondja: megeszlek,
bekaplak; nem tudja az embert, a dolgot, a gondolatot megemészteni; ha csak ránéz, már
hány; émelyítő história ez, mondja; aztán: zaftos dolgokat akar odamondogatni; de a tréfa ízetlenné válik; a nők gusztusosak; modern esztétikusok zamatot keresnek a versben [kiemelések tőlem – M.G.]; – de hiszen régi esztétikai kategória az ízlés! Úgy látszik, hogy az ételek elnevezése is mélyreható kapcsolat az emberi lélek vágyai és a gyomor vágyai között, legalábbis ilyen tartalmat sejtünk a következő kifejezésekben: barátfüle, szerecsenyköntös, borsos
copf, szűz sült, püspökfalat, női szeszély, habcsók.” 52 Érdemes újra idézni Arthur Koestlert,
aki – sokak mellett – arra is rámutatott, hogy „az evés aktusának van […] egy másik arca is,
amely a mágiával és a primitív vallásokkal kapcsolatos – úgy is lehetne fogalmazni, hogy valaminek az elfogyasztása által egyesülünk.” 53 Mindebből világosan látszik, hogy „az ember
legszemélyesebb szükségleteivel arra a lényre van utalva, amelytől talán a legmélyebb metafizikai szakadék választja el, ez a legtisztább képe, sőt talán a döntően ható ősformája annak
a magánynak, amelynél fogva az ember végül is idegen nemcsak a világ dolgai, hanem a hozzá legközelebb állók között is.”54 József Attila sem fogalmaz másképp: „a férfinak nő kell teljes
egészében” (127,1), noha azzal is tisztában van, hogy „talán fon- / tos lenne és nélkülözhetetlen, ha – ahogy sza- / már módra érezted eddig – volna teljes egyesü- / lés, ez azonban nincsen”
(155,2-5), talán csak akkor, „ha én megkettőzhetném magam és nő is lehetnék”. Árnyalja a mondottakat, hogy a költő a koituszban beállt zavart a neurózis megnyilvánulásaként értelmezi, s
a koituszt mint aktust pedig szociális cselekvésnek, társadalmi tevékenységnek fogja fel.55
Mindent egybevetve megállapítható, hogy a nemi váladékok megbotránkoztatónak ható
emlegetése, illetve a koitusz, a szexus devianciáinak kétségkívül meglepő és felkavaró összefüggései a szövegben olyan archaikus és atavisztikus jelképekként is értelmezhetők, melyek
mögött végső soron a szeretet mint abszolútum hiányát kell feltételeznünk. A szeretet pedig –
ha hihetünk Konrad Lorenz véleményének – a törzsfejlődés során nem előzte meg az agresz-

52

53
54
55

JÓZSEF ATTILA ÖSSZES MŰVEI. IV. KÖTET. (Sajtó alá rendezte: Fehér Erzsébet, Szabolcsi Miklós.) Novellák,
önvallomások, műfordítások. Pótlások az 1-3. kötetekhez. Akadémiai. Bp. 1967. 292-293. Ld. még:
VALACHI ANNA: Egy pszichoanalitikai orvos-beteg kapcsolat rekonstrukciója. (Dr. Rapaport Samu és József Attila.) = ItK. 1987-1988/5-6. sz. 581-615. A táplálkozás, a szerelem, a szó általi önkifejezés, illetve a világ megismerésének metafizikai kapcsolatáról részletesebben: HAMVAS BÉLA: A magyar
Hüperión és más magyar vonatkozású esszék II. Medio Kiadó. 212-213.
ARTHUR KOESTLER: i.m. 294.
GEORG SIMMEL: A kacérság lélektana. Atlantisz. Bp. 1996. 22.
JÓZSEF ATTILA MŰVEI II. Tanulmányok, cikkek, bírálatok. (Magyar Remekírók) Szépirodalmi. Bp. 1977. 171.

2014. március

95

„

sziót, s előbbi (az empátiával együtt) minőségi ugrás. Analogikus példával élve: ha az ember
kicsinyítve magában hordozza a természet erőit és szubsztanciáit, akkor – dekonstruktív
módon – fordított irányban lehetősége van rá, hogy végigjárja a teremtést, s önmagán túllépve kvázi-megváltsa önmagát.56 Nem mellékes, hogy József Attila szövege is részben e szándékból íródott. Úgy véljük, hogy a korai József Attila-költeményekben is a szeretet kozmikus
és istenalakú hiánya munkál, ami magyarázattal szolgál arra is, hogy a Mindenség rangjára
emelt Nő metafizikai pozícióját miért cserélte fel a költő a Semmi képzetére élete utolsó hónapjaiban. (Ennek másik lehetséges oka, hogy ezen időszakban már egyedül az individuális
Én széthullása által válhatott lehetségessé a fizikai léten túlmutató unio mystica profán ősképének realizációja.) Ebben az értelemben – a régi élet és költői magatartás felszámolásánakújrateremtésének szándékán túl – ennek az egyesülésnek a megelőlegezése a szövegben a
„túl az ó potencián” sor, hiszen a Szabad-ötletek rögzítése idején a Csárdáskirálynő travesztált sora utalás arra a nyelvi természetű mágikus önteremtő rítusra is, amely a – szublimációs tannal összefüggésben – a szöveg alkotói koncepciójában is tetten érhető.57 Külön tanulmányban mutatjuk meg azt a transz(re)gresszív költői attitűdöt, mely első ízben az 1920-as
évek szerelmes verseinek szubverzív jelképhasználatában fedezhető fel, majd fokozatosan
vezet az Óda szenvedélyes és érzéki metafizikai erotikáján át a Jaj, majdnem… című költeményig.58 E helyen csupán arra szerettük volna felhívni a figyelmet, hogy azok a jelképek, melyek a Szabad-ötletekben összefüggő és komplex rendszert alkotnak, végeredményben József
Attila költészetének azon rétegeiből származnak, melyek gondolkodástörténeti és költői fejlődésének korai szakaszát is jellemzik, s az emberiség kollektív tudáskészletéből származó
összetett szóképek által jutnak kifejezésre. E rétegek feltárása és vizsgálata tekintetében
azonban még rengeteg feladat vár a kutatókra.

56

57

58

„Nem éltem-e át már születésem előtt a fajok evolúcióját az amőbától, és huszonhárom és fél évemmel az egész emberiség történelmét?” – írja a költő Vágó Mártának egyik 1928-as levelében. (In. JÓZSEF ATTILA VÁLOGATOTT LEVELEZÉSE. (Sajtó alá rendezte: Fehér Erzsébet.) Akadémiai. Bp. 1976. 230231.) – Haeckel A teremtés természetrajza (1868) című könyvében is utalt már rá, hogy az egyedfejlődés megismétli a törzsfejlődést.
Itt jegyezzük meg, hogy a potencia Arisztotelész (és Aquinói Szent Tamás) ontológiájának központi
jelentőségű fogalma, így a „túl az ó potencián” kifejezés ebben az értelemben nem más, mint áttételes
utalás a költő egyéni és közösségi potenciális létére, vagyis arra a képességre, mely által a létező az
önmeghaladás és a mássá válás képességével rendelkezik. (Vö. azzal, hogy a költő említi is a szövegben Aquinói Szent Tamás nevét). Ám e gondolat nem előzmény nélküli József Attilánál: az Eszmélet
IV. versében olvasható „csak ami nincs annak van bokra, / csak ami lesz, az a virág, / ami van, széthull darabokra” sorok eleddig jórészt Bergson filozófiája felől magyarázott kijelentései ismét magyarázhatók az ókori filozófus (és Pauler Ákos) nézeteivel, hiszen aligha véletlen, hogy az aktus és potencia kifejezések jelentős szerepet töltenek be az értekező József Attila írásaiban, többek között az
Irodalom és szocializmus című összefoglaló értekezésében is. (Ld. TVERDOTA GYÖRGY: Az ihlet tana. =
ItK. 1982/5-6. sz. 539-561.)
Erről lásd: a szerző Transz(re)gresszív motívumok József Attila szerelmi lírájában című dolgozatát. =
Comitatus, 2013/5. (= http://comitatusfolyoirat.blogspot.hu/2013/05/muhel-gabor-transzregressziv-motivumok.html) Rövidített változata megjelent: Tiszatáj Online, 2013/6. (= http://tiszatajonline.hu/?p=33723)

„

96

tiszatáj

POMOGÁTS BÉLA

Dsida Jenő és a Nyugat „harmadik”
költőnemzedéke
Három költőnemzedék
Az irodalomtörténet-írás általában a modern magyar költészet három nemzedékét szokta
megkülönböztetni abban a nagyobb irodalomtörténeti korszakban, amelynek kezdetét a
Nyugat körül kibontakozó „irodalmi forradalom” és a végét a háborút követő kulturális átalakulás jelöli meg. A nemzedék fogalma természetesen nem egyszerűen korosztályt jelent,
ennél jóval többet: szellemi közösséget, amely az élmények, tapasztalatok hasonlóságára
épül és hasonló művészeti törekvésekhez vezet. A modern magyar költészet első nemzedéke
– Ady Endre, Babits Mihály, Kosztolányi Dezső, Tóth Árpád, Juhász Gyula, Kaffka Margit és
Füst Milán – vívta meg az „irodalmi forradalom” küzdelmeit. Új költői szemléletet és magatartást honosított meg, az egyéniség feltétlen jogát hirdette, minden tapasztalatot és felismerést az egyéniségen szűrt át. Éppen ezért a költői nyelv erősen személyes változatait alakította ki, a változatoknak azt a széles színképét, amelyben a szecesszió és az impresszionizmus, a
szimbolizmus és az intellektuális tárgyszerűség egyaránt helyet kapott.
A második költőnemzedéknek – József Attilának, Illyés Gyulának, Szabó Lőrincnek, Erdélyi Józsefnek, Sárközi Györgynek és másoknak – a forradalmak veresége, a történelmi Magyarország bukása után kellett utat keresnie. E nemzedék az avantgárd irányzatok átmeneti
hatása után egy korszerű költői realizmusban, az ábrázoló-leíró kifejezésmódban, a racionalista gondolkodásban találta meg önmagát. Munkásságát heves közéleti érdeklődés, nemegyszer lázadó szenvedély hatotta át, az egyéniség kultuszát közösségi vonzalommal, sőt öntudatos politikai elkötelezettséggel váltotta fel. Vagy ellenkezőleg, gyanakvással tekintett mind
az egyénre, mind a közösségre, és a személyiség elfogulatlan vizsgálatára, könyörtelen önelemzésére vállalkozott. Az erősebben közösségi elkötelezettséget József Attila és Illyés Gyula lírája példázza, a magányos önvizsgálat útját Szabó Lőrinc költészete járta be. Ennek a
nemzedéknek a soraiban látjuk az erdélyi magyar irodalom „alapító atyáit” is, olyan költőket,
mint Áprily Lajos, Tompa László és Reményik Sándor.
A harmadik költői nemzedék némiképp visszafordult az első eszményeihez. Az alkotó
személyiség benső körében maradt, már eleve bizonyos gyanakvást érzett a nagy történelmi
események és mozgalmak iránt. Általában a műalkotás maga érdekelte, a költészet erkölcsi
és kulturális feladataival viaskodott, s kevésbé vett részt a közélet küzdelmeiben. Valójában
elhagyatottnak, kifosztottnak érezte magát, két háború között, az európai kultúra súlyos válságában próbált tájékozódni. Úgy gondolta, hogy a társadalomban tapasztalt veszedelmes feszültségek elől a költészet belső világába kell húzódnia, önmagát kell építenie, az emberi kultúra nagy hagyományait kell gondoznia, s a műhelyben végzett munka révén szolgálhat ér-

2014. március

97

„

vényes erkölcsi példával, akár a harcosabb közéleti mozgalmak számára is. Ehhez a harmadik nemzedékhez a többi között olyan költők tartoztak, mint Radnóti Miklós, Vas István,
Weöres Sándor, Rónay György, Kálnoky László, Csorba Győző és Takáts Gyula. Valójában ennek a nemzedéknek a líratörténeti rendjébe sorolhatók azok az erdélyi költők is, akik még a
régi magyar állam fennállása idején születtek, de már a román berendezkedés után szerezték
a költői gondolkodásukat meghatározó tapasztalatokat. Világképükben természetesen igen
sok nyomot hagyott az a kisebbségi sors, amely nem pusztán a versek tematikájának, hanem
érzelmi világának kialakítását is megszabta. A modern magyar költészet (imént vázolt) harmadik nemzedékéhez csatlakoztak olyan erdélyi költők, mint Dsida Jenő, Jékely Zoltán,
Szemlér Ferenc, Horváth Imre, Szabédi László, Kiss Jenő és társaik.
Dsida Jenő költészetét általában és nem is jogosulatlanul a Nyugat harmadik nemzedékének a rendjében helyezhetjük el, ez azonban nem jelenti azt, hogy más költői csoportosulásokban nem volna méltó helye. (Egy költői életműnek, kivált a gazdagabb életműveknek általában több, mondjuk így: irodalomtörténeti kategóriában is helye lehet, például Illyés Gyuláét
egyszerre helyezhetjük el a Nyugat második nemzedékének és a népi irodalomnak a költői
között.) Dsida Jenő költészetének is teljes joggal találhatunk helyet az erdélyi magyar irodalom rendjében (Áprily Lajos, Reményik Sándor, Tompa László és az imént említett erdélyi
költők között), továbbá a két világháború közötti időszak keresztény (katolikus) költői sorában, olyanok társaságában, mint Babits Mihály, Juhász Gyula, Sík Sándor, Mécs László, Rónay
György, Toldalagi Pál és mások. A modern magyar irodalom alkotó egyéniségeinek nemzedéki és emellett poétikatörténeti rendje szerint tehát a modernitás (a Nyugat körül kialakuló
költészet) képviselőinek harmadik generációjában van a helye. Ez a „meghatározás” azt is célozza, hogy az erdélyi (általában a kisebbségi) magyar irodalmat a magyar nemzeti irodalom
rendjében kell látnunk, ezáltal is hangsúlyozva azt, hogy irodalmunk a huszadik századi magyar történelem tragikus megpróbáltatásai (az ország egységének erőszakos lerombolása)
ellenére is egyetlen kulturális, erkölcsi és történelmi entitás maradt.
Nemzedéki karakter
A harmadik nemzedék költőinek kétségtelenül van néhány olyan közös vonása, amely megkülönbözteti őket mind elődeiktől, mind utódaiktól, egyszersmind, más nézetben, összekapcsolja velük. A nemzedék poétikájának részletesebb leírása helyett ezeket a jellegzetességeket szeretném megvilágítani – három ilyen karaktervonásról beszélnék: először is a személyes költői világ fontosságáról, vagyis a költői „én” előtérbe helyezéséről, másodszor a természeti és kulturális környezettel vagyis a „tájjal” kialakított bensőséges viszonyról és végül a
nemzeti történelem értelmezésének tragikus hangsúlyairól. Természetesen tudom, hogy
ezek a nemzedéki poétikát alakító tulajdonságok más költői generációknál: elődöknél és utódoknál is kimutathatók – hiszen Ady Endre, Babits Mihály és Juhász Gyula vagy éppen a második nemzedék protagonistái közül József Attila és Illyés Gyula is igen hitelesen képviselte
mindegyiket. Mégis úgy látom, hogy a három eszmei irányultság és ennek sajtos poétikai kifejezése nyomán eléggé hitelesen leírható a harmadik költőnemzedék – és természetesen
Dsida Jenő – személyes mondanivalója, költői stratégiája és értékvilága.
Az első tehát az alanyiság uralkodó szerepe – ez tulajdonképpen a második nemzedék
tárgyiasságra törekvő látás- és kifejezésmódját váltotta fel. Halász Gábor 1937-ben A líra ellenforradalma című nevezetes (sokat idézett) tanulmányában a második nemzedékkel vetet-

„

98

tiszatáj

te össze a harmadikat. József Attila, Illyés Gyula és társaik, szerinte, közösségi szerepet vállaltak, cselekvő költészetet teremtettek, tettekre akartak buzdítani. A fiatalok viszont „csak befelé figyelnek; a visszhang fontos, nem a behullott hang, és nem a jelenteni, ábrázolni, izgatni
akaró szó, csak a zengés. Magukra vannak utalva, elemi indulataikra, feltörő érzéseikre, amiket – úgy érzik – senki sem élt át előttük ily ösztönösen és mégis önemésztő tudatosan, ily
szívdobogva és groteszk hányavetiséggel, mint ők, a játékosok és mártírok, táncos kedvűek
és a halál eljegyzettjei. A költészet fejlődésének daykás, kerényis, reviczkys szabadcsapatai”.
Halász Gábor időről időre megismételte és továbbgondolta ezt az ítéletet, például Új magyar
költők, A század gyermekei, Továbbjutni és Tiltakozó nemzedék című tanulmányaiban, továbbá Radnóti, Weöres, Vas és Jékely verseiről írott bírálataiban, de megtehette volna Dsida Jenő
költészetének ügyében is. Valójában ő volt a harmadik nemzedék legkövetkezetesebb és legszigorúbb kritikusa, aki minden alkalommal számon kérte a lázadó hajlamot, a feladatvállalást, a kísérletezést. A nemzedék, különösen Radnóti vagy Vas István valódi törekvéseit és
helyzetét azonban, úgy tetszik, nem ismerte fel, nem vette tekintetbe azokat a körülményeket, amelyek között a harmadik generáció költőinek tudata és esztétikája kialakult. Dsida Jenő költészete ugyan elkerülte figyelmét, ám valószínűleg ezt a költészetet sem ítélte volna
meg másként, mint Radnótiét és Jékelyét.
A fiatalok valóban idegenkedtek attól, hogy közvetlen szerepet vállaljanak a társadalom
küzdelmeiben, sem közéleti, sem irodalmi tekintetben nem éreztek hajlamot a lázadásra. Vas
István beszélt arról a Nehéz szerelemben, hogy az idegenkedés szinte az egész nemzedék közös érzése volt. „Ha volt egyáltalán valami – olvassuk – születésünk és jelentkezésünk egymáshoz közel eső évszámain kívül, ami ezt a nemzedéket összefűzi, úgy éppen az, ami engem
akkor Zelkhez vonzott: az idegenkedés a világmegváltó szereptől, a nagy gesztusoktól, a prófétai pózoktól.” Másnak látták a költő feladatát és lehetőségeit, mint az előttük járó nemzedék, egyáltalán, mint a költészet hivatásáról szóló közkeletű nemzeti hagyomány, amely a
költőt többnyire „vátesznek”, a közügyek szószólójának, a közakarat: a nemzeti akarat letéteményesének tekintette. A költő ennek a nemzedéknek – így Dsida Jenőnek – a felfogása
szerint mindenekelőtt magánember és művész, akinek egy világképet, egy érzésvilágot, egy
kultúrát kell kinyilvánítania. Dsida Jenő különösen idegenkedett a prófétai gesztusoktól,
versvilágának kivételes művészi igényessége (például szóképhasználatának eredetisége, ritmus- és rímtechnikájának magas fokú művészisége) valamint játékossága is erre utalt.
A harmadik nemzedék költői (és most a nemzedék általam tételezett második jellegzetes
vonásáról beszélek) éppen a világmegváltással és a közösségi képviselettel szemben tanúsított idegenkedésük következtében, szívesen fordultak a természethez, kifejezve azt az otthonosságot, amelyet a közelebbi szülőföld kínált. Érdekes tanulságokkal szolgál, ha mérlegre
helyezzük a nyugat második és harmadik nemzedékének költészetét. E nemzedékek költői
általában a természet ősi nyugalmában és tündéri idilljében kerestek menedéket a társadalmi létben dúló küzdelmek elől. Szabó Lőrinc Föld, erdő, isten, Erdélyi József Világvégén és
Berda József Öröm című verseskönyvei ugyanúgy a természet ölén találták meg az áhított békességet, mint néhány esztendő múltán Radnóti Miklós Pogány köszöntő, Vas István Őszi
rombolás, Jékely Zoltán Éjszakák és Dsida Jenő Nagycsütörtök című kötetei. A magyar líra tájszemléletében mindazonáltal meglehetősen nagy változás ment végbe alig egy évtized folyamán. A fiatal Szabó Lőrinc vagy Radnóti Miklós idilli tájai még a költői képzelettől nyerték
alakjukat és színeiket. Az a „benső táj”, amelynek természeti képét és pásztori életét klasszi-

2014. március

99

„

kus minták és nosztalgiák ihlették, egészen más jellegű volt, mint a harmincas években kibontakozó költészet, például a fiatal Dsida Jenő természeti világa. Ez a természeti világ már
nem bukolikus minták, hanem a valóságos hazai tájak hatására született, és a (hogy így
mondjam) magyar „költői geográfiának” ugyanolyan klasszikus remekeit hozta létre, mint
valamikor Vörösmarty és Petőfi, később Ady, Babits és Juhász Gyula költészete.
Szerb Antal kis esszéje: a Természet vagy táj (1940-ben) szellemesen különbözteti meg a
két fogalmat. A természet fogalma szerinte a városi civilizációban kialakult mesterkéltség elutasítását, panteista sejtelmeket rejt magában, ezen kívül erősen emocionális jellegű: „A természetbe belevetítik az emberi érzésvilág egész gazdagságát, a természet vidám, melankolikus, sivár, ujjongó, játékos, vigasztaló, Érosszal telített, haragvó.” A táj fogalma ezzel szemben
nem rekeszti ki magából a társadalmi és történelmi mozzanatokat. Nem kíván romantikus
kivonulást a civilizációból, történelmi és kulturális hagyományokra utal: „A tájba beletartozik
az ember és az ember műve is. Fontos színe a város a hegy lábánál, a távoli falvak, várromok
és kolostorok […] Mindezek etnikai vagy művészeti milyensége még a tisztán természeti jelenségeknél is erősebben befolyásolja a táj jellegét.” A természet fogalma mintegy a költészet
mitologikus fogalmai közé tartozik, a táj fogalmának ezzel szemben kultúrtörténeti jellege
van. „… a természet – mondja Szerb Antal – ahistorikus, időtlen fogalom, szinte ellentéte a
történelemnek, a táj pedig csupa történelem.”
Ez a történelmi tájfogalom jelenik meg a két világháború közötti korszak költőinél, különösen a harmadik nemzedék és az ehhez tartozó erdélyi költők, így Dsida Jenő műveiben. A
verseikben alakot öltő táj nemcsak menedéket kínál a társadalomban dúló válságok elől, biztonságot is ad, feladatot is megjelöl. A költő a táj meghitt világában érzi otthon magát, a táj
hagyományai alakítják kultúráját, elmerül történelmében, felelősséget vállal népének sorsáért. Ennek az otthonosságnak, hagyománynak és felelősségnek a jegyében lesznek a két háború közötti korszak költői valamely történelmi táj követei és énekesei. Vas István és Rónay
György „történelmi tája” Budapest, Weöres Sándoré, Jankovich Ferencé és Takáts Gyuláé a
Dunántúl, Kiss Tamásé az Alföld, Jékely Zoltáné, Dsida Jenőé, Szabédi Lászlóé, Kiss Jenőé Erdély, Győry Dezsőé és Mécs Lászlóé a Felvidék, Berkó Sándoré és Sáfáry Lászlóé Kárpátalja,
Dudás Kálmáné és Fekete Lajosé a bácskai táj. Most természetesen mindenekelőtt Dsida Jenőnek az erdélyi tájat, elsősorban a Kolozsvárt és környékét megörökítő verseire gondolok,
olyanokra, mint a Kóborló délután kedves kutyámmal vagy éppen a Miért borultak le az angyalok Viola előtt, ez utóbbi nem csak a szerelmi érzést és kapcsolatot emeli ódai magaslatra,
hanem az otthonos tájat is.
Mindez természetesen nem vezetett valamiféle regionális elzárkózáshoz. A szülőföld
iránt érzett vonzódást az európai hagyomány és kultúra iránti ragaszkodás egészítette ki. (Ez
különben az Erdélyi Helikon költőinek általános törekvése és jellemzője volt.) A harmadik
nemzedék költői kiváló műfordítók voltak, és a műfordításban nemcsak szellemi kalandokat
kerestek, hanem az európai hagyomány és humanizmus hívásait is meghallották. A műfordítás mindig különleges szerepet kapott munkásságukban, valójában a mind kegyetlenebb külső világgal szemben kialakított szellemi ellenállás része és formája volt. A magyar irodalomban mindig igen magas volt a műfordító munka rangja és értéke, hagyományos kötelességet
jelentett, hogy éppen a legnagyobb költők tolmácsolják a világirodalmat magyarul. Elszigetelt
nyelvünk általuk fogadta be a nagyvilág, az emberiség üzenetét. Klasszikus költőink egymással versengve hódították meg a világköltészet korszakait, tartományait és remekműveit. A

„

100

tiszatáj

múlt században Kazinczy, Vörösmarty, Petőfi és Arany, a Nyugat irodalmi megújulása után
Babits, Kosztolányi, Tóth Árpád, Szabó Lőrinc, József Attila, Illyés Gyula a mi nyelvünkön teremtették újra a klasszikusokat és a moderneket. A harmadik nemzedék az ő nyomukban
járt, midőn a kulturális örökség gondozásában, az emberi értékek védelmében vállalt munkásságát műfordítással egészítette ki. A műfordító tevékenység szervesen következett abból
a szerepből, amelyben a nemzedék önmagára talált. Radnóti Miklós, Vas István, Weöres Sándor, Jékely Zoltán, Képes Géza, Rónay György vagy éppen a nemzedék erdélyi képviselői:
Dsida Jenő és Szemlér Ferenc hivatásnak tekintették a műfordítást, általa is az emberi szellem és műveltség fenntartásában, a barbárság ellen viselt küzdelemben vállaltak méltó feladatot.
Dsida tájékozódásában és munkásságában is ez a tudatos feladatvállalás kapott szerepet.
Tanulságos, hogy kik voltak azok a költők, akiknek tolmácsául szegődött: az antikok közül
Catullus és Sextus Propertius, a középkori költészet köréből Assisi Szent Ferenc, a későbbiek
sorából Goethe, Heine és Puskin, a modern költészetből Georg Trakl és Ernst Toller, akinek
Fecskék könyve című nevezetes művét ő tolmácsolta magyarul. És persze fordított román költőket is; Eminescut, Alecsandrit és másokat. Műfordítói munkájának tanulságait, azokat a tapasztalatokat összegezve, amelyeket Eminescu Glossza című költeményének tolmácsolása
során szerzett, Titkok a versfordítás műhelyéből című írásában foglalta össze. (Műfordítói
munkásságának eredményeit Összegyűjtött műfordítások címmel 1969-ben Szemlér Ferenc
rendezte sajtó alá.)
A harmadik nemzedék költészete a műfordítói munkával is a humanista gondolat köré
épült, az általános történelmi földrengés idején szerette volna védelmezni a hagyományos
európai eszméket: a kultúra fontosságának és a művelt nemzetek szolidaritásának ideálját.
Ezért gyűjtötte össze és gondozta az emberi kultúra, az európai és a magyar, nemzeti művelődés értékeit. Humánus értékeket őrzött és hirdetett, innen származott érdeklődése az elsüllyedt mítoszok, az antik hagyományok, a klasszicista formavilág és a modern tudomány: a
lélektan, a vallástörténet, az etnográfia, a természettudományok iránt. A kultúrából és a tradícióból szeretett volna védőgátat építeni a lélek köré, vagy legalább szigetet, amely kiemelkedik a szennyes áradatból, akár egy korszerű Ararát. A szellem szép szigete persze ábrándnak bizonyult, hiszen jóval erősebb hatalmak ostromolták és ezek közömbösek voltak minden kulturális és hagyományos értékkel szemben. A védőgát leomlott, a szigetet elsodorta az
áradó erőszak, elsodorták a totalitárius rendszerek, elsodorta a háború. Mindez érzékelhető
volt Dsida Jenő személyes világában és költészetében is, amely a korábbi (az expresszionista
költőiség nyelvén kifejezett) lázadó indulatok és a későbbi, az erdélyi tájhoz kötött költői idillek után egy határozottabb, ahogy a régiek mondották: „sorsvállaló” költészethez érkezett.
A költői világkép változatai
A kulturális értékek védelme és a sziget gondolata szabta meg a harmadik nemzedék hivatástudatát. Évszázados hagyománnyal szakított ennek során. Valójában az irodalmi felújulás, a
testőrírók fellépése körül született meg az a költőszerep és -tudat, amelynek értelmében a
költő a nemzet „mindenese”: prófétája, vezére, bírája és harcosa. A reformkor romantikája és
a szabadságharc forradalmi lendülete felerősítette ezt a szereptudatot, Vörösmarty és Petőfi
valóban vállalták a szellemi vagy a politikai vezér küldetését, feladatát. A hagyományt Ady
váteszi költészete örökítette tovább, majd Kassák és az avantgárd is közösségi és mozgalmi

2014. március

101

„

hivatásnak tekintette a költészetet, és a második költőnemzedék karakteres képviselői: József Attila, Illyés Gyula és Szabó Lőrinc is a kialakult hazai költőtudatot ápolták, vállalva a politikus író szerepét. A harmadik nemzedék szakított először kollektív módon és eltökéltebb
formában ezzel a hagyománnyal. Tapasztalatai elrettentették a politikától, hiszen főként a
harsány retorikát képviselő és az ország szociális visszásságaiért elsőrendűen felelős jobboldali politikáról voltak ismeretei, és persze bizalmatlan volt az 1919-ben szégyenletes módon
leszerepelt szélsőbaloldali irányzattal szemben is. Nem éppen indokolatlan félelmei óvatosságra intették a kiszámíthatatlanul zavarosnak tapasztalt történelem iránt. Nem hitt a művész személyes irányító szerepében, ahogy Vas István mondotta (Mért vijjog a saskeselyű?
című önéletrajzi munkájában), idegenkedett a világmegváltástól, a nagy gesztusoktól és lényegében ezt képviselte Dsida Jenő gondolkodása is. A nemzedék a műhely és a lélek belső
körébe vonult, érezvén, hogy külső erők kényszerítik erre a visszavonulásra. Tulajdonképpen
nem a magyar költészetben hagyományos szerepet utasította el, inkább úgy gondolta, hogy
maga a történelem fosztotta meg ennek a szerepnek a lehetőségétől és pátoszától. Nem hitt
abban, hogy a költészet meg tudja javítani a világot, és visszavonult, nehogy a világ rontsa
meg a költészetet.
Babits Mihály 1934-ben Kárpáti Aurélnak, a neves kritikusnak a szerkesztésében közreadott Új magyar líra című antológiát ismertetve (a Nyugatban folyamatosan közölt Könyvről
könyvre című sorozatában) igen pontosan határozta meg azt, hogy a harmadik költőnemzedéket: a „Nyugat unokáit” mi különbözteti meg az előttük járóktól. De azt is látta, hogy a
harmadik nemzedék korántsem egynemű, uniformizált csoportosulás. „Van közöttük rímjátékos és ritmusbűvész – állapította meg –, plakátstílusban dolgozó zsurnaliszta költő, hosszú,
szabad sorokban vég nélkül csevegő asszonypoéta, pesszimisztikus lélekelemző, szocialista
propagandalantos és földszagú paraszt vagy még földszagúbb álparaszt.” Vagyis már az indulás idején kitetszett, hogy a harmadik generáció egészen különböző eszmei és irodalmi
irányzatokat követ, nem pusztán a nyugatos költészet utánpótlása volt. A műhely és a mesterség tisztelete viszont meglehetősen általános volt körükben, a szocializmussal rokonszenvező vagy kifejezetten kommunista költőknél is. Vas István, Zelk Zoltán és Forgács Antal éppen úgy, mint Radnóti Miklós, Jékely Zoltán, Weöres Sándor és Dsida Jenő joggal a Nyugat
nagy generációja által megszentelt klasszikus hagyomány örököseinek tudták magukat.
A harmincas években fellépő fiatal költők nemzedéki szolidaritást éreztek egymás iránt,
azt azonban maguk is jól tudták, hogy milyen világnézeti vagy poétikai különbségek választják el őket egymástól, noha nem élezték ki ezeket a különbségeket, büszkén hirdették a különbözés jogát. „S hogy egyformák volnánk s egymásra-nézők? / Jékely, Vas, Dsida úgy illik
össze, / mint sárgadinnye sóval és tubákkal” – szokás idézni Weöres Sándor híres verses polémiáját, a „Harmadik nemzedék” című költeményt. Valóban, a nemzedék tagjait a közös történelmi sors és a hasonló költői meggyőződés fűzte össze, mégse alkottak egységes irodalmi
áramlatot. Egymástól eltérő módon ítélték meg a költő közéleti fellépésének esélyeit, valamint következményeit, s egymástól eltérő módon gondolták végig azt is, hogy a költészet milyen módon szolgálhatja igazán az európai és magyar kultúra védelmét, a nagy emberi ideálok fennmaradását.
A nemzedék első csoportja közvetlenebb módon vett részt a politikai küzdelmekben, a
harmincas évek közepétől az antifasiszta szellemi ellenállásban. Kész volt harcolni és áldozatokat hozni a humánus értékek védelmében, az egyetemes kultúra nemes hagyományait

„

102

tiszatáj

gondozta, a józan értelem ítélő erejét tartotta fenn. Védőgátat szeretett volna építeni a fasizmus szennyes hullámai ellen és persze gyanakvással figyelte a szovjet birodalomból érkező
ijesztő híreket is, amelyek arról árulkodtak, hogy a moszkvai rezsim sem különb a berlininél.
A védőgátat az európai művelődés tartós értékeiből készült létrehozni. Gondolkodása részben a baloldali eszmék és mozgalmak vonzásában alakult, egyféle demokratikus szocializmus
akkor, sajnos, illúziónak bizonyult elgondolása nyomán. Fenntartotta és lírailag hitelesítette
a költészet társadalmi küldetésének hitét, őrizte a társadalmi haladás reményeit, sőt ennek a
haladásnak a baloldali távlatát. Ezt a költőcsoportot Radnóti Miklós, Vas István, Zelk Zoltán,
Forgács Antal és Pásztor Béla képviselte a háború előtt. Közülük többen váltak irodalmunk
vértanúivá a fasizmus végső napjaiban.
A második költőcsoport kevesebb szállal kötődött a közélethez, képviselői magányosan
dolgoztak, mindazonáltal mélyen azonosultak az emberiség és a magyarság sorsával, vállalták történelmi gondjait. Mitologikus költészetet alakítottak ki, az emberi létezés értelmét, a
nagy történelmi kataklizmák magyarázatát keresték. A mítosz mint világkép-alakító tényező
a modern lírában általában válságtudatra utal, a mitologikus költő szinte felszámolhatatlan,
pontosabban politikai-hatalmi eszközökkel semmiképpen sem felszámolható válságban látja
az alapvető emberi és kulturális értékeket. Olyan ontológiai, morális vagy történelmi kérdésekkel birkózik, amelyekre nem adott megnyugtató választ a tudomány és a politika. A valóság megtévesztő ellentmondásai, az emberi lét gyötrő kérdései, a történelem zavarba ejtő
eseményei erősítették fel a mítoszok, illetve a vallásos hit (így a kereszténység) iránti érdeklődését. A mitologikus költő az antikvitásban, a biblikus hagyományokban, az archaikus előázsiai és távol-keleti mítoszokban, esetleg a primitív hiedelmekben találta meg a költői kifejezés eszközét. Személyes mítoszokat alkotott, ezeknek a mítoszoknak a jellegzetes nyelvén
adott számot eszmei vívódásairól és felismeréseiről. A harmadik nemzedék több kiváló költője: Weöres Sándor, Jékely Zoltán, Hajnal Anna, Kálnoky László és Toldalagi Pál munkásságában ez a mitologizmus öltött alakot. Ez jelent meg Dsida Jenő keresztény hagyományokat,
igazságokat és reményeket megszólaltató költészetében is.
A nemzedék költőinek harmadik csoportja ésszerű rendet kívánt létrehozni tapasztalatai
és felismerései nyomán. Ennek az irányzatnak a képviselői is éltek a mitologizmus lehetőségeivel, de jobbára csak a költői nyelv alakításának körében, mintegy stilizációs lehetőségként.
A valóság dolgait, közvetlen élményeiket vonták tündéri fénybe, máskülönben fenntartották
a lírai realizmus hagyományos szemléletét és eljárásait. A racionalista örökséghez kötődtek:
Képes Géza a plebejus demokratizmust, Takáts Gyula a dunántúli latinitást, Kiss Tamás a
protestáns tradíciót, Rónay György az intellektuális katolicizmust, végül Csorba Győző a karteziánus hagyományokat képviselte. Ezek a hagyományok is védelmet kínáltak a korszak agresszív törekvéseivel szemben, és ha ez a védelem nem háríthatta is el a szörnyűségeket, legalább szellemi méltóságot adott.
Számvetés a nemzeti történelemmel
Az imént arról beszéltem, hogy Dsida Jenő szellemiségének a modern magyar líra (a Nyugat
körül gyülekező vagy a Nyugat-mozgalom eszmeiségét követő költészet) harmadik nemzedékéhez hasonlóan van egy további karakteres vonása is, ebben azonban alig tér el az első és
a második nemzedék gondolkodásától, eszmevilágától, mondhatnám: történelmi tapasztalataitól és szorongásaitól. Ez a magyarság huszadik századi sorsának megítélésére vonatkozik.

2014. március

103

„

A mögöttünk lévő évszázad magyar irodalma mindig szorongással, aggodalommal figyelte és
értelmezte a nemzeti történelmet. Trianon előtt Ady, utána Babits, Kosztolányi, Juhász, József
Attila, Illyés és természetesen a harmadik költői nemzedék, így Dsida Jenő is, akinek lírájában
a játékos derű lassú eltűnése után, társaihoz hasonlóan, elhatalmasodtak a szorongást keltő
élmények. Ezek idővel a „nemzethalálnak” azt a félelmetes vízióját ébresztették fel, amely
költészetünkben Kölcseytől, Vörösmartytól kezdve ismerős, és amely nem egy alkalommal
ütötte át a gyász színével a modern magyar költészetet.
Az a közéletiség, amelyet a harmadik költőnemzedék megszólaltatott mindazonáltal alig
hasonlított az elődeik (gondolok Adyra, Babitsra, József Attilára, Illyés Gyulára) közéleti, de
inkább így mondanám: politikai verseiben alakot öltő költői indulatra. (Kivételt bizonyára
Dsidának a magyar „sorskérdésekkel” viaskodó költeménye: a Psalmus hungaricus jelent.)
Halász Gábor előbb idézett írásában a harmadik költői nemzedék önkéntes magányosságáról
beszélt, arról, hogy „magukra vannak utalva”, és valóban, a generáció költői (a Nyugat első,
majd második nemzedékétől eltérően) többnyire idegenkedtek attól, hogy közvetlen szerepet vállaljanak a társadalom küzdelmeiben, sem közéleti, sem irodalmi tekintetben nem
éreztek hajlamot a lázadásra. Nem kívántak prófétai pózokban megjelenni a nyilvánosság
előtt, elutasították a „világmegváltó” szerepet, elutasították a magyar költőnek azt a szerephagyományát, amelyet a „vátesz” fogalma jelölt, és amely olyan általánosan érvényesült irodalmunk sok évszázados története során. Nagy szavak nélkül kívántak csendes tanúságot
tenni, és ebben bizonyára hatottak rájuk azok az eszmék is, amelyeket a harmincas évek vallásos megújulása mutatott fel, Dsida Jenő esetében a katolikus, Jékely Zoltán esetében a protestáns megújulás. Mindkét szellemiség elutasította a harsány politikai küldetéstudatot és
szerepvállalást, a keresztény politikai szerepvállalást is: eszményük nem a „harcos” kereszténység volt, mint a húszas évek vallási tanításokra hivatkozó politikusaié, hanem a krisztusi
türelem, szeretet és odaadás. Mindez jól kiolvasható Dsida Jenő keresztény hagyományokat
és evangéliumi igazságokat kifejező verseiből.
Ezzel a türelmes és csendes ragaszkodással kötelezték el magukat nemzetüknek és közelebbről az erdélyi magyarságnak. A második erdélyi költőnemzedék szellemi stratégiáját igen
hitelesen fogalmazza meg Dsida Jenő 1930-ban papírra vetett A magyar irodalom hivatásáról
című vallomása. Ebben a következők olvashatók: „Mindenekelőtt hittel hiszek Erdélyben.
Ebben a szabad szellemet, humánumot sugárzó földben látom a jövő magyar irodalmának
kovászát. Nem szűk körű, erdélyi határokon belül kirobbanó könyvsikereket várok – az kevés lélekszámunk és koldusszegénységünk mellett lehetetlen is –, hanem befolyásoló, átalakító, szuggeráló misszióteljesítést az összes többi magyarlakta terület felé!” A missziós fellépés mindazonáltal nem politikai, inkább erkölcsi küldetéstudatra vallott: a harmincas évek
fiatal erdélyi költői ebben az első erdélyi nemzedék, mindenekelőtt Reményik Sándor mélyen
keresztény meggyőződésének és Áprily Lajos megértő humanizmusának a követői voltak.
Távol állott tőlük az a közéleti küzdőszellem, amely elődeik világképének és költői magatartásának meghatározója volt.
Erre utalt az is, hogy midőn Dsida a kisebbségi sors megpróbáltatásairól tett vallomást,
ezt a keresztény hagyományok és erkölcsiség képviseletével kötötte össze. Azok a költeményei, amelyek az erdélyi magyarság drámai történelmi tapasztalatai nyomán tettek vallomást
a költő szorongásairól, szorosan összefonódtak az evangéliumi és általában a bibliai szenvedéstörténet bemutatásával és értelmezésével. Csupán két klasszikus költői alkotásra hivat-

„

104

tiszatáj

kozom, az első a Nagycsütörtök, a második a Psalmus hungaricus. Dsida költészetében több
alkalommal is visszatért a nagycsütörtöki virrasztás motívuma, a krisztusi szenvedéstörténetnek ez a mozzanata azonban korábban nem kapott személyes értelmezést, mondhatnám
így is: átütő lírai erőt. A Nagycsütörtökön című vers – a szóban forgó költemény közvetlen
előzménye – valójában szerepvers, a költő a magára maradt, szenvedő Krisztus helyében látja magát. A valamivel később keletkezett Nagycsütörtök viszont már minden ízében személyes vallomás, amely a súlyos történelmi gondokkal küzdő, a magányosság szorongató érzésével küszködő erdélyi költő áldozatának keresztény értelmét és természetfeletti távlatát világítja meg. A vershelyzet nagyon is köznapi: a Kolozsvárra visszatérő költő a székelykocsárdi vasútállomáson – a székely körvasút átszállóhelyén, amelyet mindig úton levő, fáradt székelyek töltenek meg – várakozik a csatlakozásra, s a hideg éjszakában valami emberi
szóra, közeledésre, együttérzésre vágyik. Körötte ismeretlenek alszanak, s a teljes magányosság szorításában nincs senki, akivel megoszthatná gondjait. Ebben a szorongató lelkiállapotban ismeri fel a virrasztó Krisztus magányának és gyötrődésének értelmét: az áldozat mélyen keresztény (de más vallásokban is szerepet kapó) misztériumát.
A vers tárgyi világának kettős síkja van: a hétköznapian kopár székelykocsárdi váróterem, ahol a költő számot vet magányával, és a keresztény hagyomány által megszentelt Olajfák hegye, ahol a krisztusi szenvedéstörténet első eseménye végbemegy. A szigorúan tárgyias
képek lassanként a természetfeletti értelmet hordozó bibliai történetnek adják át helyüket, a
költő mindinkább a krisztusi áldozattal azonosul, ugyanazt a magányt és gyötrelmet éli át,
amelyet Krisztus az Olajfák hegyén:
Az ablakon túl mozdonyok zörögtek,
a sűrű füst, mint roppant denevérszárny,
legyintett arcul. Tompa borzalom
fogott el, mély állati félelem.
Körülnéztem: szerettem volna néhány
szót váltani jó, meghitt emberekkel,
de nyirkos éj volt és hideg sötét volt,
Péter aludt, János aludt, Jakab
aludt, Máté aludt és mind aludtak…
Kövér cseppek indultak homlokomról
s végigcsurogtak gyűrött arcomon.
A költő magányos áldozata ilyen módon kapott valóban „nagycsütörtöki” értelmet: akiknek a mostoha sorsát a szívén viseli, azok álomba merülten magára hagyják, neki mégis vállalnia kell a terheket. A Nagycsütörtök a magyar költészet egyik leginkább keresztény műve, a
személyes áldozat végső értelmét a krisztusi áldozat természetfeletti rendjében találja meg,
ezáltal osztozik a megváltás drámai misztériumában. Az erdélyi magyar irodalom játékos angyala ezzel a verssel lépte át a férfikor küszöbét s érkezett el maga is a hitvalló-költők közé,
hogy áldozatos küldetésének természet- és történelem-feletti távlatát mutassa meg.

2014. március

105

„

Psalmus hungaricus
A „nagycsütörtöki” megrendülés Dsida Jenő érett költészetének állandó érzelmi forrása lett:
a személyes áldozatvállalás eszméje nemcsak vallásos verseit szőtte át, hanem (mára talán
legnevezetesebb költeményévé vált, igen sokat idézett és szavalt versét) a történelmi megpróbáltatások mélyéről felhangzó kisebbségi zsoltárát, a Psalmus Hungaricust is. Ennek a
művének már a sorsa is különleges. Láng Gusztáv foglalta össze Dsida Jenő költészete című
2000-ben Kolozsváron megjelent, de jóval korábban írott munkájában a nagy ívű költemény
hányatott sorsát és ennek magyarázatát. Mint nála olvassuk, a költemény „a Dsida-életmű talán legviszontagságosabb sorsú darabja”. 1936 késő tavaszán született, megjelentetésére
azonban csak jóval a költő halála után került sor, ugyanis Bánffy Miklós, akihez a szöveg igen
hamar eljutott, rábeszélte a költőt, hogy a megjelentetéstől egyelőre álljon el. Minden bizonynyal a harmincas évek végének zavaros romániai viszonyai, a nagyromán nacionalizmus heveny felerősödése miatt történt így. A költemény csak Dsida 1937-ben bekövetkezett halála
után három esztendővel, Észak-Erdély és a Székelyföld visszacsatolása után a Keleti Újság
című kolozsvári napilap 1940. szeptember 15-i számában, majd a Vajthó László által szerkesztett 1941-es Mai magyar költők című antológiában, akkor viszont a gyűjtemény első darabjaként került az olvasók elé, hogy azután évtizedekig szinte szó se essék róla és irodalmunk egyik „tetszhalott” remekműve legyen (ahogy hosszú időn keresztül Babits Mihály „trianoni” költeménye: a Csonka Magyarország, Juhász Gyuláé: a Magyar Straszburgok, Reményik Sándoré: az Eredj, ha tudsz vagy Illyés Gyula egyik legfontosabb műve: az Egy mondat a
zsarnokságról). A kisebbségi sors közvetlen élményvilága köznapi valóság volt az ő számára,
ebben a sorsban mégis többet látott, mint közönséges történelmi csapást. A kiszolgáltatottság, a megalázottság, az üldöztetés egyetemes emberi tapasztalatát ismerte fel, s midőn védelmet keresett ennek a mindenkit fenyegető végzetnek a terhe ellen, személyes és közösségi
szorongattatásoktól gyötörten, a korai halál riasztó bizonyosságában, minden emberi reményét az áldozat végső értelmébe és a megváltásba vetette.
A kolozsvári költő korábban nem tartozott azok közé, akik harsány közéleti kijelentésekkel és hűségnyilatkozatokkal kívánták volna hitelesíteni költészetüket, ennek erdélyi karakterét. A szülőföld szeretete és az iránta érzett hűség inkább titkos vízjelként ütött át a verseken. Ez a vízjel vált mind nyilvánvalóbbá élete végén, midőn az elviselhetetlenségig fokozódtak az erdélyi magyarság terhei. A kolozsvári költő ekkor – a kisebbségi megpróbáltatások
napjaiban – írta fájdalmas zsoltárát, amely korábbi költészetének merengő és játékos dallama után a közösségi hűség és a történelmi felelősség szigorú morálját szólaltatta meg. Azt a
hagyományos hangot idézte fel, amelyet a török pusztítással viaskodó egykori énekes: Kecskeméti Vég Mihály ütött meg, és amely Kodály Zoltán fájdalmas magyar zsoltárában zengett
két országvesztő háború között. Hitvallást tett szétszórt népe mellett, egységre szólított,
hangos szóval akarta a történelem közönyös erőit megállítani:
Ülj ide, gyűlj ide, népem
s hallgasd, amint énekelek,
amint a hárfa húrjait,
feszült idegem húrjait
jajgatva tépem,
ó, népem, árva népem! –

„

106

tiszatáj

– dalolj velem,
mint akit füstös lángokra szítottak
vérszínű, ósetét, nehéz, fanyar borok,
dalolj velem hörögve
és zúgva és dörögve,
tízmillió, százmillió torok!
Énekelj, hogy világgá hömpölyögjön
zsoltárod, mint a poklok tikkadt, kénköves szele,
s Európa fogja be fülét
s nyögjön a borzalomtól
és őrüljön bele!
Fellebbezés ez a zsoltár: a történelemhez, az európai népek közösségéhez, az elfúló kiáltás, a kihagyó lélegzet mindazonáltal arra utal, hogy a költő aligha reménykedett a közös sebek orvoslásában. Élete alkonyához a megmásíthatatlan végzet gyötrelmes tudatával érkezett el, úgy látta: minden elvégeztetett. A Psalmus rokontalan alkotásnak tetszik Dsida Jenő
költői pályáján, holott fel lehet lelni az előzményeit és a következményeit, így az 1930-as Erdély (Kerülöm a neved) című versben vagy a Tükör előtt című nagyobb önéletrajzi költeményben. Láng Gusztáv imént idézett tanulmányában pontosan állapítja meg a következőket:
„Alig van a Psalmusban olyan motívum, melynek rokonsága ne lenne kimutatható Dsida Jenő
»egyetemes«, »katolikus« költészetével. Nem Makkainak azt a tételét tagadja a költő, hogy a
kisebbségi költészetnek az egyetemeshez kell kapcsolódnia – azt vonja kétségbe, hogy ez lehetséges. »Lehet, mert kell« – írta, ugyancsak Makkaitól kölcsönözve a szót, poétás bölcsességgel Reményik; »kell, de nem lehet« – sikoltja a Psalmus kétszeres önvádja.”
Dsida Jenő „zsoltára”, többen is beszéltek erről, kétségtelenül zavarba ejtő alkotás volt,
gondolom, Bánffy nem csak avégett kívánta, hogy ne kerüljön a nyilvánosság elé, mert számítani lehetett volna a román közvélemény (esetleg a hatóságok) ellenérzésére vagy éppen
megtorlására, hanem azért is, mert igazából szemben állott azzal az erdélyi ideológiával,
amelyet a transzilvánizmus hirdetett. Láng Gusztáv is azt fejtegeti, hogy Dsida költeménye
mintegy megtagadta azokat a morális elveket, amelyeket a költő példaképei: a budapesti Babits Mihály és a kolozsvári Makkai Sándor hirdettek. „A transzilvánizmusnak az a változata –
állapítja meg Láng Gusztáv –, melyet Dsida Jenő több versének tanúsága szerint tételesen vállalt, a Makkai Sándor által a Magunk revíziójában kifejtett, etikai alapozású, messianisztikus
elemekkel átszőtt erdélyiség-eszméhez állt legközelebb. Makkai egyik sarkalatos tétele, hogy
a kisebbség műveltségének (irodalmának) közvetlenül az egyetemes értékekhez kell kapcsolódnia. Ez utóbbiaknak ellenőrző, normatív szerepük van; ami nincs velük összhangban, az a
nemzeti (kisebbségi) műveltségben sem lehet érték-rangú. Szinte szó szerint egyezik ez Babits Mihálynak a nemzeti kultúrára vonatkozó fejtegetéseivel, ráadásul mind Babits, mind
Makkai számára az értékek transzcendens létűek, és ebből következően abszolút érvényűek
– normatív hatáskörük éppen ebből a sohasem relativizálható, kortól és helytől független érvényességből származik. Amikor a Psalmus Hungaricus mint egy erkölcsi (és költői értelemben egzisztenciális) választás két pólusát állítja szembe Európát és a magyarságot, akkor ezt
az elvet tagadja, sőt megtagadja, hiszen a Psalmus öt első része úgy állítja ellentétbe e kétfajta

2014. március

107

„

értékszemléletet, hogy az egyetemesség-eszményt mint eddig követett, de tévútra csábító
ideált utasítja el.”
Kétségtelen, hogy a Psalmus nem illeszkedik abba a rendbe, amelyet a Nyugat eszményeit
vállaló helikoni irodalom hirdetett, valójában azt a megrendítő tapasztalatot fejezi ki, miszerint a transzilvánista eszmeiséget, tulajdonképpen tragikus módon, megcáfolták a bekövetkezett történelmi események. Az „erdélyi gondolat” a Trianon utáni történelmi helyzet szülötte volt, a kisebbségi sorsba taszított erdélyi magyarság túlélésének és fennmaradásának
stratégiáját és reményét fejezte ki. Egy évtized múltán, tekintettel arra, hogy a bukaresti politika radikálisan elutasította mindazt, amit a transzilvánista ideológia meghirdetett, és a román szellemi élet sem érdeklődött egy közös erdélyi identitásra alapozott magyar–román
(–német) kiegyezés és összefogás iránt, az erdélyi magyar szellemi életnek, mindenekelőtt az
Erdélyi Helikon körül gyülekező konzervatív, liberális és népi értelmiségnek tudomásul kellett vennie, hogy az „erdélyi gondolat” szép, de működésképtelen ideológiának bizonyult.
A szomorú csalódás jelei mutatkoztak meg a „második” erdélyi magyar írónemzedék
(Dsida Jenő nemzedéktársai) útkeresésében, így abban az eszmecserében, amely Szemlér Ferenc 1937-ben közreadott Jelszó és mítosz című tanulmányát követte. A transzilvánizmus
Szemlér Ferenc felfogása szerint a valóság mérlegére helyezve tulajdonképpen puszta
„álomnak” bizonyult. „Olyan politikai felfogást tartalmazott, ami nem számolt a kézzelfogható
valósággal. Nem látta meg például azt, hogy a mai erdélyi magyarság nem az erdélyi társadalmi közösséget alkotó népek teljes jogú tagja, hanem Romániának egyik kisebbsége. Ez a
vakság természetesen politikai romantikát eredményezett.” Ennek nyomán hozta meg elmarasztaló kritikai ítéletét: „a transzilvánizmus csak befejeződés és nem kezdet, egy olyan körnek végleges lezárulása, ami minden folytatást kizár. Ebben a tulajdonságban az irodalmi és a
politikai transzilvánizmus találkoznak.” Szemlér a fiatalok nevében temette el az „erdélyi
gondolatot”, és véleményét tulajdonképpen nemzedékének legtöbb képviselője, így Kiss Jenő,
Méliusz József, Balázs Ferenc, Asztalos István, Jancsó Béla, Jancsó Elemér, Szenczei László és
mások is osztották (mondhatni „pártállástól függetlenül”). Ennek a keserves felismerésnek a
következtében jutott el Dsida Jenő is a Psalmusban megfogalmazott, tulajdonképpen a költő
kétségbeesését kifejezésre juttató gondolatokhoz, és minthogy a vers mögött egy rendkívül
impulzív személyiség állt, az ítéletnek szinte végletesnek: végzetesen kétségbeesettnek, következésképp a megbékélést hirdető transzilván eszmeiséggel ellentétesnek kellett lennie.
Eszmei vagy politikai nézőpontból természetesen vitatni lehet a költeményben fellángoló
indulatot, a nagy vers lélektani hátterét és költői teljesítményét mérlegre helyezve mindazonáltal el kell ismernünk, hogy a Psalmus hungaricusszal Dsida Jenő költészetének, az erdélyi magyar lírának és egyáltalán a huszadik századi magyar irodalomnak egyik legnagyobb
hatású és esztétikai értelemben is leginkább erős műve született meg. Nagyon sok olyan magyar verset ismerünk (Vörösmartytól, Petőfitől, Adytól és így tovább), amelynek történelmi
látomását vagy nemzetképét nem az egyensúlykeresés szabta meg, ellenkezőleg a nagyon is
keserves tapasztalatok és nyomukban az a szorongás, amelynek következtében egy történelmi kataklizma rémképe vetült a költő meggyötört képzelete elé – voltak történelmi pillanatok, midőn a sikolynak, ha nem éppen a halálkiáltásnak volt helye.

„

108

tiszatáj

JÓZSA MÁRTA

Továbbírt napló
K IBÉDI VARGA ÁRON : S ZÉP NAPOK
1999. október 3.
„Mi a multikulturalizmus? Lehet-e egyszerre több kultúrában élni, azaz pontosan mi az, hogy „egyszerre”? Még sohasem gondoltam rá, de
az az érzésem, hogy én mindig csak egy kultúrában élek, egyszerre
kettőben vagy háromban nem tudnék. Fordítani nem tudok se szóban,
se írásban: vagy magyarul, vagy franciául, vagy hollandul gondolkozom. A két közismert kivétellel: imádkozás és számolás.”

„

Kortárs Könyvkiadó
Budapest, 2011
491 oldal, 3000 Ft

A kivételek persze mindig anyanyelven, esetünkben magyarul történnek. Protestáns hagyományokhoz jelentősen kötődő szerzőről beszélünk, egy kálvinista számára nyilvánvalóan az anyanyelven való imádkozás a legalapvetőbb, a hitük
miatt üldözött ősök által súlyos áldozatok árán megszerzett
jog, szinte az anyanyelv analógiája. Másutt többször megjelenik, ön-idézetként is e mondat „Az ima legnehezebb műfaj”.
„Amikor imádkozunk, Istent tegezzük. A tegezés a közelséget
jelzi és a szeretetet.” Ez már másra vonatkozik: egyebek mellett arra az érzelmi visszafogottságra, ami miatt súlyos erőfeszítéseket igényel bármely személyes konfesszió (mely tehát
nem szerző és olvasó, inkább ember és isten párbeszéde).
Nincs is sok vallomás a naplóban, s ahol mégis van, csak jelzés, melyet puritán tárgyilagossága teszi mellbevágóvá.
Kibédi Varga Áron első naplókötete, az Amsterdami krónika 2000-ben jelent meg a Kalligramnál. Az akkor teljesített
lecke, vagy inkább unszolás, amelyet breton felesége, Sophie
adott fel 1998 karácsonyán, nagyjából éppen a fentiek tisztázása volt. Így hangzott: „Amszterdamból nézed a francia és a
magyar világot, de azért nem úgy, mint egy holland tenné.
Nem is sejted, milyen különös ez a nézőpont. Érdekelni fogja
a magyar olvasót. Írj naplót. Jegyezz fel mindent, amit látsz,
ami eszedbe jut.”
Nos, úgy tűnik, a naplóírás írói ópiummá tud válni, s nem
volna semmi csodálkozni valónk azon sem, ha ebben a pillanatban is íródna egy újabb Kibédi Varga-napló. A Szép napok
a már közzé tett 1999-es év krónikájából kiindulva vezet el
2010-ig. A XXI. század majdnem teljes első évtizedének le-

2014. március

109

„

nyomata olvasható itt egy többnyelvű tudós-költő szemszögéből, az első naplóban visszavisszatérő kérdések továbbgondolásával. Két hiátus is van a naplóban, a 2000 és a 2002 hiányzik. Nem tudni, miért, a szöveg nem utal rá, ahogy magára a naplóírásra sincs önreflexív
utalás, arra sem, hogy miért folytatta az eredetileg egy évesre tervezett kalandot. E megválaszolatlan kérdés ellenére a könyvet olvasva nyilvánvaló: nem volt ez unalmas évtized sem a
naplóíró személyes élete, sem a világ történelme szempontjából. A szöveg két szélső viszonyítási pontjáról beszélünk: mondjuk az álmokról, fájdalmakról, örömekről a legszűkebb
metszetben, miközben a teljes halmaz maga a glóbusz, amelyen élünk, és ahol mindenki és
minden érdekes lehet. És ahol a költő, tanult s gyakorolt szakmája szerint francia barokkal,
klasszicizmussal és kortárs irodalommal foglalkozó irodalomtörténész, esztéta visszatérő
rendszerességgel felteszi magának azokat a kérdéseket, amelyeket körülbelül így sűríthetnénk: ki vagyok én, hol vagyok én, és miről álmodom, mi van velem. Haladjunk sorban.
Kibédi Varga nem tartozik azok közé az emigráns írók közé, akik folyamatosan bizonygatni akarják, hogy márpedig ők magyarok maradtak, nem szakadtak el a magyar valóságtól,
nem romlik a nyelvük (vagy éppen romlik, ahogy a Kibédi Varga által nem túlságosan respektált, mert anakronisztikusnak tartott Márai panaszolja). Jelenléte a magyar kultúrában természetes, kapcsolatrendszerénél csak a tájékozottsága az imponálóbb. Semmi rendkívülit
nem lát abban, hogy miközben kamaszkora óta Németországban, majd Hollandiában s most
újra Németországban él, tudományos életművének jó részét franciául írta, anyanyelvéhez való viszonya zavartalan maradt. A nyelv-kérdés számára nem hierarchikus, a használt nyelvek
párhuzamosan működnek, s mindegyiket arra használja, amire számára az éppen való. A teória (többnyire) francia, a poézis kizárólag magyar. Ez nem kompromisszum, inkább pragmatizmus. A nyelvet váltó szerzőkön pedig egyszerűen csodálkozik, teljesítményüket nem értékeli különösebben, számára evidencia, hogy az irodalom közege per definitionem az anyanyelv, és punktum. Mint az imádkozásé.
Kompromisszum, ha van, inkább ott mutatható ki, ahol valami nem gazdagodással jár,
mint a több kultúrában való otthonlét, hanem lemondással. Például kénytelen volt lemondani
arról a vágyáról, hogy megtanulja valamennyi fontos kultúrnyelvet, az európaiakon kívül
például az arabot (bár járt arab szakra is), a perzsát, kínait, mert belátta, hogy akkor semmi
másra nem jutna ideje, mint a nyelvi kompetenciák szinten tartására. Anyanyelvi kompetenciája oly magától értődő, hogy nem találni nyomát bármiféle erőfeszítésnek. Azért a kortárs,
nemegyszer tükörfordításra visszavezethető új fogalmakon elcsodálkozik, ironikus hangon
próbálgatja az olyan szavakat, amelyeket nyelvérzéke kidob, vagy legalábbis nehezen fogad
be. Mondjuk, mint a műkörömépítés vagy a hanghordozó piac, de nem purista vehemenciával, inkább azzal az attitűddel, amellyel például egy gyerek szedi elemeire az újdonságokat.
Vagy a régiségeket, hiszen azon is el tud tűnődni, hogy vajon Sándor, József és Benedek miért
éppen zsákban hozzák a meleget. A nyelv tehát a maga képiségében érdekli az amúgy jellemzően nem játékos elméjű szerzőt: humora (és nem mellesleg költészete is) inkább nevezhető
intellektuálisnak és filozofikusnak, mint játékosnak. És elemző stilisztikainak: Hollandiából is
van füle meghallani (és megvetni) azokat a magyarországi eufemizmusokat, amelyeket a
közbeszéd egyre ellenségesebb hangneme hívott elő, a közszereplők szövegeinek árulkodó
és képmutató semmit mondásától a leplezett cigányellenességig, nyelvi rasszizmusig.
A Hollandiában szocializálódott és több kultúrájú Kibédi Varga érezhetően érzékeny a
sértő, a kulturális különbségeket elutasító vagy megvető megnyilvánulásokra. Ahogy telik a

„

110

tiszatáj

napló ideje – és ahogy durvulnak a magyarországi (és erdélyi közállapotok), egyre gyakrabban tesz erre vonatkozó apró, moralizálás nélküli, ténymegállapító jelzéseket a szövegben.
Persze nem csak a magyar vonatkozású morális defektusokat veszi észre: élénk figyelemmel
követi és jegyzi le a 2001. szeptember 11-e utáni eseményeket, a délszláv háborúk fejleményeit, Funar volt kolozsvári polgármester bizarr regnálását. Bevallja, hogy a sajtó iránti egyre
intenzívebb érdeklődését feleségének köszönheti, akitől megtanulta, hogy azt is érdemes
tudni, amiről csak két napig beszélnek. A napló e vonatkozású bejegyzései olykor egy-egy
mondatosak és kommentár nélküliek, másszor hosszabb-rövidebb megjegyzések, vagy aszszociációk társulnak hozzá. A II. János Pál romániai látogatásáról szóló hír után például megjegyzi, hogy miután a romániai katolikusok csaknem kivétel nélkül erdélyi magyarok, milyen
rosszul esett a híveknek, hogy a pápa nem látogatott el Erdélybe. Funar kapcsán pedig feljegyez egy személyes élményt: egyszer Kolozsvárott tanúja volt annak, amint egy gőgös magyar elkergetett egy román kisgyereket – lehet – kérdi –, hogy ő volt Funar?!? Hasonlóan
próbálja árnyalni, tompítani a nyugati világ szeptember 11-e után kialakított dühödt önigazolását: „Bin Ladin, mondja Sophie, talán olvasta Brett Easton Ellis hírhedt regényeit New
Yorkról.” Ide kívánkozik egy egyetlen mondatnyi napló-nap: „Március 20. USA-Irak: A világ
legújabb országa ma indít hadat a világ legrégebbi országa ellen.” És egy másik, ugyanarról:
„Felakasztották Szaddam Huszeint. James Bond filmekbe való figura volt.”
Ilyen tehát a világ, amelyben Kibédi Varga halkan pozícionálja magát, azaz nem egyszerűen ennyi. Kennedy fiának repülőbalesete éppúgy része ennek az intellektuális szemlélődésbe
módjával beengedett külvilágnak, mint az olyanszerű bulvárhírek, hogy „eladta a férjét egy
vietnami asszony”; továbbá nem maradnak megemlítetlenül a kultúra sokszínűségét árnyaló
fociesemények és például a tömegeket lázban tartó Tour de France sem.
„Az előtte való években állandóan féltem, ha levél vagy telefon jött Münchenből: hátha ez
az utolsó. Mióta meghalt, megnyugodtam. Közelebb van hozzám.” – írja apja haláláról. A napló szövetének harmadik nagy tartománya az élet-halál kérdésekkel, az idővel való szembenézés és az érzelmek legalább jelzés szintjén való említésének nem szívesen vállalt kényszere.
„Celan-est, ide elmegyek, már csak azért is, hogy ne kelljen állandóan az öcsémre gondolni.” –
írja Brüsszelben élő fivére kapcsán, akiről tőmondatos bejegyzések jelzik, hogy beteg lett,
hogy meglátogatta betegágyánál, majd nemsokára meghalt. Puritán félelem az érzelgősségtől,
költői rövidséggel. Vallomás arról, hogy önmagán nem, de barátai halálán érzi a múló időt.
Érzelmileg talán anyósa, Yvette Bertho betegségének és halálának leírása a legárnyaltabb –
nyilván itt megvolt az érzelem vállalásához szükséges distancia. A fegyelmezett hárítás az
álmok leírásán is átüt: „Hosszú és bonyolult bolgárokat vett ki a zsebéből.” Lejegyzi, mint a
tudatalattitól ajándékba kapott szabadverset, de nem tartja tisztének elemezni. Ahogy azon a
jellemzésen sem időz el, amelyet egy barátja adott róla: hogy ő volna az egyetlen református,
aki nem érez folyton bűntudatot. Jelentős és jelentéktelen események, személyes történetek,
megfigyelések (ez utóbbiak sűrűsödnek akkor, amikor feleségével úgy döntenek: DélNémetországba költöznek; az újabb kultúraváltás tényét kezdetben mintegy mellesleg említi
meg, a napló ezt követő részében azonban gyakoribbá válnak a szemlélődő, kíváncsi megfigyelő attitűdjével történő leírások) és globális események leírásából álló, tömör, ellenpontosan szerkesztett szövegről van szó. Az idő gyorsan telik benne, a holnap sohasem a tegnap
folytatása. 2004. október 29-én például arról ír viszonylag részletesen, hogy műfordításról
értekezett Pozsonyban, a Magyar Évad egy rendezvényén. Másnapi bejegyzése rövid, és a po-

2014. március

111

„

zsonyi madárpiacról szól, két nappal későbbi pedig az algériai függetlenségi háború kitörésének 60. évfordulójáról. Az ezt követő napon, november másodikán már újra Hollandiában
ír, egy akadémiai ülés kapcsán a művészet és tudomány kapcsolatáról.
Kibédi Varga egy helyen megvallja a naplóban: nem szereti azokat a szerzőket, akik árulkodóan beleszövik a saját élettörténetüket a műveikbe, mert idegesíti, ha nem tudja leválasztani a szerző személyét a műről. Ennek megfelelően ő maga nagyon vigyáz arra, hogy az olvasót ne engedje magához túlságosan közel: mégis, ha tetszik neki, ha nem, ha rejtőzködik, ha
nem, már az ebbéli erőfeszítés is kirajzolja egy nagy formátumú európai entellektüel karakterének kontúrjait. És ez így is van jól. Nem jósolható meg, hogy kultúrtörténeti érdeklődésű
ínyencek, adatvadász filológusok vagy a jól értesültségre vágyó művelt nagyközönség olvasmányául szolgál-e majd inkább a Szép napok. Hűvössége, visszafogottsága miatt nem sorolhatjuk a konfessziós naplók közé, és nem válik esszéisztikussá, elemzővé vagy akár hitvallóvá
sem. Maradjunk annyiban: egy művelt emberfő igényes feljegyzéseit tartjuk a kezünkben.

„

112

tiszatáj

GAJDÓ ÁGNES

Kirándulás
kétezer év irodalmában
S ZÖRÉNYI LÁSZLÓ KÉT KÖNYVÉRŐL
Petrarca Budapesten

„

Nap Kiadó
Budapest, 2011
260 oldal, 2500 Ft

Kevés olyan enciklopédikus műveltségű tudós létezik, aki
képes igazán érdekfeszítő mondatokba önteni gondolatait.
Szörényi László rendelkezik ezzel a tehetséggel. Szőnyi Zsuzsa írja róla Római terasz című könyvében, amely voltaképpen a legendás Triznya-kocsma naplója: „Laci az égvilágon
mindenről nagyon izgalmasan beszél. (…) Nemhiába mondják róla, hogy Magyarország legokosabb embere.” (Kortárs
Kiadó, 2006. 111.) Akik hallották már Szörényi professzor
lebilincselő stílusú, szórakoztató, gyakran humoros előadásait, nem fognak csalódni esszéi, tanulmányai olvastán sem.
A Nap Kiadó gondozásában megjelent Petrarca Budapesten
című kötet több szempontból is figyelemre méltó. Az írások
zöme több évtizede látott napvilágot, s ma már egyre nehezebb hozzáférni például az Igen, az Olvasó Nép vagy éppen az
SF Tájékoztató példányaihoz. De igen figyelemreméltó e válogatás azért is, mert kétezer év irodalmában és kultúrájában
barangolhatunk, s nem is akármilyen idegenvezető kalauzol
bennünket!
Köztudott, hogy Szörényi az olasz irodalom szerelmese,
így egyáltalán nem meglepő, hogy Vergilius, Petrarca és Giuseppe Tomasi szerepel a Világirodalom fejezetben. Petrarca
mostanság kevesebb figyelmet kap, pedig jelentősége és hatása vitathatatlan. Az UNESCO és az olasz állam ugyan 2004ben nemzeti, illetve nemzetközi kulturális ünneppé nyilvánította a költő születésének 700. évfordulóját, de azóta már eltelt tíz év. Pedig az itáliai mester nemcsak az olaszok büszkesége (nélküle ugyanis sem olasz nemzet, sem olasz nyelv
nem lenne), hanem – ahogyan a tanulmány címe is jelzi – Európa poétája. Hogyan is kell ezt érteni? Petrarca örök vándor:
a valóságos életformája az állandó úton lét. Sehol sem volt
otthon, így szinte mindenütt otthon volt, Odüsszeuszként
vándorolt a világban. Az incisai gyönyörű tájban található fé-

2014. március

113

„

lig rom szülőházat Szörényi László fanyar humorral jellemzi: „A házat elrozsdásodott vascsövek és deszkapallók támasztják meg, olyan régen, hogy már maga az állványzat is műemlék
(…). Mindenesetre annyit tett a város – kétségtelenül –, hogy az összes útjelző táblát eltávolította, nehogy valaki még véletlenül odazarándokoljon. Csak a helybéli rendkívül öreg és nőnemű lakosság segítségét igénybe véve tudtunk fölkapaszkodni a szégyenfoltot megszemlélni.” (23.)
Ha Petrarca szülőházát nem is, magát a költőt Itália- és Európa-szerte nagyra becsülik.
Különösen Magyarországon gazdag a recepciója, sokkal teljesebb, mint Kelet-Közép-Európa
más országaiban. Nálunk ugyanis latin és magyar nyelven egyaránt megjelent Petrarca legnagyobb terjedelmű és a legfontosabbnak tartott latin nyelven írt műve, a De remediis
utriusque Fortunae (A mindkét szerencse ellenszereiről) című kétrészes könyv. Szörényi bemutatja, hogyan került hazánkba a humanista Pier Paolo Vergerio, aki nemcsak a Petrarcakultuszt hozta magával, hanem a kéziratok alapján rekonstruálta és kiadta a költő töredékben maradt eposzát, az Africát is, mellyel hatalmas értéket mentett meg a feledéstől. Vergerio
Vitéz János barátja volt, s az ő kapcsolatai révén kerülhetett Janus Pannonius a legnagyobb
itáliai mesterhez, Guarinóhoz. Minden mindennel összefügg – s egyetérthetünk Szörényivel
abban, hogy „a petrarcai irodalom és életeszmény átvétele nélkül nem (vagy sokkal később)
született volna meg Magyarországon a humanizmus.” (27.)
A Petrarca Budapesten kötet nagyobb része a magyar irodalom alkotóival foglalkozik. Tanulmányok, kisesszék, kritikák sorjáznak, s közben több évszázad titka tárul fel. Több, először tán meghökkentő állítás igazolódik Szörényi jóvoltából, s a szellemi kihívásokat kedvelők töprenghetnek ezeken, s alaposabban utánajárhatnak egy-egy kijelentésnek: „Janus Pannonius költeményével egyik eszmei előkészítője lett az Újvilág felfedezésének” (68.); „Nekünk is vannak, modern magyaroknak, balfácán szentjeink” (77.); Rákóczi, a feledékeny remete (81–89.); „…a sors alakítható. (…) …az ember jó, illetve azzá tehető.” (138.) Talán játék
mindez, de érdemes játszani, s új felfedezéseket tenni. Számomra például a „Ha álom az
élet…” Negyvennyolc hatása a magyar irodalomban című rövid írás volt igazán gondolatébresztő, különösen a záró gondolatok, amelyben a szerző az 1848-as forradalomtól örökölt ősjelképre utal. Ez az, ami újra és újra megszabta a költemények, drámák és regények szerkezetét: „Hiszen újjászületés – küzdelem – halál és feltámadás egységét, amelyet addig a kereszténység tanított a magyar kultúrának, az akkor és azontúl egy önvérével megszentelt, mindenestül sajátjának érezhető emlék is megerősítette.” (125.) Szörényi Jókait említi, aki ebben
az időszakban, a szabadságharc bukása után átélte, személyesen megtapasztalhatta a halál és
az újjászületés mítoszát, s ez olyan alapvető élmény volt számára, amelyre felépíthette monumentális életművét.
A kritikákat böngészve elámulhat az olvasó, milyen sokrétű is a szerző érdeklődési köre.
Kik szerepelnek ezekben a rövid, ám annál velősebb szövegekben? Devecseri Gábor, Pierre
Boulle, Varga Imre, Csoóri Sándor, Riedl Frigyes, Béládi Miklós, Kocsis István, Balassa Péter,
Sík Sándor, Mindszenty József, Szabó Dezső, Tőzsér Árpád, Krasznahorkai László. Nemcsak
klasszikus bírálatok kerültek be a válogatásba, van köztük laudáció, sőt az Élet és Irodalomban megjelent ex libris is. A kötet záró fejezetében Szörényi a magyar irodalomról szól – külföldieknek. Két elgondolkodtató és számos kérdést felvető szöveg kapott itt helyet. Az eredetileg a Literatura hasábjain 1990-ben megjelent A halász című írásban a szerző Márai keserű
gondolatait idézi, aki naplójában azon szomorkodik, hogy a magyar irodalom „mégsem tör-

„

114

tiszatáj

tént meg a világ számára”. Petőfi, Jókai nevét ugyan sok országban ismerik, de csak a nevüket, életművüket nem; s az Arany- és a Nyugat-nemzedék szinte teljesen elkallódott a világirodalomban. A miértről és a hogyanról már sokan és sokfélét írtak, a tanulmány azonban kitér arra is, hogy az 1990-es években mely magyar nyelven alkotó prózaírók érdemelnének
több figyelmet a külföld részéről. Szörényi elismeri a magyar líra nagyságát, ám az izoláció
feltörésének esélyét a regényekben, elbeszélésekben látja. Több nevet említ, Grendel Lajostól
Mándy Ivánon, Ottlik Gézán át Spiró Györgyig, akik nemzetközi mércével mérve is értéket teremtettek. Bár ha jobban belegondolunk, elszigeteltségünk miatt most is igencsak időszerűek
Márai – Szörényi által is citált – gondolatai: „A magyar irodalom nagy volt. Nagyobb, mint
Magyarország.” A jelen azonban most történik, s születhetnek új Petrarcák, új Vörösmartyk…
Az Isonzó a Dunába ömlik
Szörényi László közéleti tevékenysége legalább olyan jelentős, mint irodalomtörténészi, tanári munkássága. Nemrég olvastam egy vele készült interjút, amelyben a bolognai folyamat csődjét fejtegette, s arról is szólt, hogyan lehet változtatni a jelenlegi katasztrofális helyzeten: „Az általános iskolában
meg kell tanuljanak írni, olvasni a diákok, és rá kell szoktatni
őket a memoriterekre. Gimnáziumban már természetes kell
legyen, hogy olvasnak. A Bibliát és antik irodalmat olvastatnék velük. Ehhez azonban a felnőtt társadalomban is vissza
kell állítani az olvasás becsületét. Nem nevelhetünk a jövőnek csak fogyasztókat, akik megelégszenek a moslékkal is.
Meg kell szüntetni a kétféle érettségit, és a felvételi vizsgát
komolyan kell venni. Külön kell felvételizni írásban és szóban, a középiskolai érettségi nem döntheti el, hogy valaki alkalmas-e az adott egyetem valamelyik szakára, illetve arra a
Nap Kiadó pályára, amihez az diplomát ad. Természetesen a tanárok
Budapest, 2013 kell kapjanak rendes fizetést, hogy ne kelljen maszekba ha288 oldal, 3300 Ft risnyakötőt árulniuk, ha meg akarnak élni.” (http://tema.hu/
cikk/462; a letöltés dátuma: 2013. augusztus 6.)
Hasonló gondolatokat fogalmazott meg Szörényi a kötet
nyitóesszéjében (Nemzeti tudományok és oktatás) is, kiemelve, hogy nem lehet pótolni az egyetemen azt, amit az általános és a középiskolában elmulasztottak, s hogy fontos lenne
valamennyi tanár szakos hallgató számára visszaállítani a
magyar és világtörténelem tanulását. Korábban a természettudományos tárgyakat oktató pedagógusok humán műveltséggel is rendelkeztek, nem szégyen tehát a régmúlt nagyjaitól tanulni. A professzor úgy véli, az ezeréves Magyarország
történelmi földrajzának tanítását is be kellene vonni a történelemoktatásba, hiszen „közös emlékezet nélkül ugyanúgy
széthull a nemzet, mint közös nyelv nélkül”. (11.)

„

2014. március

115

„

A közéleti írásokat útirajzok követik, hangulatos firenzei, római, dubrovniki jegyzetek, átmeg átszőve irodalmi, történelmi utalásokkal, majd képző- és filmművészeti írások következnek. Szörényi László alapos és értő elemzései nyomán Piranesi, Szőnyi István, Triznya
Mátyás művészete elevenedik meg. Közelebb kerülhetünk a „Szent Ferenc-i lelkülettel felruházott” Móser Zoltán és a „mozdulatlan” világ formáit, szobrokat, épületeket rögzítő Lukácsy
Gábor fényképeihez, Gazdag Gyula, Kardos Ferenc, Gulyás Gyula és Gulyás János, valamint
Ejzenstejn filmművészetének titkaihoz.
A kötetben önálló fejezetet alkotnak a beszélgetések. Öt interjú olvasható, öt hallatlanul
izgalmas beszélgetés „egy megrögzött filosszal”. Szó esik például a latin nyelv jelenkori szerepéről, s Szörényi a rá oly jellemző szókimondással védi meg a klasszikus nyelv becsületét:
„…van ebben vallás is, hogy válasszunk dacosan egy közös nyelvet Európának, miközben az
angol le akarja tarolni az egész világot. Mutassuk meg, hogy minket sem a gólya költött. Mikor az angolok még csak dadogtak, a latin már folyékonyan énekelt, mint a pacsirtamadár
vagy mint a strucc, ahogy akarjuk, a legkülönbözőbb módon és hangnemekben. Amikor a
nemzeti nyelvek még csak botladoztak és éppen keresték a kifejezési módot. (…) Én a legnagyobb mértékben helyeslem a latinnak a revitalizációját, amely erősödik, hála Istennek.”
(149–150.)
Az Isonzó a Dunába ömlik című kötet olyan írásokat tartalmaz, amelyek különböző folyóiratokban, heti- vagy napilapokban jelentek meg. Ha megnézzük a sajtóorgánumok címét, érdekes listát állíthatunk össze: Élet és Tudomány, Élet és Irodalom, Európai Utas, Filmkultúra,
Igen, Irodalomtudományi Közlemények, Literatura, Magyar Hírlap, Magyar Nemzet, Mozgó
Világ, Műgyűjtő, Szegedi Egyetem, Távlatok, Új Ember, Új Magyarország, Vigilia. Van köztük
tudományos, irodalmi és művészeti lap, különböző műhelyek, különböző szemléletmódok.
Szörényi, akit az egyetemen leleményes Odüsszeusznak hívtak társai, úgy véli, értelmetlen,
hogy vannak egymásról tudomást sem vevő műhelyek, írók, mert ez a helyzet a tehetségteleneknek kedvez. S talán majd a „csak egyének vannak, szolidaritás nincs” „végzetes képlet” is
föloldódik egyszer. Addig is olvassunk Szörényit – sokat tanulhatunk tőle.

„

116

tiszatáj

HLAVACSKA ANDRÁS

Én, Jónás Tamás, itt vagyok!
JÓNÁS TAMÁS : LASSULÓ ZUHANÁS
Jónás Tamás legújabb kötetében, a Lassuló zuhanásban még
megvan a hajlam a játékra, de valami mintha eltört volna
legbelül; még érezni a vállalkozó kedvet, ami azonban egy
melankolikus, néha panaszos, ritkábban fenyegető, de mindig mély fájdalomról tanúskodó hanggal keveredik. Bár ezen
nincs is mit csodálkozni, hiszen az újra és újra visszatérő témák, az árvaság, hontalanság, múlt szerelmek, cigánylét stb.
nem sok okot adnak a derűre, a vidámságra.
A költői kalandvágy, a játékosság leginkább a formai kísérletezésekben és a szójátékokban érhető tetten. A kötet
szerzője számos lírai műfajban kipróbálja magát: szonetteket
(A repülés ára, Költészet tanoncoknak, Veszekedés stb.) éppúgy találunk a Lassuló zuhanásban, mint egy teljes szonettkoszorút (Keresztények alkonya); népdalt (Nóta kettő, három…, Épdal, Csuhaj stb.) éppúgy, mint rapdalt (Pislogás);
Magvető Kiadó
balladát (a Kék szél ciklus első darabjai) éppúgy, mint képBudapest, 2013
220 oldal, 2490 Ft verset (Nyílhegydal).
A kihívások tudatos kereséséről tanúskodnak a különféle
verstípusok mellett a szójátékok is. Ezek némelyike jól eltalált, mások nehezen (vagy egyáltalán nem) megfejthetők, s
akad olyan is, mely kitüremkedik a szövegkörnyezetből. A
Szösszonett cím például ötletes, frappáns, illik a szonettformában írt ujjgyakorlatszerű vershez, a Romagyar jól jelzi a
kötet lírai énjének kettősségét; a Falfordulás vagy a Kell-tető
címek viszont már homályosabbak, kapcsolatuk a művekkel
nem világos. Az Üres vers utolsó szópárja, a „remény-denevér” pedig nem ad semmilyen többletjelentést a versnek,
mintha pusztán a rím kedvéért született volna meg.
A formák és a szójátékok mögött azonban keserű, tragikus témák húzódnak, melyek – mint már utaltam rá – nem
csak egyszer-egyszer, egyetlen alkotás erejéig villannak fel
Jónás Tamás kötetében, hanem újra és újra helyet követelnek
maguknak. Még mielőtt azonban ezek részletezésébe belemerülnék, fontosnak tartom megemlíteni, hogy a Lassuló zuhanásban nem csak tematikus, hanem motivikus ismétlődé-

„

2014. március

117

„

sekkel is találkozunk. Bizonyos kulcsszavakat (pl. vér, kék, szárny, szél stb.) több alkotásban
is fellelhetünk, ám ezek általában nem hordoznak rögzített jelentéseket. Előfordul ugyan,
hogy egy motívumhoz három-négy versben is hasonló konnotáció társul, de mindig akadnak
más költemények, melyek megbontják ezt a rendet. A kötet egyik központi motívumához, a
szélhez például az első versekben nem egyszer az önfeledtség, illetve a megtisztulás, a terhektől való megszabadulás képzetei kapcsolódnak. Az előbbire a Kék szél ciklus címadó verse
ugyanolyan jó példa, mint a sorozat Az anya első éneke című darabja: „A kék szél rávetít egy
délibábot / a tájra: tengeres zöld hegyeket.”, „A szél ma vitorlázni kedvező.” (Kék szél); „Az
udvaron a részeg szél köszönget.” (Az anya első éneke) A tisztulás is több alkotásban megjelenik: „Az elhintett gonosz port felkapja a szép szél.” (Fekete higany); „Majd csak jön a tisztító
szél” (Kegyetlen dúdolgató); „Öregszel. Az emlékek összeszednek. / De maradsz te. Ha átadod
a szélnek.” (A nővér búcsúja); stb. Ám a kötet más verseiben is felbukkan a szél, egymástól teljesen távol álló jelentésekkel. Hogy csak néhányat említsek ezek közül: „Urak, szelek, kik ráírtok a sorsra, / most hagyjátok magára a szegényt.” (A költöző dala); „Autót zaklat a szél, de
hajót hagy.” (Sóhajtozó); „A szél csontváz, üres bokor az álma.” (Provokáció); stb. Jól látható
tehát, hogy ezek a kulcsszavak szövegről szövegre változnak, a különböző kontextusokban
különböző értelem párosul hozzájuk.
Rátérve most már a kötet ismétlődő problémaköreire, mindenekelőtt érdemes megfigyelni, hogy a Lassuló zuhanás egy gazdag intertextuális hálóval teríti be ezeket, melyektől
még erőteljesebbé válnak. Legjobb példája ennek a Sírjunk! című alkotás, mely „nincs üresebb zseb a nagy nyomorúságban sem / mint ahogyan és amilyen üresen vagyok én ma” soraival Ady Endre Kocsi-út az éjszakában című versére játszik rá – megidézve annak dekadenciáját és pesszimizmusát. Nem véletlen azonban, hogy a különböző módon megidézett szerzők (Petőfi, Ady, Kosztolányi, Móricz, Petri, Dante, Babits, Cseh Tamás stb.) közül József Attila
kapja a legnagyobb hangsúlyt. Az a József Attila, aki kései költészetében vissza-visszatért
ugyanazokhoz a problémákhoz, aki „rögeszmés témákkal” viaskodott – csakúgy, mint a Lassuló zuhanásban megképzett lírai én. Akiről megtudjuk, hogy árva és cigány, hogy van egy
nővére (Mari) és két fia. Hogy Jónás Tamásnak hívják. Mindezek az adatok több versben is
szerepelnek: céljuk nem az, hogy egy referenciális olvasat kialakítására bíztassák a befogadót, hogy az alkotásokban megképzett szubjektumban a valódi szerzőre ismerjen, hanem
hogy egy egységes lírai ént hozzanak létre.
Amikor ezek az adatok már nem puszta információként bukkannak fel a versekben, hanem kifejtést nyernek, egy gondolatmenet épül köréjük, azok a kötet legsikerültebb részei.
Ezek között találunk olyanokat, melyek szoros kapcsolatot mutatnak több 1935 és 1937 között született József Attila művel. Ilyen például a felnőttben lakozó gyerek vagy a sajátos istenhit kérdésköre. Az előbbinek József Attila Kirakják a fát című versében így ad hangot: „A
kis kölyök, ki voltam, ma is él / s a felnőttet a bánat fojtogatja; / de nem könnyezik, egy dalt
zöngicsél / s ügyel, hogy el ne szálljon a kalapja.”, melyre Jónás Tamásnál a kötet címadó versének, a Lassuló zuhanásnak kezdősorai rímelnek („cipelem ezt a kisfiút és ő cipelget engem
/ nagyon féltett kis vacka van eszemben szívemben”), de hasonló gondolat fogalmazódik meg
a Költői csendháborítás című verses dialógusban is („egy összetört gyerek sír bennem verset”).
Az Istenhez való összetett viszonyban is hasonló párhuzamok figyelhetők meg. A Lassuló
zuhanás lírai énje a Levél a kisfiúhoz című versben így nyilatkozik hit és hitetlenség kérdésé-

„

118

tiszatáj

ről: „[I]stennek ha létezik is nincsenek végleges tervei”, mely gondolat József Attila A bűn című alkotásának utolsó strófáját juttathatja az olvasó eszébe.: „Én istent nem hiszek s ha van,
/ ne fáradjon velem; / majd én föloldozom magam; ki él segít nekem.”
József Attila lírája jótékony hatással van Jónás Tamás ezen témáira, az olvasó joggal érezheti úgy, hogy ezek a kételyek, tragédiák elválaszthatatlanul a Lassuló zuhanás lírai énjének
részei, hozzá tartoznak. Az idézetek, az allúziók és különféle utalások csak érthetőbbé, kifejezőbbé teszik őket. Akad azonban néhány olyan problémakör, amivel más a helyzet, melyeknél az a furcsa sejtelem kerítheti hatalmába a befogadót, hogy kizárólag a József Attila hatás
miatt fogalmazódnak meg. Ilyen például a bűntelenség témája. József Attila számos művének
választotta tárgyául a jogtalanul elszenvedett büntetést (A bűn, Mint gyermek… stb.), mely
Jónás Tamásnál csak egy helyen, a Szenttelen kezdősoraiban jelenik meg látványosan („Kutakodtam, nem találtam bűnt, bocsátani”), ám akkor teljesen kibontatlanul marad.
Ha már József Attila jótékony hatásánál tartunk, érdemes megjegyezni, hogy a kötet korántsem problémamentes szerkezetét is a józsefattilázó költemények próbálják megmenteni.
Ívet ezek sem képesek adni a Lassuló zuhanás kusza verstömegének, arra a kérdésre, hogy mi
alapján válogatták ki és rendezték sorba ezeket az alkotásokat, nem adnak választ, de legalább egy halvány tudatosságot jeleznek. Csak két példát hoznék ennek szemléltetésére. Az
első ötven vers előszöri végigolvasásának két legfontosabb tapasztalata, hogy Jónás Tamás
kötetében sok olyan költemény található, melyek komoly kihívás elé állítják az értelmezőt,
melyeknek nem lehet könnyűszerrel a mélyére ásni; és, hogy rengeteg a József Attila rájátszás. A következő ötven alkotás csak megerősíti ezt a benyomásunkat. Majd jön a Para című
vers. Első négy sora így hangzik: „Petri György voltam. Jámbor és szegény. / Olcsó és rossz
borokat ittam én. / A gangon álltam, s orrot fújtam ott. / Füstöt, múltat, holtat és papot.” Száz
oldalnyi titokzatos, József Attila szagú mű után következik egy érthető, egyszerű, humoros
költemény – mely a Medáliák, az egyik legenigmatikusabb József Attila vers, első darabját
idézi meg! „A Medáliák kell neked? Megkaphatod” – így a tervezők, akik úgy tűnik, egy lépéssel az olvasó előtt járnak.
Vagy talán kettővel. Hiszen a 178. oldalon, a kötet vége felé újabb fordulat következik, az
Ézsaiás kiáltása című alkotás felütése: „Hagyjátok már békén József Attilát!” A befogadó meglepődik: kinek a hangja ez? Egy közönséges lírai éné, aki torkig van már azzal, hogy mindenhol József Attilába ütközik? Vagy a köteté, az olvasóé, aki eddigre már biztosan belefáradt a
rengeteg József Attila-intertextusba? Talán mindegyikből van egy kicsi ebben a kifakadásban.
Ennek a két műnek egészen más lenne az értelme, ha a kötet elején kaptak volna helyet, egy
jelentésréteggel szegényebbek lennének. Kár, hogy a Lassuló zuhanásban kevés ehhez hasonló megoldás található.
A kötet szerkezeti hibáiért és a helyenként már túlzásba vitt józsefattilázásáért azonban
kárpótolnak a Lassuló zuhanás azon darabjai, melyek a lírai én sajátos problémáit feszegetik.
A legfontosabbak ezek közül Jónás Tamás kötetének kulcstémái: az otthonkeresés, a hazátlanság, a gyökértelenség, melyek szorosan összefüggnek az árvasággal, a cigányléttel és a
(gyermekkori) szeretethiánnyal. Ha nem is a legkidolgozottabban, de a legnyíltabban és legletisztultabban az Irigyed vagyok című versben fogalmazódik meg ez: „Ismertem egy fát. / Talán csak ezt az egyetlent / igazán. […] / Utáltam, titka volt, / miről / soha nem beszélt. / Irigyeltem tőle, / kényes zsarnoka, / izmos gyökérzetét.”

2014. március

119

„

De ugyanilyen jól sikerült az éjszakától való rettegés megragadása is. Ez a félelem több
alkotásban is ott munkál (például a Törzs című költeményben: „De éjszaka, ha rettegek, mert
rettegésem késik, / s már nyögdécselni sem merek, futok eddig a képig.” vagy az Élet az is
címűben: „De az éjszaka kínoz, a férj”), ám igazán csak A repülés ára című versben nyer teret.
Az éjszaka egyszerre adomány és átok a lírai én számára, mely „fekete szárnyakat” kölcsönöz, mely elhozza a repülés gyönyörét, ám ennek súlyos ára van: „De hétről-hétre fogy a testem, gyűrött az arcom paplana. / Nyüszít az ágy, belé, ha fekszem. Megcsonkít minden éjszaka.”
Ráadásul ezek a témák átalakítják, visszafordítják a kötet József Attilához fűződő viszonyát. Arra késztetik az olvasót, hogy eltöprengjen: vajon a hazátlanság csak marginális probléma József Attilánál, csak egy-egy versben – mint például az Ime, hát megleltem hazámat…
kezdetűben – fordul elő, vagy ezek is mélyebben gyökereznek? Akárhogy is van, a Lassuló zuhanás és József Attila költészetének szoros kapcsolata vitathatatlan. Jónás Tamás jó úton halad afelé, hogy megtanuljon józsefattilául – csak közben nehogy elfelejtsen jónástamásul.

„

120

tiszatáj

BÓDI BETTI

Nagypál István A fiúkról és
Molnár Illés Hüllők és izzók
című köteteiről

„

PRAE.HU
Budapest, 2012
68 oldal, 2000 Ft

E két, nagyjából egy időben kiadott kötet ugyanazt a témát
igyekszik körüljárni: az elszigeteltség, az érzékelés, az elmondhatatlan, és a magányosságérzet a központi motívumok
mindkettejük esetében. Teszik mindezt más eszközökkel,
más szemszögből megközelítve, két különböző alkotói attitűdöt képviselve.
Nagypál István A fiúkról című kötete, mely a JAK és a
Prae.hu gondozásában jelent meg 2012-ben, három világirodalmi alkotást idéz meg, ám ezekkel való kapcsolata a kötet
folyamán végig problémás: bár érezhető a határozott szerkesztésre való igény, az olvasó, akár ismeri a kapcsolódó
műveket, akár nem, könnyen elveszhet a bonyolult utalás- és
intertextrendszerben. Herman Hesse Demiánja, Siegfried
Lenz Arne hagyatéka című műve és Robert Musil Törless iskolaévei – mindhárom egy fejlődéstörténetre koncentrál, mindhárom főszereplője egy útját és önmagát kereső fiú karaktere, s ezt a három karaktert emeli át és használja fel Nagypál
is kötetének három ciklusához.
A német „bildungsroman” (fejlődésregény) műfajának lírai adaptációjaként értelmezhető A fiúkról című Nagypálkötet első ciklusa a Demián, mely a lírai én Demiánnal való
kapcsolatát mutatja be. Mint Hesse regényében, itt is Demián
olyan partnere a beszélőnek, akire felnéz, akihez kötődik, aki
végigkíséri fiatalkorát. Néhol azonban nem egyértelmű, hogy
pontosan ki szólal meg és ki a megszólított: mintha egy harmadik személy is jelen lenne, akihez a lírai én beszél („Egy
műbőrös kis könyvvel a kezedben // jössz hozzánk. Amikor az
ajtóban meg-//állunk, Demián és én, megörülök neked.” Szép,
megbocsát) máshol Demián a megszólított („[…]elképzelem,
// ahogy játszom velük. Egyik piros, másik // kék, tied, tied a
sárga Demián. Most mind // a tied, mind.” 3), de mire a ciklus
végére érünk, a karakterek kontúrjai elmosódnak, a köztük

2014. március

121

„

lévő viszonyok zavarossá válnak (pl. az Elalvási technikák című vers).
A lírai én személyiség-zavarán kívül egy másféle zavar is kirajzolódik a ciklusban. A nemiség problémája (mely nagyobb hangsúlyt kap majd a harmadik ciklusban) először csak felsejlik („Demián bábja a fekete szív lett. // Azt szorítja magához, az szorul // keze közé, nem a
derekam.” Apa szíve), majd nemi identitás-zavarrá változik (a csadort viselő férfi a Ballada
Demiánról-ban, vagy az Elalvási technikák utolsó versszaka), mely összességében csak fokozza az olvasóban az általános zavar érzetét, s így megfoghatatlanná válik az egész.
A folytatásban továbbra is két személy kapcsolatáról olvashatunk, ám ezúttal határozottabban kivehető kontúrokkal. Az Arne ciklus Siegfried Lenz regényének atmoszférájára fekteti a hangsúlyt, a kikötők, a tengerpart világa, annak szereplői (móló, halász, kagyló, matrózok,
komp, stb.) gyakori hangulatfestő elemek a versekben. Nem párbeszéd ez, hanem inkább afféle monológ; egy olyan napló, melyet állandó jelen időben vezet a beszélő (akár a kötetborítón térdelő, lehajtott fejjel füzetébe író fiú). A nemiség kérdése továbbra is jelen van, bár kevésbé hangsúlyosan (például A matrózokról című versben nem világos, hogy férfi vagy nő a
megszólított: „[…]aztán minden kompról lelépő férfi // után nézel, megtetszel nekik. // lányos
a csípőd, magas talpú cipőt // viselsz, úgy fekszel el a mólón. […] felállsz, kacsázol egyet, megfogod // a kezem, ahogy a lányok szokták.” )
Míg az első ciklusban a magányosságérzet az elveszettség és zavarodottság érzetéhez
kapcsolva jelent meg, s a másodikban azt a kikötővárosok nyüzsgésében való elszigetelt bolyongás keltette, úgy a harmadikban egy nevelőintézet izolációja és a lírai én teljes magárautaltsága idézik elő. Musil regényén kívül egy másik huszadik századi mű is megjelenik, talán
hangsúlyosabban is, mint a Törless. Saint-Exupéry Kis hercege (a hercegre való utalások vagy
a lámpaoltogató meséjének formájában) azonban nehézkesen asszimilálódik a versekbe, inkább a keresetlenség érzetét kiváltva az olvasóból.
Az irodalmi, képzőművészeti és filmművészeti alkotások jelenléte egyébként a kötet egészén hangsúlyos, Nagypál gyakran idéz be konkrét műveket, koncepciókat: Magritte, Camus,
Turner, József Attila, Jiří Menzel vagy kvázi-műfajként tekintve a triptichon vagy a fotó, hogy
csak néhányat említsünk. De nem csak konkrét képek megemlítésével ad a vizualitásra, hanem stílusára általában jellemző a vizualitás, az olvasót részletes leírásokkal segíti az adott
helyzet elképzelésében, valamint a sorközi rímekkel és soráthajlásokkal a dallamosságra is
apellál.
Molnár Illés Hüllők és Izzók című, szintén tavaly a FISZ által kiadott kötete egy teljesen
másmilyen természetű vizualitással operál. A képiséget tágabban értelmezve, a térbeliségen
van a legnagyobb hangsúly: az egyén térhez való viszonyán, az önmeghatározás nehézségén,
amikor a „másik” problémája még bőven nincs terítéken – pontosabban, másmilyen jelentéssel bír. Itt a „másik” a környezet, a nem-én. A zsáner pedig, melybe a szerző kötete gond nélkül beilleszthető, ahogyan Visky András fogalmaz a fülszövegen, „létköltészet”.
Mint ahogy Nagypál kötete is a hármas szám köré szerveződik (három fiú, három ciklus,
triptichon), úgy Molnárnál is hasonló a helyzet. Egyrészt, a Hüllők és izzók három ciklusra
oszlik, másrészt (nem egyedülállóként a kortárs szerzők közt, gondoljunk Térey-re, Kemény
Istvánra, a Telep-csoportra és még hosszan folytathatnánk a felsorolást) három központi téma köré szerveződik: a nyelv, a test, és a tér, s kutatja ebből adódóan a jelentést, az ént, és az
időt, illetve ezek kapcsolatát.

„

122

tiszatáj

„

Fiatal Írók Szövetsége
Budapest, 2013
1600 Ft

Az első, Vaktérkép című ciklus prózavers-szerű szövegeket tartalmaz, melyek az egymást követő versek elején és végén egy-egy kulcskifejezéssel láncszerűen összekapcsolódnak: „[…]Levegőt vesz // és új testet gyúr magának, be nem áll,
// kiszáradt a szája, otthonra lel ez folyó // szemgödrének
tisztító torkolattüzében.” majd „Ráhagyatkozol erre a folyóra,
// a sodrás gyorsul, az áradat növekszik.” a 3. és a 4. című
szövegek záró és nyitó sorai. Már itt előkerülnek a később az
összes szövegben jelenlévő motívumok és retorikai eszközök, megjelenő témák: a térbeliséget képviselő folyó, hegy,
város, árok, barlang, a testiséget megelevenítő koponya, ujjbegy, homlok, szemgödör, illetve számos olyan metafora,
mely a kettőt egyesíti – szemgödör, kőgerinc, hegy gyomra.
Molnár a szellemes nyelvjátékokon és alliterációkon (mint a
„tisztító torkolattűz” „eső erotikájáról” és még sorolhatnánk)
egyéb strukturalista nyelvfilozófus és egzisztenciálfilozófiai
csemegékkel is megtűzdeli dallamos szövegeit, mint a 2. jelzésű szövegben: „Neked az árok medence: nem határ, // inkább állapot.” vagy a 6.-ban olvasható „[…] Az épület szöveg,
// a szöveg zene, a dal rezgés. A teremtés beszédaktus.”
A második ciklust olvasván, s aztán a harmadikra is rátérvén azonban a kezdeti lelkesedésünket a virtuózus nyelvi
megoldásokért és grandiózus témák ilyetén tálalásáért felváltja egy kellemetlen és meglepő érzés: az unalom. A hang,
melyet a szerző az elején megütött, egy hosszú, monoton kitartott hang marad a kötet végéig: a szövegek jórészt csak
formájukat tekintve változnak, a címek egyszer nagybetűvel
szedettek, majd félkövérített első sorok, s a feltett kérdésekre való válaszadás helyett a hangsúly az (egyre fárasztóbb)
nyelvi játékokon és absztrakt metaforikák működtetésére
helyeződik.
Összességében látható tehát, hogyan próbált meg két elsőkötetes szerző egyéni hangon megszólalva megközelíteni
olyan témákat, melyek az elmúlt években a kortárs költészet
központját képezik: az én-keresés s ezzel együtt a más definiálása, a múlt és a jelen, a kánonhoz való viszony és a nyelvi
kifejezés problémája valamilyen formában mind Nagypál Istvánnál, mind Molnár Illésnél tematizálódik. Mindkét kötetnek megvannak az erősségei (például a költői nyelv eszköztárát mindketten gyakorlottan kezelik), ám a formai és intertextuális jelentésrétegek dominálnak a többi lehetséges felett
– A fiúkról esetében a megidézett szövegekkel való párbeszédhelyzet túlhangsúlyozása miatt, a Hüllők és izzók esetében a költői kifejezésmódra fordított túlzott figyelem miatt.

2014. március

123

„

BENGI LÁSZLÓ

Poétikai filológia
KABDEBÓ LÓRÁNT : M ESÉK A KÖLTŐRŐL

„
Ráció Kiadó
Budapest, 2011
3200 Ft

Az elmélyült irodalomtörténészi munka jelének vélhető, ha
egy tudós ugyanarról a témakörről újra és újra újat tud mondani. Kabdebó Lóránt évtizedek óta foglalkozik Szabó Lőrinc
munkásságával, s a Mesék a költőről írásai több könyv és
számos tanulmány után ismét a Szabó Lőrinc-i életmű kérdéseit járják körül, illetve láttatják új fénytörésben.
Elsőre talán meglepő, de éppannyira jelképes is lehet az
irodalomtudós új kötetének címe, azaz a „mesékként” történő műfaji önbesorolás, amely – mintegy a nyomatékosítás
végett – a két részre osztott könyv mindkét felének alcímében is visszatér: Filológiai mesék, valamint Poétikai mesék. E
sajátos, szokatlan önértelmezés egyik föloldása annak hangsúlyozása lehet, hogy a filológiai és poétikai eszmefuttatások
egyaránt felfoghatók történetek bemutatásaként – olyasféle
elbeszélésekként, amelyek nem függetleníthetők az irodalomtörténet tágabb narratívájától sem. Ezáltal a „mese” egy
harmadik, a kötetben mindvégig jelenlévő szempontot is kijelöl a Szabó Lőrinc-tanulmányok olvasásához: a poétikai és
a filológiai mellé lépő irodalomtörténetit.
Az irodalom történeti olvasatának perspektívájából különösen az első rész „filológiai meséi” emelkednek ki izgalmasságukkal. Ha valamely olvasó a filológia címszótól vezettetve szárazan adatoló, szűk merítésű okfejtésekre készíti föl
magát, csalódnia kell – a lehető legjobb értelemben. Nem
azért, mert mégse filológiát kapna, hanem éppen hogy azért,
mert az itt közölt írások a filológiai kutatás eleven és történő
valóságát képesek azok számára is megtapasztalhatóvá tenni, akik egyébként nem Szabó Lőrinc-kutatók.
Az esszék sorában érdekfeszítő nyomozások szakszerű,
mégis érzékletes és plasztikus képe bontakozik ki. Amint a
krimit szokás az adagolás művészetének tekinteni, úgy e
szövegekben is végig megőrződik a rejtély izgalma és feszültsége. Egyfajta pedagógiai motiváció, tanári tapasztalat is
sejthető az írások szerkezeti-érvelési fölépítésében: ahogy az
olvasó egyre több adalékot tud meg, egyre közelebb jut a föl-

„

124

tiszatáj

vetett filológiai rejtély megoldásához, a kérdések szövevényessége ellenére sem érzi magát
elveszettnek az összefüggések erdejében, és aligha kísérti a rejtvényfejtés föladásának gondolata. Ugyanakkor túl sokat sem tud ahhoz, hogy ezáltal megszűnnék a továbbolvasásra ösztönző kíváncsiság.
Másik oldalról a „mesei” önjellemzés úgy is vehető, mint annak kiemelése, hogy a kötetben elbeszélt történetekben nem az egyedül igaz valóság ölt testet. Bár alapvető kérdéseket
tesznek meg kiindulópontul, már csak ezért sem végső válaszadásra, hanem egy vagy néhány
válaszlehetőség kidolgozására tesznek kísérletet. Azaz mint minden igazi beszélgetés: nem
véglegesek, hanem folytatásra hívnak föl, más értelmezési utak bejárására ösztönöznek, nyitottak a vitára és beszélgetésre. Ez adja Kabdebó Lóránt Szabó Lőrinc-meséinek drámai oldalát: a gondolatmenetek jól megválasztott, egymásra felelgető, gyakran dialogikusan elrendezett véleményekből, idézetekből, kommentárokból bomlanak ki.
Mesék, krimik, párbeszédek – összefoglalóan ekként jellemezhetem a kötetet, amelynek
tanulmányai találkozások, illetve kapcsolattörténetek soraként is olvashatók. Nem csak a
második rész, amelyben Szabó Lőrinc és Kuncz Aladár, T. S. Eliot, sőt Martin Heidegger rokonsága kerül a vizsgálódás homlokterébe – már az első ciklus alapkérdései közt föltűnik a
költő és Móricz Zsigmond, Remarque, sőt távolabbról Moliére kapcsolata. Alighanem már e
fölsorolás mutatja, hogy az írások – melyekből talán a genfi tematikus iskola módszertani
kulcsmotívumai is kihallhatók – egyaránt nyomoznak személyes és poétikai-irodalomtörténeti viszonyokat; mindennek során pedig éppúgy utalnak, építenek irodalmi művekre, versekre és fordításokra, mint személyesebb följegyzésekre, naplókra, önkommentárokra, levelekre.
A Te meg a világ poétikai naplója című tanulmány leszögezi, a „filológiai mesék néha keresztezik a poétikai meséket”. Majd a fejezet a Szabó Lőrinc által magyarított Remarqueregényt úgy olvassa, mint amely a költő aktuális poétikai kérdéseire, kétségeire vet fényt, ezáltal világítva meg a Te meg a világ kötet keletkezéstörténetét. A regényfordítás részleteinek
és Szabó Lőrinc verseinek egymás mellé állítása ekként a dialogikus költészetfölfogás kialakulásának egy történetét képes – dialogikus szerkezetben – elbeszélni: megemelve a regényt
a fordító életműve által, s a regény értelmező összefüggésébe vonva a verseket. A „pénzkeresetből”, a látszólag üres életrajzi adalékból így lesz komoly poétikai téttel bíró párbeszéd. Rétegzettsége, egyéni figyelme, érzékeny olvasói képzettársításai számomra a kötet leginkább
magával ragadó tanulmányává tették Kabdebó Lórántnak ezt az írását, amelyet a könyv afféle műfaji fókuszának is tartok.
A kötet dialogikus jellegéhez természetesen tartozik hozzá, hogy nemcsak egyetértésre
hív föl, de továbbgondolásra, kérdezésre, akár nyitott vitára is bátorít. Formai szempontból
rögvest kérdés lehet, hogy föltétlen szükséges volt-e némely hosszabb idézet több tanulmányban való ismétlése. A könyv egybeszerkesztése során az ismétlődések egy-egy ügyes
rövidítéssel tompíthatók lettek volna, ezzel az adott összefüggésben lényeges elemeket is karakteresebben emelve ki. Csakhogy – kezdhet a recenzens a szerzőhöz hasonló belső dialógusba – másrészről az ismétlések önmagukban is olvashatókká, kerekké teszik az egyes tanulmányokat, s arra hívhatják föl a figyelmet, hogy ugyanaz a részlet más kontextusban másképpen, más értelemmel, de legalábbis eltérő hangsúlyokkal szólalhat meg. Vagy egy szinte
csak elejtett, bár kétszer előbukkanó megjegyzést emelve ki: hogy Kosztolányi Ady nélkül is

2014. március

125

„

azzá lett volna, akivé Ady után vált, bizonyosan igen erős értelmezés, amely éppen azért sarkallhat ösztönző vitára, mert föltehetőleg nem teljesen alaptalan megállapítás.
A Mesék a költőről két ciklusát, tanulmányainak sorát jószerével hármas zárlat végzi be.
Formálisan a kötetet bő könyvészet zárja, amely az akkor 75. születésnapját ünneplő szerző
2000 után megjelent közleményeit veszi számba. Az utolsó, a két nagy résztől a tartalomban
is elkülönített Versenyfutás? rövid esszéje úgy összegez, úgy vonja meg egy Szabó Lőrincet
kutató tudósi pálya mérlegét, hogy erősen a jövőbe néz. Lényegében nem más, mint egy megírandó monográfia alapvetésének, kérdésének kijelölése: a Mesék a költőről tanulmányait
rendezve írja Kabdebó, hogy „közben máris jár az agyam, tíz éve készülő monográfiám kiindulásának módszertani alapötlete végre kezd megrajzolódni előttem. […] Arra a kérdésre válaszolnék meg ezáltal magamnak is: mi dolgunk a világon? Szabó Lőrinc ebbe a kérdésbe 27–
28 évesen bonyolódott, belezavart ez akkori versről alkotott elképzeléseibe. Jegelte egy életen át, majd létezése földi utolsó évtizedében poétikájának lényegévé avatta. Kötetcímbe is
emelte: Harc az ünnepért.” De már a kötet ezt megelőző írása, a Szabó Lőrinc-vers mondhatóságáról írott tanulmány is úgy dolgoz ki egy jövőbe tekintő távlatot, hogy a költő recepciójának irányain tekint végig: az elődök értésmódjai felől értve meg a jelen pillanat értekezői
alapállását, s nyitva meg egy új kérdéshorizontot. Ebben pedig ismét egybekapcsolódik az
irodalomtörténeti látásmód a poétikai érzékenységgel és a filológiai bölcsességgel.

„

126

tiszatáj

SZUROMI PÁL

Isten takarója
MAROSI KATA KÉPKIÁLLÍTÁSA S ZENTESEN
Egy parányi országban bizonyára szebben, otthonosabban, értelmesebben lehet élni, mint
egy monstrum államban. Itt a térbeli távlatok lerövidülése jóformán mindent egyszerűbbé
tesz. A rokon- és barátlátogatást, a természeti kiruccanást, az intimebb kapcsolatok ápolgatását, nem is szólva a kulturális, művészeti csereakciókról. Más kérdés, hogy picurka hazánk
városai közt alig-alig létezik az utóbbi együttműködés. Már csak ezért is szerencsés unikumnak érzem, hogy jelenleg egy fiatal szegedi festőművész, Marosi Kata mutatkozik be a szentesi galériában.
Az utóbbi időben képeivel egyre-másra találkozhatunk a különféle országos tárlatokon.
Ám alig-alig tudunk róla valamit. Elsőként a szegedi főiskola földrajz-rajz tagozatán szerzett
diplomát, tíz esztendeje pedig ugyanitt tanárkodik a rajz, művészettörténet tanszéken. Közben doktori fokozatán szorgoskodik a pécsi Janus Pannonius Tudományegyetem Művészeti
Karán, ahol Tolvaly Ernő volt a mestere. Még stiláris tekintetben is. Egyébként egy tisztes
családanyáról is tudomást kell vennünk, aki tárgyformáló pályája legelején még kerámiákkal
is foglalkozott. Aligha kétséges: e feszes, telített életforma minduntalan próbára teszi szerzőnk kollektív és szubjektív energiáit.
Közösségi és egyéni kihívások? Nem tudhatom igazán: az alkotó idegrendszerét mennyire veszi igénybe a pedagógiai, tanári tevékenység. Láthatjuk azonban: festői munkálkodásában nemigen van helye a hevenyészett kapkodásnak vagy a rutinos
fogalmazásnak. Inkább egy türelmesen haladó, kutakodó és kísérletező festővel szembesülünk,
mert egy-egy tematikáját több változatban is elénk tárja. Annál is
inkább, mivel igencsak távol áll tőle a statikus hatású, realisztikus
ábrázolás. Számára a térélmények
szubjektív, korszerű kifejezése érdekes, amelyben a dinamikus, nyitott képzetek is szóhoz jutnak.
Más kérdés, hogy Marosi Kata tematikai érdeklődésében a természeti és urbánus tájelemek a perdöntők. Neki a sziklás, dombos vidékek ugyanúgy megragadóak,
mint a pusztai, síkvidéki benyo-

2014. március

127

„

mások, netán a fesztelenebb, játékosabb strandos tapasztalatok.
Sőt jellegzetes színvonzalmait is a
nomád gyökérzetű zöldes, barnás
és sárgás tónusok determinálják.
Ő mégis egy racionális alapállású,
szerkesztő elvű, konstruktív szellemű piktúra elkötelezettje. Eldöntendő hát, hogy a természeti világ
organikus, romantikus formaszövevénye miként szervülhet egy
szigorú, intellektuális és architektonikus profilú kifejezéshez.
Ne tagadjuk: ez kissé merész,
heroikus vállalkozás. Még akkor is,
ha e szikár, kolorisztikus formanyelvbe a lágyabb, organikusabb
hajlatok is beépülnek. A francia
kubisták is többször zavarba jöttek, amint mozgalmasabb tájképi és emberi jelenségek közvetítésére vállalkoztak. Noha nekik a mozgó perspektíva és a tüzetes formaanalízis egyaránt kézenfekvő volt. Nos, Marosi Kata egynémely tájlátomásán is dombos, házakkal ékített látványzónák tűnnek fel. Bár ő is kiaknázza a változó nézőszögek korszerű lehetőségeit: ízes, méretes színtömbjei mégsem bírnak szervesebb, hitelesebb térkonstrukciókká összeállni. Hiába a vertikálisan és horizontálisan tagolt szerkezeti rend: a szintetikusabb, egyneműbb tónusértékek valahogy ellenzik a vitálisabb térhatásokat. Tán pont ebből fakad, hogy e tudatos, variatív piktúrába korán befészkelik magukat az átlós, iránydinamikus élénkítések.
Persze szívesebben beszélek a magára talált, érett alkotóról. Nem nehéz észrevennünk
ugyanis: a közelmúltban a művész ráérzett egy fontos, megváltó érvényű szemléleti pozícióra. És itt mindenekelőtt a felülnézet primátusára, a madártávlati nézőszögre gondolok. Innen
nézve is megmarad a természeti, pusztai valóság szerkezetes, konstruktív karaktere, mint
ahogy az öblösebb, átfogóbb téregységek alaki, hangulati összefüggése is szépen, gazdagon
kirajzolódik. Míg művei tekintélyes részénél a fesztelen földtömegek raszteres, ritmikus sorjázására hagyatkozik, másutt már összefogottabb, lágyabb humáncentrumokat észlelünk (pl.:
tanyák, belső kertek). Itt akaratlanul is a közelmúltban meghalt, nagyszerű hegymászó, Erőss
Zsolt villan eszembe, aki nemigen bírt betelni a magaslati látványok különleges élménykörével. Mert ez félig-meddig isteni látószög.
Ahogy Marosi Kata felülnézeti látomásai is egyre érzékibb, változatosabb és izgalmasabb
formát nyernek. Ami eddig a tisztább, ártatlanabb dekoratív hangzatok szikár, artisztikus
párbeszéde volt, azt most egy telítettebb, anyagszerűbb, poétikusabb előadás váltja fel. Az
ideális, elvont színfoltok szomszédságában tudniillik gesztikus töltetű, organikus és mikroszkopikus sejtelmű felületek jelentkeznek. Aztán a sötét, térmoduláló kontúrok is elvesztették kizárólagos szerepüket. Hisz van úgy, hogy épp a látványszférák belső erejét hangsúlyozzák. Ugyanakkor nem árt észrevennünk, hogy mindeközben a művész színvilága is jócskán

„

128

tiszatáj

átalakult. Most már a világoló,
légies és atmoszférikus kiképzések is nyilvánvaló teret nyertek,
nem is szólva a spontánabb, materiálisabb
anyaghasználatról.
Kissé olyan ez, akárha itt az égi
és anyaföldi zónák egymásra találtak volna, akár az egyívású
vértestvérek.
És tényleg: nézzük csak meg
türelmesen az Isten takarója című víziót. Egyszerre szerves,
harmonikus, hierarchikus és
mozgalmasan komponált lírai remeklés. Amint a Biomorf tépelődésben is ott munkál a méretesebb meg apróbb négyszögek feszültségteli ritmikája, nem beszélve a pusztai és mesterséges
elemek formai analógiájáról. Aztán figyeljünk csak jobban a Humán tájképek rusztikus és kifinomult formai struktúráira, miként a Land art variációk egynémelyikében is szuggesztív
térteremtő mágia lakozik. Elvégre alkalmanként a plasztikus érvényű, objektes betétek is
szerepet kapnak komponálásában. Nem csoda így, ha e míves, szerkezetes és poétikus művek
nyomán némileg kiterebélyesedik és bensőségesebbé válik valóságlátásunk. Rájövünk, hogy
az anyaföld négyzetes ritmusrendjében épp úgy ott sejlenek lakótelepeink bérházas ritmusai,
mint a takarosan kiteregetett fehérneműk alakzatai is. Mert alapvetően mégiscsak egy konstruktív elvű, mértanias valóságban leledzünk. Noha a másik térfélen az alkotó a land art természetközeli eszmekörére hivatkozik.
Üde, természetközeli létezés? És környező világunk átfogó, racionális és expresszív befogadása? Azt hiszem: voltaképp ezt forszírozzák Marosi Kata meditatív, érett művei. Amelyekkel jobbára egyedül áll a dél-alföldi festészetben. Itt nemigen van múltja, becsülete a
szerkesztő elvű magatartásnak, a bioromantikus töltetű konstruktivitásnak. Habár ezt Kohán
és Hézső Ferenc munkássága kissé megcáfolja. Szerzőnk ellenben így is felvállalja azt a földközeli, kozmikus dualitást, amely minduntalan ott kísérte érdemes piktúránkat. Engem
egyébként a művésznő felfogása valamelyest a távol-keleti, japán észjárásra emlékeztet. Ők
nem akarnak uralkodni a természeten. Inkább jóravaló társuknak, tanítójuknak tekintik. Innen adódik, hogy városaik formai, szerkezeti rendje a környező agrárvidékek karakteréhez
igazodik. Minthogy lényegében mégiscsak az anyaföld gyermekei vagyunk: amolyan elmés,
racionális nomádok. (A tárlatot a szentesi Tokácsli Galériában láthatjuk március 1-jéig.)

Ára: óOO Ft
Előfizetőknek: 500 Ft

