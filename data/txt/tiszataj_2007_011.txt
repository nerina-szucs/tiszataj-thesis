tiszatáj
6 1 .

ÉVFOLYAM

Aczél Géza,
Báger Gusztáv,
Csiki László,
Kollár Árpád versei
Beszélgetés
Tőzsér Árpáddal
Géczi János prózája
Babits-tanulmányok
(Kenyeres Zoltán,
Tarján Tamás,
Tverdota György,
Sipos Lajos írása)

Péter László
Ady Endréről
Szuromi Pál: Goya
a Reök-palotában

11
2007. november

tiszatáj
IRODALMI FOLYÓIRAT
Főszerkesztő:
OLASZ SÁNDOR

Szerkesztő:
HÁsz R Ó B E R T
A szerkesztőség tagjai:
ANNUS GÁBOR

(művészeti szerkesztő)
DOMÁNYHÁZI E D I T

(nyelvi lektor)
H A J Ó S JÓZSEFNÉ

(szerkesztőségi titkár)

tiszatáj
Megjelenteti a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Önkormányzata,
a József Attila Alapítvány és
m
a Nemzeti Kulturális Örökség Minisztériuma
^ S S k R? W < P 1
^fyy r f í
Nemzeti Kulturális Alap
•
H PaéT
*
támogatásával.
fl
• |j ^^fi-Ja
NI MZCTI Kiül RALIS ÖRÖKSÉG
M««*™»!
Ahn
Felelős kiadó: Tiszatá
MiMsninuM\
i Alapítvány.
Nemzeti Kulturális Alap
Szedés, tördelés: Tiszatáj Alapítvány.
A lapot nyomja: Garmond 2000 Kft., Szeged.
Felelős vezető: Kinyik Erika.
Internet: www.tiszataj.hu e-mail: tiszataj@tiszataj.hu

Szerkesztőség: 6741 Szeged, Rákóczi tér 1. Tel. és fax: (62) 421-549. Levélcím: 6701 Szeged, Pf. 149Terjeszti: Lapker (Magyar Lapterjesztő Rt.)
Előfizetésben terjeszti a Magyar Posta Rt. Hírlap Üzletága 1008. Budapest, Orczy tér 1.
Előfizethető valamennyi postán, kézbesítőknél,
e-mailen: hirlapelofizetes@posta.hu, faxon: 303-3440
További információ: 06 80/444-444
Egyes szám ára: 400 forint.
Előfizetési díj: negyedévre 1050, fél évre 2100, egész évre 4200 forint.
ISSN 0133 1167

Tartalom
LXI. ÉVFOLYAM, 11. SZÁM
2007. NOVEMBER
GÉCZI JÁNOS: Teljes alakos kép ..........................................

3

CSIKI LÁSZLÓ: Hagyaték; Ének ...........................................

19

ACZÉL GÉZA: kontrafagott ..................................................

21

KOLLÁR ÁRPÁD: Táblakép 1480; Hajnali Részegész; Magyarázatok Enkidu számára; Jónás rimája ................

22

BÁGER GUSZTÁV: A dal fordulata; Politikusokhoz; Iráni
magyar szimbólum (Műtéti opus); Igekötők bálja;
Tandori-szedő .............................................................

25

MÁTÉ-TÓTH ANDRÁS: Fekete hegy .....................................

29

TÓTH SÁNDOR: Egykor-volt lantos siralmas éneke; Szétdúlt hídjait felhozza ....................................................

36

SZEGEDI KOVÁCS GYÖRGY: A tizenegyedik történet (A tizedik mellé); Salus; Legye nem hagyja .......................

38

Az újra kitalált élet (Tőzsér Árpád az Alexandra Pódiumon Házigazda: Kőrössi P. József) ............................

40

Babits-tanulmányok
Babits Mihály – az évforduló előtt (T. Gy.) ......................

49

TVERDOTA GYÖRGY: Halálfiai-problémák ..........................

51

KENYERES ZOLTÁN: Egy kapcsolat mozaikjai (Babits Mihály és Kosztolányi Dezső) .........................................

57

TARJÁN TAMÁS: A parodizált Babits (avagy a paródia fogalmának változása) ...................................................

63

ÖRÖKSÉG
PÉTER LÁSZLÓ: Kis, kék dereglye (Ady versének háttere);
Ady Endre ismeretlen verse ........................................

69

KRITIKA
TÓTH ÁKOS: Minden megtörtént már (Juhász Ferenc:
Halandóság-mámor) ..................................................

79

VASY GÉZA: „fényeddel ránk süt a csillagoltár” (Sárfelirat
– Nagy Gáspár posztumusz verseskönyve) ................

92

LAPIS JÓZSEF: Világ lepkeszárnyon (A világ tizenkét tételben – Versolvasókönyv gyermekeknek) .................

97

NAGY MÁRTA: „Egyházat élünk” (Máté-Tóth András Egyház a pokol kapujában című tanulmánykötetéről) ... 102
MŰVÉSZET
SZUROMI PÁL: Rémek, remeklések és rébuszok (Goya és
társai a Reök-palotában) ............................................ 107

Szerkesztői asztal ............................................. a belső borítón

ILLUSZTRÁCIÓ
KONDOR BÉLA rézkarcai a címlapon, a 91. és a 96. oldalon
FRANCISCO GOYA rézkarcai a 18., 20., 35. és az 50. oldalon
WILLIAM BLAKE akvarell-grafikája az 56. oldalon
NOVÁK ANDRÁS festménye a 101. oldalon

DIÁKMELLÉKLET
SIPOS LAJOS: Újraolvasó
Babits Mihály: A lírikus epilógja és az In Horatium

GÉCZI JÁNOS

Teljes alakos kép
A Mala kapela után megváltozik a táj. A pára, mert nincs többé súlya, nem
ugyanolyan módon nehezedik a hegyi erdőkre és a völgyekbe lefutó, fakó legelőkre, mint korábban. Fényes lesz és rebbenő. Az égbolt pedig lazúros rétegekké
válik, holott csak az egymás mögött magasodó hegycsúcsok kontúrosak: fénycsíkkal rendelkezik mindegyik, az egyiknek kék, a másiknak barnás, s van olyan
is, amely egy közép-európainak megnevezhetetlen árnyalatú. Ez a tónus percről
percre változik, attól függően, honnan éri a lombok zöldjébe vont hegyoldalt
a nap, s hogyan forgatja az ágakon a leveleket a szél. A magas erdő aztán, hogy
a sztráda kettéosztódik, s jobbja Senj felé veszi a kanyart, hirtelenjében megalacsonyodik, a hegycsúcsok oldalán ki-kivillan a csupasz kőzet – a magas erdőből
alacsony erdő lesz, amelyben egyforma magasságig nő a tölgyfa és a vadrózsabokor. S nem kell sok idő, nagy távolság, hogy a levegő ízében, a napsugár
dőlésszögében, a kőzetrepedés növényeinek szagában és a meleg párájának minőségében az utazó fölismeri a mediterráneumot.
Délután kettőkor hagyta el az autó Budapestet. Fél hétkor az út mentén dróthálóval bevont sziklafalak meredeznek, mókusbarna foltok, a terra rosa széltől
meghagyott maradványai és cementszürke kőtömbök mozaikos felülete, s itt
szerb lucfenyőcsemete, ott kanyargó hajtású szeder: a termése egyelőre zöld,
a hőség nem pirította, nem is sanyargatta. Hosszú és még hosszabb alagutakban
fut át a hegyek alatt az út, gépkocsisorban vonulnak az egymástól megkülönböztethetetlen turisták, vonzva a nagy, kék mágnestől.
A parkolók állapotából látható, nem régen készült el az országút, itt-ott talán
be sincs fejezve. Fiatal suhángfák, összefirkálatlan falak, kellő időben kiürített
szeméttárolók és tiszta mosdók, amilyenekre a sztráda peregrinusainak többsége
saját hazájában már nem is emlékszik. Amúgy a vándorok között a sisteregve
száguldók legtöbbje osztrák és német felségjelű kocsiban gubbaszt. Meglehet, az
autókban nem osztrákok és németek türelmetlenkednek, a kocsi márkájából,
a farára ragasztott felségjelből nem érdemes következtetni a tulajdonos nacionáléjára, lehet vendégmunkás is. Húsz éve pontosan tudtam, a Wartburgok és Trabantok, a Skodák és a Daciák merről érkeznek, ma erre nincs mód. Ifjúságunk és
férfikorunk delének gépkocsijai eltűntek, némely példányuk pedig múzeumba
került. Az Adria közelebb húzódott idővel Magyarországhoz, a szerencsésebbek

4

tiszatáj

számára megközelíthető akár öt óra alatt. Ha Veszprémből indulok, éjjel, s gyér
a forgalom, magam ennyi idő alatt vagyok Zadarban, Sibeniken vagy Rijekában.
Licki Osik után már-már megérinthető a tengerpart elé állt hegysor. Persze,
legalább ötven kilométernyire vagyok tőle, de elég nagyra nőtt mindegyik csúcsa
ahhoz, hogy ne távoliaknak, hanem kézhez közel esőnek hasson. Elöl kiterjedt
fennsík terül el, néhány fantasztikus formájú szirttel, tölcsérként elkeskenyedő
töbörrel, s persze csárdával, amelynek oldalában bádogdobozszerű alkotmány
nyársán forgatják a reggel leölt birkát, s várják a dúsgazdag éhezőket és pénzes
szomjúhozókat. Hét órakor a rózsatüskeként felmeredő, terebélyes alapú, majd
fölfelé keskenyedő és hátrahajló csúcsú sziklánál járok, s el nem tudom képzelni,
mi az a dohánylevelű növény, amely látszólag ültetvényszerűen, holott nem, csupán kiterjedt foltokban nő, nagy leveleit mutogatva, a silány földön. A virágos
gyepből ítélve egykor alapos eső áztathatta el a vidéket, s megnőtt a csenkesz, elvirágzott a murok, s fakósárga az elterpedt kutyatej. Ha fékeznék is és leállnék,
a sztráda két oldalára kerítés húztak, nem lehet közelebbről szemügyre venni az
ismeretlen növényt. A vasoszlopokra kötözött, erős drótfonat az állatoktól védelmezi a közlekedőket, bár én erre egyetlen nagyobb testű vadat nem láttam,
csak aprókat s azok is madarak.
Darabokra szaggatott monstruózus, sok tonnás kartonlapok, heverve egymáson: hatalmas sziklák, valamennyit az idő olvassa, a nap szíja, az eső mossa,
a szél fakítja. S az újabb, félig kész, mert egycsövű alagúton, hosszabb öt kilométernél is, jobbról piros, balról sárga jelzőfények között kanyarog már a kocsi,
derékmagasságban pedig kék fénycsöppek függnek és virítanak a falon. Gigantikus ventillátorok tolják, járásában egyirányúsítják a levegőt, párban állnak, és
ha elhalad alattuk a gépkocsi, hallhatom, ha figyelek rá, a surrogásukat. S az
alagút végével, alant, a felfénylő-kivilágosodó látvány alján vékonyka, fémfényű
vonal. A tenger. Avagy a tenger színe fölé terülő vízpára.
A pára az. Fél nyolcra, a hűlő levegővel e réteg megvastagszik, de hiába igyekszik, nem éri el az eget. Amely továbbra is tömött, egybeöntött, ezüst linóleum,
de immár rózsaszín is és világoskék is. Aztán rózsaszínes szürke. 33,4 fok. Az országút bizarr, absztrakt formájú elemekből összetákolt támfalak, elegánsan ívelt
korlátok között fut alá a tenger szintjéhez: úgy látni, hogy itt minden a tengerbe
csúszik bele, a térdig érő cserjéket dédelgető lankák éppúgy, mint az emeletes
óriásbuszok, a sztráda lapos építményei, siklik visszatarthatatlanul az egyre nagyobb, szélesre terülő sós vízbe. A langy aquamarinba, amelynek belső világossága van, mélyéből csillog fel s belőle dereng a fény. S belefordulok magam is,
a kocsival, a poggyásszal, a gönceimmel-nyűgeimmel együtt, ha nem vigyázok
eléggé a fene nagy áhítatomra. Enyhe kanyarok, észre sem vehető emelkedők –
a Pag felé eső, szív alakú szirtek és szigetek máris lomha, elnyúló állatokként hevernek a tengervízben. Emelkedik a hőmérséklet, tíz kilométer után, kétszáz
méterrel közelebb a tengerszinthez két fokkal magasabb értéket mutat a felül-

2007. november

5

járóra kifüggesztett, óriás hőkijelző. Eddig nem láttam fügefát, gránátalmafát, leandert se, nemhogy babért, gyompálmát avagy jenesztert. Sorolom a hiányukat,
mert nélkülük nem mediterráneum a mediterráneum. S jobbra Zadar, azaz soksok elhagyott, hajdan szerbek lakta telek és ház, mementójaként a legutolsó háborúnak, kerítéstelenül, tetőtlenül, megomlott falakkal, füstösen, elhagyatottan.
Land art alkotásnak látnám, ha nem emlékeznék a tűzre, nem látnám a füst nyomát s nem érezném a pusztulás bűzét. Zára, az illír-római-keleti gót-bizánci-horvát-magyar-velencei-osztrák-olasz-jugoszláv, majd újból horvát, joggal történelminek tekinthető városka északi pereme évtizede ilyen, nem úgy a belvárosa
s mondén tengerpartja. Tavasszal két napot sétáltam át benne, voltam első közparkjában, rózsákat kerestem a Ferencesek kolostorában, a klarisszáknál és
a múzeumokban, s nem jutottam be a domonkosokhoz, pedig itteni közösségük
a rend magyarországi megtelepedése idejére esik, s ez ugyancsak felcsigázza az
érdeklődésemet. Az utat egybefogó kerítéseken kívül kőhalmok, mintha árokásás
nyomai volnának, rendezetlenné teszik magát az utat is. Az ÖMV-kút mellett
szintén zaklatott a föld, holott az osztrákok amúgy pedánsak.
S a machia! Cserjés-bozótos-magasfüves, könnyen felgyulladó és leégő növénytársulás ez a karszton, illóolajos levelű, keménylombú, setétzöld, poros,
unalmas, holott a részleteiben ugyancsak mozgalmas. Azonban le kell hozzá guggolni. Akár gyerekmód, akár természetvizsgálóként, akár a művészet iránti csillapíthatatlan érdeklődéssel. Egyetlen módon azonban nem érdemes: hétköznapiul nézni. Akkor nincs a fűben kígyó, nem mászkál a skorpió, nem fordul ki a kő
alól a dioclecianusi érme, az ezüst kódexcsat s a fehérre fakult birkacsont. Yamahás finn és észt suhancok csordája a sztrádán, integetnek a szemből érkező,
ugyancsak yamahás finn és észt suhancoknak, hintáztatják a motorjukat, felállnak a pedálon, akrobatikus mutatványokkal szórakoztatják egymást, magukat,
látszik, saját kiterjedésükön túlra nem terjed a figyelmük. Ez nem még zavar
– sokkal inkább az, hogy nagyon magukra akarján a figyelmet vonni. Be akarnak
a figyelem centrumába állni, s ott sütkérezni, ezért minden mutatvány, cécó és
maguk s mások számára is akár halálossá váló akrobatika. Ők, úgy vélem, biztosan nem fogják megnézni ezeket a macchiai lakótársaikat e földön, számukra
elég elfoglaltságot ígér a masina (Masina. Forgatom a nyelvem alatt a szót. Talán
még több is van ebben a szinte-egybeesésben. Az autó – sajnos nem a motor –
ugyanis olaszul machina. Egyetlen betű különbség.), amelyen ülve és állva és heverve száguldoznak. A halál bukósisakos angyala bámul mindegyik trikóján.
Úgy látom, Tisnóba nyolcra érkezem. Persze, ha nincs felhúzva a szárazföldet
a szigettel összekötő híd, hogy alatta áthaladjon egyetlen fehér vagy kék szárnyú
vitorlás, vagy átszáguldjon néhány ki tudja, honnan előkerült motorcsónak. A kabócák a sztrádakapunál már cirpelnek.
S reggel sincs más dolguk. Ahogy belemártóznak a pineák a tenger alól fölemelkedő Nap fehér fényébe, rázendítettek, s cirpelésük, amelyre ébredek, az idő

6

tiszatáj

előrehaladtával recsegővé s már-már elviselhetetlenné fokozódik. Nincs más,
mint elfogadni, megszokni, s így visszatolni a háttérbe ezt a hangot. Az esernyőfenyőkről gyanta csöpög, nagy szemű, lassú gyantaeső potyog a sátorlapra. Belenyúlok egy aláereszkedett vörösméz-cseppbe, kóstálom terpentinszagát, görög
retzinákra emlékszik az orrom, s a ragacsot nem tudom lesikálni a bőrömről.
Minden hozzáragad az ujjbegyeimhez, s összemaszatolom a kávésbögrét, a klaviatúrát a komputeren, a szappantartót és a nadrágomat. A megoldást az jelenti,
hogy a fenyőtű törmelékébe – száraz tűk rozsdás morzsaléka – nyomom ujjaimat, s annak segítségével, vele együtt dörzsölöm le a ragacsot, majd pedig a porba
mártom, s teszem ezt többször, mígnem ugyan porosnak, de a gyantától tisztának nem minősítem magamat. Az autómat arrébb kell tolnom, el a fenyő alól, az
olajfák közé; nem baj, ha ezekben a napokban nem marad árnyékban.
Tegnap este, a sztrádakapu után nem sokkal, a tengerpartra hektikusan kanyargó út néhány apró, kevés házból álló településen haladt át. Gyümölcsöt és
zöldséget árultak mindenhol, tálnyi szilvát ajánlgattak, görögdinnyét, paradicsomot, uborkát, fehér héjú gyönge hagymát, padlizsánt, cukkínit, miegymást, és
öklömnyi, rücskös felületű tököket. Egy útfordulóban kőbányába akadt a tekintetem, sok-sok zúzalékpiramis között épült teherautó-mázsára; festménynek is,
fényképnek is alkalmas ipari telep ez. S mindent szürkésfehér por fedett. Beborította e kísérteti világot a levegőből kihulló por, amely ráült és feltapadt a falevelekre s a közlekedési táblákra, a futurista karakterű mérlegházra is; a dolgok itt
mintha mindig e fehér és puha és vékony, a tárgyak kontúrjaira nem vágyakozó,
a formákat el nem leplező gyapjúszövet-burokra vágytak volna. Meg is rettenek.
Irreális, holdbéli a mediterrán tengerpart unalmasságában is izgalmas, mert talányt rejtegethető képében a hirtelen megnyíló, résnyi, porfehér látvány. Egy
metafizikus festő, mint Bojan Bem, vagy a tengerparti fenyőt, kis szemhéjú udvarházakat festő Carlo Carrà az efféle látványnak bizonyosan örül. A kocsi robog
tovább, a kifakult terület után a római rom, az északi poldervidékre emlékeztető,
agyonművelt és mégis szegényes, kisparcellás kertek, majd a szabdalt szélű tenger, a termetes harangtorony, a búcsújáróktól elkoptatott, széles lépcsősor,
s a domb oldalában a templomocska, mélyében a Tiziano-szentképpel.
A pineagyökerekkel átszőtt sziklás domb felett három dolmányos varjú kering. Kissé elöl az egyik, míg a két másik, a fiatalabbak, a röpülni tanulók lemaradva, hol oldalra sodródva, hol meg-megbucskázva s a föld felé zuhanva röpdösnek. Az öreg madár a széllel viteti magát akaratától és lelkesedésétől vezérelve abbéli buzgalmában, hogy a kicsinyeit a szüntelen erősödő-gyengülő,
változékony légmozgásban megtanítsa a vitorlázásra, vagy legalább hozzászoktassa őket. Némán iparkodnak, a vezérmadár olykor visszakanyarodik föléjük,
a fiókák feje fölött lebeg, s így köröznek-hullámoznak a sziklás erdő felett: ott bizonyára állandóan örvénylik a híg levegő, s látom, vele a szemét és falevelek.

2007. november

7

A kabócák délután egykor is ricsajoznak. Úgy emlékszem, ilyenkor a ciprusi,
a krétai, a hellén, a spanyol, a dél-francia avagy az itáliai aprójószágok már hallgatnak, és nem törődnek azzal, hogy ugyan akad-e betolakodó a maguk számára kiszemelt fenyőgallyon, s hogy a nőstény, akit amúgy vonzónak és utódnemzésre
leginkább alkalmatosnak találnak, átmászik-e a szomszéd hímkabóca terrénumába. A hőség uralkodik a kabócák országában, s ha Celsius herceg bizonyos
magasságba hág, egyben kusst is parancsolj. Amúgy egyszer, ha jól emlékszem,
Korfun, egyetlenegyszer találkoztam olyan – amúgy talján – leányzóval, aki
képesnek mutatkozott a kabócákon uralkodni. Délután, szieszta közepén, hogy
nem tudott elszenderedni, a faárnyékból, mintha sátorba vagy szobában lenne,
kiüvöltötte az önfeledten zenélő fenevadaknak:
– Basta!
A jószágok elhallgattak. Meg se szólaltak többé, aznap mintha vihar tört volna
ki felettük. A lányra, fekete haján és sasorrán túl, amúgy nem emlékszem: összeszűkült a múltam iránti érdeklődés tere.
Folyik a szememből a könny, s az orrom is híg váladékot termel. Reggel, az
első úszás után tetőtől talpig bekentem magamat 20 fényvédőfaktoros krémmel.
A szemem ettől menten égni kezdett, s dőlt belőlem, mint csapnak a szokása
amúgy, ahol csak lehet, a lé. Majd meg koponyatetővel a tengerpart betonfalának
ütköztem, háton úsztam annak, mintha ez lenne mifelénk az úszói szokás. Órákon át türelemmel vártam szemem és fejem irritációjának enyhülését, a kékkagyló mellé járó száraz fehérbor s az ebéd utáni száraz veres ehhez ugyan nem
járult értékelhető móddal hozzá, de ahhoz igen, hogy délután mély álomba zuhanjak. Vasari könyve, amelyet magammal hurcoltam, hogy végre elolvassam,
várhat még arra, hogy felcsapjam, s titkaiban megmártózzam. Most az álom egy
feneketlen kút mélyére hullajtotta.
A délután végére a könyvet persze elolvasom, ébredés után felhozom a mélyből, kiemelem a levegőre, megmártom a lapjait a fényben és ugyan élvezem
Honti Dezső fordítását, de a művel elégedetlen maradok. Nem érzékelem a szöveg színeiben a mediterráneum koloritját, erre a reneszánsz biográfusnak valahogyan nem terjedt ki a figyelme. Avagy, másfelől közelítve, a „couleur locale” fogalmát ekkor még nem termelte ki magából a művészet, majd csak a (pre)romantikában fogja, Burns-szel, Walter Scott-tal kezdődően.
A fenyőfám alatt ülve egy madár jelenik meg. Nem pintyféle, azt a csőréről
megismerem, hanem idegen és rigó-fajzat. Aprólékosan kidolgozott, sávos mintázatú szárnya a szürke és a fehér sok-sok változatában pompázik, s a visszametszett olajfa ujjnyi hajtásait tipegi végig, módszeresen szedegetve össze a rovarokat. Mozdulatlanul figyelem, de őt az se zavarná, ha lengetném a kezemet avagy,
mint a közeli osztrákok teszik, jódliznék. Megszokta az embereket, s amúgy is
éhes, s az éhség hajtja, ezért szorgosan keresi a táplálékát. Úgy járja végig a lengedező gallyakat, mint én a könyvet, a festő festés közben a képét, olyan sor-

8

tiszatáj

rendben és módon, ahogyan legjobban bírja. Azzal a madári eljáráson, amellyel
rendelkezik – adriain, vagy kornatin, vagy Murter-szigetin avagy tisnóin –, amilyen természettel megáldott s amelyen könnyedén képes, ékes és hosszú lépésekkel néha, néha pedig totyogva, körmondatokat forogva, a választékos farokbillentések s a madárfej-biccentések egyéb díszeit meghagyva azoknak, akiknek nem
áll, mint nekem, csőrükben jobban a nyelv, mint a festő kezében az ecset, és fejük
sincs másra, mint arra, hogy megfigyeljék, mit tesz az éhes madár, amelynek se
hangos éneke, se kihívó tollöltözéke. A madár, figyelem magamat, kényesen átlépdel a szövegbe, a saját tulajdonú olajfájáról a saját tulajdonú mondatomba, és
továbbra sincs meg, nem kerül elő a neve. Ámbár az azonosítatlanság leplét nem
most, szóról szóra haladva előre a mondatban, hanem majd akkor teríti magára,
amikor valaki – bárki! – beleolvas e szövegbe, azaz belém, s a szövegből nem tekint vissza (nem tekint ki rá) az a hangyákat és pajzstetveket és bogarakat bőséggel felcsipegető énekes, amely szorgoskodik körülöttem, s nem törődik se a tengerrel, se a gyantát csurgató pineával, sem pedig azzal a hőségbe mint forró
aranyba befoglalt izzó embertesttel, amelynek a megnevezésére az én nevem
használható. E madártól akkor hátrál el először az alakja, amikor befejezem
a mondatot, s akkor másodszor, amikor az olvasó kinyitja a mondat kalickáját,
s ez az olajfán látott, s így tulajdonságokkal ugyan rendelkező, de számomra
névvel azonosíthatatlan lény messzire röpül.
Tisno túlsó oldalán ifjúi korú fenyvessel borított hegyoldal, s a tengernél
negyvenöt fokosan heverő, irdatlan, betűvel teleíratlan papírlapok: tengeri eredetű üledék-rétegek, ma sziklák, amelyek réseiben satnya koronájú növényecskét
nevelő lassú gyökerek kúsznak. Szürke-rózsaszín árkus papírlapok a tektonikusan elrendezett papírgyári szeméttelepen, fölöttük jószagú, miniatűr erdő. Estébe
hajlik az idő, amikorra besétálom a vidéket: pisztáciabokrok, csikófark, pirítógyökér és hunyorgó csillagok. A lián levelein fehér foltok, aknázómoly rágja az
epidermisze alatti növényhúst. A tenger felszínén egyidejűleg három hullámzás
figyelhető meg. A mélyvíz felől érkező, a partot óvatos mozdulatokkal ostromló
nagy hullámok keresztirányban is rengenek, szeretők bőre ilyen finoman remegő
a simogatástól, s a kettőt mintegy felülírja a harmadik, a fény okozta, szupernaturális villogás. S a vízből kiálló sziklákat fenyőzöld színű, politúrozott tálca,
de nem is tálca, kemény, fényes, áttetsző, testetlen lakk tartja fenn, amelyből éppencsak a keskeny perem észlelhető.
Ilyen, éppen ilyen színű lepke száll az éjjel kezdetén az asztalt bevilágító
fényre. Kezdeni akar valamit az életével, de hogy ne tegye, elfúvom a gyertyát.
Tizianóról, akit amúgy a képzőművészeket születésük időpontja szerint bemutató könyve legvégére tett Vasari, egyetlen szépséges mondattal emlékezik
meg. Ő az a szerző, aki nem csak a mondatai alakítása révén ítélkezik, hanem
a mondataival felvezetett ítélkezésével. Bikát vonszolnak így föl a bárd alá.

2007. november

9

Kissé gyanús számomra Vasari, hiszen nem természete révén, mint inkább
képzettsége foglyaként moralista. Aztán visszakozom máris: Vasari milyen is
pontosan, nem könnyű megállapítani, mert a szövege hol ilyen, hol meg nem.
Annak kapcsán, hogy Tiziano megfestette a Nápolyban lakó V. Károly császár
képét, ezt tartotta fontosnak feljegyezni: Ettől fogva Tiziano teljes alakban kezdett festeni néhány arcképet, amint ez később gyakori divattá is lett. Látom
e mondatban azt, amit Vasari biztosan nem: olyan pillanatot ragadott meg, s ehhez
kevés írót juttat a szerencséje, amikor egy új ábrázolási mód született, amelynek
nincs, mert még nem is lehet meg a neve. Az egész alakos kép itt még portrénak
látszik. S nyilván Vasari számára az is. Nekem és mindazoknak, akik Tiziano
után születtek, s őt a maguk műveltségét kialakító, figyelemre méltó civilizációs
tényezőnek tudják, teljes alakos kép.
Mindezért mégis jó a mondata, s tetszik. S minden más mondata rossz – legyintek, de csak a hőség miatt vagyok ilyen kíméletlen.
Ezért az egyetlen mondatáért szeretem most Vasarit. Aki amúgy, mint minden félresiklott pályájú, ezért önmagát könnyedén sikeresnek látó művész, önhitt
és megfellebbezhetetlen kijelentések kerítése mögé vonul. A mondata amúgy
csupán a művészet- és művelődéstörténészek számára fontos, mert kijelöli az
előtte és az utána történt festészet két alakulatát. De nem a mondat a felelős, még
csak nem is a mondat szerzőjének okossága, azért a pontfényért, amely a kijelentéséből elővillan. A reneszánsz és az azt követő kor gondolkodása és nyelvhasználata közti különbség miatt sugárzó ez a beszéd. Jó, hogy megfénylik, s éppen
úgy, mint az ismeretlen nevű madár szemén a fény, mint tengeren a halolaj.
Reggel hét órára harangoznak. A nevenincs madár tegnapi útját követve szedegeti egybe a reggelijét, s hozza a párját is magával. Nem tudom megkülönböztetni, melyik a tojó és melyik a hím, emberszem számára egyformák, nem támaszkodhatom biológiai ismereteimre se. A madaraknál, az utódnevelés érdekében, azaz hogy a ragadozók elől rejtve maradhasson a családja, a tojó olvad be
a környezetbe, a hím pedig, hogy magára vonzza az üldöző figyelmét, s az inkább
őt kövesse, a feltűnőbb. A kabócák a harangszóra ébrednek, majd burukkolásba
kezd a közelben, majd távolabb két, területét egymástól hevesen féltő örvös galamb. A szemeteszacskó körül, a földön, a csontszínű és -száraz olajfalevelekben
feketerigó turkál, fölajzva keresi az avarban mindazt, ami ehető, s akkora zajt
csap, mintha nagytestű és fontossága tudatában élő ragadozó fenevad lenne.
Tiziano a világi életben hatalmasok reprezentációjához készítette, mert leginkább abból élt, a kellékek egyikét, az olajképeket. Pápa, császár, fejedelem,
mindegy számára, lehetőséget adtak a munkára s pénzt a munkán kívüli életre.
Végtére ugyanolyan, a megrendelő érdekeit szakavatottan kielégítő feladat az
egész alakos portréfestés, mintha másvalakik számára szentképeket készítene,
amelyek, ha zárdában, kolostorban, templomban, kegyhelyen vagy egyéb vallási
színtéren is állnak, ugyancsak a kép igénylőit és tulajdonosait reprezentálják.

10

tiszatáj

Az egészalakosságnak persze más ábrázolási eljárásai is ismertek. Az egyik
Medici például, hogy megmenekült az ellene tervelt merényletben és életben maradt, elkészíttette egy ismert mesterrel, olyannal, akit mi, kései utódai szobrásznak nevezünk, három példányban is előállíttatta életnagyságú viaszszobrát, s magát azokkal képviseltette a későbbiekben. Persze csakis a vallási eseményeken.
Ilyeneken mutatkozni, még ha másolat segítségével is, ekkor bizonyítóbb értékű,
hatásosabb volt, mint a közösség egyéb terein. A regnálás dokumentumaként és
a sérthetetlenségre emlékeztető tabuként amúgy egyként értelmezhetők e templomba elhelyezett tárgyak.
Vasari szövege jóvoltából előkerült az a pillanat, amikor a donátor nem
a szentkép sarkába festtette bele magát, hanem életnagyságú másával akart inkább
jelen lenni, s bizonyára a közízlés jóváhagyásával, az érdeklődők kíváncsiságát
kielégítve s mindenki megelégedésére. A személy értéke így is hangsúlyozódhatott: megnövekedett akaratot példázta eszerint a teljes alakos festmény? Avagy
így vált a kép dokumentum értékűvé?
Reggel van ismét, mert a mediterráneumban pontosan megismétlik magukat
a napszakok. Nem törekszenek a változatosságra. A három dolmányos varjú gyakorlatozik. Mégis, mintha otthonosabban élnék légi terüket a kicsinyek, hol
jobbra, hol balra billentett fejjel néznek maguk alá, le a mélybe, amelynek alján
többek között magam is ülök, és donátorként magamat is odaírom a szöveg képes sarkába, számos embertárssal együtt kucorgok egy kempingben a magam
fémlábú, könnyített szerkezetű székén, s ölemben számítógép dorombol. A varjúanya, a károgást abba nem hagyva, kitartóan, merev nyakkal, mozdulatlan fejjel teszi meg nagyívű köreit a kiserdők fölött, mögötte ivadékai. Gyönyörűséggel
nézem őket, külön sajátosságát kutatom a madár- s minden tudatlan lelkű nemnek, mely önmaga létezéséről semmit se gondol, éppen ezért nem tarthatja azt,
hogy annyi a létezése, amennyire ahhoz ragaszkodik, és azt tetteivel magasztalja.
Híre, becsülete és dicsősége nem annyi e három madárnak, amennyit magam érzékelek belőlük, s gyarló módon az amúgy setét tollazatú lényeket fekete betűkbe
csomagolom, hanem más, olyannyira, hogy annak másságáról nem is lehet, ezért
nincs is mondanivalóm. Ami nekem mutatvány, nekik nem az.
A 15. századi novellista, a salernói herceg udvari embere, a humanista udvaronc Masuccio Salernitano egyik naiv és bájos írásából arról szerzek tudomást,
hogy a buzgó keresztény beteg úgy jár el helyesen, ha bajában két csodatevő vértanúhoz, Szent Ciriuszhoz és Szent Jánoshoz folyamodik. S ha e szentek, túl
minden orvosi küszködésen, segítenek, akkor a lehetséges fogadalmak egyike az,
ha viaszszobrot készíttet a hálás fohászkodó, szakasztott olyat, mint a meggyógyult szerve, s azt szentséges színük elé minden évben odaállítja. A készítmény
helyettesítő szerepe kétségtelen.
De hogy mióta szokásos az embernek magát helyettesíteni, azt pontosan nem
sejtem, csak azt tudom, hogy pótlékként használja az írást, a képet, sőt a min-

2007. november

11

denféle trópus is erre való, amelyet a köz- és a művészi nyelv fölhasznál. Amikor
én jártam egyetemre, és tanultam szemiotikát, akkor egy elég kiterjedt hadjárat
folyt az ellen a korábban bevett nézet ellen, hogy a jel valamit helyettesít. Példák
sorával bizonygatták, hogy természetesen nem helyettesít, hanem utal, hivatkozik valami másra, a jelöltre, de semmiképpen nem helyettesíti azt. Most mégis
azt hiszem, mi több tudom: van, hogy az ember magát helyettesíti a jellel.
Szóval egyszerre két úton is kezdje az igazságot kereső megközelíteni egyetlen
igazságát? Valami ilyesmit hüvelyezek ki a salernói Masuccio szövegéből. A gyógyulását az érdemeli ki, aki tesz érte, s tevékenységében nem együgyű. Azaz egyidejűleg több szent ügyét is szolgálja, Ciriuszét és Jánosét, s végezetül, hogy el ne
felejtsük, a magáét.
Ami pedig azt illeti, mind a félalakos, mind az egész alakos portré: a teljes
alakot hivatkozza.
A kempingben a csehek és a német ajkúak megépítették a saját telepüket,
ahol bérelt motorkerékpárral cipelik a mosatlant a lakókocsi és a konyha között,
kerekezve suhannak a boltba, mi több, két keréken közelítik meg felfújt gumiból
készített motorcsónakjukat. Ők azok, akik a lakókocsijuk mögé szerelik csónakjukat és motoros sárkányrepülőjüket, s a tetejére gurtnikkal kerékpárokat kötöznek. Ők, akik messzi tájakról magukkal hozzák a parabolaantennát, a csinosan
megépített kutyaólat, a művirágokkal ékes óriási, ámbár mű-cserepeket, továbbá
a műgyepet és az összehajtogatható, ezért praktikus kerítést. Hozzák magukkal
az emberlétüket bizonyító másolatokat. Nyilván ilyen vagyok én is számukra,
a magam elé tett könyvvel, borospalackkal, műanyag tányérkámmal, amelyben
hol egy alma, hol pedig görögdinnyeszelet van.
A tenger azonban szép. A víznek ezen túl nincs oka törődni semmivel.
Ma elmegyek abba a tulajdonosától elhagyott otthonba, ahhoz, amelyet tavasszal fedeztem föl s szerettem meg. Amelyet a gazdájától elkívántam. Az épület
valamivel talán több, de száz éve biztos, hogy megépült, ennek ellenére mindkét
emeletnyi magasságában, mint görögdinnye, ha késhegyet böknek belé hirtelen,
kettéhasadt. Ha majd az enyém lesz, avagy az enyém is, a legelső dolgom az, hogy
drótkötéllel összehúzzuk és megerősítjük a falait. Amúgy sárga vakolatú és piros
cserepű lakóház, s a helyi szokáshoz hűen körben nincs ereszcsatornája. De van
elöl és hátul kiterjedt terasza, s az egyik, a kisebb előtt udvar kőfallal körbekerítve. A ház akár a Pó alföldjén is állhatna, de Marokkó tengerpartján ugyancsak láttam hasonlót, továbbá Korfun és Cipruson. Az benne a lenyűgöző, hogy
a mediterrán térség bármely szegény pontján megállná a helyét – ha lehetne úgy
szállítani, mint a Casa Laurentianát, Szűz Mária loretói házát. Ez éppen a Murter-szigeten terebélyesedik, a középkorinak tűnő harangláb tövében, a tengertől
száz méterre. Ágrólszakadtak lehettek az építői, pénztelenek a későbbi tulajdonosai: az épületen minden egyszerű, a legapróbb részlete is funkcionális, persze, ha
lennének apróbb részletei, mert amúgy nincsenek. Ajtó, ablak, párkány, lépcső,

12

tiszatáj

falak. Mindössze ennyiből szerveződött tökéletes volta egybe. Könnyű lehetett
Giacomo Ballának, Marasconak, Enrico Prampolininek, Boccioninak, Ballának,
a futurista képeket a nincstelenség és a puritánság alkotta helyettük meg.
A ház udvarán korong alakú, félig feltöltött vizű gumimedencében korpulens
férfi és német madonnányi asszony pancsol. Föléjük hajol a rózsaszín virágaival
dicsekvő, kusza leanderbokor, Dürernél se látszana kecsessége szebben, s e növénynél közönségesebb oleandert el se tudok képzelni. Az udvart amúgy kötélről
alálógó, gusztustalan állagú törölközők, mocskos lepedők és bűzhödő konyharuhák árnyékolják, sikertelenül, mert a hőség fejtetőnél magasabbra csap föl. Az
árnyékot adó féleresz alá húzott sörasztalon mosatlan edény, zöld békalábak, búvárszemüvegek és pipák.
Megrándul a gyomrom, össze is szűkül a gyomorszájam: máris elvették volna
tőlem a házat?
Annyi mindennel megnevezhető valami – egy rovarokat szedegető madárral,
egy viaszbábuval, egy kegyképpel, egy tengerparttal avagy az élményeit leírni
szándékozó íróval, közbenjáró szentekkel, valaminek az óhajtásával s akár a hiánnyal, hogy ebben a mindenségben könnyen elvész az értelmet kereső, képek,
hangok, szavak, ízek, szagok közt avagy a betűkben és mindenféle érzékletekben
kurkászó szemlélődő.
A kávém fémpohárban áll. A fémpohár kettős falú, holland termék, úgy tudom, a Hema áruházban vásárolták. Pihekönnyű, ennek ellenére erős, nem horpad, nem törik, biztonsággal szállítható. S hosszú ideig tartja a belé öntött folyadék hőmérsékletét. A kávém azonban hűlőfélben, hiszen visszaolvasva a szöveget
javítgatom, s nem jut idő a frissítőt meginni. Ha felbukkanok a szöveg lucskos,
mélyvízi világából, s a frissítő után alá-, azaz visszamerülök, az esszé közegében
nehézkes lenne fellelni ismét az úszás, a merülés és a lebegés élvezetét.
A könyv, amelyet olvasni készítettem ki, lapokra esik, mert szétolvad a napon.
Jó lenne azt képzelni, hogy mindattól, ami benne van. Ami a lapjain áll, amiatt.
Egykori barátom írta – most jelent meg e terjedelmes műve, és keresetté vált, felfedezték maguknak az olvasók, magam is köztük, éppen a könyv ünnepén, akit,
hogy megbántott, több, mint tíz éve meg nem keresek. Képzelem, belülről feszítette szét valami a könyvet, talán a hangyabolyként nyüzsgő, apró termetű betűk,
talán az enciklopédikusan összegyűjtött csipkék, karfiolok, flamingók és a fehér
alkoholgőzként vagy illóolajpáraként robbanékony párlata, amelyet magába ivott
a papír. Vagy az Adria lenne az, amely nem engedi a könyv borítóját felcsapni,
hanem napfényt küld, tűhegyeset és pengeéleset és szelet, hogy szétszereljék
a kötetet, kiemeljék a borítójából a belsejét, példázza úgy is azt, ami a példa?
A könyv itt rombolódik meg a szemem előtt. Miként a ház is, amelyben, mert
úgy vélem, tudok, majd élni akarok.
Déli 11-kor azonban már a házban téblábolok. Végtére emiatt érkeztem másodmagammal Tisnóba.

2007. november

13

A malvázia, amelyet csúnya, zöld palackban s söröskupakkal lezártan árulnak
az áruházakban, nem a legolcsóbb bor. Amikor a Rovinj21-et írtam, a pulai félsziget varázslatos kisvárosában, a márványból épített, kecskeólból átalakított
szálláson, sokszor ilyen bort ittam. Meg is feledkeztem erről, amikor Hans Sachs
sok farsangi komédiájának egyikében azt olvastam, hogy Farsang uraság nem
tud eltelni a francia és talján borokkal, s az utóbbiak között mindenekfelett
a malváziait kedveli. Amúgy a tanult német dalnok is szerethette a malvázt, mert
több darabjának borissza hősével is megemlegetteti.
Magam ugyancsak ittam malváziát, nem is keveset: kis segítséggel egy egész
litert, azt gondolom, rám legalább háromnegyed liter jutott. Könnyű bor, az éjszakának se árt. A borivás oka pedig, hogy az ingatlanügynök képtelen volt időben összehozni a találkozót a Magyarországról jöttek és a tulajdonos között.
Ma estére azonban, s ez az öröm jele, rozét vehetek, az édes görögdinnye után
ez az illő bor. A hőségben nem lehet mást, mint gyümölcsöt falni, estére maradhat a száraz, könnyű, beszélgetéshez teremtett bor.
Ehhez képest és a negyven fok ellenére két pohárka szilvapálinkát is elfogyasztottam. Szlavóniait, amely zöldessárga színben ragyog, régi, lúdnyakú
üvegből tölti az elém tolt pohárba a házigazda, s mellé illatos és savanykás almalevet. Ülünk a féleresz alatt, a német madonna és fürdőtársa elillant valahová
a kietlen ház udvarában. Nem indul a beszéd, nem az alku, egymás kóstolgatása
sem, ehhez érkezik a szesz segítségül.
A szlavóniai ember nyolc éve vásárolta az épületet Vjekoslav Kalev örökösétől.
Kalevék 1904-ben építették a hetven négyzetméternyi alapterületű, kétemeletes
kőházat a 360 négyzetméternyi telken. Vastag falú, pici nyílászárókkal ellátott,
zöldre mázolt zsalugáteres, a teteje az egyik végén csapott, a másik végén tűzfalas
tetőzetű, takaros dalmát épület ez, szerény és cifraságoktól mentes. Kalev, mutatja büszkélkedve a ház tulajdonosa, a tenger mögötti második sorban álló,
szomszéd utcácska közeli házában született, s ezt is a szülők építették, s a fiuk itt
élt, amikor tehette. Az ismertebb irodalmárok közé tartozik, bár nem tudja, tanítják-e a verseit az iskolákban. Mindenesetre arra érdemesnek tartották, hogy
a horvát akadémia a tagjai közé válassza, talán numizmatikai ismeretei miatt.
Utóbb fölfedezem, az utcafronton, az emeleti ablak fölötti mészkőtábláról leolvasható az akadémikus poéta neve, de hogy érdemei, avagy a ház tulajdonlása
okán-e, nincs időm kideríteni.
A ház, ahogy ismét és ismét bejárom, akárha egy közép-itáliai festő képének
része lenne. A végtelenségig redukált minden zuga, a széles oromzatú, fényesre
koptatott kőterasz, a szuvas falépcső, a lekerekített élek és a sarkok a mennyezet
és a falak találkozásánál, a tetőtér kör alakú szellőzőnyílása, a kétszárnyú, széles,
ámbár alaposan megromlott pinceajtó előtt, merthogy a tenger felé lejt az út,
a mészkőből faragott vízvető, amelynek az a feladata, hogy zivatarok esetén megakadályozza a csapadék beömlését. Ne a mélyen fekvő, s nyilván ettől hűvös pin-

14

tiszatáj

cébe zúduljon be az eső, s áztassa el a terményt avagy a raktározott holmikat, hanem iramodjon tovább, a tengerig.
A rozé sibeniki készítmény. Száma is van neki: 63895. Sibenik hirtelen vált
egykor fontossá számomra, reneszánsz épületei, különösen székesegyháza miatt,
amelynek építéséhez a veszprémi várkapitány is hozzájárult, a hírnevét mára elvesztő Verancsics Faustus.
Ideje lenne annak, hogy megtörténjen a helycsere. Egykor a szótáríró, harci
gépeket és ejtőernyőt fabrikáló mester, Verancsics költözött át a Balaton-felvidéki városba, most egy veszpréminek: nekem lenne illő ideköltözni, s éppen
azért, mert tisztában van, s kötetet is szerkesztett róla, ki volt Verancsics. Ámbár,
tudom, Verancsics Veszprémet hamarosan elhagyta, s Prágában kötött ki, Rudolf
császár alkimista udvarában, s talán Keplernek segédkezett, így ha az ő kalandos
sorsának fonalát követem, ámbár visszafelé haladva, akkor legvégül abba a városba kell kerülnöm, ahol ő még Sibenik előtt tartózkodott. Talán a Kornati-szigetcsoport Murteréhez nagyon közel eső Prvic-szigetre, ahol vidéki háza állt? Talán Rómába? Talán Velencébe?
Számomra mindegy, állok a sorsom elé. Meg kell keresnem az engem legpontosabban elfogadó helyszínt.
A bort, amelyet erre a napra vásároltam, nem tárolták megfelelően, a színe
rozsdássá fakult, az állaga megtört. Nem figyeltem az üzletben, megtévesztett,
hogy a bolt légkondicionált. Éjjelre nyilván lekapcsolják az árudai hűtést, s a palackokban megmelegszik s elromlik az ital. Lassan elpattanó buborékok ülnek ki
a pohárba töltött folyadék tetejére és karimájára, ráadásul a gyöngyök eltérő
nagyságúak. Sejthettem volna előre, ha másból nem, hogy ennek a palacknak
a száját is söröskupak koronázza. Nincs mit tenni, dohogok, a dalmát borkultúra
tönkrement, azaz alkalmazkodott a modernkori vándor népek igénytelenségéhez.
S a csillagfényes éjszakában nekivágok a falu útjainak.
Az egykori halászfalu a sötétben visszaszökött a nyaralóhelyre, és most hol
egy zsákutca végén, hol a felnyíló tekintetű ablakok kávájára telepedve a régi
formájúvá rendezgeti magát. Zilált ugyan, mert a lapos tetőcserepek és kőlapok
helyén sablonnal formázott betoncserepeket talál, s azokat mégsem bonthatja el,
az egykor szárazon emelt kőfalak réseit cement tölti ki, s a földszinti szobákban
butikok, pizzériák, halászhálókkal teleaggatott kocsmák, játéktermek és bárok
működnek, megmosolyogtató módon mind nyomorúságos és becsvágy nélküli.
Ahová nem jut villanyfény, a keskeny átjárókba, az összevissza épített házak közén kanyargó sikátorokba, az öles kőkerítések fülkéibe, a nehéz illatú fügefabokrok közelébe, ott érzékelem, ezen a településen emberek is élnek, nem csak izgatottságuktól nagyhangú, kigyúrt izmaikat megfeszített, zsákmányukra váró átutazók.
A híd előtti négyszegletes, ennyiben délszakias tér, benne autóparkoló. Baloldalon kellemes palotácska, máshol múlt századi, szocialista betonból öntött

2007. november

15

házak. A közök, lépcsők és gyilokjárók közül a templomhoz vezetőt választom ki,
virágüzlet jelöli a torkolatát. Néhány lépés után körülölel a helyi csend, macska
nyávog, alt hangon lamentál valaki, vélem, árkos szemgödrű nő egy ismeretlen
némának, családi vacsoránál egybegyűltek csörgetik az evőeszközt, és némelykor
felkiabál egy magából kivetkezett kabóca. Nincs senki más kabóca, aki folytatná
a ricsajt, hát szüntelen megszégyenül, de ezt a szégyent se viseli el sokáig, mert
újra harsog. Távolban mobiltelefonok kórusa. Borszag ragadja meg az orromat
s vezet be az elhanyagolt külsejű ház kimérésébe. Az épület közepén kocka alakú,
ezért magas terem, olyan megtermett, hogy a felső lakószintből is magának követel egy jókora darabot. Galéria fut körbe ott, rácsain ruhák lógnak. A falon régi
fényképekről készült másolatok, naptárból vágták ki mindegyiket. A ház két bora
között, mint bűnt elkövetők közül a tanú, választhatok, a hordószagú vörös és
a penészízű rosé egyike se vonz. Nincs lehetőségem a menekülésre.
A fényképek a híd környékén készültek, az ezerkilencszáztízes–húszas–harmincas években. A híd vasszerkezetű, s ha el akartak úszni alatta a vízi járművek,
leemelték és a negyedkörben futó sínen elforgatták s keresztbe állították. Délután, öt felé, amikor szokásosan felhúzzák a hidat, tapasztalom, ez az ügybuzgalom mind a mai napig megmaradt, függőlegesen áll a parton. Csupasz árbocú
hajók vonultak alatta, lelki szemeimmel látom, miként csap le rájuk a híd kalapácsfeje, s mint szöget, hogyan veri, sulykolja mindegyiket bele a tengerfenékbe.
A híd csinos volt, inkább játékszerű, mint ipari forma, manapság is látható hozzá
hasonló az elhagyott hegyi szerpentinek völgyet átvágó szakaszain, vagy gyors
folyású víznek patakvágata fölött. A fényképek tanúsítják, a főtér helyén házak
emelkedtek, emeletes volt mind, a tetők alatt lakótérrel. A bormérő asszonyság
férje, a Hruscsov-képű öregember, egykori tűzoltó a képek rejtélyeit magyarázza.
A hídra bomba hullt, s a szétporladt, szerteszaggatott házak helyét soha többé
nem akarták beépíteni. A tértől azonnal jobbra, abban az épületben, ahol a posta
működik, s ahol, eddig úgy véltem, valami községi elöljáróság fontoskodhatott,
a börtön állt. Zadartól Sibenikig ide zárták az elítélt bűnözők valamennyiét.
A karcer kerítése a tengerpartra futott – ahol ma a hullámoktól gyakran vizes,
keskeny betonút kanyarog. A tenger látványát a börtönlakók elől elfalazták.
A templom harangtornya alapján igyekszem a valóságban is föllelni helyszínt.
A Tudjman-tér terebélyes házát sejtem a hajdani börtönnek, ami ugyan mostanság üresen kong, de leginkább hasonlít az emlékezetem képéhez. Meglehet, a raboknak nem látom a helyét, mígnem bekukkantok a hátsó udvarra, ahol szeneskamra- vagy húsfüstölő-szerűen állnak egymás mellett a celláknak tűnő lukak.
A cellasor háta magas kőfal, az az utca fut a tövében, amelynek házai egyikében
Kalev született. A szülői ház és a fiú számára készült épület szinte azonos kinézetű. Más, hasonló korú házak is olyasfélék; éjszaka, ha betérnék, vélhetném,
nincs köztük különbség.

16

tiszatáj

A híd alatt, a vízben három reflektor világítja meg a tenger üvegzöld mélyét.
Rákász evez a csónakján, s reflektor felett halad el. A víz rebbenékeny halrajoktól
zsúfolt. A Murter-sziget neve honnan ered? S Tisnóé?
Az átelleni parton folytatom a helyszín azonosítását. A főtér és a Tudjman-tér
között, a parton hat-nyolc épület, mindenféle gyors gazdagodás reményében öszszetákolt vendéglő üzemel bennük, egytől egyig érdektelenek.
S végül egy cseh búvár műanyagszékes ivoldájában telepszem le, az akadémikus-költő háza tövében, tekintetemmel kóstálom az épületet, előnyeit és hátrányait latolgatom. A vinkovaci tulajdonos slaggal locsolja az utat, s hogy fölismer,
máris behív. Állatorvos a szakmája, de fényképészetből tartja el a családját.
S debitet, fehér, száraz és ízes bort ad, sok-sok jéggel, s éjfél is elmúlik, mire búcsúzok.
A kempingi hangyák tömege szállítómunkára vállalkozott. A fenyő- és a fűmagokat hordják egybe, valahová a földalatti üregükbe, a helyét, de még csak
a bejáratát sem vagyok képes egyelőre fölfedezni. A fenyőmagot úgy emelik föl,
hogy a repítő képlet ne sérüljön: a gyufafejnyi, raktárba hordott táplálékon virágszirom nagyságú vitorla mered, s ez szitakötőszárnyként billeg minden hangya
hátán. Ilyen égnek meredő félszárnyú hangyától, lekerekített peremű törpe hajóvitorláktól hullámzik a sátor előtti föld, bár köztük néhány fűmag toklászát dárdaként cipelő jószág is felbukkan. Mit sem törődnek a közéjük taposó emberekkel.
A lakókocsit és két sátrat lakó német nagycsalád pedig reggeltől kezdve hurcolkodik. A szomszédok voltak, itt váltak néhány napra bejáratossá az életemnek
abba a darabjába, amely a sátortáborhoz kötődik. Éjjel hallhatták a szuszogásomat, miként én is az övékét. Hangosak, mint mindig, piros és katonazöld ruhába
öltözöttek amúgy, megszokhattam, s műanyag, stoplis, emelt talpú a cipőjük,
egytől-egyig klaffognak. Több, mint egy napjukba kerül, hogy felszedjék és becsomagolják a holmijukat. Este kezdik el, s a következő este még tart a pakolás.
A motorcsónakjukat fölemelik a trailerre, elszörnyedve látom, hét-nyolc méter
hosszú, a sztrádán különösen irtóznék tőlük. A mikrobuszuk is előáll, amelynek
hátuljára hat kerékpárt erősít a felváltva böfögő, köpködő, fingó úr. A mikrobusz
extra hosszú, az apa vezeti majd, bár nem tudom, mit fog szólni, hogy vezetés
közben nem nézheti a televízióját, amelyet a vezetőülés mellé, az anyósülésbe
helyezett. A lakókocsiban fog utazni, látom, a két kamaszfiú, a hozzájuk tartozó
két csuhészőke leányka, meg az anyjuk. Este, amikorra elindulnak, úgy hallom,
Pula irányába veszik az útjukat, eszerint csupán máshová telepítik magukat és az
ülőgarnitúrával telepakolt tengeri járművüket.
Murter négy falva is bemutatja végül magát: olajfák és a hajózás emlékei,
s persze az öböl, ahol fürödni lehet és kell is. Szép, lekerekített vízpart, minden
oldalról hullámokhoz hasaló, lapos kövek, amelyek vizet szürcsölve napoznak. Az
egykori olajfákból maradt, ugyan tőből lemetszett törzsek, de az újulatuk ember-

2007. november

17

nyi magas. A kivágott s utóbb ismét művelés alá vont ligetek fölé nőttek a fenyvek. Azok se nagykorúak még, de termetesebbek az olajnál. Tegnap a fényképeken meghökkenve tapasztaltam, hogy ez a sziget száz éve kopár volt, az olajfákon
túl nem nőtt rajta semmi fásszárú növény. A falvak lakói pedig a Kornati-szigetcsoport sok-sok lakatlan szigetén birkákat tartottak, fákat neveltek és halásztak.
Ünnepnapokon feljártak a dombok tetején álló templomokba, imádkozni. Tisnóban négy templom is áll, azok közül csak kettő a parton, kettő a magaslaton.
A kegytemplomhoz vezető széles lépcsősoron most nincs tömeg. Legutóbb,
éppen búcsújárás idején, nem lehetett találni egyetlen talpalatnyi szabad helyet
sem. Ünneplőbe öltözött falusi emberek, iparosok, halászok kapaszkodtak fölfelé
a templomhoz, sokan térden csúsztak, s lépcsőfokonként elmondtak el egy-egy
imát. A hosszú, meredek lépcső két oldalán széles sávban lebetonozták az erdőt,
arra a dimbes-dombos felületre is kirajzottak az emberek, s magukba temetkezve
meditáltak, illetve imádkoztak. A tömeget most számomra az üres lépcsősor és az
azt szegélyező kopár part jelképezi. Teljes testi valóságomban állok itt, és mégis,
mintha máshol lennék, ezért mindenféle praktikákba kezdek, hogy magamat,
mint hálóval halat, befogjam.
Tiziano szentképén két alak vehető szemügyre. Mária állva, köpenyben fogadja az elé térdelő pásztorlány hódolatát. A Szentanya köpenye kívülről a világmindenség színét viseli, ezért kék, belül pedig a karitász értelmét közvetítve
piros. A jelenet a derűs kék ég alatt, a szabadban játszódik, a háttérben egy fa,
s egy kisváros tornyai, házai. A térdelő, kendővel bekötött hajú ifjú lány mezítlábas, s ennek nincs értelme. El nem tudom képzelni, miért van csupaszon az
a végtag – itt, ezen a talajon így nem lépkedhet senki.
A dombos háttérből azonban megértem, hogy a múlt század eleji fényképek
tanúsága szerint miért volt a kép készülte idején s egy évszázada is kopár a sziget,
olyannyira, hogy minden foltjában látom a sovány karszt kiálló bordáit. A birkatenyésztés tette tönkre a növényvilágot, hiszen a murteri pásztorok kivágták a fákat és felégették a bokrosokat, hogy azokon is fű nőjön állatállományuk számára.
Állítólag a kisebb szigeteken a nyájakat egész évben magukra lehetett hagyni,
a nagyobbakon se kellett folytonosan felügyelni, hiszen a karámok, amelyek a mai
napig úgy néznek ki, mintha a szigetre egy óriás ráterítette volna óriási hálóját,
amelynek hálózsinege van, hogy két-három méteres kőfalból áll, a nyájakat egybekerítették. A murteri pásztor egyszerre halász is, paraszt is, kereskedő is. A kőből rakott karámfalakon és a birkák nélkül árválkodó egykori karámokban élnek
most a fenyők, amelyeket szüntelen leifjoncozok, s az olajfák, amelyek ugyan évezredesek, de a kecskerágás nyomait még így, harminc-negyven évvel utóbb is
magukon viselik, és csak óvatosan eregetnek ki csonkra maradt magukból friss
hajtásokat.
El nem tudom képzelni, kik rendelték meg az olajfestményt, a régiek, a tijesnóiak-e, vagy a Zadar és Sibenik között lakó földbirtokos nemesek, akik elmerész-

18

tiszatáj

kedtek az Adria másik partjára is, Velencébe, Ravennába, sőt be Ferrarába és Firenzébe (amint onnan is jöttek ide, Vasari például a dubrovniki városkapu szépségét is megdicsérte). Tijesnóban gazdálkodtak: Tiziano pásztorlányának talpa
ugyanis nem kérges, de még csak nem is koszos. Ez a figura, de nem merném
a kegyhelyen hangosan kimondani a gondolatomat, sosem őrzött birkát, látom
a lábikráján, látom a lábfején és a talpán. Alakja, szenvedelme inkább a reneszánsz női misztikusaira hajaz, a maga fehér pruszlikjában, lábközépig lelógó, rózsaszínes ruhájában, csodára nyitott szemével.
A színhely azonban ismerős: a saját helyszínem. Kétségtelenül tisnói.
A fenyő a teljes éjszakán keresztül dobálja magáról száraz, kettős tűit. Reggel
frissen hullt fenyőmagvakkal foglalatoskodnak, hogy előszivárog a horizont
egyetlen piros foltjából a fény, a hangyák, s a sok szitakötőszárny-nagy vitorlát az
égnek meresztve hurcolják a termés ezreit különböző kőlapok alá. Nem egyetlen
bolyuk van, hanem sok-sok kamrájuk. A szél megéled, de nem keletről, ahonnan
érkezik a fény, hanem délről, a tengerről fut elő, s máris igyekszik tovább, elhagyja a szigetet, el a tenger belső öblét, s a szárazföldön, a hegynek felfelé kapaszkodva homályos foltokat kever az eddig áttetsző kék égboltra. Amint a szigetnek, a falunak, az utcának, ahol a ház áll, s a fának, amely rózsaszín virágokkal
virágzik, a szélnek is van neve.

2007. november

19

CSIKI LÁSZLÓ

Hagyaték
Legyél te nálam betegebb!
Amíg ápollak, megleszek.
Minek? Talán a velem teljes semminek.
Te itt maradj! Kellesz.
Ne hidd, hogy a világ nélküled ellesz.
Utálhatod, úgyis a tiéd.
Amúgy mintha magától kellenék.
Mintha kelletné magát körülötted,
és akár egy furcsa, istenes ötlet
ott leszek majd benne én,
örvényes habja közepén,
abban az agyagsárga habban,
tudatosan öntudatlan.
Akkor gondolj reám ott,
de csak amikor a többit elfeledted.
A semmiben én leszek a legszebb.

20

tiszatáj

Ének
R. Magdinak

lelenc kisleányom
a nap ott kel ahol mi
és a fájdalom
ma egy fehér madár ül
az összes fekete ágon
és próbál szólni szólni

2007. november

21

ACZÉL G ÉZA

kontrafagott
nagyanyjáékhoz elment a babám kis márkagyanús bőröndjét húzta
mint egy francia lány a hatvanas évek könnyed filmjeiben maga után
atyja morog idegeiben újabban már a csönd is dühítő a zsarnokság
alattomos pókhálójában alig lézeng üdítő elem s miközben a délelőtti
laza munkát kell tekernem tele a fejem olcsó krimi változattal hová
ha gyarlón bele is kúszik tálalásként lecsurgó adaggal a zsibongó
petrezselymes vajban felcsillanó újkrumpli bája akár egy meditációt
zaklató nagy rumli dús körömpörkölttel és a maradék szafttal csak
megalázó ez a magány tűzdeli gazdagon a feszültség miként kecmereg
majd le arról a balkáni vonatról ez a pszichésen törékeny leány jó-e
a város van-e ki várja ám mielőtt a düh fölérne a virtuális kálváriára
lenyugszunk akár a szedálozottak hisz annak is van értelme hogy a kis
fruska épp nem a wördömön kopogtat belehajolva órákig a titokzatos
csetelésbe minek még a végén zavaros blogírás lesz a vége a kifáradt
elme aktívan zakatoló öncsalása ám most ne érkezzünk erre a különös
megelégedéssel szuszogó lepusztult állomásra mert vágyainkban nem
közlekednek a vonatok csak lánykám hűlt helye az ok hogy majdnem
versre fakadok azaz alig komponált elégiára mert mindennek megvan
a kiszenvedett ára minden percet átszínez a lét varázsa most például
enyém a gépem a forróságban boltba tántorgott kedvetlen feleségem
a kereszthuzat és az unalom hideg sörökkel fölstilizálva ráhajt valami
alig kívánt lírai lapályra melyben aztán senki nem kocog a mindenség
felől senkinek sincs bősz hősi halottja kilúgozott érdemekkel legfeljebb
a konyha nyolcadikról eláztatott mennyezete érdes s a zsigeri etikát is
fölfoghatjuk hülyítő mesének melyen egy nagy utolsót lovagolnak még
a tegnapi ászok de mielőtt a jámbor a nagy globális cinizmusra rászok
megrendülten csak nyel egy nagyot olcsó poénok nélkül szűken várja
a holnapot lírát gerjesztő kis kofferével haza a babát lehetőleg még ideát

22

tiszatáj

KOLLÁR ÁRPÁD

Táblakép 1480
a telkibányai oltár mestere váratlanul
nem rejti redőkkel a megfeszített ágyékát.
az áttetsző szövetet pusztán néhány
fénylő vonás jelöli,
a felfedett bőrt, a ritkás szőrzetet így
nem hagyja nyugton a pásztázó tekintet.
a teremtő szerv szemérmesen csonka
mégis, bevégezetlen,
mint a megváltás az ábrázolt pillanatban.
még minden lehetséges. a teremtés véres
mérleghintája épp nyugvópontra ért.
konvencionális gyász és pestises irónia.
lázár döglött húsa mindenesetre
most nem rohad tovább.

Hajnali Részegész
akkor hirtelen rázuhant a hold,
és átdöfte halszemét a teste,
nyomában kásás lámpafény loholt,
a függönyt hiába is kereste,

2007. november

23
forgott csak az átizzadt ágyban,
dőlt be a részeg fény az ablakon,
mért nem raktak redőnyt, a picsába,
horkolhatna rég ahelyett vakon,
hogy arra gondol, gondolni kéne
valami szépre, s megírni agyon,
olyasmit, hogy a lét, hogy a fények
amit gondol az ember olyankor,
ha még az agy aludni nem képes,
pedig jó volna, s kap egy rohamot,
és néz ki, hogy mi a kurva élet,
az égen betelt már megint a hold,
vagyis, bocsánat, bál van hajnalig,
aztán végre mégis nagyot ásít –
a szív, végtelen, azúr… valami
lélek… na, csókolom kosztolányit!

Magyarázatok Enkidu számára
bőr alá költözik néha egy állat,
felfal ott mindent, amit találhat,
roppan a tested, a roskatag oltár
– nem lehetsz többet az, aki voltál.
egy állat bőr alá költözöl néha,
herseg a test, megduzzad a véna,
falod a semmit, a tűnő teremtést
– soha se voltál, aki lehetnél.

24

tiszatáj

Jónás rimája
belógatott pár csalit az élet,
horog csipkézi már az ajkaim –
beszoptam jól az összeset szépen,
csaliként lógok rajtuk magam is.
bűzös halbélbe rekedt a világ,
hánykolódik gyomorsav tengeren,
a menny belőle nap mint nap kirág
angyal foggal, filézett szeletet.
nem hív a főnök, kéne a balhé,
odvas halszájon ki nem böffenek,
s híg a konyha, jut, marad is hallé –
oldj hát magadba zsíros pöfeteg.
oldódjak, ha semmit fel oldok,
s nem kötök, ha a madzag megremeg,
elleszünk így, folt hátán a foltok,
emésztem őt – ő emészt engemet.

2007. november

25

BÁGER GUSZTÁV

A dal fordulata
Ma megmozdult bennem a dal,
rugdos, hogy dobolni akar.
Úgy döntöttem, hogy kihordom,
lesz annyi a manna, hormon.
Régieknek talán rossz lesz,
megjelenik egy új hostess.
Szendviccsel várják örökkön,
hogy (…) tejfoga lötyögjön.
Sajtók bármit is közölnek:
„jobb szolgáltatást a köznek!”
Pedig igét nem tud, nem oszt:
zsörtölődik, hogy rossz a koszt.

Politikusokhoz
1.
Éjjel harangokat vernek félre,
Töltött ökölbe feszültség szorul.
Az „igaz”: nálatok – nekünk hit marad:
Győztes V-betűk, veszettül csápolunk.
Megmondjátok, de jól soha.
Megbántva bántok el velünk.
Fogak közt szűrt „örökké”: „jelenleg”, „még”.
Forgandó Kerék esélyek helyett.

26

tiszatáj
2.
Művelődési házak büféjében,
Hűs pincékben nagyon kínálták,
Tátongó tárca is serkentett –
Mégse fogyott a Helyi Rettenetes.

Kétszer négysávos, rohanó
Úton átmenni lehetetlen –
Én az út egyik oldalára születtem,
Ti a másikon jártok untalan.

Iráni magyar szimbólum
M ŰTÉTI OPUS

Médiahír:
Egy 29 éves iráni, halántéknál
összenőtt sziámi ikerpáron,
határozott kérésükre
szétválasztási műtétet
végeztek el Szingapurban.
Mind a két lány belehalt.

Összenőtt szilvákként egyszerre ringtak.
Fölöttük az ernyő pontosan védett.
Beértek: jutalmuk önálló halál.

2007. november

27

Igekötők bálja
az úticéltól
mindenki ki
a horizonton
mindenhol be
(borul)
nyugágyában
mindenki ki
a kapitánynak
mindenki be
(olvas)
földet látni
mindenki ki
a vihar elől
mindenki be
(tekint)
kabinjában
mindenki ki
a fedélzeten
mindenki be
(lélegzik)
testükből
a félelem ki
lelkükbe
a megnyugvás be
(hajózik)

28

tiszatáj

Tandori-szedő
Nem madárfej –
bárányfelhő tojáshabja
hűtött alkonyi égen
Nem madárszem –
csak közelítő autó
körbefutó fénye
Nem madárláb –
fehér bodza tenyerét
villás ág emeli
Nem madárszárny –
leveses tálakban
petrezselyem árnya
Nem két tojás –
párban fekvő kiskanál
homorított tükre
Nem lóverseny –
erősebb a Lét!
Isten áldja a zsokét.

2007. november

29

MÁTÉ-T ÓTH ANDRÁS

Fekete hegy
I.
Ilija nem tudott tiszta szívvel örülni a háború végének, mert éppen azon az őszön
veszítette el feleségét. Harminc évet élt együtt ezzel az ortodox asszonnyal. Egy
fiuk született. Dolgos, egyszerű életet éltek. Ilija asztalos volt, de értett az ácsmunkához is. Az asszony egy darabig az Ulcinj áruházban volt eladó, de amikor
a gyerek elvégezte az iskolát, szívesen hagyta abba a napi utazgatást. Inkább
vettek néhány kecskét, birkát, szárnyasokat, meg berendeztek egy méhészetet is.
Az arnesi vásárban könnyen el tudtak adni mindent. Ilija még apjától örökölt egy
kis házikót Ostros fölött a hegyekben. Amikor ő volt fiatal, onnan szállították le
a köveket a vladimiri ház építéséhez. A hegyi házikó azért kellett, hogy a napokon
át tartó kőfejtés idején legyen hol aludni. Az öreg Ilija nem igen szeretett lejárni
ebből a házból, ott fent volt az otthona. Csak Isten tudta, hogy miből tudott megélni. A gyászév letelte után Ilija elhatározta, hogy felköltözik, legalább erre
a nyárra a hegyi házikóba. Nem volt otthon maradása. Minden Milijanára emlékeztette: a bútorok, amiket együtt állítottak össze, a birkaszőr takarók illata, és az
a kis Pantokrátor ikon is, amely jól megfért az ágyuk fölött, a szúra tábla mellett.
Végül is egy az Isten, mondogatta Ilija, amikor a barátai néha az orra alá dörgölték, hogy keresztény asszonyt vett feleségül. Nem sokat törődött a csomagolással.
És inkább több szerszámot rakott bele utazóládájába, mint ruhát. Végül levette
a falról az arab nyelvű táblácskát, és bár nem tudta elolvasni a cirkalmas betűkkel
festett szöveget, mégis beletette utazótáskájába. Az ikont a falon hagyta. A nagy
szemű istenarc úgyis beleégett már emlékezetébe. Busszal ment Arnes-ig. Ott egy
ismerőstől öszvért kért, mert a hegyi utakon mással lehetetlen közlekedni. Egy
tea után elindultak békés kettesben. Még nem volt dél, de a nyári nap hevesen
tűzött. Ilijának sokszor le kellett vennie csakmáját, hogy megtörölje izzadt
homlokát. Ostros-ig úgy két óra az út. Nemigen álltak meg pihenni. Jobbról lassan föltűnt a skodrai tó. Tiszta időben át lehetett látni Albániába, a tó túloldalán
húzódó hegyekre. Fiatalabb korában át-átjárt motorjával egészen Skodráig, ismerte ezeket az utakat, az itteniek jellegzetes arcát, öltözékét. Nem volt érzelmes
fajta, de tekintete meg-megpihent ezen a tájon. Egyre erőteljesebben gondolta,
hogy jól döntött ezzel a fölköltözéssel. Az öszvér baktatott alatta, nem sürgette.
Ha nem a tájat nézte, akkor az állat két füle között az útra meredt. Az öszvér

30

tiszatáj

ugyan pontosan érzi a biztos utat, de azért nem árt figyelni. Errefelé száz métert
is, vagy még többet lehet zuhanni, ha valaki elvéti a lépést. Ostrosba érve megpihentek. Ilija megetette és megitatta az állatot, levetette róla a málhát. Maga
csak egy meggylepényt fogyasztott, fanyar ízű sajttal, és vörösbort ivott egy jó
pohárral. Nekitámasztotta hátát egy nagy fának, amely elé a kis fogadó tulajdonosa kényelmes padot ácsolt. Érezte, hogy nagyon elfáradt. Csodálkozott is rajta.
Hányszor tette meg ezt az utat öszvérrel vagy szekérrel, amikor még a köveket
hordták. Kisgyermekként végig szaladgált. Néha egy-egy követ behajított a mélységbe, vagy belefeledkezett a ritkás szamócásba. De most nyomkodta térdét,
megnyitotta ingjét, és erővel vett nagy levegőket. Kissé el is nyomta az álom.
Nagy dudálásra riadt fel, mert az öszvér bebandukolt a keskeny út közepére, és
egy autó sehogyan sem tudta kikerülni. A sofőr dühösen dudált, de aztán meglátta a feltápászkodó Iliját, és megbékélten intett neki, hogy vezesse el az útról az
állatot. Ilija felmálházott és elindult a meredek szakasz fölé. Már nem ült fel,
mert tudta, hogy az állatnak elég lesz a málhát fölcipelnie. Tört egy ágat az út
menti cserjéről, és azzal noszogatta az öszvért. Nem is azért, mintha e nélkül nem
baktatott volna, hanem csak a kapcsolat miatt. A kaptató egyre meredekebben
húzott fölfelé a hegyre. Néha az öszvérnek is meg-megcsúszott a lába, tartani
kellett rajta a málhát, hogy el ne dőljön. Jó erős szél fújt a tó felől, Ilijának mégis
egyre többször kellett megállnia. Kevés volt a levegője és köhögni kezdett. Fiatal
kora óta dohányzott. A helyiek erős cigarettáját szívta, és csak az asszonya temetése napján tette le. Azért csak kapaszkodott feljebb és feljebb. Néha a kelleténél
nagyobbat suhintott az állatra, mintha vele saját magát is nógatni akarná. Végre
föltűnt a házikó, melyet derékmagasságig emelt kőkerítés vett körül. Ilija nem
tudta, mi szükség lehetett erre a kerítésre, hiszen az egész hegyen senki más nem
lakott. Errefelé a tulajdoni határok teljesen értelmetlenek. Talán a nagyapja
kecskéit kellett a fallal a ház körül tartani? Ezt már nem lehet kideríteni. Minden
esetre, amikor elért a kerítésre, szinte rárogyott. Ha meg nem kapaszkodott
volna benne, talán még a földre zuhant volna. Csak most érzete igazán, hogy teljesen kimerítette ez a kicsivel több, mint egy órás út. A házig tartó 20–25 méter
megtételéhez minden maradék energiáját össze kellett gyűjtenie. Lerogyott az árnyékos oldalon. Arra sem volt ereje, hogy az öszvért megszabadítsa terhétől. De
az nem látszott türelmetlennek. Mintha megérezte volna útitársának végtelen
gyöngeségét. Így aztán maga is behúzódott a ház melletti egyetlen kis fa árnyékába, és földig horgasztott fejjel kotorászott a sziklák közti gyér növényzetben.
Ilija csak ült összeesve, zihálása szűnni nem akart. Semmi nem jutott eszébe.
Csak egy általános, kellemetlen érzés tört rá.
Így megöregedtem volna? – kérdezte magától. Ránézett a jobb keze fejére, és
hosszan mustrálgatta rajta a ráncokat, meg azt a sebhelyet, amit még a műhelyben szerzett egy óvatlan mozdulattal. Csupa ránc a másik keze is, amit szintén
megmustrált. Lassan kibontotta ingét, levette a cipőjét, kicsit masszírozta a lába

2007. november

31

fejét, majd nagy nehezen erőt vett magán, és föltápászkodott. A falat támogatva
megindult az öszvér felé, amely előzékenyen szintén tett néhány lépést őfelé. Ilija
lemálházott, majd kinyitotta a ház ajtaját, és belépett. Az egyetlen szobácskában
majdnem sötét volt. Csak a zsalugáterek résein beszűrődött világosságon keresztül lehetett szemügyre venni a szegényes, de praktikus bútorokat. Gyerekkorából sokkal nagyobbakra emlékezett. Most az asztal csak térdéig ért, és az
egyetlen szekrényre is kényelmesen rákönyökölhetett. Végigjáratta szemét a falakon, a néhány szőnyegen, majd kitámasztotta az egyetlen ablak zsalugátereit.
Az egyik szárnyat tudta is rögzíteni, de a másik zsaluja hiányzott.
Ezt majd meg kell csinálnom! – gondolta Ilija, különben a szél folyamatosan
csapkodni fogja. Behozta az útiládát is, és a többi holmit. Néhány gallyból kis tüzet rakott, a nyitott tűzhelyen, kulacsából vizet töltött a réz kávéfőzőre, és készített magának egy jó erős kávét. Majd ettől erőre kapok – gondolta. Ismét kiült
a ház mellé, az árnyékba. Nekidőlt a falnak, és a kávét kortyolgatva, tekintete
a messzeségbe révedt.
Hát itt lennék! – dörmögte maga elé. Lassan, magában sorolni kezdte, hogy
mi mindent kell elvégeznie, hogy megteremtse a minimálisan szükséges komfortot ezen a kies helyen. De vízért majd csak holnap megyek le a kúthoz. Mára
már sok lenne, még egyszer felkapaszkodni ezen a meredeken.
II.
Nikola a temetés óta először jött haza Kanadából, ahova az első háború elől menekült át számos barátjához, ismerőséhez hasonlóan. Nem féltek a katonai szolgálattól, és a háború veszélyeitől sem. De a szerb Milosevič háborúját nem tartották saját ügyüknek. Most, hogy Crna Gora független lett, ezek a közben meglett férfiak részben hazatelepültek, részben befektetőket szerveztek lendületesen
épülő hazájuk számára. Nikolát értesítette apja a hegyre költözési tervéről, hagyományos postai levélben. Így a fiú következő útját úgy tervezte, hogy apját is
meglátogatja, a családi történetekből ismert hegyi házikóban. A podgoricai reptérről Barig vonattal jött, ott pedig autót bérelt, mert nem akarta függővé tenni
tartózkodását a ritkásan közlekedő helyi buszjáratoktól. A közepes méretű, úgy
négy éves Mercedes könnyedén haladt a kacskaringós utakon. Elhagyta Stari
Bart, majd jobb felől a legendás, homokos strandokat, Ulcinj után balra vette
útját Vladimir felé. Crna Gorában a vagyoni helyzetet nem azzal lehet megsaccolni, kinek milyen márkájú autója van, hanem azzal, hogy hány éves a Mercedes-e vagy a BMW-je. Nikola adott arra, hogy ha itthon van, lássák sikereit, és ne
tartsák akárkinek. Nemcsak az üzleti tárgyalások miatt volt ez fontos számára.
Szülei az ulcinji gimnáziumba íratták be, ahol akkoriban az osztályban alig volt
még muzulmán gyermek. Nikolát gyakran kicsúfolták osztálytársai, hogy nem
tudja a legismertebb ortodox ünnepeket és imádságokat. A gyermek hiába pa-

32

tiszatáj

naszkodott odahaza szüleinek, különösen anyjának, hogy szeretne másik iskolába járni, anyja mindig azzal csitította, meglátod, jobb lesz ez így. Egyszer még
hálás leszel nekem.
Miközben Nikola élvezettel futtatta rangot jelentő autóját a Vladimir felé tartó
kanyargós szakaszon, egyfajta elégedettség vett rajta erőt. Ahogyan nézegette
a feltárulkozó zord hegyoldalakat, szinte nedvesség nélkül élő halványzöld hegyi
bozótokat, lelkében régóta áhított nyugalom kezdett szétáradni. Tavaly nemcsak
anyját veszítette el, hanem francia-kanadai felesége is elhagyta. Mindkét veszteség váratlanul érte. Anyja egészséges volt, semmi jelét nem lehetett látni az észrevétlenül emésztő kórnak. Janette pedig, a felesége, egyszer csak a fejéhez
vágta, hogy soha nem fogja megérteni őt, ő pedig nem egyszemélyes háremhölgy
akar lenni, hanem igazi társ, a kapcsolatra azonban ez a balkáni fiú sohasem lesz
képes. Szavaiban nem volt igazi harag, nem is akarta Nikolát megbántani, inkább
a már megtalált másik társ miatti biztonság sugárzott belőle. Nikola nem könynyen emésztette meg a dolgot. A rászórt elvárásokat most sem érezte testre szabottnak. Minthogy azonban gyermekük nem volt, közös megegyezéssel, hamar el
is váltak. Az elmúlt évben Nikola nem tudott teljesen fölszabadulni, és az adódó
új kapcsolatok elől is inkább bezárkózott. Valahogy nem tartotta alkalmasnak
magát arra, hogy választott második hazájában valakivel szorosabbra fűzzön
szálakat. Inkább a munkájába vetette bele magát, amiből szerencsére akadt bőven. Legalább függetlenül szervezhetem balkáni útjaimat, nyugtatta magát. De
azt a belső kiegyensúlyozottságot, ami a megfelelő helyen élő embert jellemzi, azt
egy időre elveszítette. Ezeken a kanyargós utakon viszont, amint letekintett
a mélységekbe, és a távolban fölfedezett egy-két magányos hegyi házikót, itt otthon
kezdte magát érezni. Néha apja felvitte a hegyi házikóhoz, de Nikola inkább csak
arra emlékezett e hegyi utakból, hogy apja egész végig hallgatagon nézelődött,
ő meg sohasem talált egyetlen egy játszótársat sem. Az ostrosi elágazásnál leállította az autót, és kiszállt. Már kicsit elülte magát. Hiába nem hosszú az út Bartól,
de a sok teherautó miatt nem lehet elég jó ütemben haladni. Innen gyalog kell
menni, emlékezett. Kivette a hátsó ülésről az apjának hozott whiskyt, meg egy
különleges minőségű hegyi csákányt, amit az olyan terepek megmunkálására
fejlesztettek ki Kanadában, mint ez az itteni. Majd jó lesz az öregnek, ha nagyon
belelendülne az építkezésbe. Nekivágott a meredeknek. Örült, hogy nem az utcai
cipőjét vette fel, mert abban biztosan kibicsaklott volna a bokája ezeken a sziklás
ösvényeken. Az idegen itt soha nem tudhatja, hogy ahová lép, az a szikladarab
elbírja-e, vagy rögtön kimozdul, és legurul a mélybe. Amint a fiú haladt feljebb és
feljebb, úgy érezte, egyre inkább belesimul ebbe a tájba. Pedig járt ő Kanada hegyein, nem is keveset. Janette-tel együtt legkedvesebb közös időtöltésük a sziklamászás volt, az északi tavak, és a gyors folyású patakok meghódítása. De itt
minden egészen más. A forrón sütő nap szinte elolvasztja a sziklákat. Az ég olyan
mély kék, mintha maga lenne a mennyekbe emelt Adria. Nikola meg-megállt rö-

2007. november

33

vid időkre ezen a meredeken. Nem mintha pihenőre lett volna szüksége, hanem
hogy újra és újra visszanézhessen, és mindig új szögből vehesse szemügyre a nagy
tavat, a szembe húzódó hegygerincet, és a távolban épp hogy kivehető halvány
albán falucskákat. Az utolsó kanyarnál, ami után már feltűnik majd a ház, Nikola
valami csapódás zajára lett figyelmes. Először azt hitte, apja szorgoskodik valamit, de amint a házat meglátta, rögtön észrevette, hogy a spaletta egyik szárnya
nincsen rögzítve. Ezért tud vele kedvére játszani az itt folyamatosan fújó szél.
No csak! Ezt meg miért nem támasztotta ki apám? – gondolta, és mielőtt
a házba belépett, a spalettát akarta volna megigazítani. De látta, hogy a rögzítője
letörött, úgyhogy hagyta is, és az ajtóhoz lépett. Az árnyékban ott legelészett az
öszvér, és az árnyékos oldalnál ott látta apja két kitaposott cipőjét. Ennek nem
itt kellene lennie, villant át rajta, hanem a bejáratnál. Gyermekkorából ismert
iszlám szokás szerint ugyanis a lábbeliket odahaza a bejárati ajtó előtt kellett
hagyni. Nikola belépett a ház ajtaján, és döbbenten meredt az alacsony ágyra,
melyen félig lecsúszva apja feküdt. Odaugrott, és az ágyra igazította a levegő után
kapkodó testet. Apja ki sem nyitotta a szemét, csak sebes jobb kezével a fiú arca
felé nyúlt. Nikola szólongatta apját, de az nem válaszolt, csak zihált, és szárazon
köhögött. A fiú körülnézett hol talál vizet, de a vizeskancsó üres volt. Apja kulacsa a földön hevert. Nikola a zsebéhez kapott, elővette telefonját, de semmi térerő nem volt a hegyen. Most esett kétségbe igazán. Nincs segítség. Itt, ezen a tájon az ember csak saját magára számíthat. Nikola megpróbálta felemelni apját,
gondolta valahogy az öszvérrel leviszi az autóhoz ezt a jól megtermett embert. De
az apja bal kezével erősen megmarkolta az ágyat, jobbjával pedig félreérthetetlenül jelezte, ő innen pedig elmozdulni nem akar. Nikolába élesen sajdult a felismerés, apja talán halálos ágyán fekve, utolsó óráit, perceit éli. Hirtelen kiszaladt a házból, tett néhány lépést, lerogyott az árnyékos oldalra. A félelem és a megrökönyödés tépázta lelkét.
Így állunk hát! Erre kellett hazajönnöm – mondta maga elé, észre sem véve,
hogy hangosan beszél. Apja nyögését hallotta bentről. Felpattant, és az ágyhoz
lépett. A zihálás egyre szaporább lett, a fekvő test levegőért kapkodott. Cserepes
száját hápogva mozgatta, nyelve görcsösen remegett. Nikola bal kezével apja feje
alá nyúlt, hogy kicsit felültesse, jobb kezével a haláltusát vívó testet karolta át.
Egy mély, végső sóhaj hagyta el apja száját. Mintha utolsó leheletével azt mondta
volna: „Allah”. Nikola fel se fogta mi történt. Ösztönös mozdulatokkal kezdte
igazgatni apja még meleg tetemét. Kezeit a teste mellé tette, felhúzott lábait kiegyenesítette. Kezével végigsimította az ismert, és most már megbékélt arcot,
majd felállt, fogta a nagy korsót, és elindult a völgybe vízért.

34

tiszatáj
III.

A halott lemosása után Nikola nekilátott megásni a sírt. Amikor a kanadai csákányt vásárolta apjának, eszébe nem jutott volna, hogy mire fogja ő maga használni. Egy pillanatra átvillant az agyán, hogy mégis leszállítja a testet Vladimirba,
és ott temeti el a temetőben. De azonnal elhessegette magától ezt a gondolatot.
Ha apja ide kívánkozott, még ha nem is tudta maga sem megmondani, miért, akkor itt is kell végső nyugalomra helyezni. Ez a hegyoldal fogadja magába. Ezek
a sziklák őrizzék halott testét, ez a szél süvítsen sírja fölött. A szikla kimozdítása
kemény férfierőt követelt. Nikola minden erejével órákig dolgozott. Félmeztelenre vetkőzve, hol a csákányt, hol csak puszta kezét használva készítette el a sírhelyet. Újra és újra maga előtt látta apját, aki annak idején erről a hegyről bontotta ki a házhoz szükséges építőanyagot. Emlékeiben megjelent izmos felsőteste,
amint az izzadságcseppeken meg-megcsillan a napfény. Amikor készen volt, és
a testet a sírba helyezte, a kiásott kevés földet rászórta, majd a szikladarabokat
gondosan elrendezve helyzete rá. A sírhant alig emelkedett ki a környezetéből,
annyira egyenetlen itt a talaj. Nikola tehát egy nagyobb, hosszúkás szikladarabot
keresett, hogy elkészítse belőle a gur ivdekjeszt, a hagyományos muzulmán sírkövet. Miközben a követ faragta, apja szerszámait is igénybe véve, egyre csak
azon járt az esze, jól tette-e, hogy annak idején Kanadába ment, és elhagyta ezt
a földet. A kő nehezen adta meg magát, a gyakorlatlan kőfaragónak. Nikolának
már sebes volt a jobb keze. Ujjain hólyagkezdemények jelentek meg. Ha itt maradt volna, együtt lehetett volna szüleivel, legalább ezekben az utolsó években.
De hát nem szorultak rá. És annak idején egy szóval, egy apró pillantással sem
ellenezték az utat. Sőt! Ők maguk kerítettek elég pénzt a repülőjegyre és a kinti
élet elkezdéséhez. Féltette is anyja nagyon ezt az egy szem fiút. Hogyan is akarhatta volna, hogy katona legyen belőle a szerbek háborújában? Hányszor adott
hálát érte az Istenszülő Szűznek, hogy a fia nem vonult be, amikor a helybéli aszszonyok siratták odaveszett fiaikat. Mégis, mégis. Nikola hányta-vetette a lehetőségeket, a mi lett volna, ha kezdetű megválaszolatlan mondatokat. Estére formát
öltött a gur ivdekjesz. A rendelkezésre álló eszközökhöz és hozzáértéshez képest
úgy sikerült, hogy aki majd erre néz véletlenül, az biztosan tudhassa, hogy valaki
itt tért meg örök hazájába. Nikola odaillesztette a kifaragott követ a megfelelő
helyre, biztonságosan kitámasztotta néhány komolyabb sziklával, hogy még véletlenül se dőlhessen el, majd tett még néhány lépést hátrafelé, hogy messzebbről
is szemügyre vehesse művét. A sírhant megfelelőnek tűnt számára. A turbános
kő is egyértelműen állt, így hát munkáját bevégezettnek tudhatta. És ekkor
mégis, valami hiányérzet vett rajta erőt. A rendes temetéshez imádság is tartozik.
Ő pedig nem tudott egyetlen imát sem. Szülei ugyan istenfélő emberek voltak, de
vallásukat nem gyakorolták. Nikolát apja is csak egyszer vitte el egy dzsámiba,
de még az imádság előtt mindketten kihátráltak, mert nem tudták a szabályokat, és
nem is értették az előimádkozó imámot. Az ulcinji gimnáziumban nem volt hit-

2007. november

35

oktatás. Nikola csak akkor volt néhány alkalommal ortodox istentiszteleten,
amikor anyját műtötték, és őt egyik nagynénjéhez adták néhány hétre. Kanadában sem csatlakozott semmilyen vallási közösséghez, és mivel Janette sem volt
hívő, így házasságot is csak polgári módon kötöttek.
Mi lesz az imádsággal? – kérdezte magától. Ekkor lassan, az emlékeinek legmélyebb rétegeiből olyan szavak kezdtek előóvakodni, melyeknek ő maga sem
ismerte jelentését. Anyja hangját vélte hallani, aki egészen kis korában ágya mellett esténként ott ült, amíg a kis Nikola el nem aludt, és azt a mondókát mondta,
amit még ő is mélyen hívő, és vallását gyakorló anyjától ismert: „Pomiluj, pomiluj, Goszpode. Iszusze, Goszpode!” Nikola engedte, hogy ezek a szavak közreműködése és értelme nélkül hagyják el ajkait. Csak állt a sír előtt, és tűrte, hogy
leperegjenek ajkain. „Pomiluj, pomiluj”, ismételgette, tízszer, húszszor, harmincszor, maga sem tudta hányszor. Aztán egyszerre elillant ez az emlékekből feltörő
nyelv, és már nem találta a szavakat. Bár lelkében még rövid ideig folytatódott a
sajátos temetési szertartás, a szavak már visszasüllyedtek a feledés mélységébe.
Még állt néhány percet, aztán bement a házba, összeszedte apjának holmijait,
fölmálházta az öszvérre, és elindult lefelé a hegyről. Amikor az alacsony kerítéshez ért, még egyszer hátrapillantott a házra. Meglátta a szabadon lengő zsalugátert. Nem átallotta a ládából újra kivenni a kalapácsot és néhány szöget. Visszament és a spalettát jól a kerethez szögelte.
Ulcinj, 2007. július 14.

36

tiszatáj

T ÓTH SÁNDOR

Egykor-volt lantos siralmas éneke
Nagy Gáspár emlékének

ide telepedtünk csillag árnyékába
őshordák nádasok szűkülő honába
leláncolt lelkek nyögve-sem szólása
az a süket végzet – tereli kordába
mert itt a védgyepű rég feladta harcát
– arctalan-fehéren az ígért szabadság
szakad ránk mezőnkben szabadrab-kórság
jaj ti Kárpátoknak megalvadt bércei
napfényt is rejtető nagy kövületei
rejtitek azoknak gátszakasztó nyomát
kiknek Árpád lelke akkor otthont talált
itt vagyunk megbújva zörgő nádasokban
még az sem tér elő akinek lova van
megkukult szívverés – ritmustalan idő
amott Gyergyó felett vérsávos a felhő
én csak tépem magam négyfal-magányomban
csak Írást forgatván bodzásult napokban
hold kél arcom nyomja hidegítő ere
morajos láng helyett fagyos tél tengere
hullámzik hullámzik – merre tart hajója
idegen partokon lész szabadítója

2007. november

37

Szétdúlt hídjait felhozza
Tükre látó fellegeknek
míg fölöttük napfokán hol
estbe vándorolnak – lobban fel a vándor-csillag
Megjelennek mind a tóban
szerteszórva percet-órát
és a mozgás-tér zenéje
táncoltatja egy csokorba
habos szegfűk lánysorát
Tücskök cikád-versengése
forgó árnyéka a szemnek
hangok kéklő ívszögébe
fáknak megcsapolt erébe
Köröttük kő-porlasztóként
megjuhászodva a tájék
széthullt hídjait felhozza
Tómélyből az éden-látást
felleg és víz párbeszédét
Köztük halak fénysiklása
úszó hártyák karmazsinja
Szó a szótalanba zárva
Hanyatt fordítva a völgyet
hogy a mélyebb még uralja
szülőjét a gyötrött földet
Est-koldus ruhájú víznek
homlokán a váltó-csillag
úszik már az éj szakára
Halak kosárkája függve
míg a rétre hurkoltan
fény csordogál

38

tiszatáj

SZEGEDI KOVÁCS GYÖRGY

A tizenegyedik történet
A TIZEDIK MELLÉ

Verbőczy Antal emlékének

A tó mellett Bakonyszentlászlóról jövünk
a parton Bálint bicskával
karcol egy fába valamit
aztán egy nyiladéknál beér minket
a nyárral telt Cuha-völgy
s egy bugyuta dalt dudorászva
átjön velünk a kis hídon
bal kezemmel átölellek
és suta mozdulatokkal magyarázom
arany keretbe foglalt reményeim.
(Láthatod ha arra jársz:
a tó mellett Bakonyszentlászlóról jövünk
a parton Bálint bicskával
karcol egy fába valamit
láthatod ha arra jársz
aztán egy nyiladéknál beér minket
a nyárral telt Cuha-völgy
s egy bugyuta dalt dudorászva
átmegy velünk a kis hídon
láthatod ha arra jársz
bal kezemmel átölellek
és suta mozdulatokkal magyarázok
tapintatos leszek
csak messziről intek feléd)

2007. november

39

Salus
föltekertem
kábé két könyöknyi
egészségügyi papírt
magamhoz vettem végre
azokat az emlékképeket
és elindultam
a dolgomra

Legye nem hagyja
két botjára támaszkodva mered előre
valami idő jön mondja apám
vállára mellére csap
de legye nem hagyja
orrára szájára meri
helyezni ocsmány testét
homlokán éri utol
gyötrelmét izzadt tenyere
még maradt fél üveg bor
pohárnyi üde rózsakert
tükör mögé bújt reménység
gyermek-maroknyi feledés

40

tiszatáj

Az újra kitalált élet
TŐZSÉR Á RPÁD AZ ALEXANDRA P ÓDIUMON
HÁZIGAZDA: K ŐRÖSSI P. JÓZSEF

– Gömörpéterfalán születtél, 1935-ben, kíváncsi lennék arra a környezetre, ahol gyerekeskedtél.
– A gyermekkoromat, a szülőfalumat és a történelmi Gömör vármegyét, azaz azt a tágabb szülőföldemet, amelyet, ha jól tudom, én neveztem először Gömörországnak, már
számtalanszor megírtam, harmincéves koromig íróként szinte belőle éltem, s ahhoz, hogy
most megint tudjak róla beszélni, újra ki kellene találnom. Zárójelben legyen mondva: ezt
az „újra ki kellene találnom”-ot Parti Nagy Lajostól csentem. Nemrégen, Veszprémben,
arra a kérdésre, hogy az egyetemi éveiről miért nem beszélt, miért nem írt még soha,
ő válaszolt úgy, hogy az még túl közeli hozzá, még nem találta ki egészen. Én fordítva:
a gyermekkorom meseországát annyira kitaláltam már, hogy érdekessé csak azzal tehetem,
ha újra kitalálom.
– Vágjunk bele.
– Kezdjem azzal, hogy az a bizonyos Gömörország a mi hőskorunkban, az ötvenes
évek végén és a hatvanas évek elején úgy képződött meg, mint a „szlovákiai magyar irodalom faluja”. Annyian jöttünk, írók, költők Gömör rejtélyes várai, hegyei közül, akkor
még aránylag jól önszervezett faluközösségekből, s persze mindnyájan természetellenesen
feltupírozott népi öntudattal, hogy írásainkban Gömörország valamiféle kozmikus faluvá
mitizálódott. Szemben a világgal mint kozmikus várossal. Egyfajta új-romantika volt ez,
olyan romantika, amely ma már teljességgel használhatatlan. S nemcsak azért, mert a romantika általában az, hanem azért is, mert egyenesen komikus volna akkor a falut idealizálni, mikor az már mint életforma tulajdonképpen eltűnt, s mivel a hagyományos falu
nem kőből és téglából épült, tehát kevéssé maradandó, eltűnőben van tárgyi kultúraként
is. Ahogy korábban a tanyavilág, most a falu világa pusztul el, s a Felvidéken (s persze
nem csak ott) olyan mértékben urbanizálódik, hogy falvaink ma már inkább kisvárosok,
mint falvak. De bennünk, akik falun szocializálódtunk, nem tűnik, nem tűnhet el a falu,
hanem valamiféle „éjszakai tudatként” tovább él. (Ha jól emlékszem, Jung nevezi az álmot, az értelem kikapcsolódását s az élet szerves erőinek tudattalan tovább működését éjszakai tudatnak.) Ez az éjszakai tudat, ha jól megnézzük, már önmagában egyfajta irodalom, de nem valóság s nem is fikció, hanem egy harmadik minőség: olyan imaginárius
világ, amelynek nagyon is szükségszerű következményei vannak, azaz minden képzeletjellege ellenére is valóságként működik. Azt hiszem, ha újra ki akarnám találni a gyermekkoromat és környezetét, akkor ennek a harmadik minőségnek az irányában kellene elmozdulnom. Summa summárum: ma, 2007-ben, már sem az egykori valóság, sem az egy-

2007. november

41

kori fikció nem érvényes, s ahhoz, hogy a szülőföldem ma legyen hiteles, mást kell róla
mondanom, mint amit egykor mondtam…
– Természetesen nem is mondhatod ugyanazt, hiszen, amint az az elmondottakból
kitűnik, benned is számos dolog megváltozott, és az érzelmek sem ugyanazok.
– Minden megváltozott, de főleg a látószögünk más: az a műveltségi anyag, amely azóta felgyülemlett bennünk, másként töri a fényt, az időt. „Ami volt, annak más távlatot ád
az idő már” – profanizálhatnánk a szakrálissá nemesedett Radnóti-sort. Ma az egykori
verseimnek, írásaimnak is más a távlatuk. Másként olvasom őket, mint ahogy korábban
olvastam, s meglepődöm egykori olvasataimon. Azokat is újra ki kell találnom, és ez nem
is olyan egyszerű.
– És mondjuk – durván leegyszerűsítve – az, hogy megváltozott a világ, az, hogy
történt egy rendszerváltás, sőt, a te életedben kettő is, ettől másképpen lehet-e látni azt
a gyerekkort, amit harminc–negyven évvel ezelőtt láttál?
– Ezt nem hiszem, engem a rendszerváltások különösebben nem változtattak meg,
sem írásaimat, sem emberi mivoltomat illetően. Elég korán rájöttem – meg is írtam annak
idején, valamikor a hatvanas évek közepén, második felében –, hogy „elmém mindenből
kivisít, / minden, mi van, meghamisít”. És ezzel odacéloztam, hogy a társadalmi létezés
kitéríti az emberi egzisztenciát. Nem csak úgy, ahogy annak idején Ahmatova írta, hogy
ő a szovjet rendszer idején sohasem a saját életében, minden reggel más mederben ébredt,
hanem úgy is, ahogy Heidegger gondolta, mikor azt mondta, minden társadalmi létezés
nem-tulajdonképpeni, az emberi lényegtől idegen lét. Ilyen értelemben a társadalom engem csak nagyon korán, a népi korszakomban, az első kötetemben alakított, később szinte
tudatosan fordultam szembe a társadalmi elkötelezettségekkel.
– Igen, 1968-cal kapcsolatosan olvastam tőled valahol, hogy a társadalmi mozgásokhoz általában szkeptikusan viszonyulsz. 1968-ban is 1956 élménye kísértett, és azt is
nagyon kétkedve fogadtad.
– 1956-ban egy kicsit azért más volt a helyzet. Húsz–huszonegy éves voltam, és a magyar forradalom számomra egyfajta metafizikus élmény volt. Addig Magyarországról keveset tudtunk. S ez akkor is így volt, ha én 1950-ig, tizennégy éves koromig Magyarországon jártam iskolába. Gyerekfejjel éltem meg Magyarországot, s a tizennégy éves gyerek és
a huszonegy éves fiatalember között óriási a különbség. A csehszlovák–magyar határ
csaknem légmentesen le volt zárva, azt sem tudtuk, hogy Magyarország létezik-e még egyáltalán. Beszéltünk, olvastunk Budapestről, a „magyarokról”, de konkrét élményeink nem
voltak róluk. A magyar világ bizonyos értelemben túlvilág volt a számunkra… És akkor
egyszer csak jött 1956, és a világsajtó, főleg a Szabad Európa rádió, s a csehszlovák újságok tele lettek Magyarországgal. Fogható, tapintható közelbe jött hozzánk a korábbi metafizikus magyar világ, a valószínűtlen magyar lét. És hatalmas alakító erővel kezdett ránk
hatni. Korábban mibelénk ugye azt sulykolták, hogy a történelmi szükségszerűség így,
meg úgy…, szóval hogy az adott világ megváltoztathatatlan. S egyszer csak kiderült, hogy
nem az, hogy nagyon is megváltoztatható. 1956 „voluntaristákká” tett bennünket, rádöbbentünk a saját megvalósítható akaratunkra, a létezésünkre.

42

tiszatáj

– Egészen kicsi gyerekkorod óta, általános iskolás korod óta írsz a vers mellett naplót is. Vannak feljegyzéseid 1956-ról?
– Naplót írni valóban nagyon korán kezdtem, nem tudnám megmondani, mikor, mert
az egészen korai naplóim elvesztek. S elvesztek az 1956-os jegyzetfüzeteim is: 1968 után,
házkutatásoktól félve, átvittem őket Nagybátonyba, Magyarországra, a nővéremhez, s ott
elkallódtak.
– S a gyerekkoriak?
– 1950-ben hazazavartak bennünket Magyarországról, mondván, hogy vagy kérvényezzük meg a magyar állampolgárságot, vagy alómars, kívül tágasabb. S én indultam
haza, a naplóim meg ott maradtak Taron, ahol iskolába jártam (Tar egy Pásztó melletti
község, az egykori pokoljáró Tar Lőrinc fészke), szóval a kis, magam-gyártotta noteszeim
ott maradtak egy padláson, az eresz alatt, ahová az avatatlan szemek elől rejtettem őket.
Évek múlva, amikor visszamentem, már csak papírcafatokat találtam, az eső szétáztatta
a kora gyermekkoromat. S azok a könyvecskék bizony pótolhatatlanok. De talán a napló
egyébként is az egyetlen valami, amit nem lehet „újra kitalálni”, a napló hitele és lényege
az egyszeriség és az egykorúság. Az első megmaradt noteszeim 1952-ből valók.
– Miért írtál naplót gyerekként, kamaszként?
– Betegesen élénk fantáziájú gyerek voltam: hogyha este lefeküdtem, míg el nem
aludtam, továbbgondoltam a napi élményeimet. A napi sikertelenségeimet a képzeletemben sikeresekre alakítottam. Egész regényeket meg elbeszéléseket képzelegtem így össze
magamnak. S másnap beírtam őket a naplómba. És hát volt ott minden, természetesen.
Főleg szerelmi vágyakozások, meg hasonló dolgok. Most inkább, azt hiszem, szellemnaplókat írok, főleg a gondolkodásom, a más szellemekkel, könyvekkel való találkozásom
történéseit teszem papírra. 1993-ben jelentettem meg először belőlük egy részletet, a Kalligramban, ha jól emlékszem, az 1991-es és 92-es bejegyzéseimet, azzal a szándékkal, hogy
majd egészen napjainkig folyamatosan közlöm őket. De lassan haladok, mert másolás
közben az ember, ha nem is újraírja, de újrastilizálja a szövegeit, érthetővé teszi az érthetetlent. Nem is tehet másként, mert az egykori mondatok nagyon sokszor csak jelszók,
slágvortokban feldobált emlékeztetők, gondolattöredékek voltak. Utoljára az Alföld közölt
részleteket a naplóimból, 2006-ban és 2007-ben, két részben, s valamikor a nyáron, a Tiszatájban is megjelenik majd egy újabb részlet.
– Esetleg könyvben is gondolkodsz?
– Mindenképpen. Ha eljutok 2007-ig…
– Ha utoléred magad.
– Igen, ha utolérem magamat…, ha utoléri Achilles a teknőst… Csak hát egyik is, másik is lehetetlen…
– Folyamatosan írsz.
– Folyamatosan írok… S ahhoz, hogy utolérjem magamat, szimultán kellene írnom és
feldolgozni a szövegeimet. Ami ugye abszurdum.
– Gyorsabban kell őket feldolgozni, mint leírni.
– Azaz dolgozzam föl, amit még meg sem írtam. Ebbe még Zénon is belezavarodna.

2007. november

43

– Mi lesz az 1990 előtti naplóiddal? Azokkal nem foglalkozol?
– Ha ad még az Isten időt és erőt, akkor mindenképpen fel akarom dolgozni azokat is.
Csakhogy az még emberpróbálóbb feladat lesz: az őskori leleteket értelmezni is kell. Ráadásul nemcsak noteszokba írtam feljegyzéseket, hanem különálló papírlapokra is, s ezek
összekeveredhetnek, mint Mallarmé versei, aztán…
– … avantgárd szöveg születik.
– A vers lehet avantgárd, de az avantgárd napló, azt hiszem, rossz napló, illetve nem
napló. A papírlapoknak meg kel keresni az állandó helyüket.
– Verset szintén korán, általános iskolás korodban kezdtél írni. Ehhez képest viszonylag későn, 1963-ban jelent meg az első önálló köteted. 28 éves voltál. Ennek vajon
mi az oka? Költők hamarabb szoktak könyvvel jelentkezni.
– 1952-ben, 17 éves koromban jelent meg az első, mondjuk, már említésre méltó, ma
is vállalható versem. Csak hát nálunk, akkor, s nem csak nálunk, emlékszünk még azokra
az időkre, nagyon nehéz volt kötetet kiadni. Megvolt annak a szigorú protokollja: először
antológiában kellett megjelenni, s azután jöhetett a saját kötet, és hát az antológiáig is elég
hosszú út vezetett. 1952–1953-ban kezdtem rendszeresebben publikálni, és 1958-ra gyűlt
össze annyi versem, hogy kötetben is megjelenhetett volna. De akkor az történt, hogy egy
éppen megjelenő antológiába betették a verseim legjavát, s ezzel az önálló kötetem ellehetetlenedett. Meg hát nem is igen voltam az a fiatal ember, akit „a családfők kegyeltek”,
s a „kegyelmet kikönyörögni” sem volt nagy kedvem. Heves vitákra emlékszem szerkesztőkkel, cenzorokkal, pártemberekkel olyan verssoraimról, hogy „körül vesznek nagy, piros
ködök, / szabadulnék, magam küszködök”, meg hogy: „vitára szellős ésszel, mi oszlopigazságoktól sem riad”. Azt akarták, hogy legyen a köd inkább „lila”, az „oszlopigazság”
meg „ellenforradalom”, s akkor megjelenhetnek a verseim, így aztán az önálló kötetem
megjelenése 28 éves koromra tolódott.
– Az 1958-as év emlékezetes volt számodra. Akkor jelent meg az említett debütáló
antológiátok s az Irodalmi Szemle nevű, máig létező pozsonyi irodalmi folyóirat is,
amelyik a te verseddel nyitott. Aztán nemsokára szerkesztője is lettél a lapnak. Később
pedig főszerkesztője.
– A valóságban kicsit lassabban mentek a dolgok. 1965-ben kerültem az Irodalmi
Szemléhez. Dobos László, az Irodalmi Szemle akkori főszerkesztője a Hétből vitt át a szlovákiai magyar írók központi orgánumába. A Hét kulturális lap volt, a CSEMADOK adta ki,
nagyon erős és gazdag volt a Fórum címen megjelenő irodalmi melléklete. Ez a melléklet
a Szemle megjelenése előtt a szlovákiai magyar irodalom egyetlen műhelye volt, következésképpen szinte minden szlovákiai magyar író ott kezdte a pályáját, ott tanulta az irodalmat és az írást. Dobos Lászlóról pedig tudni kell, hogy ő már akkor is nyakig benne volt
a politikában, úgyhogy nemigen szerkesztett, inkább csak szervezett és reprezentált. Ha
szerénytelen akarnék lenni, azt mondhatnám, hogy miután a Szemléhez kerültem, én
szerkesztettem (Koncsol Lászlóval) a lapot. 1970-ben, az 1968-as események után azonban tarthatatlan lett a helyzetünk. Nekem különösen, mert 1970-ben összeállítottam egy
antológiát az akkor jelentkező s teljességgel az avantgárd jugoszláviai Új Symposion ihletésében induló fiataljaink verseiből, s írtam a verseik elé egy bevezető tanulmányt, ahol
Szlovákiában talán először írtam le Roland Barthes nevét és gondolatait, mondván, hogy

44

tiszatáj

a verbális kalandnak a fájáról érett gyümölcsként esik le a vers. S ez volt az én halálos bűnöm. Hajtóvadászat indult ellenem, én lettem a korábbi cseh, jugoszláviai és nyugati kártékony irodalmi elméletek szlovákiai propagálója, s mint ilyen, az irodalomban persona
non grata. 1971-ben elegem lett a dologból. Meghívtak Nyitrára, az ottani tanárképző főiskolára tanítani, és én elfogadtam a meghívást. Azzal távoztam a fővárosból, hogy én
a szlovákiai magyar irodalomba többet vissza nem megyek, hogy nem vagyok többet szlovákiai magyar író, sőt nem vagyok író sem.
– Az Irodalmi Szemle-beli kollégáid hogyan fogadták ezt a döntésedet? Szolidárisak
voltak veled…?
– Dobost 1970-ben, a csehszlovák–szovjet ún. normalizáció legelején természetesen
minden funkciójától megfosztották, az Irodalmi Szemlét meg már előbb átadta Duba
Gyulának. 1971-ben Duba és Koncsol László voltak a szerkesztőtársaim, akik a távozásomról hallani se akartak. Én meg arról nem akartam hallani, hogy az ellenem folyó sajtótámadások és egyéb vegzálások folyományaként tovább járjam az ideggyógyintézeteket:
akkoriban kétszer vagy háromszor is pszichiátriai kezelésre szorultam. Ráadásul 1969-ben
meghalt az édesanyám, egyedül maradtam, sok minden összejátszott hát abban, hogy
megjártam néhány ideggyógyintézetet. Elkerültem például Balassagyarmatra is, ott ismerkedtem meg Samu István doktorral, talán ismerős a név, a balassagyarmati ideggyógyászat igazgatója volt akkor, szintén gömörországi, rimajánosi származék. Kiderült róla,
hogy annak idején a Pista nevű testvérbátyámnak, aki a háborúban meghalt, gimnáziumi
osztálytársa volt, Rimaszombatban. S mindjárt megvolt a barátság. – Szóval 1971-ben
Nyitrára kerültem, és bizony hosszú évekig egyáltalán nem írtam. Se verset, se semmit. Az
első jelentkezésem az 1979-es Genezis című vers- és esszékötetem volt, de új írást abban is
keveset találhatott az olvasó. Tulajdonképpen a régi és korábbi verseimnek, valamint eszszéimnek egy sajátos koncepciójú újrakiadása volt a könyv. Benne tettem először kísérletet a korábbi műfaji „hasadtságom” felszámolására, ott jelentek meg az első, esszét, tanulmányt és verset vegyítő kvázi esszéverseim, s bennük az ún. Mittel-motívumok. A későbbi Mittel-ciklusoknak természetesen csak afféle magzatmozdulása ez a gyűjtemény, de
azért már körvonalazódott benne a korábbi központi eszmémmel, az ún. közép-európai
gondolattal való paradox szembefordulás, felhangzott az a „lássuk, Uramisten, mire megyünk ketten”-féle keserű kacaj, amiből később Mittel Ármin ironikus és önironikus figurája megszületett. S erről a kötetről még annyit, hogy most, 2007-ben, a Madách-Posonium újra kiadta, második kiadásban. Indítottunk ugyanis a kiadóban egy afféle hagyományápoló vagy inkább hagyomány-újraolvasó, -átértékelő sorozatot, Magyar Antaeus
Könyvek címen, és ebben a sorozatban megjelent a Genezis is…
– Változás nélkül?
– Egyetlen verssel toldottam meg, azonkívül pedig az Antaeus-könyveknek az a sajátosságuk, hogy utószót is íratunk hozzájuk, ezeket rendszerint a fiatalabb nemzedékek
kritikusai írják, hogy lássuk: hogyan szólítja meg az egykori könyv a mai olvasót. A Genezishez a gyulai-békéscsabai Elek Tibor írt értékelő tanulmányt…
– Említetted félmondatban az Új Symposion-t. Érdekelne, hogy abban az időben,
amikor te az Irodalmi Szemlénél dolgoztál, meg egyáltalán abban a korban, milyen
kapcsolatok lehettek és voltak a különböző, határon túli és anyaországi folyóiratok, mű-

2007. november

45

helyek között? A kolozsvári folyóiratokkal volt-e kapcsolatotok? A Korunkkal vagy marosvásárhelyi Igaz Szóval?
– Azzal kell kezdenem, hogy azokban az időkben nem volt teljesen kockázatmentes az
ilyenfajta Kárpát-medencei, közép-európai kapcsolatkeresés. Én az irodalmi Közép-Európa gondolatát valamikor a hatvanas évek elején, úgy 1963–64-ben vetettem fel, fogalmaztam meg először, több dolgozatban is, és hogy mennyire tabutéma volt ez akkoriban
nálunk, annak az illusztrálására hadd mondjak el egy történetet. Ľubomir Feldeknek, az
egyik legnagyobb élő szlovák költőnek az apját azért csukták le az ötvenes évek elején,
mert valami Közép-Európa-szervezetet akartak összehozni, vagy össze is hoztak, nem tudom pontosan, s ott Közép-Európáról mint hagyományról és lehetséges szellemi közösségről mertek beszélni. Könyörtelenül bebörtönözték őket. Sőt az 1945 utáni első csehszlovák alkotmányban egy paragrafus arról szólt, hogy Közép-Európa mint eszme emlegetését a törvény tiltja. Feldeknek a szülei csehek, ő maga, biztosan nem véletlenül, az
1989-es rendszerváltás után, miután elég sok meghurcoltatásban volt része, visszatelepült
Prágába. Ma is Prágában él – illetve felváltva: Pozsonyban, Prágában. Ez a Ľubomir Feldek a hetvenes évek közepe táján írt egy regényt, az volt a címe, hogy Van Stiphout, amit
mi lefordítottunk magyarra, s a Madách Könyvkiadó – akkor is ott dolgoztam –, kiadta.
Volt benne egy passzus, ami Közép-Európáról és Feldek apjáról szólt, ez a rész a szlovák
kiadásban nem jelenhetett meg, kihúzták. Mi viszont a magyar kiadásban megjelentettük,
és mit ad Isten, most, pontosabban 2006-ban újra kiadták a szlovák Van Stiphoutot, de
közben az inkriminált rész elveszett, s ezt, az első szlovák kiadásból kihagyott részt most a
magyarból fordították vissza szlovákra, és tették az eredeti helyére. Ennyit Közép-Európáról. Ebben a hangulatban, ebben a politikai légkörben Dobos László, aki akkor központi figurája volt a szlovákiai magyar köz- és szellemi életnek, kiadóként a mai napig az, elképzelte a közép-európai irodalmi lapoknak valamiféle társulását. 1965-ben kezdte szervezni
a hálózatot, először a prágai Plamennel vette föl a kapcsolatot. Erről a lapról csak annyit,
hogy 1968, a Prágai Tavasz valahol ebben a folyóiratban kezdődött. 1963-ban tartották az
úgynevezett liblicei konferenciát, amely Kafka-konferenciaként híresült el, s ott a későbbi
1968 eszméit, Kafka kapcsán már rendre felvetették. S ennek a konferenciának az egész
anyagát lehozta a Plamen. A társulás további tagjai a lengyel Poglody (ez Katowicében jelent meg), a pozsonyi Slovenské pohlady, a kolozsvári Korunk, az újvidéki Híd, s a budapesti Kortárs, s természetesen az Irodalmi Szemle voltak. Később aztán jött a szovjet bevonulás, és sajnos mindennek vége lett, megszűnt a közép-európai laptársulás, de azért
legalább elmondhattuk, hogy elkezdődött valami. Én, kicsit ennek a közép-európai kezdeményezésnek a hatására, de természetesen sok minden más is közrejátszott benne, elég
korán kezdtem fordítani a cseh és a lengyel költészetet, tanulmányoztam az irodalmi Közép-Európát, foglalkoztam a közép-európai eszmével mint olyannal. Így jutottam el az
előbb felsorolt szerkesztőségekbe is, s ekkor látogattam meg először, 1967-ben, az erdélyi
Korunkat is.
– Kikkel találkoztál ott?
– Kántor Lajos, a kísérőm sok olyan román íróhoz elvitt, akinél korábban maga Kántor sem járt. Ezt ő maga, Lajos mondta. Ana Blandiana költőnőre és Dumitru Radu Popescu íróra máig emlékszem. Blandiana megajándékozott a frissen megjelent verskötetével, s a dedikációja mellé egy szál virágot is rajzolt. Fiatal ember voltam, s meg voltam

46

tiszatáj

győződve róla, hogy a gyönyörű Ana Blandiana első látásra belém szeretett. Lajos aztán
kiábrándított, hogy a költőnő annak idején neki is ugyanolyan virágot rajzolt a könyvébe.
Kolozsváron és Marosvásárhelyen szinte minden jelentős íróval, költővel megismerkedtem, így Balogh Edgárral, Sütő Andrással, Kányádi Sándorral, Lászlóffy Aladárral, Panek
Zoltánnal, Fodor Sándorral s másokkal. Egyedül Szilágyi Domokossal nem sikerült találkoznom, de hát róla állítólag sohasem lehetett tudni, hogy éppen hol jár. Méliusz József,
Bukarestben szintén nagy hatással volt rám. Sokáig mondogattam, hogy két európai formátumú írót ismerek személyesen: az egyik Forbáth Imre volt, a prágai avantgárd költő,
a másik pedig Méliusz József. Akkor ismertem meg Bukarestben Szemlér Ferencet s Majtényi Eriket is, de voltunk például a ma már kevésbé ismert Aszódy János lakásán is, akire
azért csodálkoztam rá, mert a fiaival románul társalgott.
– Ezek a személyes kapcsolatok később fennmaradtak, vagy ennyi volt? Leveleztetek-e…
– Fennmaradtak. A romániai látogatásom következtében az Irodalmi Szemlében ugrásszerűen megszaporodtak az erdélyi s bukaresti szerzők, s a kapcsolatunk tartós maradt.
S ugyanez megismétlődött a jugoszláviai, a lengyel, a cseh stb. lapokkal és szerzőkel is.
– Közölhettetek erdélyi írókat?
– A hivatal nem nézte jó szemmel a barátkozást, de engedély nem kellett hozzá, mi
meg nem ütöttük dobra a dolgot. Jöttek-mentek, cserélődtek a kéziratok az egyes lapok
között: a rendszer egészen 1969-ig működött.
– Az általad említett írók, fiatalabbak, idősebbek, jártak Pozsonyban nálatok?
– Balogh Edgár, Kányádi, Páskándi Géza többször is, de ez már később, 1968 táján,
69-ig történt.
– Szeretnék idézni egy versedből, kiírtam magamnak, bár a könyvben is megjelöltem
– megkeresem –, abból a levélversből való, amit Cselényi László költőbarátodhoz
– mondhatom így? – írsz.
– Hogyne, persze
– „Ha a szlovákiai magyar irodalom még mindig »szlovákiai«, elég baj az neki.”
Szabad erről hosszabban beszélni? Pontosan igyekeztem idézni. Szabad-e ezt kibontani,
vagy ott a helye a versben?
– Azt hiszem, beszélni lehet is meg kell is a dologról. A magyar irodalom univerzumát,
beleértve az ún. határontúli tartományokat, éppen úgy újra ki kell találnunk, mint a gyermekkorunkat. A szlovákiai magyar irodalom például korántsem úgy „határontúli tartomány”, mint az erdélyi magyar irodalom.
– Miért?
– Az irodalomban akkor kezd valaminek külön léte lenni, ha az sajátos stílust, külön
iskolát jelent. Az erdélyi magyar irodalomnak régebben volt ilyen külön léte, a szlovákiai
magyar irodalomnak soha. A szlovákiai magyar irodalomban a „szlovákiaiság” mindig is
belterjességet, „kicsi, de mienk” normát jelentett. Akkor alakult ki s addig tartott, míg
a határok légmentesen le voltak zárva. A szlovákiai magyar írók így rá voltak kényszerülve
a belterjességre, a saját irodalmi normák kialakítására, a szükségből erény kovácsolására.

2007. november

47

Egyetlen példa arra, hogy az ún. szlovákiai magyar irodalom mennyire zárt volt, amíg volt.
Weöres Sándor A hallgatás tornya és Tűzkút című versesköteteit mi annak idején, az ötvenes és a hatvanas években Párizson keresztül kaptuk meg. Cselényi László többször is
járt Párizsban…
– …a Műhelyeseknél, gondolom…
– …persze, a hatvanas évek második felében többször is vendégeskedett a párizsi Magyar Műhelyben, és ő hozta hozzánk a friss könyveket, a kísérletező szellemet, de aztán
a Műhelyesek már maguk is küldték a kiadványaikat és a lapot. Sokszor olyasmit is, amit
egyszerűbb és természetesebb lett volna Pesten beszereznünk. De akkor Pozsony és Pest
között a közvetlen kapcsolat elképzelhetetlen volt. Na már most a kérdés az, hogy ma, mikor ez a két város szinte már csak karnyújtásnyira van egymáshoz, köztük a határ csak jelképes, s most én itt ülök az Alexandra Ház pódiumtermében, s pesti közönség előtt beszélek az irodalom dolgairól, van-e még értelme szlovákiai magyar irodalomról beszélni?
Igen, továbbra is mondjuk, hogy szlovákiai magyar irodalom, meg hogy erdélyi irodalom,
de elfelejtjük hozzátenni, hogy ilyenkor már csak a szlovákiai és az erdélyi magyar irodalmi intézményrendszerre és a körülöttük alakuló irodalmi körökre gondolunk, de nem
gondolunk sajátos irodalmi képződményekre.
– Az elején mégis megkülönböztetted a szlovákiai magyar irodalmat és az erdélyi
magyar irodalmat. Miért? Az „erdélyi” nem belterjeset, nem provinciálisat jelentett/jelent?
– Az erdélyi magyar irodalom századokon keresztül nemcsak mint kifejezés, hanem
mint irodalmi képződmény is létezett. A magyar történelmi regény Bethlen Miklós Emlékirataival kezdődik, és folytatódik mondjuk a megint csak erdélyi Jósikával vagy Kemény Zsigmonddal és a sor a marosvásárhelyi Láng Zsolt fiktív történelmi regényeiig húzódik. Az erdélyi magyar irodalom számomra a történelmi regény iskoláját jelenti. Nem
irodalmi belterjességet (bár tudom, hogy ott is buján tenyészik ez a fajta irodalmi
csenderes is), s nem is pusztán helyi irodalmi intézményrendszert, hanem sajátos irodalmi minőséget. S ilyen sajátos irodalmi minőségnek tartom Tamási Áron tündérkedését
és Nyírő József ruralizmusát is, sőt akár még Szilágyi István „történelmi egzisztencializmusát” is rá tudnám kapcsolni ezekre az eleven erdélyi hagyományokra, de például Kovács András Ferencet ilyen értelemben már semmiképpen sem tudnám erdélyi írónak
mondani. Nos, ilyen sajátos irodalmi minőségeket, iskolákat a szlovákiai magyar irodalom
történetéből nem tudunk kimutatni. Bár, akárcsak Jugoszláviában, gondoljunk Bori Imre
jugoszláviai magyar irodalomtörténeteire, nálunk is voltak kísérletek, amelyek a szlovákiai magyar irodalom létét a Halotti beszédig vissza akarták vezetni (ennek a becses nyelvi
és irodalmi opusunknak a története köztudottan az egykori Felvidékhez, a mai Szlovákia
területéhez, Rimajánosihoz, Deákihoz és Pozsonyhoz kötődik). A néhai Csanda Sándor
szerint például Szenci Molnár Albert és Mikszáth Kálmán éppen úgy a „szlovákiai magyar
irodalom” része volt, mint… Fábry Zoltán.

48

tiszatáj

– Nem hiszem, hogy a mai erdélyi írók nagyon örülnének, ha őket is egy ilyen logika
szerint határoznák meg, és nem egyszerűen azt mondanánk, hogy ők magyar írók, magyar költők.
– Az utóbbi időben mintha az erdélyi irodalmi minőségek, az irodalmi erdélyiség is
felbomlóban volna. Ami nem biztos, hogy minden esetben szerencsés dolog. Igen, az irodalom nyelvfüggő, az irodalmi mű mindig a nyelv immanenciáiból építkezik, s ennyiben
mindegy, hogy Kolozsváron vagy Pozsonyban írják-e, de ezt nem kellene összetéveszteni
az egyetlen irodalmi iskola, azaz valamiféle kánon egyeduralmával. S van más vonatkozása is a kérdéskörnek: azt hiszem, ide kell kapcsolni a perem és centrum kérdését is.
– Van az irodalomnak pereme és centruma?
– Az irodalom peremét és centrumát nehéz meghatározni, mert esetenként a „perem”
is lehet centrum, s a „centrum” is süllyedhet a perem szerepébe. Az Új Symposion fénykorában például egy ideig Újvidék volt a magyar irodalom centruma és Pest volt a „perem”. Én tehát inkább a nyelvterület vonatkozásában beszélek peremről és centrumról.
Tény, hogy a magyar irodalom legnagyobb alakjai általában a nyelvterület pereméről jöttek. Kezdjük nálunk, a Felvidéken: Balassi Bálint, Madách Imre, Mikszáth Kálmán, Krúdy
Gyula, Kassák Lajos, Márai Sándor. És menjünk körbe. Erdély: Arany János, Ady Endre.
Délvidék: Kosztolányi, Csáth Géza – hogy valóban csak a legnagyobbakat említsem.
– Ma is így van ez? Vagy mondjuk az elmúlt ötven évben is így volt?
– Az elmúlt fél század még túl képlékeny, arról nem mernék nyilatkozni, de azt látom,
hogy ez a centrum-perem viszony valamiképpen a szellemi nyitottsággal, a befogadókészséggel kapcsolatos. Úgy tűnik, a nyelvterület belseje nem annyira befogadó, mint a perem.
A perem felé haladva az irodalmon túli elkötelezettségek egyre lazulnak, úgyhogy a nyitottság… Hát ezt is messzebbről kell kezdenem. Ernest Renan, a 19. századi francia filozófus tartotta magáról, hogy ő tulajdonképpen „dilettáns”. A szó eredeti értelmében: az
olasz dilettare ugyanis, amint tudjuk, annyit jelent, mint gyönyörködni. Tehát ő olyan világban-gyönyörködő ember, mondta, aki igyekszik mindent megérteni, de csak e megértés
révén vesz részt a természet végtelenül gazdag termékenységében. A perem sajátja szintén
a nyitottság, a megértés, a gyönyörködés. És nem az elkötelezettség. Azt hiszem, hogy
a perem alkotói ilyen értelemben szinte mindig „dilettánsok”. (Sajnos, sokszor más értelemben is, de ezt most hagyjuk.) Ismételjük el: nyitottság, megértés, gyönyörködés. Elkötelezettség nélkül. Az elkötelezettség lehúz, megköt, bizonyos értelemben bezár, s ezt a bezártságot a nyelvterületnek, az etnikumnak a közepén gyakrabban látom, mint a peremen.
Hívják azt bár népiségnek, urbánusságnak, realizmusnak vagy posztmodernnek, MSZPnek vagy Fidesznek – mindegy. Az író feladata pedig nem ez, az író feladata: a megértés és
a dilettare révén részt venni a természet végtelen termékenységében. S ez nem is olyan
egyszerű, mint ahogy hihetnénk. Ma is nagyon kevés olyan alkotó van a magyar irodalomban, akik ebből a megértésből és gyönyörködésből, s nem az ilyen vagy olyan elkötelezettségekből csinálnak irodalmat. S azt hiszem, ilyen megértő „dilettáns” néhány mai „peremírónk”, mondjuk az erdélyi Kovács András Ferenc vagy a délvidéki-palicsi Tolnai Ottó.
– S ilyennek szeretném tudni (kitalálni?) magamat én is.

B A B I T S - T A N U L M Á N YO K

Babits Mihály – az évforduló előtt
Minden, magára valamit is adó felsőoktatási munkahely és kutató közösség rendszeres
összejöveteleken hallatja hangját az oktatási és kutatási területén felmerülő fontos, állandó vagy aktuális kérdésekről. Ennek a hagyománynak megfelelően rendezi most az
ELTE BTK Irodalomtörténeti Intézetének keretében működő Modern Magyar Irodalomtörténeti Tanszék a 2006/2007-es tanévben esedékes konferenciáját. A tanszék olyan
oktatási és kutatási műhely, amelybe mindenek előtt az itt tanító oktatók tartoznak. De
a tanszéki határokat a lehető legtágabban fogjuk föl, s természetesen beleértjük azokat az
oktatókat is, akik az idő közben megszűnt Kazinczy utcai főiskolán modern magyar irodalomtörténetet tanítottak. A tanszéken működik egy Babits prózai műveinek kiadásával
foglalkozó szövegkiadó munkaközösség, amelynek tagjai a textológiai munkájuk során
felhalmozott tudásukra támaszkodva figyelemre méltó kutatási eredményeket értek el,
tartozzanak a tanári testülethez vagy a doktoriskolai hallgatók közösségéhez. Mint minden tanszéknek, a miénknek is van vonzáskörzete, amely kiterjed egyetemi hallgatókra,
doktoriskolai hallgatókra és fiatal szakemberekre is. Az elkövetkező három napban az
írástudók eme gyülekezete, a tanszék és annak szellemi holdudvara ad számot arról, hogy
a kiválasztott tárgykörben milyen friss felismerésekre jutott.
A kiválasztott tárgy Babits Mihály életműve. Mire ez a nagy sietség? – vetődik föl
a kérdés, hiszen a költő 125. születési évfordulóját csak jövőre ünnepeljük, s 2008-ban
emlékezünk meg ama folyóirat, a Nyugat megalapítása 100. évfordulójáról is, amelynek
Babits élete bő utolsó évtizedében szerkesztője volt. A József Attila-centenárium sikeres
megünneplése meggyőzött arról, hogy nem elég akkor szereplésre jelentkezni, amikor
a témának dömpingje van. Az ilyen alkalmak akkor sikeresek, ha akadnak vállalkozók, akik
idejében, már előzetesen elvégzik a szakma felkészítését, a szellemi talaj megművelését,
hogy a magvak termékeny földbe hulljanak.
Miért kell Babitsról eszmét cserélnünk? Erre a kérdésre pozitív és negatív érvek két
sorozatával lehet felelnünk. Mert szeretjük és változatlanul szívesen olvassuk és tanítjuk
műveit. Mert a hagyományok e nagy tisztelőjét és termékeny kiaknázóját szellemi örökségünk legjavához soroljuk. Mert Babitsban a nagy költőt és a kiemelkedő esszéistát tiszteljük. Mert a XX. század első fele irodalmi életében betöltött szerepe nélkül nem lehet megérteni a korszak irodalmát. Mert az utóbbi évtizedek szövegkiadásainak és tudományos
publikációinak köszönhetően mára eljutottunk jelentősége árnyalt és kiegyensúlyozott felés elismeréséhez, s ezt az értékes tudást nem hagyhatjuk ebek harmincadjára. Ezek a pozitív indokaink.
Mert Babits örökségének kiiktatása érdekében nem sokkal a halála után hadjárat indult, s a költőt és gondolkodót egy korszak kultúrpolitikája megbélyegezte, bűnbakká tette
és igyekezett a legteljesebb mértékben kiszorítani az értéktudatból. Mert később más derék és jóravaló, de nyilvánvalóan kisebb jelentőségű pályatársaikat sorolták eléje és ül-

50

tiszatáj

döztetésben sorstársa, Kosztolányi Dezső elé. Mert kijátszva velük szemben a korszak
óriásait, Ady Endrét vagy Móricz Zsigmondot, a versenyben vigaszágra sorolták vissza
őket. Mert egy későbbi időszakban, kétségbe vonva korszerűségét, immár nem Adyt, hanem a vele eladdig ugyanazon bélyeget viselő ifjúkori barátját, Kosztolányit játszották ki
„bezzeg” gyanánt vele szemben. Babits tehát nemcsak megérdemli, hogy ma eszmét cseréljünk róla, de rá is szorul erre az újraértelmezésre és újraértékelésre.
Konferenciánk azonban nem összeesküvés Babits mellett, nem eltökélt apológia védelmében. Büszke vagyok rá, hogy fogalmam sincs arról, hogy tanár társaim, doktoriskolai és egyetemi hallgatóink hogyan értékelik majd a költőt, milyennek látják értekező és
művészi prózáját, milyen bizonyítvány állítanak ki irodalomszervezői tevékenységéről.
Abban a költő, író, esszéista és szerkesztő ismeretében bizonyos vagyok, hogy nagyon
kellemetlen meglepetések nem érhetnek. Az újraértékelés és újraértelmezés legyen tehát
a lehető legnyitottabb. Egyetlen fontos követelmény, hogy a három napos rendezvény végére lássunk tisztábban a Babits-kérdésben, tegyünk egy újabb lépést az életmű megértésében. Ebben a szellemben kívánok eredményes munkát a konferenciának.

Tverdota György

2007. november

51

TVERDOTA GYÖRGY

Halálfiai-problémák
Egyetemi tanulmányaink során, majd pedig oktatói vagy kutatói pályafutásunk korábbi
szakaszaiban örökül kaptunk egy sajátos víziót és értékrendet a XX. század magyar irodalmáról, s ha saját tevékenységünk révén módunk is nyílt egyik-másik ponton ezt a globális képet módosítani, egészében ezt továbbítjuk azoknak a fiatalabb nemzedékeknek,
akik tőlünk tanulják modern irodalmunk történetét. Elmaradt – tisztelet a kivételnek –
ennek az örökül kapott, teherbíró képességét nyilvánvalóan elveszített eszmei alapokon
nyugvó víziónak a revíziója. Az a körülmény, hogy a kilencvenes évek elején születtek e
korszak-látomástól gyökeresen különböző, azzal beszélő viszonyt ki sem alakító új ajánlatok ez évszázados korpusz és folyamatrajz újrarendezésére, a problémát legföljebb azok
számára oldotta meg, akik aggálytalanul elfogadták ez új ajánlatokat. Előlünk viszont eltakarta a megoldatlan feladatot, elodázta a szembenézés kényszerű igényét ezzel az örökséggel.
Babits Mihály Halálfiai című regényének perújrafelvételét jó lehetőségnek érzem arra,
hogy e kötelesség nyomasztó terhének egy részétől megpróbáljak megszabadulni. E feladatvállaláshoz nem lenne szükség kedvező alkalomra, de ha már ez az alkalom önként
előállt, akkor egy-két méltányló, elismerő mondattal ki kell rá térnem. A Babits-textológia
és filológia fontos eredményének tartom, hogy 2006-ban, az Argumentum kiadónál napvilágot látott – amint a könyv belső címlapján olvassuk – „az ELTE BTK Modern Magyar
Irodalomtörténeti Tanszékén készült”, a Babits Kutatócsoport, jelesül Szántó Gábor András, Némediné Kiss Adrienn, T. Somogyi Magda által gondozott két kötetes Halálfiai.
A főszövegeket magába foglaló első és a jegyzeteket tartalmazó második kötet segítsége,
kalauzolása nélkül előadásommal időben talán el sem tudtam volna készülni.
Visszakanyarodva a ránk hagyományozott, gondolkodásunkat akaratunk ellenére is
kondicionáló koncepcióhoz, ennek első fontos elemét az az előfeltevés képezi, amely szerint a századforduló vagy szűkebben a századelő a második reformkor ideje volt. Az ország
modernizációja, iparosodása, urbanizálódása, polgárosodása felgyorsult, s ennek következtében a kultúra területén is kiéleződött a maradiság és a haladás, a retrográd népnemzeti irány és a progresszív nyugatos törekvések közötti küzdelem. A fiatal, pályára lépő tehetségek a haladás táborába álltak, ahol vállvetve vagy rivalizálva, de szövetségben küzdött Ady, Ignotus, Osvát, Bartók, Ferenczi Sándor, Lukács György és Fülep, Babits, Kosztolányi, Kaffka Margit, Szabó Ervin és Juhász Gyula. A lista tetszés szerint kiegészíthető.
A Hét krajcár és a Sárarany megírása révén Móricz is fordulatot hajtott végre, s a népnemzeti idillizmussal szakítva a kritikai szemlélet és a változások elősegítése mellett tört
lándzsát. Minden személyi külön útjai dacára Krúdyt, a nagy prózaújítót is bízvást ehhez
a táborhoz lehet sorolni.

52

tiszatáj

Sokkal kisebb veszélyt jelentene, ha a mindannyiunkban részleteiben is elevenen élő
összkép, amelyet itt néhány elemére történt visszautalással csak jeleztem, teljesen hamis
lenne, ámde ez a szellemi örökség féligazságok tömegét tartalmazza. Hát persze, hogy
megvolt ez a megosztottság, hát persze, hogy voltak újító törekvések! Hát persze, hogy
a fiatal tehetségek egész tömege állt a progresszió zászlaja alá. Ámde legfőbb ideje, hogy
elmondjuk az igazság másik felét is, óvakodva persze az újabb egyoldalúságoktól, ha a jelenleginél hitelesebb képet kívánunk tovább hagyományozni saját múltunknak erről
a fontos szakaszáról. A Halálfiai segíthet bennünket tudásunk kiigazításában és elmélyítésében.
Perújrafelvételről beszéltem a regény kapcsán, ezért sietek eloszlatni a félreértéseket.
Azokkal értek egyet, akik nem tartják remekműnek a regényt, akik komoly esztétikai fogyatkozásokat mutatnak ki a kompozícióban, az alakábrázolásban, az elbeszéléstechnikában és stiláris szinten is. Ezekből a szemrehányásokból egész galériát állíthatnánk össze
a baráti Szilasi Vilmostól egészen Kassákig vagy Szabó Dezsőig, s egy részük bízvást komolyan vehető. Sőt, a magam által végzett röntgenvizsgálat alapján újabb, meglehetősen súlyos leletekkel gyarapíthatnám az esztétikai, regénypoétikai kórismét. De nem gyalázni
jöttem a Halálfiait, hanem… ha nem is dicsérni, de az őt megillető helyre visszahelyezni.
A regényt a kor irodalmának jelentős teljesítményévé az a mélyre hatoló pillantás, az
a következetesen végiggondolt ítélkezés, az a pontos és könyörtelen helyzetfelmérés teszi,
amellyel Babits a századelő magyar modernizációját elénk állítja. Ha figyelmünket arra
a teljesítményre összpontosítjuk, amelyet a regény ebben a vonatkozásban elért, könnyen
átlendülünk a mégoly gyakori, mégoly sokféle és néha komoly narrációs döccenőkön.
A művet az író igen nagy ambícióval és nagyon sok kínlódás közepette, 1921-től 1927-ig írta.
Önnön hivatása, küldetése mérlegének szánta, mint majd élete végén a Jónást. Ami lényegi tudást pályája letelt szakaszában összegyűjtött, ebben a műben akarta elmondani.
A baráti kritikusok, akik erős túlzással olykor világirodalmi jelentőségű műként ünnepelték
a Halálfiait, ítéletüket csakis erre az impozáns életmérlegre alapozhatták, s elegánsan elsiklottak a regény prózapoétikai gikszerei fölött. Kövessük az ő példájukat!
A vaskos művet a kritika a századforduló három nemzedéke krónikájaként, egy család
regényeként, a magyar, (Babits kedves szavával) lateiner középosztály hanyatlását bemutató freskóként értékelte. Ez a monumentalizáló megítélés ugyan nem nélkülöz minden alapot, de pontosításra szorul. Mindenek előtt nem egy, hanem két, egymásba fonódó,
egymással rokonságban lévő család történetét kapjuk, amelyben a Rácz-Sátordy család áll
a középpontban, de a Hintáss família útját is mindvégig követni tudjuk. Ez a kettős családtörténet csak a nagyszámú és epizodikusan felbukkanó mellékszereplő mozgatása révén kelti azt a látszatot, mintha csakugyan két dunántúli vidéki város középrétegeinek
freskóját szemlélnénk. Még szembeötlőbb ez a megoldás akkor, amikor a cselekmény
Sátordy Imrus egyetemi tanulmányainak helyszínére, Budapestre tevődik át. Babits itt is
Sótról és Gádorosról hozott anyaggal dolgozik. Hintáss Gyula nemcsak Rácz Nellinek,
Imre édesanyjának, hanem a főhősnek a sorsát is végzetesen befolyásolja, azaz Imre rossz
útra térítéséhez Babits nem keres újabb szélhámost. Hintáss neje, Erzsi is újra meg újra
felbukkan a történetben. A házaspár két lánya, Gitta és Noémi is mindig kéznél van, ha
a főhős sorsának alakításában fiatal női szerepekre van szüksége a takarékos írónak.

2007. november

53

Még különösebb, hogy ha a zsidókérdést, a zsidóság század eleji térnyerését hangsúlyosan ábrázoló regénynek zsidó szereplőket kell előállítania, ezek is, egy-két kivételtől
eltekintve, a Schapringer család tagjai. Szinte azt mondhatnánk, hogy a regény nem is
kettős, hanem hármas családtörténet, ahol a harmadik családot a Schapringer-família jelenti. Tehát a zsidó regényalakok nagyon is familiárisan, Sótról költöznek föl a fővárosba,
s a vidéki városban elejtett szálak itt újra egybefonódnak az Imréével. Azaz, némi túlzással, kamaradarabot látunk, amely történelmi tragédiát imitál.
El kell azonban ismerni, hogy ezzel a módszerrel Babits sikeresen kelti föl az extenzív
teljesség illúzióját, még akkor is, ha egyik-másik kritikus túl szűkösnek ítélte ezt a panorámát, amely – úgymond – csupán a lateiner középosztály sorsát követi. Ez a vád nem
teljesen igazságos, mert Cenci néni és az egész Rácz-familia buzgólkodásának bemutatása
betekintést enged a szőlőművelők küzdelmébe peronoszpórával, filoxerával, borkereskedelemmel. Sátordy Miska vagy Rácz Jozsó révén az állami hivatalnoki rétegre nyílik rálátás. Imrus, Gitta és társaik a modern, szabad, bölcsészértelmiség megismerése felé nyitnak kaput. A Schapringerek pedig a kereskedelmi, illetve pénztőke világát hozzák közelebb. Hiányérzetet csak az kelthetne, ha elvárnánk a regénytől, hogy a munkás és a paraszti rétegek ne pusztán periférikusan tünedezzenek föl a regény világában.
A kritika ugyanakkor, a regényt Sátordy Imrus történeteként értelmezvén, a másik
irányban is eljutott a végpontig. A freskó-jellegtől eltekintő, a főhősre irányuló figyelem
részint arra hivatkozott, hogy Imrus voltaképpen Babits alakmása, s a regény az író fiktív
elemekkel átszőtt önéletrajza. Részint pedig nagy és jogos hangsúlyt kapott a tárgyias
történetelmesélés mögül lépten-nyomon felszínre bukkanó közvetlen lírai érdekeltség.
A hangsúlynak ezzel az áttételével, még ha önmagában véve egyoldalú is, egyet lehet érteni.
Babits elsődleges ambíciója valóban nem valamiféle társadalmi körkép felrajzolása.
A Halálfiai, a Sátordy Mihály – Rácz Nelli – Hintáss Gyula szerelmi háromszög-regény lekerekítettsége és magában megálló volta ellenére is a következő generációhoz tartozó,
Miska és Nelli házasságából születő Sátordy Imrus története. A szerelmi háromszög csak
mellékszál vagy inkább előtörténet, amely a főhős színre lépését készíti elő. Imrus pedig
a századfordulón kibontakozó magyar modernség képviselője. A regény igazi tétje ennek
a modernségnek a levizsgáztatása.
De mi volt a modernség előtt? A kivételes történelmi és kultúrtörténeti műveltséggel
felvértezett Babits mintha a regény írása során eltekintene a történetiség tapasztalata által
sugallt relativizmus belátásától. A regény cselekménye során bekövetkező hanyatlási folyamat kezdetére két mítikus-archaikus lényt, Dömét és Cenci nénit állítja, két öreget,
akiknek vitalitása, kötelességtudata, kibillenthetetlen egyensúlya és eligazodási képessége
az egyre kuszább viszonyok között változatlanul fennmaradt, és éles kontrasztot képez az
utánuk következő egyre tanácstalanabb, gyengébb vagy lazább erkölcsű nemzedékekkel.
Ez a történelmi folytonosságot képviselő testvérpár nincs idealizálva. Főleg Dömét látjuk
idejétmúltnak, esendőnek, szertelennek, az öreg Toldi rokonának, de az író felmutatja
Cenci néni sziklaszilárd pragmatizmusának, erős akaratának, az öreg hölgy minden tiszteletre méltósága ellenére, a lányai életesélyeire nézve végzetes következményeit is. Mégis,
ez a két regényalak, mintha már ezer éve élne ezen a földön, amely ez idő alatt mintha
semmi változáson nem ment volna át.

54

tiszatáj

Márpedig az ezer éves állam, a millenáris Magyarország fölött eljárt az idő. Aki a századfordulón ellenállt a változás kényszerének vagy képtelen volt kimozdulni megrögzött
helyzetéből, az a hanyatlásnak adta át magát. A romlás tehát Babits szerint magában
a történelmi osztály inerciájában rejlik, s az író ebben a vonatkozásban rendíthetetlenül
a progresszió pártján marad. A regény első halottjai: Cenci néni férje, Rácz Józsi, idősebb
fia, Imre, Döme bácsi fia, Ákos ennek a történelmi tehetetlenségnek az első áldozatai. Az ő
sorsuk alakulása igazán nem írható a modernség rovására. A második nemzedék sajátos
belső megosztottságot mutat. A fiatalon meghalt Ákos és Imre és a regény számos mellékszereplője a dzsentrisedés tüneteit viselik magukon. Velük Babits viszonylag kevéssé törődik, átengedi őket Móricznak vagy Krúdynak.
Jobban érdekli őt a fiúk generációjának másik és harmadik útja. Mindenek előtt az,
amelyre Sátordy Miska, a bíró lépett. Ha az ősök a negyvennyolcas függetlenségi liberalizmus képviselői, akik még fegyverrel harcoltak a magyar szabadságért, s nem adták föl
belső ellenkezésüket a hazára kényszerített kiegyezéses rendszerrel szemben, Miska már
elfogadja a dualista Monarchia adottságait. Így kénytelen együtt élni a korrupcióval, legitimálni egy rossz gépezetet, egészségesnek elfogadni egy beteges államkonstrukciót, még
ha ő személyében a korrektség és lelkiismeretesség mintaképe is. Magatartásában a történelmi osztály számos hagyományos erényét őrzi: tisztességes, lovagias, szavatartó, igazságszerető, amely tulajdonságok összhatásukat tekintve bénultsághoz vezetnek, az idejétmúltság ismérveivé válnak. Unalmassá, korlátolttá, rutinra hagyatkozóvá, az új kihívásokkal szemben fegyvertelenné, ötlettelenné, védekezésre képtelenné teszik ez erények birtokosát. Ugyanakkor a modernség bizonyos vonásai már feltünedeznek szellemében. Vallási
közönye, sőt, ateizmusa, liberális elvei a pozitivizmus korának jellegzetes képviselőjévé
avatják őt. Alakja és sorsa egészében véve a két világ közötti átmenetiség kudarcosságát
példázza.
Tragédiájából, úgy látszik, a rimbaud-i következtetést vonhatjuk le: Mindenestől modernné kell válni. Ezt a hebehurgya fejest ugrást a modernségbe a nemzedék harmadik
arca, Miska ifjúkori barátja, felesége elcsábítója, Hintáss Gyula hajtja végre. Nem véletlen
és baljóslatú, hogy a modernség szellemi tartalmai iránt éppen egy, az életstratégiáját
rögtönzésre építő, hazárd hajlamú, a szélhámosságtól sem visszariadó, kétes erkölcsű,
gyenge jellemű, magát a misztifikáció közegében otthonosan érző ügyvéd tanúsít nyitottságot. Veszedelmes mentalitású ember, akire tapadnak a veszedelmes világnézetek. Démonisága csak azért nem pusztító, mert felületes és gyáva, nem bűnöző, noha szívesen veszi magára ezt a szerepet, csupán csak szédelgő. Ártalma csak Miska tehetetlen tisztességével, Nelli életidegen tétovaságával, Imre naiv, hiszékeny lelkesedésével szemben hatékony.
Fennhéjázása, bukása majd elzüllése azt példázza, hogy a modernség bűnben születik,
a morális hanyatlás trágyázza a talajt, amelyből virágai kikelnek. A modernség félelmetes
program, kockázatokkal jár, könnyen válhat pusztítóvá vagy ártalmassá. Nemcsak az inerciára hagyatkozó középosztályi mentalitást támadja meg, de a normális életvitel mindenféle formáját feldúlja vagy felforgatja. A modernség mégsem a Hintáss-félék privilégiuma.
Az ügyvéd csak az első, aki könnyelmű hullámlovasként felül ennek a hullámnak a hátára,
s hamar kiderül, hogy ebben a sportban belőle sohasem lehet bajnok. Lánya, Gitta már

2007. november

55

sokkal nagyobb eséllyel siklik előre a veszélyes terepen. A modern szellem termékeny
táptalajt a harmadik nemzedék lelkületében talál, s itt ezerféle alakot ölt.
Ebből a variációs gazdagságból csak azt a képet emelem ki, amely a regényben a zsidóság modernizáló szerepéről kibontakozik. A kulturális értelemben vett, a szellemi területén kibontakozó modernizációba történő bekapcsolódás a Schapringer családban is nemzedéki kérdés, hiszen ezt a lépést náluk is Dolfika, a harmadik generáció képviselője teszi
meg. A döntő különbség azonban az, hogy míg a Hintáss családban az új szellem a család
széteséséhez, a férj és az egyik lány lezülléséhez, a feleség kétes értékű feminista kalandjához vezetett, a Rácz-Sátordy családban súlyos belső konfliktusba torkollott, addig a zsidó
famíliában nem állt a családi felemelkedés útjába, nem okozott családi feszültségeket,
vagy legalábbis nem akkora horderejűeket, mint a keresztény famíliáknál, s a külföldi,
nyugatos kulturális minták iránt végeredményben a Schapringerek mindegyike többé-kevésbé, felületesebben vagy mélyebben nyitottnak bizonyult. Családi antagonizmust Imrus
szegény családból származó, megszenvedettebb módon modern zsidó barátjánál, Rosenbergnél sem tapasztalt. A fiatalember felismerte ezt a különbséget és saját hozzátartozóit
keményen bírálva hangot adott emiatti elégedetlenségének. Meg is kapta érte Imrus a rokonaitól, a regény írója pedig a konzervatív kritikától a filoszemita elfogultságért kijáró
megrovást.
A tévelygő és útját kereső Imrus karaktere a zsidó modernizációval a háttérben még
élesebben rajzolódik ki. A pozitivista korlátaival együtt is felvilágosult apai nevelés, az
anya nélküli, feszélyezett légkörben történt felnövekedés, a testi-lelki problémáival való
magára maradás nagymértékben hozzájárult ahhoz, hogy a legifjabb Sátordy elidegenedjen rokonságának mind a dzsentris, mind a hivatalnoki-kispolgári mentalitásától, s az
adott körülmények között nagy erővel kifejlődő művelődésigénye folytán szinte kiszolgáltatottjává váljon a kultúrában ragályszerűen terjedő modern szellemnek. A jóhiszemű, tapasztalatlan, újakra szomjas fiatalember a fővárosi közegben hamarosan a modernség
balekjává, finomabban szólva Don Quijotéjává válik. A bűnben fogant, rontást hozó új
eszmék és új ízlés őt is magával rántják. Ahogy a schopenhaueri pesszimizmus, a szocialista vagy éppen nietzscheánus nihilizmus, a Schmitt Jenő Henrik-féle gnoszticizmus,
a tolsztojánus egzaltáció, s ezzel együtt a Baudelaire- vagy a Mallarmé-féle irodalmi modernség, Ady Endre vonzása felváltva vonzáskörében tartja szellemét, úgy téveszti meg őt
és férkőzik bizalmába a magát a modernség lovagjának kiadó szélhámos Hintáss Gyula.
Vétkes ballépések, a családdal szemben elkövetett, igazolhatatlan inkorrektségek, súlyos belső meghasonlások, az öngyilkossági kísérletbe torkolló kétségbeesés, ez a gyümölcse Imrus modernista útkeresésének. Ha sem a család, sem az asszimilánsok nem segíthetnek, ha mind a hagyományőrzés, mind a modernség tévútnak bizonyult, akkor merre
van a kibontakozás útja? A válasz egyfelől egyfajta tragikus és pesszimista tónus eluralkodása a hős és a regényíró gondolkodásán, azaz annak belátása, hogy a magyarság számára
nem adódik jó megoldás a dilemmára.
A másik válaszlehetőség érdekében korrigálnunk kell a Cenci néniről festett portrénkat. A család anyagi fennmaradásáért keményen, szinte ridegen küzdő családfő archaikus
ősanya-arca a sovány kis öregasszonynak csak az egyik profilja. A filoxera pusztítása után
Amerikából új vesszőket hozató, a zsidó borkereskedőkkel alkudozásba fogó, céljai mellett
makacsul kitartó asszony pragmatizmusa modern vonás. Modernebb Imrus egzaltációinál

56

tiszatáj

is. A távoli erdélyi határszélre száműzött, önnön egykori, fővárosi infantilis és modoros
modernizmusából kiábrándult fiatalemberben a rideg környezetben Cenci igazságának
felismerése érlelődik meg: helyt kell állni a családért, menteni, ami menthető, s talpra
állni minden kivédhetetlen csapás után. Egy dezillúziókon átesett, kevésbé színes, kevésbé
szédítő, a hagyományokkal szemben nem ellenséges, másfajta, tragikus modernség ígérete csírázik ki Imrében a távoli havasok alján.
A modernista kritika, például Németh Andor, felszisszent az ifjú Sátordy erdővári fordulata olvastán. A mi szempontunkból azonban Ignotus megjegyzése jár a legtöbb tanulsággal, aki kétségbe vonta, hogy Imrus, alias a fiatal Babits Erdővárott, azaz Fogarason
csakugyan eljutott volna-e éducation sentimentale-jának erre az állomására, vagy pedig
a regény írója a maga húszas évek végi álláspontját vetítette vissza majd két évtizeddel korábbra. Noha Ignotusnak sok igazsága van, amikor ez utóbbi feltevést teszi a magáévá, mi
mégis hitelt adunk a babitsi kisebb igazságnak is. Babits és a Nyugat íróinak egy része,
beleértve Adyt és Móriczot is, ha a modernségnek egy másik útját nem munkálta is ki
a világháború előtt, de valamiféle tragikus, pesszimista, vívódó tónus hatotta át egyre fokozódó erővel műveiket. Ez már nem pályakezdésük diadalmas, hódító esztétizáló modernsége volt, hanem valami olyan mentalitás, amelynek visszaútja nem volt többé a bornírt
történelmi középosztályi mentalitáshoz, de amely az iránt a modernség iránt is egyre több
kétséget táplált, amelynek győzelemre vitelére vállalkozott. A Halálfiai számomra a modernizmusnak erről a belső problematizálódásáról hoz hírt.

2007. november

57

KENYERES ZOLTÁN

Egy kapcsolat mozaikjai
BABITS M IHÁLY ÉS K OSZTOLÁNYI DEZSŐ

„Bizonyos diadallal jelentem, hogy Spinoza lelkivilága is dereng szemeim előtt” – írta a tizenkilenc éves Kosztolányi Dezső Babits Mihálynak 1904. szeptember 16-án. A diadalmas
jelentés alighanem arra volt válasz, amit Babits írt néhány héttel korábban: „Most fejeztem be áttanulmányozását (s nagyon lelkiismeretesen) Spinoza Etikájának.” Akkori – még
baráti hangú – levelezésük tele volt szellemi versengéssel: rendszeresen beszámoltak
egymásnak olvasmányaikról, s mindkettőjüknek illett mindenről tudni, amit a másik ismert. Szavajárásuk volt a „most olvasom újra”, amivel igyekeztek felülmúlni egymást,
mintha azt kérdezték volna, Ön még csak most olvassa először? (Akkor még magázódtak,
sőt önöződtek.) Ha Babits beszámolt arról, hogy nemcsak olvasta, hanem egyenesen „áttanulmányozta” Spinoza Etikáját Kosztolányinak legkevesebb annyit válaszolnia kellett,
hogy azért ő előtte is „dereng” valami Spinoza neve hallatán. Ha nem is tárgyszerűen
a művei, de a „lelkivilága”.
Pár évvel később, amikor tanulmányt írt Komjáthy Jenőről, ő is hivatkozott a Babits
által áttanulmányozott Etikára, ez már több volt puszta „derengésnél”, de nem tudni, valójában mennyit olvasott el belőle.
Leveleiben jó néhányszor előfordul Spinoza neve, de már nem a filozófiai műveivel,
hanem Babits egyik versével kapcsolatban. Babits sem számolt be a levelekben, s későbbi
írásaiban sem arról, hogy milyen irányú hatással volt rá, milyen irányban befolyásolta
költői-írói kibontakozását az „áttanulmányozott” Spinoza-mű. Az utókor annál többet
foglalkozott evvel: az életmű kutatói számos alkalommal végeztek gondolat-elemzéseket,
s ezek során mind Rába György, mind Németh G. Béla arra a meggyőződésre jutott, hogy
Spinoza egyike volt Babits hosszú időre szóló filozófiai élményeinek. Igaz, az 1960–80-as
években született tanulmányok néha talán túlságosan is élénken keresték az intellektuális
hatások nyomait Babitson, mintha csak pozitívra akarták volna fordítani Szabó Dezső
hajdani gúnyszavát, mellyel hosszú időre megjelölte Babitsot. ’Filozopter az irodalomban”. Ha némiképp kételkedünk is az „áttanulmányozás” szakszerűségében, az bizonyosnak látszik, hogy érte Babitsot bizonyos szintű Spinoza-élmény. Jelenlétét az is bizonyítja,
hogy vásárolt (kapott?) egy Spinoza-szobrot (Márk Antokolszkij szobrának másolatát)
s odaállította íróasztalára, vagy éppen egy kis polcon íróasztala fölé helyezte, a részleteket
nem ismerjük. Mindenesetre, ahogy ott ült íróasztalánál, vele szemben ott volt Spinoza.
Erről szól a vers.

58

tiszatáj
A Spinoza-szobor előtt
Jólesik látni, nagy zsidó, remek
képmásod, íróasztalom fölött:
jólesik nézni terhes fejedet,
amely nyakadnál szinte megtörött.
És látni, hogy a kínba’ vajudó
gondolat szent gyötrelmét élvezed,
amit a művész benned, nagy zsidó,
századaidon át kiérezett.
Te boldog vagy: már csak kőmásod töpreng;
az én agyamban még küzd a velő,
én még itt bolygok lenn e földi ködben,
és fáradok csiholni fényt elő nagy rokonom! én is gondolkodom, ládd,
és szenvedek s méltó vagyok tehozzád.

A versnek kétféle dátumozása ismeretes a szakirodalomban, egyes feltevések szerint
1903-ban, mások szerint 1904-ben keletkezett. Ha 1903-ban íródott akkor feltehetően ez
volt az a vers, amelyet 1903 őszén felolvasott a Négyesy-szemináriumban. Elég csúfos kudarcot vallott vele, sem egyetemi társainak, sem Négyesynek nem tetszett, őt pedig ki is
nevették furcsa kántáló, éneklő előadása miatt. Csak Juhász Gyula és Kosztolányi Dezső
állt melléje. Babits oda is adta a kézirat másolatát Kosztolányinak „De valahogy ki ne tegye a verset a bácskai lapba! Vagy csak álnéven” – fűzte hozzá. Kosztolányi megfogadta
a kérést. Másfél évig szó sem esett kettőjük között a versről, akkor aztán felgyorsultak az
események.
Kosztolányi február óta otthon volt Szabadkán, a Bácskai Hírlapban jelentek meg írásai. Júniusban fordulat következezett be életében, belső munkatársa lett a Budapesti
Naplónak: „Pesten ragadtam. Ady Endre helyére, ki Párisba ment, a Budapesti Naplóhoz
szerződtem belmunkatársnak, szépirodalmi cikkeket, verseket, tárcacikkeket írok bele
s a versrovat vezetője vagyok – büszkélkedett június 24-én a szegény bajai gyakorlótanárnak, aki addig alig egynéhányszor láthatta nevét nyomtatásban. Kosztolányi jobb helyzetéből segíteni akart, mintegy utána nyúlt barátjának. „Küldjön sok kéziratot. Mind elhelyezem. Ha másra nem, arra születtem, hogy az ön előfutárja legyek, s lábai elé terítsem
a bíbor szőnyeget” – írta kedves teatralitással. Márciusban már két versét helyezte el
a Bácskai Hírlapban, s most országos lapra tekintett. Nincs adatunk arra, hogy engedélyt
kért volna Babitstól a közléshez, egyszerűen bevitte a Spinoza-szonettet a Budapesti
Napló szerkesztőségébe.
Ez volt Babits első verse, mely országos lapban jelent meg. Különös, hogy többé nem
akart tudni róla. Mintha terhes lett volna Kosztolányi kedves pártfogása, mintha az ő szívéhez kevésbé állt volna közel ez a vers, vagy valamilyen más okból (szándékosan?) el-

2007. november

59

feledkezett volna róla. Egyik kötetébe sem vette fel, kihagyta 1937-ben az összegyűjtött
versei közül is. Kötetben először 1945-ben látott napvilágot, amikor Török Sophie rendezte sajtó alá a versek gyűjteményét. Aztán ismét mostoha évtizedek következtek erre
a hitvalló szonettre: egészen 1993-ig ismét kimaradt a kötetekből. A Kelevéz Ágnes által
gondozott első csonkítatlan verskiadásban került végre jogaiba.
Térjünk azonban vissza a szonett első olvasójához és értékelőjéhez, Kosztolányi Dezsőhöz: nem fér kétség hozzá, hogy ő volt az első megjelenés bábája. Amikor 1906 nyarán
Szabadkáról felutazott Pestre és a Budapesti Napló versrovatának élére került, egyszerre
„arrivé”-nek érezhette magát az irodalomban. (Ady szava: Ady nevezte magát 1905-ben
„arrivé”-nak, amikor szokatlanul nagy honoráriumot kapott a Szerdától.) Babitsnak a Spinoza-szonett volt a negyedik megjelent verse – abból három Kosztolányi segítő kezéhez
fűződött – Kosztolányi akkor már csaknem száz verset publikált, egy már-már kötetnyi
publicisztikai írást tudhatott maga mögött és nagyjából készen állt a Négy fal között versanyaga. Amikor 1907 nyarán a kötet kijött a nyomdából, Lukács György Ady mellé állította jelentőségét. S noha maga Ady fulmináns kritikát írt róla, Kosztolányi méltán gondolhatta magát befutottnak, Babits pedig még alig tette meg a pályakezdés első lépéseit.
Aztán ismét évek teltek el és akkor Kosztolányiból egyszercsak búvópatakként előtört
a Babits-vers és az egész ügy emléke. Ő is írt egy szobor-verset. Az is szonett volt. Az is híres, nagy emberről szólt. Olyasvalakiről, aki Babitshoz is közel áll, még közelebb, mint
Spinoza.

Szonett egy szoborra, mely az álló Dantét ábrázolja
Egykor mi is majd így fogunk megállni,
mint ez a kőben szenvedő alak.
Leroskadó, merev ívek csodái,
síró tagok, jajongó vonalak.
Így meredünk meg bánatunkba halkan,
mikor az égre-ordítás kevés.
A fájdalom ez, néma, mozdulatlan,
a végtelenbe beledermedés.
Az önmagába fúló néma Kín –
az ős Szükség a végzet partjain –
hátrálni nem tud s nem előremenni.
Önroncsain bús diadallal áll
s nincs fogcsikorgatás – és nincs halál –
nincs békülés – és nincs könny. Ez a Semmi.
Nagyszerű, kemény, modern szóvers, alig néhányat írt ilyet egész pályája során. De
ennek a versnek is különös, hányatott története lett. Először 1909. március 25-én jelent
meg a Vasárnapi Újságban. Ismerve Kosztolányi munkatempóját ez a dátum nem eshetett

60

tiszatáj

mesze a megírás időpontjától. Kötetben való publikálása azonban elhúzódott és csak
hosszú évekkel később az 1920-ban megjelent Kenyér és bor versei közé iktatta be. Ki
tudja miért? Ott két másik szonett közé került, a szobor két portré között állt: az egyik önarckép volt, a másik „egy szőke nő arcképe” (feltehetően Lányi Heddáé).
Telt az idő. Babits mintegy „fölzárkózott” Kosztolányi mellé, a Nyugat csillagai között
emlegették a nevét. 1919-ben egyetemi tanári kinevezést kapott, és nagysikerű előadásokat tartott, a hallgatók alig fértek be a terembe. A Tanácsköztársaság után kizárták mindenhonnan, ahonnan ki lehetett zárni, megfosztották mindentől, amitől meg lehetett
fosztani, még rendőri felügyelet alá is helyezték. Kosztolányi közben belépett a Nemzeti
Újság szerkesztőségébe és nevét adta a magyar sajtótörténet egyik (sajnos nem egyetlen)
szégyenletes rovatához. Nincs pontos adatunk arra, hogyan érintette ez a környülállás
kettőjük személyes kapcsolatát.
Teltek múltak az évek. Kosztolányi megírta a magyar regénytörténet legjobb regényei
közé tartozó regényeit, Babits is nagyszerű prózán dolgozott, és egyre nagyobb befolyásra
tett szert a Nyugat szerkesztésében.
Babits 1926-ban lefordította Edgar Poe Hollóját, amit Kosztolányi már 1913-ban
megtett. Már az övé is a többedik fordítás volt, de az ő fordítása körül heves vita kerekedett a Nyugat hasábjain. Elek Artúr élesen kifogásolta a fordítás hangvételét, szóvá tette
többek között, hogy Kosztolányi valósággal elpuskázta a híres refrént, a „never more”-t,
amikor a hollókárogás hangja helyett (amit már a jó öreg Lévay József kitalált) valami susogó „sohasem”-et írt. A károgás csúnya – válaszolta Kosztolányi, a susogás pedig szép.
Evvel lezárta a vitát. Amikor 1923-ban Tóth Árpád is vállalkozott a fordításra, ő megfontoltan és határozottan visszatért Lévay József leleményéhez: s azóta ott károg az amerikai
holló a magyar olvasók fülébe. Ilyen vita-előzmények után kelt Babits Kosztolányi pártjára: ő 1926-ban fordította le a verset, s az első hét szakaszban kitalált egy Kosztolányiéhoz hasonló hangzású, „susogó” refrént: „semmisem” – írta, majd a nyolcadik szakasztól
kezdve szószerint átvette Kosztolányi szavát, a kárhoztatott „sohasem”-t. Sőt, amikor
1928-ban lefordította Poe híres önelemző esszéjét a Pilosophy of Composition-t, ebben
már egyedül és csak Kosztolányi megoldását, a szép susugást-suhogást építette a magyar
szövegbe. Vajon véletlen műve volt ez, vagy finom baráti gesztus, ki tudja. Mindenesetre
ez volt kapcsolatuk utolsó – legalábbis kívülről nézve – felhőtlen epizódja.
Következett a nyílt szakítás ideje. Kosztolányi 1929-ben közreadta A Toll hasábjain
Ady-cikkét és ha a nyugatosok a Nemzeti Újság-epizódot megbocsátani látszottak is, ezt
nem bocsátották meg. Babits és a Nyugat a 20-as évek elejétől kezdve szívós harcot vívtak
a szinte hónapról-hónapra elhangzó ostoba konzervatív támadások ellen, és feltétel nélkül
felsorakoztak Ady emléke és életműve mellett. És akkor egyszercsak jött Kosztolányi, előlépett a belső körből, sőt legbelső körből és kétségbe vonta mindazt, amiért a nyugatosok
küzdöttek: Ady mint dagályos, hatásvadász rossz költő jelent meg írása lapjain.
Ettől kezdve vált a felszínen is láthatóvá kettejük mély és mélyülő ellentéte. Kosztolányi 1933-ban megírta a maga ars poeticáját, ebben állította fel a „homo aestheticus –
homo moralis” fogalompárt. Kosztolányi írását legtöbbször úgy olvassa az utókor, mint
szárnyaló, szép vallomást a tiszta művészetről. Mint magasrendű pátosszal előadott, már
nem is prózai, hanem lírai szöveget. De lehet ezt a csakugyan remekül megírt, lefegyverzően okos kis értekezést másképpen, Babits felől is olvasni. Úgy, mint különvélemény da-

2007. november

61

cos bejelentését avval az irodalomszemlélettel szemben, melyet Babits akkor már évtizedek óta magáénak vallott. Babits homo moralis volt, ellenezte a politizáló művészetet, ellenezte az irodalom olyan szerepvállalását, hogy politikai lövészárkokba leszállva vegyen
részt aktuális csatározásokban. De vallotta és hirdette az irodalomnak, éppen a tiszta irodalomnak szükséges és állandó erkölcsi elköteleződést.
Az amerikai Richard Rorty – talán nem a legszerencsésebb elnevezéssel – ironikusnak
nevezi azokat, akik az idő mindenhatóságának végtelen keretében, de mégiscsak keretében gondolkodnak, és metafizikusnak nevezi azokat, akik úgy gondolják, hogy léteznek
minőségek e kereten kívül, léteznek instanciák az idő fölött, Isten, örök igazság stb. Babits
ilyen volt, Babits metafizikus. Az írástudók árulása végső soron azt hirdette – tegyük
hozzá – tragikusan megrendült hangon –, hogy bárhogy fordul a világ és a világnézet, kell
egy ujj, amely az igazság, sőt Igazság csillagára mutat. Szilasi Vilmos az újabb filozófiák
alapján megpróbálta elmagyarázni Babitsnak, hogy téved, mert nincs ilyen csillag, az igazság másképpen működik, az igazság benne van az időben. Babitson nem fogott a magyarázat, ő mondta, mondta, mondta halálig a figyelmeztető szót. Kosztolányi pedig nem is
töprengett ilyesmiken. Pedig alighanem kellett volna.
Kosztolányi a Rorty-féle fogalomkettősség szerint inkább ironikus volt. De ha így van,
akkor az eddig játékba hozott fogalomrendszerek szerint legalábbis mögé kell kérdeznünk
Kosztolányi állítólagos vagy vélelmezett tragikus, tragikum felé hajló verseinek. Létezhetnek-e egyáltalán ilyenek egy metafizika-tagadó álláspontról kiindulva. Persze Kosztolányi
nem volt metafizika-tagadó. Mert nem volt semmiféle filozófiai, vallási vagy akárcsak társadalomideológiai álláspontnak sem tagadója, sem megvallója. Más szinten, egészen más
dimenzióban élt.
Babits igen. Ő hitt abban, hogy létezik „igazi létező”, oντως ov. Korai nyelv- és rímjátékaiban, derűs, játékos verseiben nála is ott csillog a felszínvilág ezer színe és káprázata,
mégis korai ifjúságától kezdve, más irányba indult el. Attól kezdve, hogy megismerkedett
olyan pszichológiai-filozófiai nézetrendszerekkel, mint az amerikai pragmatizmus, mint
Henry James újszerű lélekfelfogása, arra törekedett, mégpedig kimondottan és megvallottan arra törekedett, hogy amennyire az irodalom eszközeivel lehet, megpróbáljon a jelenségszerűen előttünk álló dolgok mögé kerülni, a mélyükre hatolni.
Búvár leszek én, kaucsukból gyártva ruhám, süvegem
úgy nézek a két kaucsukba szegett karikás üvegen
bukdosva botor léptekkel a sűrü nehéz viz alatt (…)
– írta az Atlantisz című versében 1913-ban. Kosztolányi nemhogy nem követte ebben az
ars poéticában, hanem többször nyíltan kigúnyolta ezt a törekvést.
Babits 1933-ban bántó élű sőt, már-már sértő hangú kritikát írt az akkor megjelent
Esti Kornél-kötetről. Ötletszerűnek, felszínesnek, üresnek tartotta. Kosztolányi annak
rendje-módja szerint meg is sértődött, és megbántódását beleírta az Esti Kornél énekébe.
Kiütközött az évtizedes különbség, sőt ellentét.
Mit hoz neked a búvár,
Ha felbukik a habból?
Kezébe szomorú sár,
Ezt hozza néked abból.

62

tiszatáj

Babits kritikája a Nyugat június 16-án megjelent számában jelent meg. Kosztolányi
azon nyomban válaszolt, a verset a Pesti Napló június 25-én közölte. Babits volt a támadó
fél, jól megkapta, mondhatnánk. De nem mondhatjuk, mert Kosztolányi január 5-én, tehát hónapokkal Babits kritikája előtt a következőket írta:
„Sohase feledd, költő, hogy az a tenger, ahol a mélységek mélységére kell ereszkedned,
a színpadi tengerhez hasonlít, mely legföljebb másfél méter mély. Ebből kell igazgyöngyöt
fölhoznod. Sekély vizek, csillogó fölületek gyöngyhalásza vagy. Igazságod: káprázat. (…)
Ezer vagy tízezer méter mélyben unatkozol s a tengeralatti világ rejtelme helyett csak sötétséget lelsz. Hazudj nekünk tengert és mélységet, búvárruhát se ölts. Nem vetted-e
észre, hogy a búvár a vaskos öltözékében milyen kevéssé emberi s roppant sisakjával, tág
üvegszemévei, széles pofájával milyen nagyképű? Minden búvár nagyképű.”
Sőt már évekkel korábban, 1930-ban hasonlóan és hasonló személyes éllel fogalmazott. Igaz, akkor pedig még éghetett lelkében a korábbi megbántódás, az afölötti, hogy Babits nem állt melléje az Ady-revíziós cikk körüli meghurcoltatásának idején.
„A mélység az irodalmi tolvajnyelv legsekélyebb szava. Ne is higgy annak az írónak,
aki állandóan mélység-ről papol, s ezen a címen zavaros. Vajon csakugyan lenn járt-e
a mélyen? Lehet, hogy nem is volt ott, s csak azért hordja búvársisakját, hogy ne tekinthess
szemébe, hogy alibit igazoljon előtted, hogy megtévesszen. Lehet azonban, hogy tényleg
a tenger fenekén kotorászott, onnan fölhozott egy marék iszapot, bemaszatolta magát vele
(…)”
Nem tudjuk, ismerte-e Kosztolányi Paul Valery híres mondását: „il n’y a pas de chose
plus profonde que la peau”, de bizonyára örömmel olvasta volna. Egy évvel az 1933-as vitatkozások után, immár harag és indulat nélkül így írt:
„(…) Hadd gyönyörködjem ezután is az emberek és dolgok külső megjelenésében,
a héj, a fölhám és fölszín mély csillogásában. Jaj annak, aki nem boldog és nem elégedett
a forma dallamos börtönében, melyben Mozart és Bach oly jól érezte magát, és kifelé vágyakozik onnan, mert ezen túl csak elméletek vannak, a meddő gondolatok, az értelem és
a megsemmisülés.”
A sors úgy rendelte, hogy ellentétükben, vitájukban az utolsó szó Babitsé lett. A Nyugat Kosztolányi-emlékszámában átfogó pályaképet rajzoló értékelő tanulmányt írt róla,
egyáltalán nem a nekrológoknál megszokott ájtatos és kegyeleti hangon. Támpontokat
jelölt ki, melyek megfontolhatók ma is, az újabb és újabb úgynevezett újraolvasások idején. A végén azért volt benne néhány engesztelő mondat is, de nem az „Igazság”, hanem
talán a keresztényi megbocsátás szellemében.
Itt be is lehetne fejezni. Viszonyuk azonban az itt elmondottnál sokkal rejtélyesebb és
rejtelmesebb volt. Volt köztük egy utolsó előtti szó is: ne feledjük, ha felborítja is ennek
a kis írásnak a gondolatmenetét. Kosztolányi 1934-ben elemző esszét írt Az anyám nevére
című Babits versről. Már rosszban létük idején. A szeretet és tiszta megbecsülés hangján.
„Dal ez, tökéletes dal, a műfaj minden kerekdedségével és szigorú zártságával. Megannyi
tiszta szívhang. Schumann-nak kellett volna zenét szereznie hozzá, aki a Kinderszenent
írta.” Hát akkor, hogy is van ez?

2007. november

63

TARJÁN TAMÁS

A parodizált Babits
AVAGY A PARÓDIA FOGALMÁNAK VÁLTOZÁSA

1.
A legutóbbi néhány esztendőben a modern magyar irodalommal foglalkozó egyetemi előadásaim egyike a magyar paródia az ezerkilencszázhatvanas évek végétől megfigyelhető
fejleményeit vizsgálta. Bevezetésül a ma elfogadott paródiaelméletek kerültek sorra:
a (látszólagos) poétikai előnyre, erőfölényre alapozott inferioritás-elmélet, a szólásbeli tabukat a komikum eszközeivel minimumra csökkentő ön/énfelszabadítás- (vagy a külső
inspirációt tudatosítva: az erőforrás-) elmélet, a parodizált szöveg és a parodizáló szöveg
kiélezett diszharmóniájának stílushatásaira építő inkongruencia-elmélet stb. Valamennyi
paródia-felfogást a polemikus, kritikai alapszólam (a nemegyszer agresszív hangvétel,
a mindig dialogikus modus) felől vettük számba. Mérlegeltük, hogy a paródia általában,
egy-egy jelentékeny paródiaszerző pedig konkrétan miként és mennyire képes beleszólni
az irodalmi értékrend alakulásába. A szemeszter arra (is) igyekezett rávilágítani, hogy
nagyjából 1965 táján a relatíve partikuláris helyzetben levő s egyértelműen az Így írtok ti
Karinthy-hagyományából táplálkozó hazai paródiaírás (és a szomszédos országok magyar
irodalmának számos rokon törekvése) – korrektül a műfaj/beszédmód határain belül maradva – főleg egy kiegyensúlyozottabb, tágasabb értékelvű irodalomkép létrejöttében (valamint az újabb művészi fejleményekkel szemben szkeptikus vagy közömbös olvasók
megnyerésében) szerzett érdemeket.
Az 1970-es és főképp az 1980-as években a helyzet gyorsan és dinamikusan változott.
A tradíciókat őrző paródia (Timár György találó kifejezésével: a[z irodalmi] karinthkatúra) mellett sorra megjelentek olyan paródiaalakzatok, melyek a klasszikus „ellendal”,
a szellemes stíljáték keretei közt már nem voltak értelmezhetők. Az eluralkodó ironikus állapot, az olvasástevékenységet szinte már automatikusan is átható ironikus modalizáció
a paródia számára is új helyet, vagy inkább új, nagyobb (minőségváltó) mozgásteret szabott
ki. A posztmodernitás egyébként is felértékelte az idézést, a vendégszöveget (végeérhetetlenül vitatva, hogy a jelölt vagy jelöletlen citálás erősíti vagy gyengíti-e az egyszer már
mondottak/írtak pozícióit), így (részben, de csupán részben ezért) a paródia mindinkább
önállósította magát, túlnőtte hagyományos, evidenciális lehetőségeit. Az irodalom külsőbb
köréből a centrumba került. Már nem elsősorban „belebújt” – a kigúnyolás mozdulatával –
az átvett textus kifordított bőrébe, hanem sajátságos irodalmi szervátültetéssel kisajátította, a maga korpuszába: merőben új szövegtestbe zárta a parodizált alapmű(vek) legnemesebb, legjellemzőbb, legérdekesebb (de vígan felcserélt, újrahasznosított) alkotóelemeit. Egyre-másra keletkeztek, keletkeznek opuszok, melyeknek parodikus indíttatása
egyértelmű, iróniájuk irányulásának személyessége és világos tárgyiasultsága nem kétséges (egy/sok szövegbázisuk önmagát reprezentálja), kritikai attitűdjük sokrétű és radiká-

64

tiszatáj

lis, viszont pusztán paródiának nevezni őket: melléfogás, a (sokszor bölcseletileg, az irodalom-közelítésben is) változott írói koncepció alábecsülése, elsikkasztása. A karinthkatúra e fertályon már nem alkalmazható (túlzottan kötött, ancillaszerű) terminus technicus. Jobb például Bíró József kifejezése, a stíl – – parókák (sűrítve az álságot, a kicsinyítést-kicsinyülést, az anakronizmust), és még beszédesebbek a műfajmegnevező szavak
csonkolásával az új szövegjelleget ironikus-szkeptikusan elbeszélő (bár csak partikulárisan érvényes) hapax legomenonok: Poez (mint a poézis rezignált paródiája is – Tandori
Dezső), elég (mint az elégia parodikus-tragizált visszavétele is – Petri György), próz (mint
a prózát attakolóan dekonstruáló paródia is – Orbán János Dénes) stb.
Példákkal élve: Bárány Tamás …és így írunk mi! (1965), valamint Benjámin László Kis
magyar antológia (1966) című kötetei még az „irodalmi népfrontosság” jegyében vonultatták fel általában színvonalas, mulatságos, szolid anyagukat (Bárány a politikai színezetű közbeszédre, a nyomtatott és a képi sajtó megváltozott kommunikációjára is óvatosan kiterjeszkedő extenzitással, Benjámin inkább az exponált és elit életműveket célpontul
kitűző intenzitással. Bárány hat évtizedet átfogó paródiaírói jelenlét közepette, Benjámin
a saját pályájából magyarázható egyszeriséggel). E terepet az 1956 és 1984 között nagyszabású és nagyhatású paródiaoeuvre-öt is létrehozó Bajor Andor sem hagyta el (idevágó
munkái összegyűjtve: Ütünk, 2000), és – műfajfrissítő ötleteinek garmadája ellenére –
nem hagyta el a közelmúlt magyar paródiakultúrájának virtuóza, Timár György sem (Nem
én írtam, 1979; Ezt sem én írtam, 1983; továbbá: Nevető lexikon, 1974; Válogatott agyrémeim, 1985). Szembetűnő, hogy ez a paródia-közelítés általában már a kötetcímekben
jelezte: Karinthy Frigyest és a hajdan (az ezerkilencszáztízes évek elején) általa és körötte
mutatkozó paródiapezsgést eszményíti. A címek többsége (mint később is még oly sok paródiagyűjtemény tisztelgő címe) ráutalt az 1912-es Így írtok tire (illetve a Karinthy haláláig gyarapodó, a nyitánnyal részint polemikus helyzetbe kerülő Így írtok ti-paródiahalmazra), a szintén 1912-es Együgyű lexikonra, vagy a Karinthyval versengeni hiába próbáló Lovászy Károly Nyugat-csúfoló, önálló kiadványt képező Ugat (1912) című füzetére
(az Ütünk a kolozsvári irodalmi hetilap, az Utunk Bajor által évente egyszer-kétszer jegyzett, parodikus ön-, céh- és korkritikája volt) stb.
Az áttekintett periódus (kb. 1965–2004/2007) idején olyan művek keletkeztek – kiragadott példákat említve –, mint Esterházy Pétertől a Termelési-regény (kisssregény)
(1979), vagy Parti Nagy Lajos [Sárbogárdi Jolán] tollán A test angyala (kísérő – parodisztikus – szövegekbe ágyazott, illusztrálatlan folyóiratközlés-változata: Jelenkor, 1990. 6.;
korrigált-illusztrált, kísérő szövegek nélküli könyvbeli alakja: 1997). Nyilvánvaló, hogy az
előbbi nem írható le egyszerűen a termelési regény műfajának paródiájaként, utóbbi sem
a giccses lányregény műfajának karikatúrájaként. Szerkezeti, nyelvi és egyéb vonatkozásaik messze túlmutatnak a parodikum egy pillanatig sem feledhető konzekvenciáin.
(A kérdéskörbe kapcsolható problémák száma igen nagy. Egyet említve: Örkény István
korszakos „találmánya”, az Egyperces novellák [1968] a paródia-összefüggések, a paródia-poétika aspektusából máig sem nyert kielégítő analízist. Az a tény sem, hogy Örkény
részint ugyanúgy járt az egypercesekkel, mint Karinthy a gúnyos tollrajzaival: a forma és
a hang sikere a nagyszerkezet állandó átrendezésére és a szövegek szaporítására késztette,
többféle – nem bizonyos, hogy egyként érvényes – tagolást is adva az állománynak. Külön
érdekesség, hogy az Egyperces novellák Örkény 1979-ben bekövetkezett halála után is

2007. november

65

sokszor változtatta önmagát [a hagyaték beemelésének fokozatai és módozatai szerint],
s manapság ez a cím egy még mindig mozgásban levő textusegyüttest fed. Origója persze
az első, 1968-as kiadás, mely már a második kiadáskor, 1969-ben – a kongeniális Réber
László-borítórajz fekete-fehér színeit is nézve – önmaga azonos ellentettjébe öltözött.)
Az egyetemi félév folyamán hamarosan kiderült: történeti – de nem irodalomtörténeti –
összefüggések kikövetelte önkényesség 1965 körül kezdeni az újabb (és, ismételjük, önmagát lényegszerűen átformáló, alkotások sorában kiteljesülő) magyar paródia történetét.
Nem bizonyult elégségesnek az 1947–50 körüli sírvers-(„nép”)költészetig való visszalépés
sem. (Az élő írókról készült, csípős kollekció rekonstruálva, illetve kommentálva, de aligha
teljességében látott napvilágot, Lakatos Istvánnak, illetve Ungvári Tamásnak köszönhetően: Orpheus, 1992. 2–3. A mindösszesen anonim/kollektív szerzeménynek tekinthető –
bár egyes copyrightok esetében talán még ma is azonosítható – két-, három-, négysoros
rigmusok mellett egy névhez köthető csokor is maradt fenn: Cs. Szabó László hagyatékában, aki önálló, illusztrált kiadványt remélt belőlük. Lásd – Merényi Hajnalka fáradozásának eredményeként –: Vigilia, 2002. 8.) Ha pedig – például – olyan nyelvi, nyelvkritikai
paródiajelenség felé tájékozódtunk, mint a halandzsa (Örkény István Pisti a vérzivatarban [1969/1979], Karinthy Ferenc Epepe [1970] című műveinek alakításelvéből, egyes
szegmenseiből és más textusokból kiindulva), egyenest és megint Karinthy Frigyesnél és
az Így írtok ti szellemi, időbeli közelében találtuk magunkat.
Ezek a szándékok, felismerések és tapasztalatok érlelték meg az elhatározást a 20. századi magyar paródiakincs az eddigieknél szisztematikusabb összegyűjtésére (távlatilag:
részleges megjelentetésére). Szalay Károly – maga is jeles, szorgalmas paródiaszerző –
Nevető Parnasszus (1975) című paródia-antológiája nagyjából háromnegyed évszázad
műfaji keresztmetszeteként bizonyította az értékes matéria bőségét. Azóta azonban
– egyfelől – újabb emberöltő szaladt el, mely épp az említett magyar paródia-fordulatot
hozta (együtt a magyar irodalom fordulataival: azoknak részeként), és – másfelől – a historikus anyag is lehetővé, indokolttá tesz kiegészítéseket, nézőpont- és szövegközlés-váltásokat. Egy vagy több új paródia-tallózást.
A pásztázó, gyűjteményes közlés ideája mellett felmerült az egy-egy szerzőt ért paródiák összegyűjtése is. Természetesen érdemben itt csak a nagyokról lehet szó. Nagy írókról, nagy költőkről, akiknek nagy – és időnként kevésbé nagy – parodizálói akadtak. A paródia fogalmát ezen elképzelés körvonalazásakor is tágan értelmezné a diákközösség,
mely vállalkozna ilyesfajta munka elvégzésére. Mit értünk – a fogalmat kiterjesztve – paródián? Mi az értelme a paródiák közreadásának? Illő, hogy erre már a parodizált Babits
kapcsán keressük a választ.

2.
Aligha szorul bizonyításra és magyarázatra, hogy a Nyugat első nemzedékének tagjai közül Ady Endréről íródott a legtöbb paródia. Elsősorban a vezéregyéniséget pécézték ki
a különféle indíttatású paródiaszerzők. Az Ady-versek felkínálta kritikai, gúnyolódási felületről a máig széles körben ismert Karinthy-karikatúrák elárulják a legfontosabbat. Kérdés
azonban: elegendő lenne-e a kortársi anyagból a névvel jegyzett és névtelen (a vidéki sajtóban is felbukkanó) Ady-paródiákat összegyűjteni? Hiszen ma már Ady-paródiának hat
(noha egyáltalán nem annak íródott) rengeteg Ady-epigon rengeteg verse – akár az Adyról

66

tiszatáj

utóbb szabálytalan portréban is megemlékező Tersánszky Józsi Jenő egyes költeményeit
lapozzuk fel, akár az Ady-hatásra verselő (s Adyról, másokról paródiát is író) Lendvai István szakaszaihoz közelítünk, akár szinte találomra választunk a Nyugat-hőskor I. világháború előtti harmad- és negyedvonalbeli poétái közül. S nem viseli-e magán a paródia
bizonyos jegyeit Szabó Dezső – már Ady halála után megjelent – Az elsodort falu (1919)
című regényének köztudott, nyomatékos Ady-áthallása, a Farkas Miklós-alak adys vonásainak egy része?
Tagadhatatlan, hogy a kulcsregény nem mosható össze a paródiával, s Szabó Dezső
legalább ugyanannyit gyúrt Farkas Miklósba önmagából, mint Adyból. Ha azonban a 20.
század végének kinyílt, átstrukturálódott-relativizálódott paródiafogalma az iránytűnk
(amikor sok paródiából „paródia” vagy paródia lett), akkor az Ady-paródiák egyelőre csak
elképzelt gyűjteményét a hasonló, nem tisztán a paródia műfajcsaládjába tartozó (s a jelenig fellelhető, kimutatható) szövegek figyelembe vételével kellene megszerkesztenünk.
Még akkor is, ha a paródiához általában élő célszemélyt és többé-kevésbé azonosítható
kifigurázott műve(ke)t társítunk, nem pedig évekkel-évtizedekkel utóidejű, pastiche-os
stílusimitációkat. Az 1977-es Ady-centenárium is sok olyan szöveget és jelenséget görgetett, amely legalább annyira értelmezhető Ady-paródiaként (és még inkább az ünneplő kor
önparódiájaként), mint emlékezésként.
A parodizált Babits is e kitágított paródiaképzet előterében jelenik meg a „virtuális”
paródia-összeállításban. Az elképzelhető válogatás, szövegfüzér teljes linearitásáról meg
sem kísérlünk szólni e szűkre szabott terjedelemben – de alighanem belátható, hogy például Lovászy ironikus hangot és poént alig egy-két sorban találó gúnyrajzánál (Szőlő-hegyek) százszorta gazdagabb parodikummal bír József Attila 1930-as híres polémiaverse,
a Babits-hang egy tónusát tökéletesen fölvevő-levető Egy költőre. (Az 1931-es változat indítása szerint: „Sakált kiált, hollót hörög, / ki jól dalolni restel; / és idenyög a Dala-dög, /
az éveire mester. / Nem a szipolyt, ő azt gyalázza, / kinek nem álma pálmaháza. // Pálmáját öntözzék ebek, / álljon közibük ő is. / Kertésszen őszi kerteket, / Hol megtrágyázzák
őt is…”) S évtizedekkel később (1976-ban) Déry Tibor Kyvagiokén című önéletrajzi kisregényében a Nyugat törzsasztalánál „kitüntető szívélyességgel fogadtatott” ifjú Polikárp
(alias ifjú Déry) köré vont fiktív, idősík-elegyítő szerkesztőségi jelenet nem a valaha íródott legjobb Nyugat-paródia-e? Benne a (főként Gellért Oszkárt és Fenyő Miksát horzsoló) kíméletlenül humoros elővágásokkal, az Ady-, Móricz-, Juhász Gyula-, Füst-, Nagy
Lajos- és más röpparódiák mellett a Babits- (s ami oly felvillanyozó hatású: a Török
Sophie-) parodizálással?
Az utókor a visszamenőleges torzképrajzolásra Babits esetében kevesebb energiát áldozott, mint a centrálisabbnak, mitikusabbnak, extrémebbnek vélt Ady reanimáló parodizálására. Mégis beszédes – többek között –, hogy az 1965-ös kötetének szövegeit 1982-ben
Félszárnyú Pegazus címmel (A 20. századi magyar prózairodalom onto-, anto- és antilógiája jelöléssel) újragondoló (rostáló és kiegészítő) Bárány Tamás „apokrif szöveggyűjteménye” a horizont töretlensége kedvéért beillesztett egy „babitskatúrát” is (Babits Mihály: Apák és fiúk).
Az 1970-es évek végétől kezdve változó paródiaképzet, paródia-poétika két 20. századi
klasszikusunknak kedvezett igazán (pontosabban e klasszikusok kedveztek a szövegeiket
forrásként, mintaként és célobjektumként kezelő íróutódoknak). Kosztolányi Dezső és

2007. november

67

Krúdy Gyula epikája, elsősorban Esti Kornél és Szindbád mitologizálódott alakja körül
bontakozott ki olyan újraélő-újraíró mozgolódás, amely bölcseleti és stiláris transzfigurálások nagy variációs tárát eredményezte, s mint jól körülhatárolható törekvés illeszkedettilleszkedik az újabb magyar prózába. Esterházy Péter több írásától és szövegrészletétől
(valamint készülő Esti Kornél-parafrázisától) kezdve Zeke Gyula novellakoszorúján (Idősb
hölgy három ujja vállamon, 1995) át Kiss László regényesen egybesimuló elbeszéléseiig
(Szindbád nem haza megy, 2004) hosszú a (nemegyszer a Kosztolányi- és Krúdyinjektálást keverő) sor. Belefér – Kosztolányi oldalvizén – Csáth Gézának és textusainak
intenzív, parodizáló újraélesztése is (Orbán János Dénes: Vajda Albert csütörtököt mond,
2000 stb.). A Kosztolányi- és a Krúdy-reneszánsz (és -divat) megfelelő figyelmet kapott
a jelen irodalomkritikájától, ezért erre nem térünk ki (mint ahogy a Márai redivivus kérdésére és bizonyos paródia-következményeire sem).
A Babits-recepció mai helyzete (az értelmezésre tett törekvésektől a bravúros iramú
kritikai kiadásig) részint magyarázza a (részben vagy egészen) parodikus hangfekvésű
kortársi megidézések karakterét is. Egyik oldalon megfigyelhető a Babits-egyéniségtől és
a (komplex) Babits-teljesítménytől való idegenkedés. Ennek pregnáns kifejtését adta Marno
János a Bedecs László készítette interjúban („A pokol nem kitaláció”. Parnasszus, 2007. 1.):
„Ma, ennyi év után sem értem a Babits-királyságot. […] A prózáját egyszer sem sikerült
elolvasnom, […] verseit azonban több ízben végigvizslattam, s a néhány korai meg
a még kevesebb kései sikerdarabokon kívül nem találtam bennük semmit. Unalmasak, áporodottak, erőltetettek”. (A nyomda ördögének játéka lehet, hogy Marno az egyik ihletett
Babits-versmondóként a színművész Timár József helyett a költő, paródiaíró Timár Györgyöt nevezi meg.) E nézethez társulhat Babits humortalanságának, sótlanságának képzete.
Ebben nyilván lehet igazság, bár – forduljunk a Nagy árnyakról bizalmasan (1962) arcképeihez – Tersánszky a „gépemberként mozgó, merev, magára vigyázó egyén” mindenkori feszélyezettségét hangsúlyozva is megemlékezik Babits egy-két tréfakísérletéről. Sikeresről is („Íme, itt volt Babits Mihály, a kitűnő humorista! Csak nem szakmai elrendezés
léptette föl, és nem csinált rajongás emelte pajzsára”). Aki jó értője a Jónás könyvének,
a Kép egy falusi csárdában strófapergésének, tudja: Babitsnak nem anyanyelve, de előelőhívott képessége volt a humor. A spirituális derű és a nyelvi játék öröme (még a beszélgetőfüzetek dülöngő, szorongó betűiben is).
Marno számára is dilemma, hogy ez az „üres” költő az általa nagyra becsült Szabó Lőrincnek, Weöres Sándornak, Nemes Nagy Ágnesnek oly sokat jelentett. Jól megfigyelhető
tehát a másik oldalon a Babits-kultusz kissé rejtekező, időnként szégyenlős, máskor opponálóan szolidáris továbbélése. Jelenleg is épülő líravilágok (Vasadi Péter, Gergely Ágnes, Takács Zsuzsa és mások) argumentumai helyett akár olyan – félig sikerült, vitatható
koncepciójú – dokumentumprózára is utalhatunk, mint Onagy Zoltán Babits-szexregénye,
a Tavaszi iramlás – ősszel (2006).
A paródiákkal, pastiche-okkal, persziflázsokkal, parafrázisokkal folytatva: Varró Dániel a változatok egy gyerekdalra elhíresült első „Boci, boci, tarka” ciklusába (Bögre
azúr, 1999) ugyan nem ékelt Babits-paródiát, de Mozi (Élet és Irodalom, 2006. 51–52.)
című verse paródiás tisztelgés Babits Mihály Mozgófényképe előtt. Bodor Béla Babits Mihály-palimpszesztje (Holmi, 2005. 7.) – egy specifikus újraírás-/paródiasorozat darabjaként – az Esti kérdés című („legnagyobb”?) Babits-vers és Az Est újságcím (az „örök” és

68

tiszatáj

a napi, mulandó) összejátszatásából indítja a kitűnő elrajzolást: „Midőn Az Est, e zörgőn
takaró / festékillatú papírtakaró / – jóvoltából a Steinnek, ki a standról / pár remittendapéldányt összemarkol…”
Báthori Csaba a Bestiarium literaricum (2007) stílusgyakorlataiból sem felejtette ki
A babitsmihályt, csattanóként a Mihálykoktél hamisverssel. Ugyanő A lírikus 123 epilógja – Babits-parafrázisok (2006) a főcím sugallata szerint is (1, 2, 3…) folytatható deés rekonstrukcióiban a legváltozatosabb, részint parodisztikus felülírásokat hozta létre,
akusztikus (halandzsás, hangzóelhagyós, dallamhoz kötő stb.), vizuális (graffitis, rajzos,
számítógép-képernyős stb.) és egyéb eszközökkel egyszerre megsemmisítve és megörökítve – megőrizve és radikálisan újraalkotva – A lírikus epilógja szonettjét. A 20. századi
magyar költészet (és lírába foglalt én-filozófia, létérzés) egyik alapverse egyszerre depoetizálódik és szakralizálódik e vállalkozásban. A parafrázis(oka)t az egyik vegyérték a paródiaelemhez köti, a másik vegyérték szabad asszociációs nyitottsággal ajándékozza meg
a látszólagos végtelenítettsége ellenére hermetikus, szűk struktúrát. A kötet gyöke az, ami
a legkevésbé marad meg, marad épen benne: az eredeti Babits-vers. Mint annak két értelemben használt dió szava („Vak dióként dióban zárva lenni…” – dióbél, dióhéj), úgy
bipolarizál a ciklus egésze: ami bezár (a 123 változat) és amit bezár (A lírikus epilógja).
A parafrázis (úgy is mint paródia) teljesen ráépül a parafrazeált műre – vagy teljesen beleépül. A szövegalkotás e gesztusában, a ciklikusság végtelenségének érzékeltetésében,
a határtalanság behatároltságának tragikumában – és egy sor más tényezőben – Báthori
könyve a lehető leghívebb közvetítése és elemzése a Babits-költeménynek, miközben
mindezt a sokszoros tagadás, lényegében a megszüntetés révén éri el. Az Esti kérdésben
(!) például ezzel a technikával: „Csak én? birok? versemnek hőse lenni, / első? s utolsó?
mindenik? dalomban?”; „Vak? dióként dióban? zárva? lenni / s törésre várni? beh megundorodtam?”
S éppen ez az új paródia elvi és formai lényege: a figyelmet nem a parodizált alkotásra/jelenségre/személyre koncentrálja, hanem teljes egészében szuverénül létező, szabad és elszabadult önmagára. Az új szöveg a régitől való függősége révén saját teljes függetlenséget, identitását megteremtve helyezkedik el két régióban, melyből immár mindkettő elsőrendűen az övé, s melyben ő már nem paródia, bár műfaji anyakönyvében e felmenőjét írták nagybetűvel.

Örökség
PÉTER LÁSZLÓ

Kis, kék dereglye
ADY VERSÉNEK HÁTTERE

1913. június 26-án Ady Endre a vasútállomáson elbúcsúzott a Grazhoz közeli maria-grüni
szanatóriumban megkedvelt két barátnőjétől: a pesti Sándor Lászlónétól és a temesvári
dr. Weisz Ferencnétől. „Adynak nagyon fájt a távozásunk – emlékezett Sándor Lászlóné –,
sírt, mint egy gyermek…”

1.
Az előtte való napon, még a szanatóriumban írta meg a Nyugat július 1-jei számába esedékes három versét (Kis, kék dereglye; Ifjú sirályi kedvek; Erdőben, esős délutánon). Mind
a háromnak – Ady ekkori szokása szerint – jellegzetesen három szóból áll a címe; az elsőt,
e búcsúverset, Ferinének, a költőt szintén olyannyira jellemző névadási leleménye szerint
Kicsinek írta. Ezt Weiszné be nem ismert vetélytársának, az ugyancsak Adytól Nyanyucinak hívott Sándor Lászlónénak szobájában vetette papírra. Föl is olvasta neki. A kéziratot
a címzettnek adta:*
Kicsim, holnap már elmész, s itt marad
A Halálból egy oly kicsiny darab,
Amennyi voltál nékem:
Cirógató, édes asszonyfiók,
S csókoló ellenségem.
Kis, kék dereglyém, várnak a vizek.
Csókokat adtál, s nem tudtad, kinek
Adod majd igaz párját.
Vasútkocsidban megigazítom
Siratón, hajh, a párnád.
Suta és tarka emberek között
Be jó volt itt a te kék köntösöd,

*

A mondatkapcsoló vesszőket, a ritmus követelte ékezeteket (í, ú) pótoltam, az olvasó helyesírástudatát zavaró kötőjeles alakot (vasút-kocsidban) egybe írtam. Szakmai folyóiratban már régen
(hasztalanul) kifejtett elvem szerint használna a költő mai és későbbi olvashatóságának, ha ezt
a csekély, de az értelmezést javító korszerűsítést egész életművén végrehajtanánk.

70

tiszatáj
Kis fitos, kék dereglye,
Majd a nagy-nagy örvényes vizeken
Jussak tán az eszedbe.
Most múltam falják éhes, bús habok,
S jelenemet eljövő pillanatok.
Megcsókolom kis orcád,
Hogy új csókok s új pírok azután
Irigyen bitorolják.
Jaj, csak kis szerelem az, ami öl,
Készülj, kicsim, a gőzös már fütyöl,
S haldoklik szívünk kedve:
Csókos és boldog álmokat vigyél,
Édes, kis, kék dereglye.

2.
Ma már meg kell magyarázni, mi a dereglye. 1939 Péter-Pál napján Makón, a Maroson
homokszállító dereglyén alakult meg a Nemzeti Parasztpárt. A Magyar néprajzi lexikon
szerint a dereglye teherszállításra használt, széles, lapos fenekű, mindkét végén csapott,
alacsony építésű vízi jármű. A ma jobban ismert komp csak méretében és szerepében tér
el: nagyobb, akár rakott szekereket is elbír, és a folyó két partja közt közlekedik. A dereglye a vízfolyásnak megfelelően, völgymenet, vagy vontatva hegymenet szállított terményt,
fát, árut, embert.
Hogy jutott Ady eszébe, hogy egy nőt, ifjú szerelmét dereglyének nevezze?
Költészetének egyik jellemző képvilága a vizeké: tengereké, folyóké, hajóké. A lélek
legmélyebb, fölfejthetetlen titka, miféle képzet, netán rögeszme hozta elő Adyból ezt
a motívumkincset, s mennyire ösztönösen, mennyire tudatosan vált ez oly jellegzetessé
verscímeiben (Új vizeken járok, Az Értől az Óceánig, Megint nagy vizekre, A csaló vitorlás, Két szent vitorlás, Ifjú karok kikötőjében, Egyedül a tengerrel, Temetés a tengeren, Az utolsó hajók stb.), sajátos fordulataiban, jelzős kifejezéseiben (nagy, szűzi vizek;
nagy kék vizek; nagy tengerek; szent nagy óceánok; titkos, ős tengerek; lármás habok;
örvényes vizek) és járművek nevében (csónakok, bárkák, gályá , vitorlások, szabad,
merész, szilaj hajók, yachtok) megtestesülve.
Miért kis dereglye? Mert a temesvári fiatalasszony kicsiny, filigrán jelenség volt. „Törékeny, vékony kis teremtés volt – jellemezte Fehér Dezsőné, Ady egykori nagyváradi lapszerkesztőjének felesége, szintén szanatóriumi társuk – barna hajú, bájos arcú, fitos orrú.
Mozgékony volt, könnyed és folyton fecsegő. Maria Grünbe mégis idegesség címén és hízókúrára került.” Az értelmező szótár szerint a fitos: ’kissé pisze’. S mi a pisze? Akinek az
orra ’rövid, egy kissé fölfelé hajló hegyű’. Adyt bizonyára a fiatalasszonynak éppen kislányos bája ragadta meg. Mint később Csinszkában is. Bár Léda és Nyanyuci éppen az ellenkező ideáltípust, a megtermett, telt idomú nőt testesítette meg.

2007. november

71

Miért kék? Ez nem csak a versben is említett köntösének, pongyolájának színe, hanem
általában kedvelt színe volt a búzavirágkék: ruhájáé, papucsáé, kendőjéé is. Ezt is Fehérnétől tudjuk.
Ez a bájos fiatal nő Adyt az elégia és az idill határán mozgó, ellentmondásos költeményre ihlette. Ennek a szerelmi lírának elemzője, Király István (Új Írás, 1989), jellegzetesen adys idillnek, paradox idillnek minősítette. A költő fő mondanivalóját ugyanis egymásba kapcsolódó ellentétekkel bontotta ki.
Már maga az elutazás előtti alaphelyzet is ellentétes: a jelenlét és a távollét kerül
szembe (elmész, s itt marad…). A már határozószócska kétszer is előfordul a versben: az
első és az utolsó szakaszban. Föltűnik az is, mennyiszer szólítja meg a kedves nőt: Kicsim;
cirógató, édes asszonyfiók; csókoló ellenségem; kis, kék dereglyém; kis, fitos, kék dereglye; készülj, kicsim; édes, kis, kék dereglye. Mi az, hogy asszonyfiók? Csonkult szó:
a lányos arcú kis nő csak asszonyfióka. A sok megszólítással ellentétben felemás azonban
a búcsúzú nő visszahívása. Hiszen: várnak a vizek. Ady megelégszik annyival, ha a Kicsinek, életének ezutáni nagy-nagy örvényes vizein, jusson eszébe. Ady tisztában volt állhatatlan természetével, érezte, sőt tán tudta, e pár hónapos idillnek nem lesz folytatása.
A múlt marad csak a költővel. A halált (nagybetűvel) mindig a szerelem velejárójának
tartotta. S a Kicsivel ott maradt vele a halálból egy oly kicsi darab, amennyit e fiatal nő jelentett számára. A jövő nem kettejükre vonatkozott. A holnap, azután, kétszer is a majd –
csak a nő jövőjét vetíti eléje. Kinek adja majd az eddig Adynak adott csókok igaz párját?
Ady tehát nem tart igényt rá; átengedi boldog, egyben irigy utódainak. Talán a dereglye
metaforájában (akár a gőzösében) is benne van az eltávolodás, az egymástól messze elkerülés képzete. A gőzös persze Ady nyelvében nem gőzhajó, hanem vasúti mozdony, akár
Gőzösről az Alföld (1910) című versében. A jelenlét és távollét ellentétpárjához szorosan
társul a boldogság és boldogtalanság érzése.
Király István alighanem ezt túlozza el, amikor a versen végigvonuló és a lírai realizmussal értelmezhető kék hatást a reneszánsz festészet színkedvelésétől a Novális-féle kék
virágon át a távolság kékjével magyarázza: „a messzeség színe a jelenre borult”. De abban
bizonyára igaza van, hogy ezzel a kékséggel összeforrt a szépség és a az öröm is. „A meghittség csöndes, ringató szavai és mozdulatai szőtték át a verset. Átnyúltak az egyének
közti bántó távolságon a megszólítások, az egyes szám első személyű birtokos ragok, s átnyúltak ezen a csók, a cirógatás, a párnaigazítás meghitt, becéző mozdulatai is: hajnali
hálószobák közvetlenségét, otthonosságát vitték be a versbe. S ezt erősítették a stílus köznapokhoz s egyben a népi-régi nyelvhez húzó fordulatai is. Olyan meghittséget, közvetlenséget sugalló szavak tűntek fel, mint pl. elmés, asszonyfiók, vasútkocsi, hajh, fitos, falják,
orcád, gőzös – fesztelenül, az otthonlét lazaságával beszélt a költemény…”
Ezekkel szemben állnak a vers olyan szavai, amelyek a fölrémlő távolság, idegenség
hangulatát erősítik: örvényes vizek, faló, éhes habok, irigy, bitorló csókok, suta és tarka
emberek; állítmányokban: elmész, öl. Különösen érdekes ellentét a csókoló ellenség. Másrészt vitatható, ki az irigy, és miért: Ady-e, a nő csókjainak eddigi birtoklója, vagy az, aki
őutána bitorolja a Kicsi csókjait.
A költő búcsúzásul szép és különleges költeménnyel ajándékozta meg „a temesvári
asszonyt”.

72

tiszatáj

A temesvári asszony mindössze 23 éves volt ekkor: 1890-ben Temesvárott született
Kossák Aranka néven. Édesapja, Kossák József, neves cs. és kir. udvari fényképész. Az akkoriban még a művészet modern fajtájának tekintett fotográfia jeles művelője a mesterségét külföldön sajátította el. Valcolásából, vándorlásából hazatérve a nagy árvízig Szegeden
dolgozott. 1879 után önállósult: műtermet nyitott Temesvárt. Lánya épphogy húszéves lehetett, amikor férjhez ment dr. Weisz Ferenc bankigazgatóhoz. Kislányuk született. Április 24-én érkezett a szanatóriumba, ahol Ady március 7-e óta gyógyítkozott.

3.
Az Elbocsátó szép üzenet (1912. máj. 16.) után Ady mohón kereste Léda pótlékát. A városmajori szanatóriumban Bisztriczky Józsefné Csutak Médi került útjába. A költőt tisztelő, de vallásos meggyőződésénél fogva a házassági hűségéhez ragaszkodó Ada, ahogy
Ady őt is rögtön elkeresztelte, nem állt kötélnek. Ady júliusban hiába látogatta meg őt
Aradon.
S miközben már elkezdődött levelezése Boncza Bertával, későbbi feleségével, Csinszkával, új meg új kalandokat keresett. Az Ada-verseket követték az Arany-versek: ihletője
Böhm Aranka, Karinthy későbbi felesége, Déry Tibor még későbbi szeretője.
1913 tavaszán Ady Hatvany Lajos támogatásával hosszabb kúrára vonult be a mariagrüni szanatóriumba. Érthetetlen, de itt is körülzsongták „a kis női csukák”. A kolozsvári
klinikán 1909-ben fölvett állapotrajz nem mutatta Adyt valami hódító Adonisnak. „Rendesnél nagyobb, széles és alacsony koponya. Hiányos fogazat. Két oldalt félig összenőtt
fülek. Arcszín halvány.” A valóságban cigányosan kreol. Sötét bőrét, haját és szemszínét
anyai ági őseitől örökölte. Ahogyan Benedek Marcell emlékezett: amikor beszélt, „ijesztően csillant meg tönkrement fogsorának sok arany pótléka”. „Feltűnően nagy szeme rövidlátással társult. Hiúságból nem hordott szemüveget, de írni-olvasni csak a papírhoz
közel hajolva tudott. Közepesnél valamivel alacsonyabb, de arányos termetén belül vézna
lábait kell még kiemelni, megmagyarázva bizonytalan járását. Emiatt nem szeretett gyalogolni. Ráadásul bütykei miatt speciális cipőket kellett hordania.” A szeméről Nyírő Gyula
külön tanulmányt írt. Mint Juhász Gyuláéból, ebből sugárzott mágikus vonzóerő. Meg talán a nőkre jobban hatott választékos, „dandyszerű eleganciája”. Ada így vallott róla:
„Nem volt szép férfi, de különös és nyugtalanító.”
Maria-Grün első nagy kalandja Mylitta: Machlup Henrikné Zwack Mici. Böhm Aranka
után ő kapott igazi szerepet Ady életében és költészetében. Schweitzer Pál Ady és Mylitta
(2000) című könyvének alcíme tömören összefoglalja a lényeget: Mű és élmény kapcsolata egy szerelem harminc versében. Őt követte Weisz Ferencné, „Feriné”, a „Kicsi”. Vele
már párhuzamosan, titkon vetélkedve jelent meg a már említett Nyanyuci, Sándor
Lászlóné, Bella. Vele folytatott legkiterjedtebb levelezést. Több vers ihletője. Ő együtt utazott el Maria-Grünből Weisznével, de kapcsolata tovább tartott Adyval. Együtt is éltek
1913 júniusa és 1914 júniusa közt; nevét anyáskodó, ápoló készségével kiérdemelte. De
Ady közben három másik nővel is kapcsolatot keresett: Mylitta után ment Pestre; novemberben eljegyezte Dénes Zsófiát; áprilisban Csucsára utazott, hogy megismerje Csinszkát.
Nyanyuci emlékezése szerint, miután elváltak Adytól, valamelyik vasútállomásról,
ahol hosszabban állt a vonatuk, táviratban vigasztalták. Ady Nyanyucinak válaszolt Pestre.

2007. november

73

Ebben egy mondat Weisznéről szólt: „Írj a Kicsiről, ha tudsz, mert ő bolondos, kis hanyag
teremtés.”

4.
Csak a szerelmi megbűvöltség mágikus kötelékével magyarázhatom, hogy a Kicsi Ady búcsúversének olvastán sem értette meg: hogy kapcsolatuknak vége. Hiába ostromolta
a költőt leveleivel, Ady őt már lehagyta szekeréről. Rögtön hazautazása után Temesvárról
telefonon hívta Adyt Herkulesfürdőre. Július 3-i levelében meg pesti találkozásukat tervezte.
Ady július 5-én a szanatóriumból haza, Érmindszentre utazott. Weiszné 25-én írta
neki: „Nem tudok nélküled meglenni.” Szeptember 3-án férjének féltékenységére panaszkodott. „Nem is kell nekem senki, te maradj meg nekem, aki voltál…” Októberben sikerült
Pestre utaznia, és találkoznia Adyval. Leveleiből kiderül, a költő – talán még ekkor is –
házassággal hitegette. Október 31-én erre emlékeztethette Weiszné: „Adykám, fenntartod
azt a megállapodást, mely közöttünk fennáll?” Novemberben: „Megígérted, hogy kitartasz
mellettem… Férjem már kezd mindenbe beleegyezni…” „Eddig lehetetlen, rettenetes életet éltem… Adykám, maradj jó hozzám. Nagyon hiszek és bízom benned…” December
1-jén: „Őrülten szeretlek…” 13-án: „Te vagy egyedül életemben, aki érdekel, akiért élek…
Semmi áron nem akarlak elveszíteni.” 20-án: „nem élek másnak, mint neked, és csak egy
vágyam van, a tied lehetni egészen…”
Ady válaszait nem ismerjük, talán csak eleinte, elvétve küldött. Weiszné közben többször is betegeskedett. Még 1913 őszén gyomorműtéten esett át. Ekkor Ady Nyanyuci társaságában meg is látogatta a Szent János-kórházban. 1914 elején pedig súlyos idegbajjal
esett ágynak. Erről áprilisban így számolt be Adynak: „Öt-hat sírógörcs naponta. Azonkívül fölváltva veronál-medinál, néha morfium is…” Megkísértette az öngyilkosság gondolata. „De erős leszek, kell és fogok is magamon segíteni… A gondolat csak, hogy vagy, és
talán nekem is egy kicsit, már más embert csinál belőlem.” Közgyűjteményeinkben őrzött
utolsó levelét 1914. június végén küldte Adynak: „Hosszú idő múlva valahára valami is hír
felőled, nem tudtam hallgatásodnak az okát elképzelni… Minden szép és jó volna, ha csak
te is itt volnál, azaz mellettem lehetnél – nem is – együtt lehetnénk, az az igazi kifejezés…
Július 28. és aug. 3. között 4–5 hétre Marienbadba utazom – orvosaim tanácsára.
Adykám, emlékszel, mit ígértél? Hogy eljössz majd, ahol én leszek!... Gyere kis húgod
után, aki majd szeretettel okvetlenül elvár…”
Aligha ment Marienbadba, mert újabb műtétre szorult. Adynak Nyanyucihoz július
6-án írt levelében olvasunk róla utoljára: „A temesvári Kicsi írt egy szomorú levelet, megint
vágják a beleit szegénynek, szegény, szomorú, kedves kis állat…”
Kovalovszky Miklós Emlékezések Ady Endréről című, csodálatos gazdagságú dokumentumsorozatának 4. kötetében (1990) ezt a furcsa, talán megbotránkoztató mondatot
így kommentálta: „E bizonyára őszintén sajnálkozó szavak a »kis, kék dereglye« utolsó
hullámcsobbanásai Ady vizein, aki már rég eltávozott tőle, de szánalomból, tapintatból
vagy akaratgyengesége, határozatlansága folytán – akárcsak Léda esetében – nem mert
őszinte lenni hozzá, s nyílt szóval lezárni kapcsolatukat, kijózanítva a megszédített aszszonykát. Weiszné további sorsát nem ismerjük; Sándorné leveleiben sincs ezután híradás

74

tiszatáj

róla. Bizonyára értesült Ady jegyességéről, majd házasságáról, de nem tudjuk, hogyan
hatott rá e csalódás és kiábrándulás.”

5.
Számítógépes levelében azt kérdi Temesvárról a kitűnő helytörténeti kutató, Temesvár és
az egész Bánság múltjának legjobb ismerője, Szekernyés János: „Nekem is lenne egy kérdésem, kérésem. Kutatásaid során nem találkoztál Reiter Oszkár szegedi orvos nevével?
Ehhez az orvoshoz ment feleségül az 1920-as évek elején a korábbi Weisz Ferencné
Kossák Aranka, a »temesvári asszony«, akivel Ady Endre 1912-ben ismerkedett meg
Máriagrünnben, akivel leveleket, üzeneteket váltott, s akihez néhány verset is írt. Az Adyhagyatékban megőrződtek azok a levelek, amelyeket a megszerelmesedett asszony írt
Adynak, de mindmáig nem kerültek elő a költőnek a »Kicsikéhez« írt levelei. Lehet, hogy
megsemmisültek, de megeshetik, hogy Szegeden rejtőzködnek valahol. Az asszony 1923ban, 1925-ben biztosan Szegeden élt. Írd meg, ha tudsz a dologról valamit.”
Eleddig nem hallottam sem Reiter Oszkárról, sem feleségéről. Fölnyúltam a hátam
mögötti könyvespolcra, és levettem a Szegedi útmutató című, Telefonkönyv 1927. évre alcímű tömzsi kis zsebkönyvet. Benne van az orvosok közt is, a telefonnévsorban is: Dr.
Reiter Oszkár, Dugonics tér 11. T: 16–02. Nézem a későbbi címtárakat: még az 1942. éviben is szerepel. Akkor már sejtettem a folytatást.
Másik polcra nyúltam. Kanyó Ferenc Szeged és környéke második világháborús hősei
és áldozatai (2000) címmel megjelent levéltári adattárában, mint vártam, ott találtam
a nevüket. Reiter Oszkár orvos Hódmezővásárhelyen született 1884-ben. Reiter Oszkárné
Kosári [!] Aranka kozmetikus Temesvárt 1890-ben. Lakásuk nem változott: a Müllerpalotában volt, mint utóbb kortársaktól megtudtam, mind az orvos, mind a kozmetikus
rendelője. Mindkettejük címszava azonos szöveggel folytatódik: „A szegedi téglagyári
gyűjtőtáborból 1944. június 25-én feleségével [férjével] együtt Auschwitzba deportálták,
ahonnan nem tért vissza.” A szegedi levéltár munkatársa, Szommer Lászlóné talált olyan
iratot, amely szerint június 14-én hagyták el lakásukat, és kényszerültek gettóbe.
Megtalálta Reiter Oszkárné iparjogosítványát is. E szerint
„kozmetikus és kozmetikai cikkek eladása” meghatározású iparának kezdete: 1931. Reiter Oszkár bőrgyógyász
volt. Nyilván miután Aranka hozzáment, tanulta ki a rokon foglalkozást.
Nyomozni kezdtem. Sajnos, kevesen vannak már, akik
egyáltalán ismerhették őket. Iskolatársaim közt, az ő rokonságukban, ismeretségi körükben találtam mégis néhányat. Horváth Jánosné Kolozs Marietta a Pick szalámigyárral szemben lehorgonyzott tiszai regattáról ismerte
őket. Kosári Aranka szép nő volt – emlékezik. S valóban:
az 1936 márciusában a Hungária Szállóban készült csoportképből kinagyított arcképe, a fölvétel gyönge minősége ellenére, bizonyítja, hogy 46 évesen is szép volt. Reiter doktor, bár nem volt már fiatal, sokat evezett.

2007. november

75

Nem tudom, Weisz Ferenc meghalt-e, vagy a Kicsi elvált tőle, s azt sem, hogyan került
Trianon után Szegedre. Kovalovszky Miklós kérdésére, vajon hogyan viselte el az Ady
okozta csalódást, már sohasem tudjuk meg a választ, de abból, hogy csaknem negyedszázadon át föltűnés nélkül élt második férje oldalán, arra következtethetünk, hogy mind
a szerelmi kudarcot, mind a fiatal korában annyi szenvedést okozó testi-lelki betegségeket
kiheverte. Első házasságában született lánya, állítólag, még Hitler idején is, Berlinben élt;
nyaranta látogatta anyját.
Ami engem leginkább meglepett, hogy legszűkebb környezetében is évtizedeken át el
tudta titkolni Adyval való különleges kapcsolatát. Hiszen ha kiszivárog, Juhász Gyulához
biztosan eljutott volna, s ő nem hagyta volna említetlenül. Ha nem költőként, versben, hát
újságíróként, egy interjú erejéig. Így aligha is ismerhette a Kis, kék dereglye ihletőjét.
Szekernyés barátom itt remélte Ady hozzá írt leveleit; lehet, hogy a Kicsi őrizte. Oszkár
tudta? Ám a deportáláskor nyilván ebek harmincadjára kerültek.
Váratlanul ért Barta Lajosné Bedő Magda doktornő közlése. Ő úgy emlékszik, Reiteréket nem vihették Auschwitzba, mert a gettóban megmérgezték magukat. Kanyó Ferenc
forrása a zsidó hitközség névsora volt; a sok akkori halál közt a tévedés sincs kizárva. Némiképp magyarázná is az akkor sajnos gyakori öngyilkosságot. Kossák József, amint Szekernyés Jánostól tudom, nem volt zsidó, csak a felesége. Elképzelhető tehát, hogy Kossák
Aranka nem volt gettóba kényszerítve, de nem akart elválni férjétől, s ezért menekültek
együtt a halálba.
Döbbenetes vég.

76

tiszatáj

Ady Endre ismeretlen verse
Egy költői életmű soha sem lehet lezárva. Még pár éve is került elő Petőfinek kiadatlan
verse. Juhász Gyuláét, Babitsét, József Attiláét magam is többet mentettem meg a halhatatlanságnak. Mindig fölbukkanhatnak lappangó kéziratok, régi újságokban, elfelejtett
folyóiratokban meghúzódó, a költő életében megjelent versesköteteiből valami ok miatt
kimaradt költemények.
Az Akadémiai Kiadó Ady Endre összes versei kritikai kiadásának 1. kötete 1969-ben
jelent meg. Nem nagyon kapós munka a szövegkiadás, a textológia: a 2. kötet 1988-ban,
a 3. 1995-ben, a 4. 2006-ban. Évtizedenként egy kötet: nem valami gyors tempó. 1909
karácsonyáig jutott el az Ady-textológia a költő életművének tudományos alaposságú,
megrostált, tüzetes időrendbe állított, hiteles szövegű közzétételéig.
Az 1. kötet időrendjében (1891–1899) egy ismeretlennek vélt és egy „elfeledett” Adyvers is előkerült. Flórián László a Reinitz Béla megzenésítésében megtalált Segítség című
verset közölte (Népszabadság, 1974. okt. 13.). Ezt az Ady-kutatás kétellyel fogadta.
Szánthó Dénes a Debrecen 1899. márciusi számában Nyugodni tér... kezdőszavakból vett
címmel megjelent versikéjét fedezte föl és tette közzé (Magyar Nemzet, 1977. jún. 9.). Ez
azóta bekerült az Ady-életműbe, de más címmel: azzal, amelyet Ady (Bandi költői néven)
eredetileg adott neki első közlésében, a Debreczeni Hírlap 1899. március 23-i számában:
Locsarékné nyugalomban. Locsarek Györgyné Némethy Gizella (1852–1921), a debreceni
színház komikája, aki anyáskodó szeretettel viseltetett a fiatal költő iránt, búcsút mondott
a színpadnak: férjhez ment. Ezt a verset először Láng József és Schweitzer Pál közölte
a Szépirodalmi Könyvkiadó Magyar Remekírók sorozatában 1977-ben megjelent Ady Endre
összes versei című kötetben.
Több mint egy évtizede őrzök a kritikai kiadás 1. kötetében egy fénymásolatot Ady
Endre zsengéjéről. Hátlapjára annak idején rá is írtam, amit megtudtam: Ladányi Antalné nagynénitől kapta Bózsik Sándorné (312 446). Nagymama: Vitéz Mihályné kapta, de
B. S.-né nem tudja a lánynevét sem, mert nevelőanyja volt, nem vér szerinti. 96. okt. 22.
Most fölhívtam a telefonszámot, s beszéltem Bózsik Sándornéval. Nem emlékezett,
hogy ő adta volna a fénymásolatot, de arra igen, hogy az eredetit még akkoriban a Petőfi
Irodalmi Múzeumnak adta el, név szerint Nagy Csabának.
Azt nem tudom, Nagy Csaba miért nem tette eddig közzé. Én úgy voltam vele, nem
föltételeztem, hogy kiadatlan, nem értem rá, hogy ellenőrizzem, később meg elfeledkeztem róla. Most, hogy Adyval ismét foglalkoztam, kezembe került. Utánanéztem, sőt magam ellenőrzésére megmutattam az Ady kritikai kiadás szerkesztőbizottsága egyetlen élő
tagjának, Láng Józsefnek, és ő is megerősített, hogy ismeretlen. (A szerkesztőbizottság
másik két tagja, Vezér Erzsébet és Koczkás Sándor, időközben elhunyt.)
A kritikai kiadás emlegetett első kötetében számos olyan Ady-zsenge olvasható, amelyet a diákköltő iskolatársainak, barátainak emlékkönyvébe írt. Ilyen ez is. Címzettjét ma
már aligha tudjuk megtalálni.

2007. november

77

Gondot jelentett a kézírás. A kritikai kiadás fényképmellékletei közt egymással szembe
lévő lapokon van két vers, a 2. és a 3. számú, amely első ránézésre is eltérő kézírást mutat:
mintha nem ugyanaz a kéz írta volna. Ady későbbi kéziratainak ismeretében a 2. számút
tartottam hitelesnek, a 3. számúnak annyira föltűnően eltér a vonalvezetése, a ductusa,
hogy arra gyanakodtam: idegen kéz írása. Egészen pontosan ama másik Ady Endréé
(1876–1940), költőnk unokabátyjáé, aki éppen abban az évben, 1894-ben érettségizett
Zilahon. A most közölt kézirat írásmódja ezzel látszik azonosnak. Ezért is kételkedtem
eleinte, hogy a mi Ady Endrénktől származik.
De a kritikai kiadás illusztrációi tovább is mutatnak eltérő írásmódú ifjúkori kéziratokat: a 4. és az 5. számú ugyanúgy szemben van egymással, és ugyanúgy kétféle duktusú.
A 6. és a 7. sz. a 2-kal és a 4-kel azonos, ám a következő, a 8. számú meg megint a 3. és az
5. számúval!
Minthogy a gyanúba vett versekről más módon, életrajzi, keletkezéstörténeti alapon
bebizonyult, hogy a mi Adynk alkotása, bármily furcsa – és szakértő grafológus magyarázatára vár – ez a váltakozva különböző kézírás, tovább nem kételkedhettem az alábbi vers
hitelességében sem.
A nagy költő minden betűje szent nekünk – vallotta Babits Mihály.
Ez a zsenge is apró adalék az életmű teljességéhez.

78

tiszatáj
Két út vezet életednek
Hőn óhajtott czélja felé,
Az boldog, ki ezek közűl
A helyesebbet fellelé!
E két út közt azon haladj,
Mely a nőnek leghelyessebb:*
Légy szerény – de kaczér soha!
Legyen sorsod rosz s mostoha –
Boldogságod legteljesebb!!!
Zilah 1894 máj. 29.

Ady Endre
fgmn. tanuló

*

Az első s betű egyetlen vonallal át van húzva.

Kritika

Minden megtörtént már
JUHÁSZ FERENC: HALANDÓSÁG- MÁMOR

Mi jöhet még? Mintha ezt a kételyekkel, félelemmel fogalmazott, de mindegyre a szépség és a lét-mámor nevében
szóra bírt, önfeledten kimondott kérdést hallanánk Juhász
Ferenc új kötetének műveiből, e rendhagyón „kései” költészet nem egy remekéből. Az utópia állandó felélésének,
a létesülő nincsnek jellegadó időisége, mely mostani versanyagának horizontját lezárja, egészen másfajta megkésettségben ismeri ki magát, mint az irodalmi típus-gyártásnak szinte bevett fordulata, mely gyanútlanul kapcsolatosnak látja a sorsvonalat, a pályaív megállóit és a személyesbe avatkozó történeti időt, továbbá előszeretettel talál
a búcsúvevésből származó új ritmust és témákat ott, ahol
különben csak a folyamatos munkálkodás hétköznapjai
nyernek alakot. E befogadó-hagyomány kiterjedését, az
Tiszatáj Könyvek
irodalmi feldolgozásban nélkülözhetetlen segédletét, káSzeged, 2007
noni sikerét mi sem jelzi jobban, mint hogy olyan esetek131 oldal, 2400 Ft
ben is szóba hozzák a kései költészet/művészet fogalmát,
a kiterjedt rendszeralkotás hatásos kellékeként, ahol a teljes ciklus művészi képzete/ideája
bizonyosan nem fér össze a töredékes életrajz tényegyüttesével (pl. Petőfi, József Attila
esetében). Juhász ezt a megszokott, de példásan csak ritkán – nagy művekben – teljesülő
összhangot és komplexitásigényt rendre felülírja vállalkozásának kezdetektől azonos célkitűzésével, azzal a folyamatos építőmunkával, mely az époszi méretű és lényegű rögzítés/dokumentálás monumentalitásával műve látens-epikai, időben történő jellegét a zárt
szöveghatárokon túl poétikája irányítójául tette meg. Ez az egy-ihletűnek tetsző, s valóban, évtizedek óta önkörein mozgó, saját kérdésein töprengő poétika az emberit igazgató
legfőbb filozófiai problémákkal foglalkozik, mikor az időbe kapaszkodva, az időt felírva,
kimondva és magába rejtve a legkülönbözőbb élet-formációk szintjén tanulmányozza az
élet-halál lejtő kényszer-egyenesét, megszokott földi útját. A költő-ember kiválasztott és
elvegyülő identitásának lényegét plántálja át az ittlétet indokolttá, értelmessé avató írásműbe, mely így osztozva az alapító kérdések tisztázhatatlanságának kudarcában, az örökös közelítés, a pontosító újramondás és a teremtő szó gyönyörében fogant leírás-kísérletek által válik a kontinuus és egyenrangú, fáradhatatlan élet-mondás időit értelmező képletévé. A költő az írás ontológiai funkcióját és az elhivatás lényegét valóra váltó munkálkodásban, a legendás „abbahagyhatatlanság” keresztjével, szinte mérlegelés nélkül, a kvantitatív szempontokat figyelmen kívül hagyva kapcsolódik ahhoz a mindig kézreálló, világbéli tapasztaláshoz (ihlete tárgyához), mely valós megmutatkozásként egy hatalmasabb,

80

tiszatáj

idegen mérték és ízlés jegyeit viseli magán, s mely fájdalmasan paradox módon, úgy tűnik,
éppen ahhoz a közönséghez nem talált utat Juhász „kései” munkáiban, mely a kiváltótámogató szellemi közeg, rezonáns szerepét kapta a társadalmi-történelmi felelősségét
mindig az esztétikai mellé helyező írói program végrehajtásában. De ne gondoljuk, hogy
Juhász terveiben és terve igazolásában e magányból adódó pátosz vagy csalódottság alaposabb kárt okozna, épp ellenkezőleg, szinte kivihetetlen józansággal, bizakodó célzatossággal jár el: miképp az idő nem feledkezhet meg teremtményeiről, úgy az idő-mondó
költő sem térhet ki választása igazából. Juhász akkor sem felejtette el világát, mikor világa
látszólag tudomást sem vett róla, nem észlelte az átvilágító költői figyelemnek és felelősségnek már-már gondviselés-szerű, állandóan kérdő és megértésre-törő örvénylését.
A Halandóság-mámor, miként a költő nem-léttel eljegyzett költészet-akarásának
szinte minden jelentősebb produkciója, a magyar nyelv képességeit végső soron abban
a kivételes halál-ismeretben látja, mely szimbolikus módon, a magyar nyelvű irodalom
kétfajta kezdőpontján is a gyásszal érintkező szövegeket hagyott emlékül (Halotti beszéd
és könyörgés, Ómagyar Mária-siralom), s mely aktuális kihívásként, a nyelv lexikájának
és formális adottságainak ismerőjeként ennek a speciális örökségnek az őrzőjévé, bemutatójává változtatja a költőt. E többfajta kötöttségből és vállalt függőségből következik, hogy
az alkotó verseiben nem annyira a mindig tevékeny, harsány fantázia kegyeit keresi vagy
az egyediség varázsát hajszolja, mint inkább az újramegmunkáló, válogató költői érdek
szűkre szabott szótárát nézi át újra s újra. A Halandóság-mámor című kötet szinte minden versében kimutathatók e költészetnek nemcsak halvány, tartalmi vagy stiláris előképül szolgáló, megfelelést sugalló darabjai, de konkrét egyezésekkel és felhívó utalásokkal a mostani szövegtérbe és a nyitott olvasásba kötelezően meghívott előszövegei, gesztusidézései is. Ha csak a cím irányából indulunk el (mely költőiségének és munkamódszerének mindjárt beszédes példája), felfigyelhetünk rá, hogy A halandóság mámoraként
– a mostani összetételt még a keletkezés-idő lazább grammatikai viszonya közé helyező értelemben – Juhász már költői frazeológiája szokott elemévé tette a kifejezést (Világtűz 74.).
Köz- és magánérvénnyel igyekezett versében bemutatni az időben-lét tudatos, emberi típusából származó tapasztalásoknak és a tudat időbeli végpontjára helyezett halál-eseménynek valamiféle olthatatlan világ-szerelemben megnyilvánuló, vagyis a veszendő,
evilági értékek dialektikus túlhangsúlyozásában művészi értéket közlő ellen-harmóniáját,
csakazértis-hitét. A Halandóság-mámor oximoronjában feltáruló tarthatatlanság a személyest, emberit sértő vagy büntető eljárás helyett a reflektáló világi jelenlét megmutatkozásra, versre indító adottságát helyezi középpontba, így az új kötet – akárcsak az előzményét jelentő 1991-es vers is – inkább ennek a véges lehetőségnek a többszintű prezentálását, szabatos kimerítését kísérli meg. Juhász lírai működésmódjának zárt érdeklődéséből adódik, hogy esetében az autonóm műalkotás vagy a ciklusba rendezett mű-sorozat,
netán a teljes kötet-kompozíció vagy az életmű korszakos egységei a felépítésből és
a tárgyválasztásból következő megmunkálásnak hasonló fázisain mennek keresztül, így
a feladatszerű, egyedi teljesítésnek egy állandó kritériumokkal rendelkező, de variábilis
kiterjesztésű, ihletkörtől és kontextustól függő eszményéhez igazodnak. Ez okozza, hogy
a juhászi szöveg mindenkori jellegzetessége éppúgy kimutatható az aforizma-szerű pársorosokban, szabályos szonettekben, mint az extenzív világkép ösztönzését formakívánalommá alakító nagy époszi áradásban. A halandóság mámora című ötszakaszos vers is

2007. november

81

hasonló beosztások és előrendelt témák szerint veszi szemügyre tárgyát (nyilvánvalóan
a véges megformálás tömörebb eszközeivel), mint az új kötet nem kereső, inkább találatokban gazdag és biztos alapokra épített, forma-permutációkban kiteljesülő elgondolása.
A Halandóság-mámor ötletes, mégsem hivalkodó szerkesztésével ugyanis egy olyan lírai
triptichonhoz, hármasképhez hasonlít, amelyen a központi téma lényeglátó egységét vezérmotívumként viszi végig és hatályosítja a mellékletek szakadozott történetmondásában
is, s csupán a fogalmazásmód, az intonáció változásaival jelzi egy belső teljesség tagolásának, bemutatásának másféle lehetőségeit. Juhász Ferenc új kötetének anyagát szinte kettészeli terjedelméből származó tekintélyével, jelentőségének érzékeltetett súlyával József
Attila születésének századik évfordulójára szerzett párosverse, mely a téma új szempontú,
ugyanakkor az előzményekre is reflektáló feldolgozásával nemhogy képes újat, frisset állítani ezen a költő számára oly jólismert, többször bejárt terepen, de általában is, az emlékév kevés maradandónak tetsző irodalmi megnyilatkozása közé tartozik. Így ha jogos is,
hogy a képzeletbeli „főoltár” privilégiumát ennek az irodalmi tárgyú emlékversnek, külön
mnemotechnikai gyakorlattal élő, a gyászmunka lényegét progresszíven újragondoló darabnak tartjuk fenn, azért nem árt megjegyezni, hogy a környező művek, a nagy élményre
felkészítő, feljogosító körülmények formájában, nem kisebb hatással adagolják a világ Juhász szerinti rendjének először transzromantikus, természeti képekbe ágyazott, végül pedig a személyes és kozmikus nézőpontot egyesítő kalandját.
A versek első csoportjában, a többnyire magyaros ritmusú, ütemhangsúlyos verselésű
és tiszta rímeket preferáló költői művek között olyan példázatosságra, áttételességre figyelhetünk fel, mely formailag sokszor egybevethető a Petőfi-féle érett romantika képalkotásának eredményeivel, de a struktúra mélyebb rétegeit vizsgálva kitűnik, hogy esetükben csak valamiféle kvázi-romantikáról (a romantikus formafunkciót új élethelyzetekben kipróbáló transzromantikus attitűdről) beszélhetünk. Mert míg a romantikus kép
alapja a metaforában tökéletes megfelelést ajánló stílusteljesítmény volt, ahol a névpárok
homológiája, kölcsönössége a befogadás értelmi-érzelmi szimmetriát felállító értelmezéseiben közelített a kimondhatatlan őskifejezés, a költői nyelv értelmezésének kulcsait magánál tartó befogadói konszenzus felé, addig Juhász a romantika stílusiskolájának, ismert
vonatkoztatási körének hívószavait a metonimikus egymásrakövetkezés fokozatosságába
sorolja, genealógiai hierarchiák szerint rendezi el, s ezzel – a világképének háttér-nehézségeire való utalásként – egy kiterjedt és kontúrtalan szupermetafora felé való menetelésben látja műve felfogásának zálogát. A képi megjelenítés nála így, még e jócskán megváltoztatott kondíciói ellenére sem válhat soha az irodalmi nyelv exkluzív, külön státusszal
rendelkező alakzatává, sokkal inkább a nyelvi kifejezésnek egyfajta akadálytalanságot
nyújtó, vagy azzal kecsegtető használataként, kifogástalan közegeként állandósul. Se szeri,
se száma azoknak a költői allúzióknak és emlékeztető kifejezéseknek, melyek az írásoknak
ebben a csoportjában a Juhász versnyelvét egyébként bevallottan terhelő, többször anakronisztikusnak is nevezett romantikus jegyeket a reflektáló, kritikus önirónia és együttjáró
komolyság, lét-figyelem felől közelítik meg. Ha kései költészetről, ontológiai értelemben
vett idői megvalósulásról beszéltünk, nem hallgatható el, hogy a romantika készletéhez
tartozó formai megoldások és minták szinkron éltetése, újra-felvetése (mely korántsem
naiv módon épül be művészete utóbbi évtizedeinek önkutató gyakorlatába), a deheroizáló
szerepeknek, elfoglalható beszédpozícióknak olyan új lehetőségeit hozza felszínre, melyek

82

tiszatáj

meg sem jelenhet(né)nek egy magát szigorúan nyelvkritikai alapon megítélő, az immanens jelentésen túl nem merészkedő, a szövegvilágok kizárólagosságában és nyelvi önelvűségében hívő kortársi elmélet számára. Ha Juhász általánosan elfogadott, de keveset
vizsgált romanticizmusának még inkább közelébe szeretnénk jutni, talán nem árt röviden
átnéznünk hagyományválasztása irányzékainak, bőven bemutatott és feltárt indítékainak
rendszerét. A ma is közszájon forgó, bár mértékadó irodalmi érvelésünkből valamirevaló
esztétikai szempontok híján lassan kivesző, hajdan termékeny formula a XX. század eleji
magyar irodalom megosztottságát a népiesek és urbánusok közötti vitákra és tartós érdekellentétekre vezette vissza, mondhatnánk úgy is: egyszerűsítette. Mikor újra említjük ezt
a közgondolkodásunkat sokáig uraló sémát, alapvető feladatunk, hogy a nyilvánvaló irodalomszociológiai és politikatörténeti hivatkozások mellé a széptani, művészi kritériumoknak egészen új, jogos kérdéseit sorakoztassuk fel. Kitörést jelenthet az állóháborúvá merevült vitákból, szembeállításokból például, ha a kétféle világlátás másságát, különbözőségét a magyar irodalmi romantika előzményeihez való kétféle, tudatosan eltérő viszonyulás
és birtokba-vétel eredményének tekintjük. A legvilágosabban talán Babits útmutatásán
haladó „városi” irodalom miközben témaválasztásaival, a kultúra tényeire való finom reflexióival folytonosan kijelölte a maga számára egy érvényes művészeti közeg határait, azalatt a meghaladhatatlan és univerzális romantikát mint a modernnek mintául szolgáló
nyelvfilozófiai és lételméleti magalapozást, előzetességet a tudatosító újraértés mozdulataival az örök kortárs rangján magához emelte, átjárható kapcsolatot épített ki tágas élménykörével. Az úgynevezett népiesek ennek a teoretikus, általában világirodalmi inspirációkból kiinduló, rejtettebb értékközösségnek a láthatóvá tételére törekedtek, s egy érzelmi alapú, a népi romantika világképéből, műformáiból ismerős indítást keresve a romantikus hérosz vagy vátesz kifejezőerejéhez tartozó attribútumokat (pl. szinte aggálytalan teremtő-engedélyét) elérhetővé és átélhetővé tették a modern író töredékes tudásából
levezetett uralhatatlan nyelvisége számára. Juhász, aki művével számos alkalommal kijelentette, hogy a magyar irodalom ekként megoszthatatlan egységes történetéhez kapcsolódik (éppúgy a Dante-fordítással számára költői nyelvet, irodalomtörténetével pedig folytatható históriát adományozó Babitshoz, mint a klasszikus modern költői nyelv új tárgyakra szabását magáravállaló, a kollektív befogadást felelős utakra vezető, társadalmilag
is elkötelezett illyési modellhez), a művei mikroszintjén megmutatkozó jelzésekkel inkább
a második, a közvetlen írói képviseletet hangoztató romantikához közelít, nem zárva ki tájékozódásából a nyelvi megragadás és reprezentáció aktusait érzékenyen alakító elméleti,
analitikus tisztázások fontosságát sem. De a romantikus váteszköltő konkrét politikai-történelmi tettben kibontakozó vállalásával szemben Juhász önérzetesen és gyötrelmes módon ragaszkodik az irodalmi újra-teremtés művészi gesztusaiban testet öltő – hite szerint
új, a létező valóságnak egyszerre tükreként és részeként megmutatkozó – versnek a világra-segítésében. A romantika-projektummal, mint a világképet alkotó elvontságok és
pragmatikus megfontolások egyesített tömegével való számvetés szükséglete így kivételes
módon fogékonnyá teszi a Halandóság-mámor verseit a saját szerep rögzüléseiben és folyamatos elmozdulásaiban nyomon kísért belső feljődés megmutatására, mégpedig egy
olyan újraolvasás segítségével, mely bátran újítja és erősíti meg a sajátlagossághoz, az énhez való belső kapcsolódás feltételeit, egyben pedig jelzi, hogy e poétika mindig is képes
volt az őt hátráltató feszültségek kivizsgálására, hatékony korrekciójára. A juhászi világ-

2007. november

83

kép lírai felhatalmazását így egy olyan modernséget elkerülő modernségnek a paradox elképzeléséből meríti, mely egyszerre jelent sürgető visszatérést a nyelvnek és más médiumoknak a romantikában kialakult vadonatúj lehetőségeihez, de állandó alternatívaként,
a történeti fejlődés negativitása miatt kitekintést engedélyez számára a művészet társadalmi
szekularizációját megelőző, főként vallásos cselekvésformák gazdag és életképes műfajai,
egy ismeretlen (talán épp általa megvalósított) ősköltészet gazdag prototípusai felé. Nem
lehet véletlen, hogy a költői praktikumból következő direkt megoldás-keresés (megannyi
szép ígéret egy jobb emberség eléréséhez) a tudatból származtatott humán többlet bizonyítékainak, valamint az időbe írt lét-törvény determinációjának a kimutatásakor (vagyis
egy, a létező immanenciájában feltételezett, de természetes módon nem szemlélhető, csupán a kimondás aktívuma által előállított rendszerelvnek a felidézésekor) a retorikai
agressio alakzatához tér vissza kötetünkben a legsűrűbben. Az agressio (egy javaslat vagy
állítás igazának az ellenkező állítás cáfolásával való bizonyítása) nem a bizonytalanságból,
kijelentő-lehetetlenségből következő szofista menekülés vagy megismétlő visszavonás
gesztusa itt, hanem a vers bonyolult jelenidejét kiegyensúlyozó és a világkép elemeit opponáló párokba rendező dialektikus szemlélet, nagyerejű költői ellenpróba (negatív és pozitív előjelű totalizálás) felmentő-kísérlete a vak értelmetlenség követelésétől.
A könyv első (nagyjából a Grálkehely szigorból című versig tartó) része a művész nem
magánemberi, de emberi törekvéseinek, lehetőségeinek gyűjteményes foglalata: a fenntartott lelkesedés és élni-vágyás éppen ezért nem afféle életvilágbeli, valós igazolásra, reményre áhítozik itt, hanem a költői mű másodlagos, „nem-lévő valóságában” (a mű által
teremtett és felügyelt külön világban (ld. A költészet cselekvő akarata, Versprózák, 421.,
a továbbiakban: V.) bekövetkező fordulatra, mely a teremtett szó és teremtett idő ölén
megállást és növekedést engedélyez a temporális szükségszerűség fojtogató elvárásával,
kénytelen végszavával szemben. Az arany rózsafénye című kötetindító vers (melynek címében a ’rózsafény’ szó jellegzetes juhászi összevonásnak tetszik, pedig a magyar romantika költői szótárában használatos, napjainkra kiveszett fordulat, melynek etimológiailag
is érdekes idézését, újramotiválását végzi el a szöveg) képegyüttesének centrumát azért
alkothatja az enigmatikus cím-képzet, mert az a hiába-virágzás és a minek-növekedés
emblémájaként, az életút elején feltárt halálhoz-semmihez vonzással, a hittétel rangjára
emelt belső bizonyossággal ellenkezik, s így a vers háromszor is hangoztatott, egyértelmű
haladást előíró idői felfogásával („léted a semmibe viszed”; „testünk tol a semmi felé”; „az
idő tol minket fehér vastag szélsúlyú csönd-tenyér…”) szemben az öröm és az időleges
lét-vigasz hangját képes megszólaltatni. Juhász nem adja alább: ha már emberről és életről-halálról gondolkozik, fogalmait a filozófia által évszázadok alatt elkoptatott szavaink
közül kölcsönzi, talán, hogy annál nagyobb legyen a kihívás, mellyel verse elevenítő munkájában összetalálkozik. Bár maga a költő nyíltan visszautasította s százada nagy tévedésének tartotta az egzisztencialista létbölcselet különféle változatait és művészi pesszimizmusát, legfőképp Heidegger lemondást és kötelező mértékletet sugárzó filozófiáját, monoton ihletéből kiindulva mást sem tesz, mint a „Sein zum Tode” (halálhoz viszonyuló lét)
lírai reszentimentjét adja: „Én elhiszem, hogy elhiszed, / mert nem hiszem, hogy nem hiszed: / léted a semmibe viszed. / Anyag az anyagból kiszed.” A szabályosan véghezvitt
retorikus kizáró-elismerésnek (agressionak) köszönhetően a belső dialógus igen szemléletesen jelzi, hogy a számonkérő beszélgetés mögött megbúvó feloldhatatlan ellentmondás

84

tiszatáj

valójában éppen a verstárgy szólíthatatlansága, nyelv-idegen létmódja, valamint a szöveg
felfokozott megnevezés-szükségletben, túlhangsúlyozott nominalizációban testet öltő alapszándéka között áll fenn. Az emberi öntudat maximuma (az igazság- és formakereső
emberi megismerés) érintkezik az én-tudat nullpontját jelképező semleges, személyiségalatti létezés jelzéseivel: a műben az első opciót konzekvensen a növényi rajzás pusztulást
figyelmen kívül hagyó, értelmetlen idillje példázza, míg az ezt kioltó telj-hatalmat az úgynevezett élettelen természet közömbös funkciói, az ásványok, kövek „figurázzák”. E kettősségnek a nyelv birtokbavevő akaratában, ezáltal a lét-kimondásban megmutatkozó
drasztikus és tragikus különbsége, máslényegű kiszolgáltatottsága a kitartó ihlet aranytartaléka, az a kincs, melyet az állati munka megfeszített köznapisága, a permanens utánajárás étosza, a mélyben szolgáló kötelesség által (pl. „a vak bányaló” segítségével) szerencsés esetben, mint az időiség kifejtett bizonyítékát, felszínre segít. A vers első és utolsó
szava (Én ↔ halál) az agressio eseti megoldását a szövegértelembe szőtt tartós ellenállás
irányába mozdítja el: Juhász költői nyelve, a továbbjutni képtelen megnevezés tárgyközelségétől telítetten, ellentmondva mindenféle, az írás linearitásából adódó befogadói elvárásnak, vészes történet-hiányában az „anyagból anyag”, „énből halál” világi botrányát
fordítja betűre. Egy nagy igen és egy nagy nem villódzó, egymást átfedő és kiemelő vitájában alakul, formálódik e költészet életképessége: az elismerés és tisztelgő számbavétel
hiperbólái, az ittlét fontosságát és egyedül-idejét érzékeltető „képláncreakciók” (Bodnár
György szava) bármikor átfordulhatnak az áttételes visszavonásnak vagy – az ugyanily
alapos, de az előző tartalékán élősködő – halandóságnak és nihilnek kitenyésztett, a költő
nyelvén gazdag változatokat rejtő indulataiba.
A könyvben innentől, szinte vészes iramban növekvő sort alkotva, a költői világ terétidejét kormányzó instrukcióknak engedelmeskedve az oppozícióból, ellenkezésből születő
elismerés, a rombolásból, lebontásból keletkező világépség és az igazolhatatlanból levezetett okkazionalitás, mint a lírai agressio különféle válfajai jutnak szóhoz. Mi van a vers
szívében? – kérdi az a költő leplezetlen kíváncsisággal, aki korábban már leszögezte, hogy
a költői mondás motivációjának, a nyelvbe ültetett gond és munka jelentős fáradozásának
végcélja a „költészet megközelíthetetlen céltábla-szíve” lehet csak, a nem-igazulás, mely
a kimondás útra indító csábítása által mindig lekörözi, felülírja a megvalósulás törvényszerű részlegességét (A költészet megközelíthetetlen szíve, V. 686.). A cím-kérdésre adott
válasz persze maga a vers sodródó szövege lesz, vagyis ennek a második, mégis teljes távlatú szövegi mindenségnek a látszólagosan megoldott, szimmetriát sugárzó, ember-szempontú, megértető ajánlata, mely a kimondást véglegesítő csattanóban megint az agressio
nyelvi ördöglakatába (vagyis a megfosztó titok nyelvi alakjába) zárul: „Ez a van, mert nem
lehet / Föltámadás-feszület.” A Költő a Holdon gazdag előzményű, folklorisztikus és
önálló képeket egyformán adaptáló szövege (Ld. Mi számít? Mi nem számít? című Vas
István-emlékverset, Világtűz), Juhász választását azért rendezi következetesen kétfelé
(egy globális, Föld-fényű és egy holdvilági összefüggésbe), mert mindenség–szerelemben,
halandóság-mámorban fogant egyetemes poézisének emblémája csakis az a Föld lehet,
mely az anyaghit minden rejtélyét feloldó és átölelő tér, s ezzel működése határoló-közege. A Holdon-élet eseménye így megint a lehetetlen átültetés nagyívű, allegorikus gesztusában, egy negativisztikus jelzés sugalmazása által mutatja felénk a lezárult létfolyamatnak visszafordíthatatlan egyediségét. A holt égitest (személyes és közismert halottak-

2007. november

85

kal megtelt felszíne, amint azt A halandóság mámorából és a költőnek más, a romantikus
toposz továbbélését szorgalmazó írásából tudjuk), mely az emberi lehetőségfeltétel végességét és végleteit jelző erőfeszítés terepe a beszéd emberi teljesítményében, kétes orpheuszi küldetésében a halál csöndjét és néma közönyét leigázó akaratot ajánlja fel, mint
a sokértelmű vers egy megoldását. Talán ennek a mutatványnak következő és nyíltabb ihletű példája az Öcsém tavasz-halála című sirató, mely nem csak a címben tárolt „ellenséges” pontokat összekötő kronológia okán kér és kap figyelmet, mint az inverziót tetszetős
költészetté fejlesztő mű, hanem azon megoldása miatt is, mely a „szótlan földbetett”,
magáramaradt, elárvult fizikumot a nyelvbéli inkarnáció termékenyítő gesztusával, az élő
nyelv felruházó mozdulatával valóságosan is betakarja azzal a „világ-halott-takaróval”,
mely a versvég visszatartott szavában egybeszövi a volt-lét szétfutó, sokféle emlékszálait.
Új távlat következik, de megmarad a lét kihaltságát, a látszat-életet kutató makacs figyelem, hiszen fantasztikus elégiaként nyer értelmet az éji égbolt csillagait megszólító, kérdőre vonó, Kosztolányi Hajnali részegségével több ponton érdekes, összetett párbeszédet
kezdeményező A képzelt inkvizítorok című hosszúvers. Elégikussága egy műről-műre
örökített ősbizalomnak lassú visszavonásából származik: a kiterjedt epikus hasonlatokkal
beszédbe vont csillagok többé ugyanis nem a világkép teleológiáját jelző útmutatás és
sors-meghatározás jelzőfényei, hanem az emberi cselekvés választásait, fordulóit higgadt,
kiváró kegyetlenséggel felügyelő „szemhéjtalan szemek”, a felismert és keserű lét-rabság
kínvallatói. A látás-képességet a világbéli megismerés és ezért a teremtő tevékenység lényegének tekintő költői hit korábban oly erősen tartotta magát Juhász legfontosabb axiómáinak sorában, hogy Pupillák címen külön kötetet szentelt ezen „ős-pupillán át minket,
vagyis magát figyelő Sejtelem-Rejtelem össz-lényeg” feltárásának. Talán egy hosszan készülődő kiábrándulás jeleként, talán Kosztolányi lét-vendégségben, keresztény szellemű
örök agapéban megnyugvást nyert tartalmas ihletének ellentmondva, a vers a szövegelőzmény gondolat-váltásaira érzékeny, gazdag intonációval érvel egy alapvetően deisztikus, magábazárt és rejtőzködő, kiüresült metafizikát sugalló világrend embertpróbáló látomása mellett. Ám arról, hogy mi jöhet még, mint a létfolyamat így előállt monotóniáját
megtörő váltás vagy lényegállítás, a Grálkehely szigorból című vers tájékoztat majd merész összevonásával: „Költő vagyok, nem más, / csak Isten-hasonmás.” A költő, aki a szövegbeli titkos hatósugarú létvilágot és időtartamot felügyeli, az Istentől elhagyott világ
számára pótlékot és valódi teremtést ajánló figura lesz, az őt célbavevő elhivatásnak megfelelni kész egyetlen, avagy első ember, ahogyan a juhászi szerepértelmezésnek és én-tételezésnek szukcesszív változásai kapcsán Bori Imre rámutatott az archetipikusban feloldott új személyiség keletkezésére. A kereszténység apokrif, legendaszerű hagyományához tartozó grálkelyhet Juhász oly értelemben tekinti a költői létformával párba rendezett
evidenciának, hogy abban éppen a példa kétarcúsága, belső dilemmái szólítják meg hathatósan. A szövegszerű emanációnak ez a megváltó formába kívánkozó, az istenülés gondolatával el-eljátszó, ugyanakkor „szigorral” telt misztikuma felidézi a XVII–XVIII. századi magyar képversnek azt az altípusát, mely a kehely-formát az akrosztikon és a mezosztikon vízszintes-függőleges megfelelésében állítja elő, hogy vallásbéli józanságra intse olvasóját. Az Eucharisztia szenteseményének vonzásában maradó vers számára Jézus utolsó
vacsorán átváltoztatott, illetve a kereszthalál során felfogott valóságos vére arról a nyelvbéli metaforizáció által színrehozott, megnyitott egybeesésről tanúskodik, mely a szó

86

tiszatáj

anyagi eredetű indítóokán (referenciáján) túl a verstesthez kapcsolja a megtörténés-jelleg
mindenkor illogikus, váratlan pillanatát is. A képválasztás összetettségében így feltárulhat
a keresztény Isten-fogalom abszurditása is, mely a teremtő/aktív/halhatatlan és a szenvedő/passzív/halandó lét jézusi parabolájában, a költői önigazolásnak e némiképp túlzó
gesztusában a művészi cselekvésrend előírásává teszi az ambivalencia előzetes feloldását
– Juhász életművében nem egyszeri jelleggel.
Az imént, mikor a kötetben megalkotódó triptichon-formátumot emlegettük, természetesen nemcsak a tárgy- vagy szerkezetismétlésen alapuló külső alaki megfelelések
nyomán gondoltuk összemérhetőnek és folytatásosnak a könyvtest első és utolsó verscsoportjait. A lezáró művek ugyanis, a kezdetekre néző, gazdag képharmadként az eddig tárgyalt problémáknak visszatükröző, megsokszorozó perspektíváját nyújtják, s közben a létprobléma megoldatlanságát már nemcsak az egyéni ambíciók és célképzetek tárgyaival
ütköztetik, hanem emlékeztetnek arra a feledhetetlen küldetésre is, mely e poétikában az
emberi élet fenntartásának, megmentésének reménytelen feladatára indult. A könyv gondolatilag talán legigényesebb – a ciklus-szerkezetből adódó belső tagoltságot a gondolatmenetben bekövetkező fordulatok, ellentétek és párhuzamok érzékeltetésének javára fordító – művei, a Halandóság-mámor és a Halál-jövendő igen intenzíven, a költői kifejezés
varázsos képességeiből és változataiból valóságos bemutatót tartva, összefoglalják a juhászi „földélettan” és „történelem” végső tanulságait. „Természet és költészet” (egy 1966-os
verspróza címe) kettőssége és békíthető különbsége válik itt a bibliai Jelenések mintájára
jövőt-mondó, elsötétült, embertelen időkre látó költő utolsó segítőjévé. Láthatjuk, ahogyan az emberi jelenlét, a nyelvben legmagasabb pontjára jutott anyagi önreflexió, mely
korábban szinte új időszámítást kezdeményezett világunk életében, a visszájára fordult
megismerő-kedv, emberi találékonyság vagy a bolygósors elkerülhetetlen balesete miatt
eltűnik és átadja helyét a létezés silányabb, üres fokát megjelenítő „titáni lények” seregeinek. A költőnek ez a szinte kezére és mesés fantaszta-képzeletére játszó jövő-világ a racionalizálás és a megmentő javaslattétel szólamaiból egyre inkább egy tiszta költészet láthatatlan birodalmába vezet át. Juhász azonban ide is követhető: ugyanis versének szinte elhaló végszavával is az emberit megörökítő, védtelen itt-lét értelmét hirdeti – velünk, nekünk. Jelen költészetének talán ez a része képes leghatékonyabban kapcsolódni ahhoz
a sajátos tradíciót és világos teológiát hirdető – a mondás önelvű esztétikumát sokszor
a megképzett kollektívum nevében feláldozni kész – eszmeiséghez, mely a Versprózák
együttesében nyújtja a Juhász-olvasáshoz szükséges háttér-tapasztalást. Bár világunk
pusztulásának megrendítően részletes, menetrend-szerű vízióit és a felelőssé tett nyelv
mozgósító-lemondó váltólázait ezek a versek adagolják, a nagyszámú előzményekhez
s a lírai alapkarakterhez való hűségükkel – furcsa módon – ugyancsak ők jelenítik meg
a kötet kiszámítható (a művek jövőjét és újdonság-várását egyként rövidre záró) végeredményét is.
Juhász igen jó szerkesztőérzékkel, s a tárgyai versbéli külön-életének kijáró figyelemmel illeszti a Halandóság-mámor közepére emlékverseit, melyek hagyományos nekrológnak is felfoghatók, de ebbéli funkciójukat általában messze a megvalósulás maradandósága mögé utasítják, mikor egy íróhatalmasság évfordulóját, „kötelező” ünnepét jelzik,
hogy a múló időt értelmében mért egységgé változtassák át (Móricz Zsigmond születésének 125., József Attila születésének 100. évfordulója szolgáltat kötetünkben erre alkal-

2007. november

87

mat), vagy pedig a kultúra világában jelentős, de érezhetően közeli ismerősök elvesztése
(Bori Imre és Vujicsics Sztoján halála) feletti megrendülésnek hangot adjanak. Ha a költőnek, a tovább-élő, gyászoló utódnak az eltávozotthoz, halotthoz való bonyolult viszonyát, távolságát (mint a Juhász-értés egyik kulcskérdését, eminens feladatát) vizsgáljuk,
talán leghasznosabb, ha e költészetnek egy idekívánkozó, tudatosan megformált kifejezését vesszük mindjárt kölcsön: „Testvérhalott” (Világtűz). A megnevezés a rokonlét halálát
fájlalja primér értelmében, de áttételes, kitartó invitálásként a túlvilágon-otthonos, sírköltészetként is olvasható verstermés alanyait a megszólítható közelség élménykörébe képes kapcsolni. A versbeszéd személyközisége, kommunikációs kudarca (az egyik legelső
hiány-vád vele szemben) a halálban teremt az elmúlásokkal körülvett költő-én számára
valódi, értő és megértett partnereket, beszélgetőtársakat, oly érzésünk támad, hogy minden és mindenki csak ideiglenes viszonyaiból kilépve válhat e poétika bennfentesévé, közel-ismerősévé; halálban-testvérévé. A prosopopeia kísértése, a megszólítómódnak ez
a tartósan ellenálló térfélen, a nem-lét némaságában való próbálgatása a dikció szándékolt
közvetlensége ellenére is mindjobban kirekeszti a művek beszélőjét a választ-váró és -adó,
eleven beszéd folyamatából. A lírai én azonban ahelyett, hogy veszteségként dolgozná fel
ezt a tényt, idővel rájön, hogy ez a nem-létet behálózó, átburjánzó türelmetlen invokáció
mindennél egyértelműbb és valóságosabb jelenlétet, reakciót biztosíthat számára a halott
elődökkel való kapcsolatfelvétel területén. A halottak királya című éposz tömbszerű
megfogalmazásától a töredékes, kisebb formákban koncentrált, kifogyhatatlan emlékezéseken, halott-idézőkön át napjainkig nyomon követhető e költészet belső erénnyé, esszenciává átminősült képességének fokozatos fejlesztése, tökéletesítő bemutatása. Nem árt
felfigyelnünk arra, hogy a ’testvér’ szó milyen pontosan jelöli az osztozó, meghitt bajtársiasságnak, sokszor a rokoni kapocs követeléséig fűtött szeretetnek a versbéli fő parancsát.
A költő, a rá maradt érdem gyűjtőjének, archiválójának pozíciójából természetes módon
kerüli ki a mérlegelő tudomásulvétel, a tényleges megvitatás vagy a nyílt kritika lehetőségeit, számonkért alkalmait. A megszólított halott-státusza ugyanakkor a tisztelet vagy tekintély himnikus, eltávolító gesztusait is előhívja, mivel e versek a mindenkori társasformák, szakmai-emberi kapcsolódások etikettjén túli, üdvözült tudatú, emberfeletti embereket szólítanak meg. Ha némi egyoldalúságot, monotonitást, az egyéni karakterjegyek
feltűnő mellőzését kérnénk számon ezeken a munkákon, az semmiképpen sem Juhász
„anyagismeretének” hiányosságaira vezethető vissza, s nem a kihagyott lehetőségeken
mérhető, hiszen a költő számos tanújelét adta annak, hogy a magyar irodalom általa szóra
bírt hagyományát részletekbemenően ismeri.
Sokkal fontosabb ennél annak a műveken átívelő elképzelésnek az érvényesülése, felújítása, mely Juhászt az epitáfium és az archaikus siratóvers ötletes újragondolójaként,
ugyanakkor a poétikájában megmutatkozó legfőbb értéknek, az anyagvilágnak, a vegetáció végtelenjének lírai fenntartójaként olyan új utakra terelte, ahol a műfajok közötti differenciák megbékítésével végül előállíthatta költészete szignifikáns műformáját: a holttárgyat, nem-létet beborító, megelevenítő, tüntetően életre-hívó és megszólaltató szó-koporsót, a lejegyzés kalandor-kedve számára szüntelenül új tereket megnyerő vers-blasont.
A költői mesterség megfejthetetlen titkainak sorába tartozik, hogyan alakul ki, jut érett
formához és téveszthetetlen egyediséghez a költői megszólalást idővel magához igazító,
lírai gesztusrendszerré vált mozdulatok sora: a kiválasztott témák köre ingerli, indítja el

88

tiszatáj

a formát az utánkövetés merész útjain, vagy éppen fordítva, a beszédhelyzetek kiváltotta újdonság-érzet keres mindannyiszor magához illő, mondani-érdemes tárgyat. Juhász esetében látszódik, hogy részint a ritka reflexióból származó tervezésről van szó, mely nem
rettent vissza az ötlet kivitelezésének évtizedes igazolásától sem, részint pedig a metódusban rejlő továbbfejlődés olykor öntudatlan, stilisztikai szinten, mellékkörülményként felmerülő ajánlásai vezettek el a nyelv bizalmasan sajátszerű, használatbavételt és megmutatkozást egybeillesztő formáihoz. Juhász művészi világképének bázisát, érintetlen felfogó közegét ugyanis mindig az a dualista szemlélet jellemezte, mely a tárgy explicit kijelölésével, igen határozott megragadásával veszi kezdetét, bekerítve ezzel a műnek (akár
szintaktikailag értett) mozdulatlan-élettelen alapját, azt a dologiságot, melyre a probléma
állandó bővítésen, meghíváson alapuló tovább-írásával, a kezdeti matéria megsokszorozásával, a szóba jöhető képzetek szemantikai kimerítés felé törő halmozásával a metonimikus költőiség kiépíti a maga elkülönülő, izolált valóságát. A középkori francia költészet
pajzán, humoros műfaja, a női test szépségét a testtájak rendje (vagyis egy antropológiailag sugallt hierarchia) szerint megünneplő eredeti blason azért jelentkezhet releváns kapcsolódásként e modern halott-siratók extrém poétikai gyakorlatában, mert a halott test
tényével vagy gondolatával, vagyis a létet visszabontó romlással való találkozás (az
autopszia ismétlődő helyzete) az önfeledt és tehetetlen élet nevében legtöbbször ugyancsak végső pajzsként (blason) fedi le vagy emeli magasra e halálban hőssé vált vers-testvéreket. Természetesen csakis a támogató műfaji emlékezet szintjén, hiszen a szabadvers és
az époszi kötetlenség területein otthonos költő alig követ konkrét világirodalmi mintákat:
a blason tényleges előállításánál, felidézésénél fontosabb a listázó, katalogizáló test-szemlének a tárgy megváltozott adottságaihoz való hozzáigazítása. E beszéd-hagyomány múltjában elhelyezve művészi érdeklődése vívmányát, újfent annak az agressio-n (cáfolással
végrehajtott bizonyításon) alapuló módszernek szolgáltat majd igazat, mely a földi elmúlás szakadatlan históriáját – az európai és a modern kultúrában egyaránt szokatlan
módon – a halandóság-mámor, az életöröm szemszögéből kíséri végig, értelmezi. A könyvborító festményét készítő Olasz Attila ötletesen, a formaegyezések és messzi asszociációk
képi társításában oldja fel a költői mozdulat egységébe csomagolt, széttartó nyelvi funkciókat: kék „homokóra-hátaktjával” a mulandóság és formaélvezet szimbiózisának juhászi
verzióit erősíti, s emlékeztet e szavakat már színre-vonalra fordító jeles elődök (Csernus
Tibor, Hantai Simon, Kass János) sorára.
Ritkán esik meg, hogy egy később korszakosnak minősülő költői vállalkozás, az útkeresés, hangtalálás elő-idején mindjárt elérkezzen a legfontosabb, jövőbeni ígéretét készen mutató alkotáshoz. Az 1963-as József Attila sírja című versről elmondható, hogy az
akkor másfél évtizedes pálya belső ívét kiteljesítő komplex ösztönzésként, az elhivatás József Attila-féle hátteréről beszámoló és azzal bizonyos értelemben leszámoló vallomásként
és a későbbi Juhász elsőrangú költői javait felvillantó, mégis arányos és egységes versszövegként egyszerre olvasható. Az új kötet József Attila-köszöntései mindenképpen invenciózus és ötletes módon utalnak vissza a nevezetes verselődre, mely nemcsak az életmű,
de egy egész irodalmi korszak számára jelentett tájékozódási pontot, és hozta hírül a hiteles, vad és szabad szólításnak addig csak ritka külföldi példákból (pl. az amerikai beat-irodalom szövegeiből vagy a klasszikus avantgarde némileg tendenciózusan fordított példáiból) ismerhető módozatát. A Kozmosz-gyűjtemény sejtelemvirág című (formálisan a páros-

2007. november

89

vers részeként feltüntetett, de önállóan publikált, s magában is teljesértékűen zárt) kompozíció nemcsak a vers-blason, „virágzó élő koporsó” biztos kézzel teleírt, szépséges
rendbe szedett megvalósulása, nemcsak tartalomnak és ránövesztett nyelvi jelzésnek ritkán tapasztalt összeilléséről, eggyéválásáról tanúskodó harmonikus nyelvi együttes, hanem a József Attila-életmű vonzásából kiszakadt, de folyamatosan ahhoz visszatérő költészet-hit, eszményeihez váltig hű poétika vallomással felérő utolsó szava. Olyan utolsó szó,
elragadott szólítás ez, mely prizmaszerűen foglalja magába a megelőző kontaktus-keresések időbe-meredt jelzéseit, s hol anaforák, idézőjelek, hol halványabb hangulati azonosságok által alapítja újra, aktualizálja a költői hovatartozást megpecsételő szövetséget, sugározza szét a kultikus tisztelet örökifjú üzenetét.
Az új vers szinte gyónó, gyors feloldást kérő kezdetén („Hogy szeretlek és sose láttalak.”) máris áthallatszik az 1956-ban könyvbevezetőnek szánt, az alkalmiságból mégis kirántott Sóhaj (V. 27.) című írás merész felütése. A személyes veszteségét sirató költő olyan
finom többértelműséggel jelzi az idolt és őt szétválasztó generációs váltást („Nem ismerhettem halhatatlan fejét.”), hogy azzal még a Rilke-féle archaikus torzóval való összevetésre is képes utalni: egyrészt, hogy a szakralitás rangjára emelt, jólformált, befejezett
műalkotásként rögzítse a biográfia esetleges körülményrajzát, másrészt, hogy a töredékesség, lefokozottság valódi kibomlássá, testet öltéssé váló jövő idejű-jelenkori kiegészítésével ajándékozza meg a költő-őst. Mit akart József Attila? – kérdezte egy 1971-es írásában
Juhász (V. 341.), s a közösségvállalásnak oly útjára indult ezzel, melyen életrajzi analógiák, sorsszerű egyezések, illetve az idegen vers-értelemben való kétségtelen jártasság
okán, a költő-személyek közötti mind szorosabb kapcsolódást keresve, szembetűnően
csökkentette a művet logikai, argumentatív módon egybetartó szövegi eljárások szerepét.
Állt már a költő Egy emlékszoba titoktalan titkos csöndjében merengve (V. 571.), az
ereklye-értékű tárgyak holtat idéző, megszentelt múzeumi terében, az idő-távolságot
a helyzeti egybeesés, a közel-élmény által másodlagosítva, s meghallotta Az életre-intő fegyelmét is (V. 573.), pontosabban s talán az eredeti versakarat belső rend-igényéhez mélyebben, küzdelmesebben ragaszkodva, mint a költői szó értelmét hajdan kisajátító, ellaposító hozzászólások sokasága. Az új vers ritmikailag is elkülönülő, a Mária-himnuszok,
népi imádságok hangjához közelálló részei az irodalmi együttműködés olyan fokozhatatlan, in-utero közelségét, bensőségét sugallják a lírai én és a megszólított te (József Attila)
rendhagyó viszonyában, mely csak a juhászi poétika anyaghitét igazoló világi csoda, az
anyaság jelentőségének megértésén keresztül fogható fel. Korántsem példa vagy eligazító
terv nélkül, hiszen a József Attila megvalósult reményében (Új Írás 1980/6.) már radikális kísérletet tett a költő a maternális pozíció és a belőle származó, genealogikus indoklású
költő-testvériség elismertetésére. A mostani vers József Attila-képét egyként meghatározó
istenfiúi és istenanyai attribútumok a szerepösszevonások terén még ennél is távolabb
merészkedő A fordított Pietà-nak (A lezuhant Griffmadár, 25.) bibliai és családi konvenciókat megkérdőjelező, bonyolult travesztiákat felvonultató, ugyanakkor a leírás mozdulatlan tárgyában elmélyült elbeszélésétől kapnak írásos felhatalmazást. Mi maradt el, mi
hiányozhat a teljes spektrum képzetét kergető költői összefoglalás téma-kezdeményei közül? Talán az aktuálpolitikát, konkrét történeti időt, a legújabb kor méltatlan számvetését
és feledékenységét közös vers-sorsként rímbe-oltó József Attila, 1991 című vers (Világtűz,
37.) karcosabb indulattal teli, számonkérő szava. Vagy a hasonló problémából (József At-

90

tiszatáj

tila újratemetéseinek, vándorló emlékhelyeinek, művészi számkivetettségének gondja) induló, sok tekintetben a József Attila sírja és a mostani vers összeköttetését is biztosító,
époszként el-elkalandozó Galapagos (In. Pipacsok a pokol fölött), mely a „Vándor-Halott” poszthumusz útjait hűségesen kísérő és kikérő igazságérzet talaján áll, valamint azon
a holt, temetői talajon, mely Juhász sorait régóta oly baljós virágzással és megvalósulással
kecsegteti, mint a címbe emelt biológiai Éden, az elzárt szigetvilág háborítatlan élővilága.
A Kozmosz-gyűjtemény sejtelemvirág gazdag előzményeket felidéző, a problémák sokféleségét bátran megmunkáló szerkezet-elgondolása már magában jelentős eseménnyé
válhat a könyv életében, hiszen itt nagyjából ötven év költészetelméletének és -gyakorlatának változásai és választásai simulnak egy-anyagún harmonikussá. A mű legemlékezetesebb pontján, a verszáró téli táj ars poeticává fejlesztett összegzésében Juhász, tőle szokatlan mértékletességgel és a verslendületet végig kézben tartó érzelmi kontrollal kapcsolatot teremt a két formanyelv archeológiai mélységekig feltárt, pontos rétegei között.
Tájszemléje a közös munkás-múlt felemlegetéséből nő ki s meg sem áll addig, míg a Külvárosi éj és A téli éjszaka képvilágát, jótékony lírai sztereotípiaként felnagyítva, egyben
saját útkereséseit is betetőzve, értelmes mikrokozmosszá, a világkép tágas sugallatait lefordító közös jellé nem avatja. A két versvilág hatékony átmenetét a Külvárosi éj „kóbor
kutyaként” keringő szele hozza létre, az a világegészről és mozgalmas, ám anyagtalan lényegéről tanúskodó, a transzcendens elhivatással is párhuzamba állított természeti tünemény, mely Az őrangyal és a szél című megelőző kötet lapjain már az egyértelmű, isteni
utalás helyére léphetett.
„Most tél van…” – kezd új versünk Vörösmarty pátoszát a köznapi jelentés hangján recitálva jelenidőbe érkezett végszavába, s nem árt tudnunk, hogy a juhászi verstér különidejét mérő szerkezet szerint ez a tél jóideje tart már. Sőt, meglehet, hogy nem más ez,
mint állandósult, elűzhetetlenül utolsó évszaka e költészetnek, mely mindig a magányos
mezőn, a kihalt tájként előtte szétnyílt sors csapásain halad előre, míg a hó a vers betűinek
születő-elálló ritmusára, mint a Földet (mely viruló tömegsír, tudjuk máshonnét) takaró
valódi vers-koporsó vagy szemfedő, a mesterség legigazibb címere (blason) formálódik.
Önkéntes akarattal, egyúttal a művészet tényleges világalakító hatalmának engedelmeskedve költőnk újra és újra erre a havas tájra lép, mely bőven kommentált és a tudományos
tisztázás igényével kiterített lírai térképrajzának nem egyedüli, de minden bizonnyal legnagyobb titkát takarja. S ha mégis tudni szeretnénk, mi ez, hát tartsunk csak Juhásszal,
aki a Párizsról avagy a költészet lényegéről című, ma is korszerű, megdöbbentően friss
költő-esszéjében (V. 137.) a messze földre-vándorlást választotta, hogy visszatérhessen
verse hívó szavához, a honvágyat és a sajgó hiányt vállalta, hogy rájöjjön, hol a haza,
a költői fennmaradását és folytonos újjászületését támogató ősföld. Párizsban, a költészet
fővárosában időző magyar költő az őt körülvevő langyos jelentéktelenségnek, illetve
a megindító, felemelő ihlet fagyos, kemény időjárással azonosított jeleinek a látványos ellenállást tanúsító, hideg-meleg hasonlatából – a versünkére emlékeztető módon – kibontja a költői létét megszabó, határoló szélességeknek és hosszúságoknak, rámért sorsvonalaknak, művészi „sorssá döbbent” metszéseit. A kontinentális költő esete a párizsi
(óceáni) téllel, avagy a költészet tél-lényegének, mint felbuzgó hiánynak katartikus megmutatkozása az elzárkózó idegenség vidékein – foglalhatnánk össze a mű alapképletét,
végső konzekvenciáját. „Lehetnél-e magyar költő, ha nem látnál többet telet?” – kérdezi

2007. november

91

a tárgya iránti megindult figyelemmel, s úgy érezzük, Juhász akkor jár el jól, s olyankor
igazán jó magyar költő, amikor visszatér erre a lassú havazással megtisztított, ismerős
tájra, a József Attila-i szigor és vizsgálat által csontig fosztott, halálnak szánt földre,
melyet költészetének a ragadozó idő ciklusait követő – mégis évülhetetlen – témakörei
őriztek napjainkig s tovább. A „mindig-más és más ugyanaz” örökköréből, az értelmetlen
lét réméből kimentő segítség éppen innen, a bizalmassá tett elmúlás, halandóság-mámorként átélt félelem vidékéről érkezhet csak; ez lesz az, ami kiváltja az emberit az anyag elfecsérelt és hasztalan újraszületésekkel sújtott, végtelen apokalipszisei közül. Hogy a versgyárban örökké-értelmes munka folyjon, lét és tél mindig egybeessen, a kontinentális
költő s a testvérhalott együtt könyököljön a fagyos éj ablakában. Mint túlórás virrasztók,
kik új hajnalra várnak vagy szép tavaszt remélnek, s maguk sem tudják a nagy hírt, mit
művük minden telt sora zeng: Minden megtörtént már.

Tóth Ákos

92

tiszatáj

„fényeddel ránk süt a csillagoltár”
S ÁRFELIRAT – NAGY G ÁSPÁR POSZTUMUSZ VERSESKÖNYVE

Általánosan elterjedt vélemény szerint a kritikus ne legyen
személyes. Pontosabban: ne az életével, csak a szakmai
véleményével legyen jelen írásaiban. Irányelvként helyeselhető ez a magatartás, vannak azonban nehezen elkerülhető
kivételek. Mit tehetek én például akkor, amikor a Tiszatáj
főszerkesztője arra kér, hogy írjak Nagy Gáspár posztumusz verseskönyvéről? Igent kell mondanom, hiszen számos alkalommal foglalkoztam már a költővel, legelőször
a még kötet nélküli pályakezdőt mutattam be. Szerető figyelemmel kísérhettem végig egy pályát, s pont most hallgassak? Lehetetlen. Aki kézbe veszi a kötetet, a kemény borító
hátsó lapján egy négysoros verset – töredéket? – olvashat,
amelyet a költő halála után talált meg a család az íróasztalán. Végül is ez lehet a költő utolsó szava, s ez a farkasréti
búcsúztatáson is elhangzott Szokolay Sándor megzenésítésében. Az összegyűjtött verseknek a könyvhétre megjelent,
Nap Kiadó
Budapest, 2007
s ugyancsak Görömbei András által szerkesztett kötetéből
202 oldal, 2500 Ft
azonban néhány más, töredéknek, variációnak tekintett
szöveggel együtt ez is kimaradt. S a legutolsó vers mindkét
kiadványban a Biztató Vasy Gézának. A hatvanötödik születésnapomra készítettek barátaim egy köszöntő könyvet, s ebbe írta Nagy Gáspár ezt a „litániás dicsérő éneket”, nyilvánvalóan 2006 decemberének közepén, mert akkor küldte el a szerkesztőknek. Tudtommal ez az utolsó befejezett írása. Nem köszönhettem meg neki, mert mire a könyvet
megkaptam, ő már nem lehetett közöttünk. Viszont e vers keletkezése előtt nem sokkal
kaptam tőle egy válaszlevelet. Én személyesen utoljára szeptember végén, a Czine Mihálydíj átadásán találkoztam vele, ahol én mondhattam róla a laudációt, de később elhúzódó
influenzám, az ismétlődő antibiotikumos kúra miatt nem tudtam meglátogatni, nehogy
megfertőzzem valamivel. Ő a levelét a következőképpen fejezte be: „Jövőre meg kell
gyógyulnunk!” Engem, az alig beteget biztatott a haldokló. S önmagát is. Bizony, az ember
egyik legkevésbé kioltható tulajdonsága a reménykedés.
Talán érthető, hogy a nekem írott utolsó vers miatt éreztem úgy, hogy nem illene erről
a könyvről írnom. De mégis szólnom kell, már csak azért is, hogy ezt az életigenlő levelet
említhessem. S hogy legyűrjem azt a fájdalmat, amely 2006. májusa óta fokozódott bennem is a növekvő baljós előjelek láttán. Mert hiába tudjuk, hogy egyszer minden élet véget
ér, a korai halál, a szenvedések hónapjaira következő halál fokozott igazságtalanság az
olyan embernél, amilyen ő volt.

2007. november

93

Az olvasók számos alkalommal megtapasztalhatták azt is, hogy a művész megérzi előre
a halálát akkor is, ha magánemberként erre nem feltétlenül számít még, ha nincsenek
komor előjelek. Nagy Gáspárt hosszú évek óta betegségek sora gyötörte, majd nyilvánvalóvá vált az a kór, amely a gondolkodó ember haláltudatát kényszerűen átformálta,
mindennapossá tette. Erről az utolsó szakaszról már nem szólnak versek, de éppen ez az
életrajzi helyzet teszi különösen megrázóvá azt, hogy az elmúlás, a halál motívuma e kötet
megkerülhetetlen középpontja. A posztumusz kötet versei – néhány kivételtől eltekintve –
2003 márciusa után keletkeztek, akkor zárult le az előző kötet, az Ezredváltó, sűrű évek
éppen öt esztendőt egybegyűjtő anyaga. Újabb öt esztendő már nem adatott meg a költőnek, csak három év, meg a betegség hónapjai, de az utóbbiaktól eltekintve a versíró kedv
töretlen: az előző kötettel rokon, kétszáz lap terjedelmű a Sárfelirat.
A kötet címét a költő felesége javasolta, s erre a telitalálatra bizonyosan rábólintana
Nagy Gáspár, hiszen az Utókor (3) szinte sugallja ezt: „A sírfeliratomat / majd sárral írjátok, / mert a földön / a sárnál nincs maradandóbb.” A sár föld és víz elegye, és ez a kettő
voltaképpen az életelv kifejezője a mítoszokban, de a mindennapi élettapasztalatban is.
Maradandóbb az embernél, a fejfánál, de még a sírköveknél is. Ez a vers közvetlenül
a bibliai teremtésmítoszra játszik rá, s Isten létéhez köti az egyes emberi sorsot: „Mert
Ő bizonnyal / ama sárfelirat mögé néz / miközben keze munkál / s szája a lelket életre
költögeti.”
A halhatatlanságnak ez a virtuális reménye sem képes azonban arra, hogy könnyűvé
tegye a halál felé vezető utat. Ha derűsebb lehetne az út, ha szorongástól mentesebb, akkor nem válhatna fő motívummá a végső ponthoz közelítés. A kötet első verssorozata
a H(1) – H(12). E ciklus első három darabja már olvasható volt az előző kötetben, s bizony,
már ott is jelen volt ez a motívumkör. H mint halál, hiszen az első vers így indul: „Amióta
tudván tudom a sorsom / hallgatólagosan egyezséget kötöttem / a Halál angyalával (vagy
ördögével)” – így valóban „minden nap ajándék”. Nem ötvenegynehány, de hetven–
nyolcvan évesen szokás ezt kijelenteni, ha nem gyötri súlyos kór az embert.
S ha tovább haladunk a H-versekben, sorra ez az életérzés fogalmazódik meg. „Próbálj
meg elviselni / még egy kis ideig / ebben a boldogságot feldúló / szűkös környezetben” –
szól a feleséghez a második vers. A harmadik az erőszakos halál perceit idézi meg. A negyedik búcsú a német Irene Rübberdtől, aki „a magyar irodalom angyali szolgálóleánya”
volt, az ötödik szintén búcsúvers, a színész Ternyák Zoltántól. Ezután három dal következik, külön kis belső ciklus a háló motívumára építve. A háló a sors talányosságát fejezi ki,
a jó és a rossz lehetőségeket, a baljóslatú jeleket és a drága kötelmeket. A kilencedik vers
egy lidérces álmot, s benne egy végrendelkezést rögzít, amely szerint „a gazok és gazdagok
/ sem kivételek”, azaz mindenki „hamari hullajelölt”.
Az utolsó három H-vers ugyancsak belső ciklusnak tekinthető: összegző számvetések.
A H(10) kulcsszava a megválás: „Lassan megválni / ettől attól / csöndben megválni /
ezektől és azoktól / megválni bársony éjszakáktól / mikor az összes csillag / neked világolt
/ könnyedén / megválni mindentől / mi fontos volt egykor / tán még tegnap is / de látod
mára / már lelkedben is összeomlott…”.
Ez a megválás egyértelműen a földi létre vonatkozik, s ezt szokatlan módon fejezi ki
a folyó és a híd motívuma. Ezek nem válnak mitikussá, mint várhatnánk, hanem megmaradnak a láthatóság, az átjárhatóság síkján, a vers beszélője ezektől a cselekvésektől is

94

tiszatáj

elbúcsúzik: „mert arra már nem lesz szükség / hiszen a megválást gyakorlod / és csak erre
a semmiségre / maradt gondod / hogy átkelj átérj / oda ahová / kezdettől készülődtél.”
A H (11) a közösségi ember számvetése, aki keresztény is egyben. Élete a közösség világában
zajlik, ahol rendre árulást kell megtapasztalnia, s ahol ez az ember „még a nagy omlás
előtt” szeretne „életeket menekíteni”, Krisztus szavával megbocsátani a bűnösöknek,
s meglátni „annyiféle emberarcban / azt az érvényes egyet.”
Az utolsó H-vers mottója: Útban Kosztolányihoz. A Hajnali részegség és a Halotti beszéd egyaránt felsejlik a háttérben, ám az utóbbi nyomatékosabb: a végső útra készülődő
ember búcsúverse ez. A nyomasztó éjszakai álmokból és fájdalmakból majd felébreszt
a hajnal, amely akár szép is lehet, ám a vers egésze azt sugallja, hogy egy éjszakával megint
közelebb a halál.
A H-versek nyomatékosan összegzik a halál motívumát, de az a kötet egészében jelen
van. Versek siratják el Illyés Kingát, Körmendi Lajost, Sütő Andrást. (Siratódal, Nagykun
temetés… januári verőfényben, Harmadik vers-sirató) Balassi Bálint mondja el végső
számvetését (Visszhangzó lépcsők egy eleven Balassi-szoborhoz). József Attila sírja idéződik meg (Te Istenre bíztad). Csoóri Sándor betegágyánál aggódik és reménykedik a pályatárs (Éjjel a megváltó hó). Antall József emlékét idézi fel, s azon keresztül Marcus
Aureliust: „te tudtad, milyen a halál” (Kihulló apokrif lapok Antall József naplójából). Sorolhatók más versekből is a jellemző idézetek. Már csak néhány példát említek. A legharmonikusabb a Chartres-i ablakok: „van valami képzeted // arról milyen is lehet / a léten
túli lét / mikor becsillan majd / teljes pompájával / az utolsó naplemente”. Megszületik az
önfelszólítás is: „Lassulj, szívem, hisz élni kéne még!” (Lassulj, szívem). S 2006 júliusában, egyre fájdalmasabb kórházi ágyakon feküdve szól a beletörődés és a reménykedés:
„tanulom már a néma harangok szavát… / megint le kéne győzni egy éjszakát!” (Kolozsvári triptichon III. Tanulom már…).
Az elmúlás, a megválás gondolat- és érzelemköre az egész személyiséget drámaian
megmozgatja, de Nagy Gáspár nem húzódik vissza a személyiség legbelsőbb köreibe.
A már említett H (11) ennek ékes bizonyítéka volt, de a kötet egészét még egy motívum szövi
át: a mai magyar társadalomról való történelemtudatos és felelősségteljes gondolkodás.
Alighanem közismertnek tekinthető a költői életmű kapcsolata 1956 örökségével. Külön kötetbe összegyűjtve is megjelentek az e motívumkörhöz közvetlenül vagy áttételesebben kapcsolódó versek. Ám 2006-ban két újabb versciklus látott napvilágot az ötvenedik
évforduló tiszteletére. Ez a két mű – Október végi tiszta lángok, Fénylő arcok és tükörképek – két okból is indokoltan került be a posztumusz kötetbe. Egyrészt a legutolsó évek
termése, tehát arról teljesebb képet így kaphatunk, másrészt további verseket is megemlítve egyértelművé válik, hogy a búcsúzó költő számára is létfontosságú az 1956-os forradalom emlékének ébrentartása. Az Októberi stációk – keserű töredékek végső tanulságaként a majdani történelmi megbékélésben reménykedik: „Talán még kell újabb ötven év…
/ akkorra már mindenki lelép / ezen és azon az oldalon…/ s nem marad már más egyéb,
/ csak vegytisztán a forradalom!” Más versek a megtorlást idézik fel. Részben személyes
emlékekkel. Ilyen az Annakokáért korabeli apokrif a b-i korcsmahivatalból, érzelmes
mai toldalékkal amely In memoriam hatvanas évek mottó-figyelmeztetéssel a határsávról, a disszidálni vágyókról szól. Ilyen a Puskás Kelemenék, amely 1956 októbere után
időpont-megjelöléssel az egyik nagybácsi sorozatos meghurcoltatását idézi fel. Kelemen

2007. november

95

József a forradalom idején csendesítette a népharagot, megakadályozta a falu önbíráskodását, a pufajkások számára mégis rohadt ellenforradalmár lett, akit vertek, akinél fegyver
után kutakodtak többször is, szerencsére hiába. Az akkor kisgyerek költő azonban a pesti
srácok hősi harcaira gondolt, s „Azóta is elrejthetetlenül / velem vannak ezek a fegyverek!” A gyerekkort idézi fel a Szorzótábla-emlék egy hajdani osztatlan iskolából is. A tanításban 1956 után különös jelentőségre tesz szert a 8×7 és a 7×8. A tanító úr szerint: „jegyezzétek meg jól ördögfiókák / ez az amit álmotokban is / mindig tudnotok kell!” A jelen
korban a költő ezt kiegészítően értelmezi: „Vagyishogy / az egyszeregyben / nincsen pardon / aki ebben téved / megbukott örökre.”
A Kádár-kor legnagyobb botrányt kiváltó verse az 1986-ban megjelent A fiú naplójából. (A Tiszatájban éppen most olvashattuk Kádár János hosszadalmas reflektálását ez
ügyben a PB ülésén.) E vers kulcsgondolata az árulás, a kollaboráció, a kényszerű meghunyászkodás, s annak felismerése is, hogy nemcsak a totális, hanem a „legvidámabb” diktatúrában is „mindenki szem a láncban” – Illyéssel szólva. A helyzet részben kimondhatatlan, részben megváltoztathatatlan. Mégis eljött 1990. Fellángoltak, majd elcsöndesültek
a remények a magyarság sorsproblémáinak rendezésére. Nagy Gáspár is azok közé tartozik, akik régóta aggódnak az ezredfordulós történelem menete miatt. A már említett, Antall Józsefet idéző vers indítása: „Május, 1990! / Azt hittem, talpra áll a nemzet!” S mint
1956 kapcsán, ismét kulcsszó lesz az árulás. Ennek mintegy folytatása az Éjjel a megváltó
hó : „a szenvedés gyökerét kereste / amikor azt mondta: a diktatúrát / a tiltásokat el lehet
ép lélekkel viselni / de ezt az elmúlt tizenöt évet…/ az árulások csalódások hegyláncai alatt
/ össze lehet roskadni…”. A Kívül a farsangi körökön Kemény Zsigmondot idézi emlékezetünkbe „e jellemet lötyögtető korban”: „A haza a veszély párkányán állott.” A Visszavonuló sorok vár-árnyjátékok idején drámai központja a csalódott felismerés: a harcostársak többnyire zsoldosoknak bizonyultak: „egyszerűen nem értem…/ nézek vissza a várra /
kikkel védelmeztem azt / és kikkel is voltam oda / holmi védelmezőnek bezárva…” E vers
rejtetten rájátszik Kányádi Sándor egyik híres alkotására, az Illyés Gyulának odaátra
ajánlott Krónikás énekre.
Az ezredfordulós magyar világ komor költői képének van egy olyan vonulata is, amely
a kortárs irodalom, tágabban a költészet helyzetével foglalkozik. Az egyik József Attilát
idéző vers felveti a kérdést: „azóta mi a jó vers? / abban már régóta nincs egyezség, / kedves öcsénk-bátyánk…/ bizony itt csak az irigység biztos, / csak a ködben kaszaboló táborok léte, / csak a kikiáltóké, / csak a veled üzletelőké / meg az árulás-szakértőké, / no és
a harcos kisajátítóké…” (Félig vakon írt levél J. A.-nak).
Különleges helyzetű a kötet ugyancsak tizenkét darabos ciklusa, az Utókor. Nem sokkal a H-ciklus után elhelyezve azt gondolhatnánk, hogy ebben is az elmúlásé a fő szólam.
De nem csak erről van szó, mint a kötetnek címet adó harmadik versben. Az utókor részben megélt, emlékké vált életrajzi helyzetek jelen ideje, részben az irodalomé, a műé.
A ciklus versei erőteljesen személyesek, ugyanakkor távolságtartásra is törekszenek, főként
a szelídebb irónia és önirónia révén. A már megélt múlt, a jelen és a még megélhető jövő
szinte ugyanolyan, mint a sejthető utókor: számos szomorú tapasztalat dacára is megenged némi reménykedést. A ciklus hangulati-hangnemi összetettségét egyívűen oldja fel
a záró darab, amely az előző vers Ithaka-képétől távolodva egy családias karácsonyestét

96

tiszatáj

idéz meg a költő utókorából, amelyben lerázva az anyaföldet magáról, megszólalhat: „Istenem, lehet, hogy mégis / végleg hazaértem?”
Végezetül legalább röviden szólni szükséges a kötetet záró litániás dicsérő énekek ciklusáról. E műveket alkalmi verseknek nevezhetjük. Kettő képzőművésszel foglalkozik, s ez,
ismerve Nagy Gáspár számos ilyen tárgyú írását, nem meglepő. A Sorok – Katona Szabó
Erzsébet Falára a kötet egyik legszebb írása. Az Őszi levél a költők ablakából pedig a legderűsebb-legjátékosabb. Pataki Ferenc orosházi kiállításának megnyitására készült. Persze, minden verset alkalom szül, s a láthatóan alkalmiak is lehetnek nagyszerűek, mint az
említettek mellett például a Vörös Lászlót, Tornai Józsefet, Monostori Imrét, Lázár Ervint
köszöntők.
Nagy Gáspár életműve lezárult, átlépett az utókorba. S bár agresszíven uralkodó kánonok alig vettek róla tudomást, tudnunk kell, hogy irodalmunk klasszikusa. Legszebb
versei kitörölhetetlenek immár nyolc évszázad magyar versgyűjteményéből, s e legszebb
versek egy része a posztumusz kötetben olvasható.

Vasy Géza

2007. november

97

Világ lepkeszárnyon
A VILÁG TIZENKÉT TÉTELBEN – VERSOLVASÓKÖNYV GYERMEKEKNEK

A gyermekirodalom kutatásának jelentős alapproblémája
az, hogy hogyan definiálja önmaga tárgykörét, lehetőség
szerint anélkül, hogy olyan, nem túlzottan termékeny oppozíciók első tagjaként tudja azt elhelyezni, mint gyerek és
felnőtt, ifjúsági és magas, szórakoztató és komoly. Ebben
a tekintetben a gyermekirodalom-kutatás hasonlatos más
peremirodalmi műfajok vizsgálatához, mely során rendre
a populáris és elit (modernista gyökerű) dichotómia vonatkoztatási rendszerét megkerülve látszik érdemesnek valamiképp kijelölni a vizsgálódás tárgyának jellemzőit és
a munka elméleti hátterét. Beszéljünk akár a képregények,
a fantasztikus irodalom, a film noir vagy épp a popzene kutatásáról, a tét egyaránt abban rejlik, hogy sikerül-e egy
autonóm, az adott kulturális produktum és gyakorlat megHelikon Kiadó
értését leginkább elősegítő, elsősorban saját maga előfelteBudapest, 2007
véseihez következetes elméleti és fogalmi bázist létrehozni,
190 oldal, 3990 Ft
mely ugyanakkor nyitott marad a korszerű bölcseleti diskurzusokra és társdiszciplínákra (filozófia, kulturális antropológia, szociológia stb.), és
alapja lehet a szélesebb szakmai közönséggel történő párbeszédnek.
1999-ben a Helikon Kiadó gondozásában jelent meg a Gyermekirodalom című szakkönyv Komáromi Gabriella szerkesztésében, melynek legnagyobb érdeme talán épp az
a polémia, melyet megjelenésével kiváltott. Lovász Andrea az Új Forrás 2001/8-as számában épp szemléletbeli konzervativizmusa és elméleti következetlensége miatt kritizálta
élesen a munkát, egyben alapot adva a további vitának, mely szükségszerűen maga után
vonta a gyermekirodalom jelenségének át- meg átgondolását és felülvizsgálatát. A gyermekirodalom kutatásában azóta is új, reflektív hangvételű tanulmányok jelennek meg,
melyek, ha a fentebb vázolt definiálást és kontextualizálást nem is tudják megnyugtatóan
elvégezni, fontos belátásokkal járulnak hozzá a diszciplína szakmai szigorúságának elmélyítéséhez és a tárgykör autonómiájának megteremtéséhez, illetőleg a gyermekirodalom kanonizációjához.
Sebestyén Attila írja az Alföld 2004/8-as számában a Vásárhelyi vásárról, Kovács
András Ferenc kitűnő – „kicsiknek és nagyoknak” egyaránt ajánlott – könyvéről írott recenziójában: „Az ifjúsági és gyermekirodalom sokáig kívül rekedt az ún. felnőtt irodalommal foglalkozók érdeklődési körén. Ez pedig a szerzők egy része szerint a diskurzus
szimplifikálódásához, közhelyessé válásához vezetett. Azaz: a gyerekirodalom-tudomány
nem vagy nem kellőképpen tartott lépést az újabb irodalomértelmezői fejleményekkel.

98

tiszatáj

Gyakran elhangzó vád például az, hogy a gyerekirodalommal kapcsolatosan döntően csak
fejlődéslélektani és pedagógiai fejtegetések szólalnak meg, melyekhez nem éppen korszerű
irodalom-felfogás társul. Az etikai nevelésre fektetett hangsúly a befogadást jóformán a tartalomfelmondásra, az eszmei mondanivaló megtalálására redukálja.” (Kiemelések az eredetiben.) A gyermekirodalommal való szakmai foglalatoskodás azért is felelősségteljes vállalás,
mert ez a szakmai tér jelenti a gyermekkönyvek elsődleges recepcióját, illetőleg a gyermekirodalmi kánon egyik fő alakító erejét. Mindez hatással lehet pl. a kiadói stratégiák működésére, illetőleg a gyerekeknek készült válogatások, antológiák összetételére.
Tévedés lenne azt gondolni, hogy a gyermekkönyvek politikájában – az etikai, világnézeti, erkölcsi nevelés kereteinek és elvárásrendszerének meghatározásával – nagyobb
lenne bizonyos hatalmi és döntéshozó praxisok szerepe, mint pl. a szépirodalom összességének esetében. Meglátásom szerint a különbség elsősorban ott van, hogy míg egyéb kulturális gyakorlatok esetében a domináns hatalmi struktúra (és itt nem rövid távú aktuális
berendezkedésre, hanem nagyobb léptékű kulturális szerkezetekre gondolok) rejtetten,
nehezebben tetten érhetően, az intézményi rendszerek és a kanonizációs stratégiák szabályozott útjain keresztül hagyja rajta nyomát a termékegyüttesen, addig a célzatosan gyerekeknek szóló irodalom kiválasztásának esetében egyfajta erkölcsi és eszmei elvárásrend
dominanciája és nyílt számonkérése valósul meg, nem egyszer jellemzően megelőzve pl.
esztétikai szempontokat. Fontos hangsúlyozni, hogy a gyermekirodalom szakmai befogadásáról, pedagógiai felhasználásáról és értelmezési gyakorlatáról van szó, nem pedig magáról az alkotói oldalról. Ez utóbbi területen mindig is rendkívüli teljesítményeknek örvendhettünk – elég megemlíteni pl. Karinthy Frigyest, Janikovszky Évát, Lázár Ervint, illetőleg a világszínvonalú vershagyományból Weöres Sándort és Nemes Nagy Ágnest.
A kortárs magyar irodalmi gyakorlatban ez a színvonal szerencsésen megmaradt, sőt, afféle
gyerekkönyv-reneszánszról beszélhetünk. A már említett Kovács András Ferenc verseskötetei mellett említhetjük – többek között – Szijj Ferenc kitűnő Szuromberek királyfiját,
Darvasi László Trapitijét, vagy Varró Dániel Túl a Maszat-hegyen című verses regényét.
Kivétel nélkül olyan szövegekről van szó (de KAF és Szijj Ferenc talán jobban kiemelkedik
a mezőnyből a többieknél), melyek úgy nevezhetőek gyermekkönyveknek, hogy azzal
bármiféle esztétikai (le)minősítést végeznénk – sőt, a munkák érdeme, hogy a felnőtt olvasókat és a gyerekeket egyaránt képes olvasói élményben részesíteni.
Nem lehet eléggé hangsúlyozni, hogy a gyerekirodalomnak majd annyi felnőtt befogadója van, mint gyermek – gondoljunk elsősorban a felolvasásokra, ami egy nagyon régi és
nagyon szép gyakorlat továbbélése. A most recenzált kötet szerkesztője, Falcsik Mari fel is
hívja a figyelmet erre előszavában: „Ez a kötet azért született, hogy a versolvasás – különösen a versek hangos felolvasásának – gyönyörűségét megismertesse mindazokkal, akik
még nem próbálták, s újabb örömöt szerezzen azoknak, akik már régóta élnek ezzel a csodaszerrel. (…) S miközben ritmusa elringat vagy gyorsabban dobbantja a szívünket, varázslatosan eleven képek sorát festi elénk, annyira átélhetően, hogy az olvasásból felocsúdva nem is értjük, hová tűnt az előbbi látomásunk, amit a zenélő szavak keltettek…”
Önmagában bizonyára tévedés lenne azt állítani, hogy ahhoz, hogy egy gyerekvers-antológia elsősorban a verszene és a meglepő képek ereje általi bevonódás elementáris tapasztalatát helyezze a válogatás középpontjába, szükséges volt a gyermekirodalom-kutatás hazai megújul(gat)ása is, ám az talán mégsem teljesen véletlen, hogy a Helikon Kiadó ezúttal

2007. november

99

egy ilyen szemléletű könyvvel jelentkezett. Hiszen nem könnyű felelősségteljesen meghatározni, mi és mi alapján kerüljön bele egy gyerekeknek szóló kötetbe, de talán a zeneiség (performatívan is elkötelezett) megtapasztalásának élményét megjelölni célként mindenképpen jól megérvelhető és szimpatikus döntés.
Falcsik Mari – mint ahogy az a fentebb idézett sorokból is látható – nem elsősorban
úgy tekint a költészetre, mint ami az értelmi és érzelmi befogadás metszéspontjából képes
„szórakoztatva nevelni”. Van egy olyan érzésem, mintha ő a „gyermekszemmel rátekinteni
a világra” jelenségét félig-meddig metaforikus értelemben használná, azaz egy sajátos,
a felnőttek által is felvehető befogadói pozíciót értene alatta, melyet nagyon nehéz volna
meghatározni, mégis talán leginkább az „elvarázsolva lenni” zsigeri élményét érthetnénk
alatta. Ebben az élményben vélhetően valóban a „zeneiség”-nek van a legnagyobb szerepe,
bár én szívesebben beszélnék hangzósságról. Alátámasztja ezt az a mindannyiunk által
megélt tapasztalat, hogy gyakran csak évek elteltével, egy-egy véletlen-vétlen újraolvasás
és -gondolás során tárul fel egy-egy költemény teljesebb jelentésessége, fogalmi vonatkoztatásai, míg a dallam mindaddig ott élt bennünk, felhangzásakor (történjen akár belül,
akár hangosan) pedig újra és újra átélünk valamiféle sajátos – fiziológiai tünetektől sem
mentes – elmozdulást, a bensőnk kavargó mozgását, forró vágyat, szerelmet. Egy versértelmezés során nehezen megengedető dichotómiával élve azt mondhatjuk, hogy a vers
képi és fogalmi jelentésmezejére gyakorta elsősorban a verszenén keresztül hangolódunk
rá (e tekintetben nem feltétlenül helyezném ugyanerre a rangra a Falcsik Mari által említett „festőiség”-et), és vélhetően tartósabb és termékenyebb, az irodalmisághoz közelebb
álló befogadást eredményez ez, mint valamiféle értelmi alapú megközelítés. Gyanítható,
hogy a gyermek befogadók körében (akár éppenséggel azért, mert az értelmi alapú iskolai
oktatás még kevésbé kondicionálta őket) ez a fajta vershallgatás hatványozottan jellemző.
Ehhez viszont poétikailag igényesen megmunkált költeményekre van szükség, melyek olvasása/hallgatása ily módon mégis bír pedagógiai szempontú hatással is, mely leginkább – Sebestyén Attila említett írásának terminusát kölcsönvéve – egyfajta versnyelvtan elsajátításához vezethet. A recenzált kötet esetében a legfontosabb kérdésnek így az tűnik, hogy a válogatás mennyiben képes megfelelni ezen említett, a szerkesztő által is felvállalt kritériumoknak.
A könyv a címben sugallt stratégiát követve – A világ tizenkét tételben – tizenkét téma
köré rendezi el anyagát. Ez számomra már önmagában ellentmond némileg a fentebb vázolt megfontolásoknak, hiszen mégiscsak tematikusan, azaz tartalmi-fogalmi jelentések
alapján szerveződik. Ráadásul sokszor meglehetősen érthetetlen volt számomra egy-egy
szöveg adott helyre kerülése. Most csak egy példát említek erre: a Jó mesék… és rémesek
szekcióban szerepel Swinburne Árny, csönd és a tenger című versének részlete, pedig, ha
valahová, akkor talán az Este, este… blokkba illene jobban. Mindenesetre a viszonylag
gyakran jelentkező értetlenség arra enged következtetni, hogy talán tényleg túl könnyű
megoldás a tematikus besorolgatás. Ha már egy külföldi szerző versrészletét említettem,
azonnal meg kell jegyeznem két komoly problémát. Az első az, hogy a fordító csak hátul,
a tartalomjegyzékben van feltüntetve, és az esetek majd felében ott is elmarad! Pedig épp
egy olyan versfelfogás fényében, mint ami a szerkesztői bevezetőben megfogalmazódik,
nem szabad, nem lehet eltekinteni attól a személytől, aki gyakorlatilag a magyar olvasó
számára egyáltalán megtapasztalhatóvá tette az adott költeményt. Ez nagyon súlyos filológiai mulasztás. A másik gond inkább koncepcionális: nem értem, hogy miért van szük-

100

tiszatáj

ség arra, hogy bizonyos verseket csak részleteiben közöl a kötet. Egy vers jelentésessége,
formája mégiscsak önmaga teljességében képes feltárulkozni, és, ha csak egy mód van rá,
vagy ha különleges okok nem indokolják az ellenkezőjét, meg kell adni a csonkítatlan mű
befogadásának esélyét. Eszembe jut a Kaláka zenekar sajátos megzenésítési eljárása,
melynek során bizonyos versekből elhagyta az ő finom, harmonikus és legkevésbé sem
provokatív hangzásviláguk számára disszonánsnak tetsző strófákat, mint amilyen pl.
a Tudod, hogy nincs bocsánat hatodik versszaka: „Atyát hívtál elesten, / embert, ha nincsen isten. / S romlott kölkökre leltél / pszichoanalízisben.” Hasonló disszonanciáról viszont nem lehet szó a recenzált kötet esetében, éppen ezért teljességgel érthetetlennek és
motiválatlannak tartom, hogy csak két strófát közöl az Itt van az ősz, itt van újra vagy
a Táncoló tűzliliomok című költeményekből. A Petőfi-vers egészétől való megfosztottságot
az olvasás során személyes rossz érzésként éltem meg, az pedig csak súlyosbítja a helyzetet, hogy a „részlet” megjelölés is elfelejtődött… (Ha már a filológiai hiányosságokról esik
szó, nem hagyhatom szó nélkül, hogy a könyv végén található „A kötet szerzői” rovatból
kifejezetten sok költő kimaradt, a csak fordítással szereplőket nem is említve olyanok is,
mint Radnóti Miklós vagy Arthur Rimbaud. Ráadásul nem értem például, hogy miért nem
műfordító Arany János, Kosztolányi Dezső, Vörösmarty Mihály vagy József Attila, ha
Áprily Lajos, Jékely Zoltán, Nemes Nagy Ágnes és Várady Szabolcs az, illetve miért nem
„író” is Tóth Krisztina vagy Petőfi Sándor, ha Szép Ernő és Babits Mihály az. Bosszantó
következetlenségek, sok ilyet lehetne még említeni.)
A válogatásnak számomra van néhány igencsak kérdőjeles része, különösen a hangzósság-élmény elsődlegességét szem előtt tartva. Azt hiszem ugyanis, hogy Vörösmarty
Mihály vagy Babits Mihály egy-egy verséből mintha épp az a játékosság, könnyedség,
lüktetés hiányozna, melyre egy ilyen antológiában szükség van. Olyan művekre gondolok,
mint előbbitől A tavaszról, utóbbitól pedig a Ballada Írisz fátyoláról vagy az Alkony.
(Igaz, teljesen érthetően került viszont bele tőlük a Petike és a Cigánydal.) A tizenkét tételt bevezető vers, Várady Szabolcs A világ című írása pedig meglepően sok helyen akadozik ritmikailag, azzal együtt, hogy kissé gyámoltalanul igyekszik imitálni a gyermeknyelvet. Kosztolányi Dezső munkássága rengeteg ideillő kincset rejt, de nem tartom kifejezetten ide tartozónak A szegény kisgyermek panaszai ciklus sok darabját, melyek egy felnőtt
távlatából történő visszaemlékezés leggyakrabban fájdalmas szituációját mutatják föl,
mely beszédszituáció (értelmi) megértése mégiscsak fontosnak tűnik, legalábbis a kötetbe
válogatott darabok legtöbbjének esetében (talán az egyetlen valamelyes kivétel a Mostan
színes tintákról álmodom). (Hasonló okok miatt nem válogatnék be részletet pl. egy
gyermekpróza-kötetbe Kertész Imre Sorstalanságából.) A szerkesztő, Falcsik Mari összetett, szép verseit élvezettel olvastam, de egy részük ide illő voltával kapcsolatban szintúgy
bizonytalan vagyok. Jóllehet, rögtön azt is hozzá kell tennem, hogy egy változatos, semmilyen szempontból sem egysíkúan válogatott kötetben mégiscsak nagyobb esély van
arra, hogy bárki talál kedvére való, hozzá közel álló költeményt, mintha egy határozott
irányvonalat próbálna erőltetni a szerkesztő. E kötet kánonja sok szempontból inkább
szabadságot ad, mint megköt. Izgalmas ötletnek tartom pl. A. A. Milne verseinek nagy
számú szerepeltetését, hiszen a rá jellemző sajátos, a magyar nyelviségben szokatlan, idegenségét még fordításokban is megőrző nyelvhasználat újszerű tapasztalatokkal és élményekkel szolgál – talán nem túlzás azt sem állítani, hogy nyitottabbá tesz. Ebből a szem-

2007. november

101

pontból esetleg hasznos lett volna megpróbálkozni pár darabbal az angol nonszensz költészet alkotóitól (pl. Lewis Caroll) fordításban, de akár Varró Dániel és Kovács András Ferenc saját, kitűnő limerickjei is elfértek volna. De e ponton megállok, hiszen hiánylista
felállítása végképp nem feladatom. A bekerült versek legtöbbje valóban élményszerű, és
valamiféle tanulságot az is jelent, hogy nem lehet véletlen, hogy olyan szerzők „gyermekverseit” érzem a legmaradandóbbnak, mint Nemes Nagy Ágnes, Weöres Sándor vagy
Szabó Lőrinc. Ez is azt bizonyíthatja, hogy a gyermekirodalmat legkevésbé sem az ún.
„magas irodalom” peremén kell keresnünk.
A végére hagytam a kötet egyik legnagyobb erényét, Csilléry Orsolya illusztrációs és tervező munkáját, mely által valóban műalkotássá válik a könyv. Legjobban az olyan egész oldalas, fantáziadús, színes képek tetszenek, mint amilyen például Kántor Péter Csendélet és
József Attila Altató című versei mellett található. Az igényes vizuális kialakítás nagyban kárpótol a korábban említett zavaró filológiai igénytelenségért, mely utóbbira egy gyermekeknek szóló versolvasókönyv esetében különösen illett volna odafigyelni. A szerkesztés korszerű szemléletmódja miatt viszont csak dicsérni tudom mind a szerkesztőt, mind a kiadót.

Lapis József

102

tiszatáj

„Egyházat élünk”
M ÁTÉ -TÓTH ANDRÁS EGYHÁZ A POKOL KAPUJÁBAN CÍMŰ TANULMÁNYKÖTETÉRŐL

„De én mondom néked, hogy te Péter vagy, és ezen a kősziklán építem fel az én anyaszentegyházamat, és a pokol
kapui nem vesznek rajta diadalmat.” (Mt 16,18) Az egyházalapítás gesztusát örökíti meg ez a biblia vers. Jézus tudván, hogy hamarosan bevégzi földi küldetését, Péterre bízza
az új közösséget. Az apostol személye és hite olyan alapot
jelent, ami biztosítja az egyház fennmaradását és győzelmét. Az újonnan alapított egyház tehát nem inog meg és
végül győzedelmeskedik, mégsem tekinthető azonban teljesen zavartalannak ez az aktus, hiszen Jézus utal arra, hogy
ellenséges erők támadásaival kell szembenéznie a közösségnek. A „pokol kapui” tartalma koronként más, hiszen
folyamatosan változik az a közeg, melyben az egyház megvalósítja küldetését, és folyamatosan változnak azok a tényezők, amik akadályozzák a működését. A pasztorálteolóAgapé Kiadó
gia első számú tárgya tehát e metafora aktuális tartalmáSzeged, 2006
nak feltárása és azon utak, eszközök megtalálása, melyek
227 oldal, 1800 Ft
segítségével közvetíthető az Örömhír a folyamatosan változó közegben.
Nem meglepő hát, hogy Máté-Tóth András ezt a képet választotta tanulmánykötete
címéül. Az eddig jobbára németül publikáló szerző ugyanis a jelenkori magyar egyház
helyzetét elemzi könyvében. „Tizenöt év telt el a rendszerváltozás óta. Hosszú idő, ha arra
gondolunk, mennyi remény és mennyi csalódás érte a visszanyert szabadság országait,
ugyanakkor rövid ahhoz a hatalmas kihíváshoz és feladathoz viszonyítva, amit a mindenki
számára élhető társadalom és kultúra kialakítása jelent. Erről a folyamatról számtalan
társadalomtudományi elemzés született a korábbi keleti blokk országaiban, és néhány értékes teológiai próbálkozás is. (…) A különböző országokban állomásozó katolikus egyház
akkor tudja nyitottan befogadni és továbbadni Isten itt élő népéhez szóló üzenetét, ha beletestesül a helyi kultúrába, és teljes sorsközösséget vállal azokkal, akik között szolgál. Az
evangelizáció hitelességéhez és sikeréhez pedig ki kell lépnie számos gondolkodási és
szervezeti gettóból, amibe korábbi hagyományai és az utóbbi üldözés és a társadalom peremére szorítottság miatt került. A teológiának, kiváltképpen a gyakorlati teológiának az
a tiszte ebben a társadalmi-egyházi-kulturális helykeresési korszakban, hogy érzékeltesse
a helyi kultúra jellegzetességeit és kitörési pontokat kínáljon fel. A kötetbe tizenhat, ebbe
a témakörbe vágó tanulmányt fontam össze.” – írja előszavában a szerző.

2007. november

103

A szokatlanul és üdítően nyílt, helyenként személyes érintettségtől sem mentes írások
a legégetőbb problémákat járják körül és a jelenkor kihívásaival való illúziótlan szembenézést sürgetik. Az árnyalt és kritikus elemzések széles társadalmi, történeti és földrajzi
kontextusba helyezve mutatják be a felmerülő kérdéseket és progresszív megoldási javaslatokkal lépnek fel. A kötet gondolatmenete rendkívül markáns erővonalak mentén rendeződik, a szerző időről-időre visszatér bizonyos témákhoz, így komplex, több dimenziós képet nyújt az olyan központi kérdésekről, mint például a jelenkori vallásosság jellemzői,
a teológia feladata és terei, vagy a posztszocialista egyházak sajátságai és az ebből adódó
problémák. A tanulmányok mögött pedig egy korszerű, a modernkor problémáira bölcs,
előremutató válaszokat adó egyház ideája és igénye húzódik meg.
A kötet egyik legizgalmasabb tanulmánya a Szinkretizmus és kereszténység című,
mely a szegedi Dugonics András Piarista Gimnázium Harry Potter konferenciáján elhangzott előadás átdolgozott változata. J. K. Rowling könyvsorozata hatalmas gyereksereget
térített vissza az olvasáshoz, ugyanakkor rendkívül megosztotta a közönséget. Elsősorban
vallási és hitbéli szempontú vádak érték, számos katolikus iskolában megtiltották a kis varázsló kalandjainak olvasását. Az olyan könnyen cáfolható kifogások mellett, mint a gonosz ábrázolása vagy a horror határát súroló erőszak-jelenetek, a szinkretizmus vádja
a leglényegesebb. Máté-Tóth András is ezt a kérdést állítja vizsgálódása középpontjába, így
a Harry Potter könyvek ürügyén a jelenkori vallásosság legmeghatározóbb elemeit mutatja be. Megállapítja, hogy a korábbi évek ateizmusa után a vallási dömping korszaka következett, napjainkban a „mindenki hisz mindenben” állapota az uralkodó. Nem jellemző
már egy meghatározott és elfogadott vallási rendszer kizárólagossága, helyette inkább
a különböző gyökerű vallási elemek egymás mellé helyezése, tetszőleges elegyítése által létrejött egyéni hit dominál, vagyis a vallási szinkretizmus. Ezt a jelenséget vizsgálja és értékeli a szerző széles vallástudományi kontextusban, és bebizonyítja, hogy az angol írónő
könyvsorozata a jelenkori vallásosság tipikus dokumentumának tekinthető. A konferencia
alapvető kérdésfeltevésére adott válasza pedig igencsak karakteres: „A hit kultúrába ágyazottságának alapvető ténye nem az, hogy a hit templomának kapuján bezörget a kis
teenager Harry, a bent esetleg éppen imádkozó hívők némi felelős megfontolás után úgy
döntenek, jobb neki, ha őt Jézus sorsára juttatva nem adnak neki helyet. A valóságot jobban kifejező modell inkább az, ha tudomásul vesszük: eleve együtt lakunk ezzel a kölyökkel, ideje, hogy kezdjünk egymással valamit.”
Ennek a témának egy másik aspektusát jelentheti az Egy-ház, sok közösség című vallásszociológiai fejtegetés, mely az egyház helyzetét és a posztmodern társadalom keretei
közt elfoglalt lehetséges pozícióját állítja a középpontba. „Posztmodernnek nevezem azt
a társadalmat, amely elsősorban élmény-társadalom. A modernre jellemző elbeszélések,
racionálisan megalapozott eszmények erejüket veszítik. Itt, a XX. sz.-i Európában három
ilyen nagy elbeszélés elerőtlenedéséről beszélhetünk. A nemzeti szocializmus, a kommunizmus és a demokrácia. A három berendezkedés között nagy különbségek vannak,
ugyanakkor egyek abban, hogy az adott politikai hatalom ezekre az elbeszélésekre hivatkozva volt képes hosszabb-rövidebb ideig a társadalom tagjainak és alrendszereinek egységét fenntartani.” A posztmodern társadalom jellemzője, hogy megszűnik az opus
communae, ami lehetővé teszi, hogy az egyébként egyéni életvezetésű és számos érdek-

104

tiszatáj

csoportba szerveződő társadalmak mégis tipikusnak definiálhassák önmagukat, ami az
egésszel, a közössel való azonosulás feltétele. Az egyház tanításaival és szervezeteivel
megkísérli ellensúlyozni ezt a folyamatot, ám valószínűsíthető, hogy csak lassítani képes
azt, megállítani nem. Ennek egyik oka, hogy ugyanez a széttagolódás megfigyelhető az
egyházon belül is, és az egyházi közösségek párbeszédkészsége gyakran nem megfelelő.
Emellett pedig prognosztizálható, hogy a kevésbé párbeszédképes csoportok száma és
befolyása fog növekedni, hiszen a társadalom fejlődésének jellegzetes irányával ezek állnak összhangban. Az egyháznak tehát újra kell gondolnia hagyományos egységteremtő
gyakorlatát, illetve az egyház egységéről vallott eddigi tanítását, és olyan pozitív elemekre
kell koncentrálnia, mint a különböző keresztény egyházak közötti egység, illetve a hittartalmak egysége.
A hazai, illetve a kelet-közép európai blokk országainak egyháza különleges helyzetben
van, hiszen az elnyomás és a peremre kényszerítés évtizedei után a rendszerváltozással
sajátos folyamatok indultak meg, amik igen jellegzetes helyzetet eredményeztek. Több tanulmányban is érinti ezt a kérdést a szerző, a legkomplexebb elemzés talán az Egyház –
gettó vagy kivonulás című szövegben olvasható. A gondolatmenet gyökerét Alaois Müller
gettófogalma adja. Ennek nyomán kimondható, hogy a magyar egyház a rendszerváltozás
előtt gettóban élt. A rendszerváltozás után azonban a várakozásokkal ellentétben nem
szűnt meg ez az állapot, pusztán átalakult: a politikailag motivált gettó helyett dogmatikailag és egyházfegyelmileg motivált gettó képződött. Ezt az állapotot elsősorban a modernellenesség generálta: az egyszer megfogalmazott hagyomány érintetlen átörökítésében való hit, valamint az egyházi intézmények és viszonyok folytonos megszilárdítására
való törekvés. Ez az attitűd azonban ellentmond annak a dinamizmusnak és erőnek, amit
Isten jelent, illetve annak a korábbi renddel szembeni kritikus álláspontnak és annak
a megújító, ha úgy tetszik, felforgató magatartásnak, ami Jézus földi tevékenységét jellemezte. Mindezekből a konfliktuskerülés, a jelenkorral való konfrontálódás elkerülésének
törekvése olvasható ki, míg az egyház valódi modernizációjának útja a termékeny konfliktusok felvállalása volna. A szerző „a száraz, leíró stílust kissé emelkedettebbre cserélve”
a modern magyar egyház keresztényeire és közösségeire vonatkozó hitvallásával zárja
a tanulmányt.
Ugyanezt a problémát a teológia felől tárgyalja a Gondolkodás Istenről Kelet-közép
Európában című írás, mely a Társadalmi tapasztalatok és teológiai kihívások alcímet viseli. E régió országainak közös jellemzője a totalitarizmus emlékezete, illetve a rendszerváltozás utáni túl gyors demokratizálódás. Mindez a teológia jellegét is döntően befolyásolta, befolyásolja. A kommunista hatalomátvétel után ezekben az országokban az egyházat szinte teljesen megsemmisítették, marginális helyzetbe kényszerítették. Ilyen módon
a teológia elsődleges feladata lett az egyház túlélésének szolgálata, illetve annak demonstrálása, hogy a hit és a kommunista ideológia összeegyeztethetetlen. A hittudománynak alá
kellett támasztania az egyház egységét, ami együtt járt az egyházi tanok megkérdőjelezhetetlenségének és vitathatatlanságának túlságosan erős hangsúlyozásával. A kommunizmus bukása után az egyház nem éledt újjá automatikusan, így hasonló teológiai opciók
élnek napjainkban is. Éppen ezért egyre sürgetőbb az igény, hogy ez a tudomány is megteremtse új viszonyait: újraértelmezze a hagyományokhoz, más tudományokhoz és az

2007. november

105

egyházhoz fűződő kapcsolatait. Ilyen módon pedig létrejöjjön a „második világ teológiája”,
mely türelmes, lassú és az értelmezési sokféleséget jól tűrő teológia.
A hittudomány kérdései más helyeken is felbukkannak a kötetben, a szerző több tanulmányt szentel ennek a témának. Többféle nézőpontból, változatos kérdésfeltevésekkel
közelít felé, így végül igen árnyalt képet ad e tudomány helyzetéről, problémáiról és lehetséges útjairól. A Családteológia című írásban például a teológiaművelés tereit térképezi
fel és a populáris teológia jelentőségére világít rá. Az egyén krisztuskövetésének hétköznapi, elméleti rendszere ugyanis némiképp háttérbe szorul a professzionális és az alkalmazott teológia mellett, amik e tudomány művelésének közismert, általánosan elfogadott
területei. Elsősorban a családokban gyakorolt populáris teológiára koncentrál a szerző,
ugyanis ebből a hittudomány másik két rétege is meríthet. A család, mint maradandó közösség például a bűnöst is megtartó, alapvetően elfogadó magatartás fontosságára hívja
fel a figyelmet. A családok testközeli, testbarát közege – ami olyan hétköznapi kontaktusokban nyilvánul meg, mint az ölelés, az étkeztetés, a tisztálkodás vagy épp a gyerekek
szerzett sebeinek ellátása – pedig arra figyelmeztet, hogy a modern európai lelkipásztorkodásból a testi dimenzió szinte teljesen kimaradt. Ugyanilyen fontos a család felnőtté nevelő funkciója. A felnőtt személyiség megérlelődésének konfliktusokkal és krízisekkel telített folyamata ugyanis arra világít rá, hogy az egyház egésze elsősorban felnőtt emberekből áll, így a tanítóhivatal és a többi katolikus közötti kapcsolatot nem szimbolizálhatjuk
az atya-gyermek viszonnyal. A tanulmány summájaként a szerző igyekszik megalapozni
azt az öntudatot, ami a populáris teológia művelőiből gyakran hiányzik: „A családteológia
nem akar többet annál, mint megerősíteni a keresztény családok bátorságát abban, hogy
miniegyházukból az Istenről való rendszeres gondolkodás nem hiányzik. Bátorítani arra,
hogy saját teológiájukat nagyra értékeljék és saját istentapasztalatuk alapján merjék akár
szelíden kritikával is illetni azt a teológiát, amelynek élményhumusza már terméketlenné
lett.”
A fent bemutatott tanulmány számos ponton érintette az egyház személyi kérdéseit.
Ez a téma is igen markánsan jelen van a kötetben, elsősorban a laikusok helyzetét és
a paphiány kérdését érinti a szerző. A Domesztikált katolikus értelmiség című írás a Vigilia
70. születésnapja alkalmából keletkezett. A tanulmány mottója Sík Sándor programadó
írása, melyben azt hangsúlyozza, hogy a katolikus irodalom nem elkülönült gettó, hanem
az egyetemes irodalom része, ezért az új folyóirat nevében elzárkózik ettől a felfogástól,
sőt eretnek gondolatnak minősíti. Máté-Tóth András ezt a kérdést állítja vizsgálódása középpontjába és alkalmazza a katolikus értelmiség jelenkori helyzetére, majd kimutatja
a katolikus és az értelmiségi lét közötti ellentmondásokat. „Értelmiséginek lenni annyit
tesz, hogy a tapasztalt valóságra rákérdezni. Az értelmiségi az eléje táruló van-t nem tekinti a valóság végső szavának. Kérdez ott is, ahol a nem értelmiségi már csak a válaszokat
találja. A katolikus értelmiségi kérdéseinek terét tovább nyitja, kereszténysége alapján
a végső horizontok felé, katolicitása alapján pedig az egyetemességek felé. Az egyház
katolicitása nem csupán öröklött tény, hanem egyfajta maxima is, amelynek ébrentartását
lehetőség szerint minden katolikus eleve feladatának tartja, s amely feladat kiemelten
tiszte a katolikus értelmiségnek. A kérdések révén, a kérdező alapállása révén marad az
egész egyház számára nyitva a jelen, s válik jelenvalóvá az eszkatologikus dimenzió.” Ez
a kérdező magatartás azonban csak korlátozott mértékben valósítható meg a mai magyar

106

tiszatáj

egyház keretein belül: „Manapság azok, akik különösen is érzékenyek a katolikum kulturális és főképpen politikai veszélyeztetettségére, az értelmiségieket az egyház önvédő
programjába kívánják szelídíteni. S ettől sajátos feszültség támad az értelmiségi és az egyházi léthez fűződő lojalitás között.”
A Laikusok az egyházban című szöveg ugyanezt a kérdést vizsgálja, ám nem csupán az
értelmiségiek helyzetére korlátozza kérdésfeltevését, hanem a kléruson kívüli hívőkre általában. Az 1967-es II. Vatikáni zsinat ugyanis az egyház önértelmezésének számos pontján fordulatot jelentett, így a laikusok helyzetét is újragondolta. Eszerint a laikusok lelkipásztori munkájának gyökere azonos a klerikusokéval, pusztán küldetésük terepe tér el
a papságétól: elsősorban a világban, a múlandó dolgok között kell apostolkodniuk. Az egyházi hierarchia feladata pedig az, hogy irányítsa és támogassa az egyház apostoli munkáját, benne a laikusok szervezeteit. E csoport tagjai tehát az egyházi élet számos területén
új dogmatikai és egyházjogi alapokra tettek szert, így egyház-polgárokká váltak és a lelkipásztorság lényegi és nélkülözhetetlen elemeivé lettek. A laikusok szerepének kérdését
leginkább a hagyományos pasztoráció krízise veti fel és aktualizálja. Ez a krízis elsősorban
abban nyilvánul meg, hogy a paphiány egyre kritikusabb méreteket ölt. Számos helyen
e válságot olyan reformpótlékokkal igyekeznek enyhíteni, amelyek egyrészt nem állnak
összhangban a zsinat egyháztanával, másrészt pedig nem jelentenek valódi megoldást
a problémára. A II. Vatikáni zsinat megteremtette a laikusok lelkipásztorkodásának teológiai alapjait, így aktuális lenne olyan kérdések tisztázása és pontosítása, mint a felszentelt
lelkipásztorok és a lelkipásztori szolgálatban résztvevő laikusok közötti teológiai, jogi és
gyakorlati viszony, valamint a papság teológiájának reformja. Ezek nyomán ugyanis a laikusok bevonásával működőképes alternatívák születhetnének a paphiány kérdésében.
E recenzió keretei csak a legerőteljesebb gondolati irányok áttekintésére adnak teret,
de talán ebből is kiolvasható, hogy a kötet elérte kitűzött célját, melyre így emlékszik viszsza a szerző: „Éppen 10 éve, hogy Innsbruckban Morel Gyula jezsuita szociológussal eltölthettem egy hetet társadalomtudományi és teológiai kérdésekről beszélgetve. Az utolsó
napon a város melletti legmagasabb hegycsúcsra kirándultunk. Megérkezvén körülnéztünk és Morel a tanulmányi hét lezárásaként kért valamit. »Írj Magyarországnak magyar
teológiát!« Már nem élhette meg e teológiai kísérlet megjelenését, mégis rá emlékezve bocsátom útjára e kötetet. Abban a reményben, hogy szolgálni fogja a tárgyszerű és hitben
gyökeredző dialógust – nem pusztán a különböző katolikus körökben, hanem a katolikus
és más értelmiségiek között is.”

Nagy Márta

Művészet
SZUROMI PÁL

Rémek, remeklések és rébuszok
GOYA ÉS TÁRSAI A REÖK- PALOTÁBAN

A képzőművészet felkent császáraival csak nagy ritkán találkozhatunk. Mondjuk, egy kiadós, szerencsés nyugat-európai vagy amerikai túra alkalmával. Az utóbbi esztendőkben
mégis egy jóravaló fordulatot érzékelhetünk: most már a nagyok, az óriások egyre inkább
a helyünkbe jönnek (lásd pl.: fővárosi Manet és társai, Van Gogh bemutatók, Szegeden
Chagall, Dali tárlat). Hála a kulturális cserekapcsolatok áldásos felpezsdülésének. Az idei
kánikulában is jóformán egymás sarkába értek a kivételes rangú kiállítások startolásai
(augusztus 16. Debrecen, Modem Galéria: Az igazi da Vinci; augusztus 17. Szeged, Reökpalota: Goya, Blake, Kondor Béla és a Kortárs szegedi művészet). Ilyenkor azért csak-csak
felélénkülünk, minthogy a kiugró nimbuszoknak, az eredetiségnek tekintélyes vonzereje
van. Nem csoda így, ha a szegedi premier egy népes, mozgalmas és populáris ceremóniának is bőven beillett. Annál is inkább, mivel ezzel a rendezvénysorral indult útjára az igényesen felújított, legendás Reök-palota (Rantal János tervező munkája).
Valóban: e száz éve született, különleges szépségű szecessziós épületet nemigen lehet
szó nélkül hagyni. Szinte odatapad hozzá tekintetünk. Majd ingázni, bolyongani kezd, mivel roppant összetett, izgalmas létesítménnyel szembesülünk. Pedig a fiatalon elhunyt invenciózus építész, Magyar Ede mindössze csak huszonkilenc éves volt, amikor e merész,
korszakos nívójú remekművet megtervezte (Reök Iván vízépítő mérnök, földbirtokos
megrendelésére). Mert korántsem kézenfekvő egy hagyományos elvű klasszikus, eklektikus belvárosi miliőbe egy eleven térdinamikájú, érzékien színes és részletgazdag palotát
beilleszteni. Olyan ez, mintha megannyi mértanias franciakert társaságában egy spontán,
öntörvényű angol kertforma is felbukkanna. És csakugyan: ez a hullámzó ritmusú, növényi ornamentikájú létesítmény akarva-akaratlan is felidézi bennünk, hogy itt vízjárta, folyó menti településen tartózkodunk. Közben a festői, szobrászi és építészeti hatások bravúros összjátékával a művészi, emberi létezés szintetikusabb eszméiről is megkapó képzeteket nyerünk.
Ahogy ez a jelenlegi tárlatok kapcsán is óhatatlanul eszünkbe villan. Már csak a találóan kifüggesztett poétikai munkák okán is. A spanyol és egyetemes művészet monumentális képviselője, Francisco Goya pedig szinte élete végéig csiszolta, váltogatta kifejezési
eszközeit (1746–1828). Számára a könnyed, rokokó életkép vagy a természetelvű, atmoszférikus láttatás éppúgy kikerülhetetlennek bizonyult, akár az iszonyatos erejű fekete
festmények megalkotása, nem is szólva vitális, szürreális rajzsorozatairól (l.: Caprichos
/Szeszélyek, ötletek/, A háború borzalmai, Bikaviadal, Balgaságok, Közmondások). Ő egyaránt felvállalta romantikus és realista, historikus és megejtően korszerű természetét.
Vagyis rendhagyó, már-már időtlen személyiség. Aztán William Blake (1857–1827) és

108

tiszatáj

Kondor Béla (1931–1972) műfaji sokoldalúsága is eléggé közismert, miként ez alkalmanként a kortárs szegedi alkotóknál is visszaköszön. Persze e változatos, tartalmas bemutatóknak ilyenképp is akad analóg, összekötő szála. Egészében ugyanis a mitikus, figurális
grafikák uralják a terepet. Ráadásul Kondor mélységesen tisztelte Goya fantáziáját, egyben Blake költői eredetiségét is. Épp tőle kölcsönözte pályája programját, amely szerint:
„Rendszert kell alkotnom, különben más rendszere igáz le.
Nem okoskodni és hasonlítgatni fogok, az én dolgom a teremtés!”
(Jeruzsálem, I. fejezet)
Okoskodni, tudálékoskodni? Pont egy szemérmetlenül nagyfülű, köpenybe bújtatott
szamár figura került a rendezvények plakátjára. Más szóval: egy jellegzetes, szatirikus
motívum az itteni Caprichos sorozatból. Ötletes, hatásos kiemelés. Hisz a fanyar, ironikus,
kritikus hangvétel jókora szerepet kap a mostani kiállításokon. Más lapra tartozik, hogy
Goya esetében közel sem nyilvánvaló befognunk e parabolikus, tragikomikus szemléletet.
A jelenlegi rézkarcok megszületésekor tudniillik az alkotó a király tekintélyes festője
(1799). Ekkor már karakteres, szuggesztív egyéni meg családi portrék, gyönyörű nőábrázolások s talányos csoportképek állnak mögötte. És most főként az utóbbiak a legtanulságosabbak. Köztük a Húshagyó kedd mozgalmas, vészjósló jelenete, ahol az élet- és haláltáncot lejtő jelmezes sokaság fölött egy démonikus, sötétlő emberfej vigyorog a központi
transzparensen. Mintha maga Mefisztó derülne az emberi létezés féktelen szélsőségein, az
ösztönös impulzusok hatalmán. Másrészt a levegőbe dobott, kinevetett Szalmabábu is
megerősíti ezt az elkomorodó, hitevesztett emberképet.
De honnan ez a távolságtartó, szkeptikus és játékos fölényű valóságlátás? Elvégre az
alacsony sorból jött, vidéki festőnövendék úgyszólván mindent elért, amire egy magafajta
szorgos, nehézkes fiatalember vágyakozhat. Harmincévesen már ott serénykedik a madridi királyi szőnyegfestő műhelyben, tíz évre rá pedig ő az uralkodó képzőművésze. Ezzel
magánélete, anyagi helyzete is szépen normalizálódik, s nap mint nap ott forgolódik a legelőkelőbb, legintellektuálisabb körökben. Itt azonban a franciás, felvilágosult szellemiség
fogja meg leginkább. Ami gyökeres ellentétben állt spanyolosan vitális, ösztönös természetével, miképp hazája kaotikus, feudalisztikus viszonyaira is szükségszerűen rávetült.
Lényegében e tudati, szemléleti pálfordulásból adódik, hogy innentől egy feszültségtelibb,
mélyebbre látó és kritikusabb hangú Goyáról kell tudomást vennünk. Annál is inkább,
mivel a korosodó művész időközben súlyosan megbetegedett, majd a hallását véglegesen
elveszítette. Úgy néz ki hát: e kivételes sorsú, hosszú életű alkotónak egy-egy rendkívüli
profilú testi és szellemi metamorfózison kellett átesnie, hogy sziporkázóan gazdag, elementáris teremtő ereje mind, mind kirobbanjon belőle.
Akár egy hatalmas léptékű, fortyogó belsejű tűzhányóból.
Így van ez akkor is, ha a rézkarc, a sokszorosítható grafika aligha tartozik a robusztusabb műfajok közé. A Caprichos sorozat megalkotása, megjelentetése mégis erkölcsi,
kulturális unikumnak számít a XVIII. századvég Spanyolországában. Mert itt nemigen
akad hagyománya a szókimondó, társadalomkritikus és parabolikus kifejezésnek. Legfeljebb az irodalomban, a színjátszásban. A képzőművészetben sokkal inkább a németalföldiek, az angolok az úttörők (lásd pl.: P. Brueghel, aztán Hogarth szellemes munkáit). Ennélfogva az elszántan kutakodó, hagyományteremtő Goya onnan veszi formai, szellemi

2007. november

109

példázatait, ahol rokonszenves, nívós megoldásokat talál. Mindenesetre Rembrandt lakonikus, mélyenszántó emberismeretét ugyanúgy csodálta, akárcsak Velázquez lángelméjét.
A holland nagymestertől azonban merőben idegen volt a szisztematikus, sorozatszerű
vizsgálódás, egyúttal a komikus tolmácsolás is. Amit azért a korábbi alkotókról és környezetük egészéről már nem mondhatunk el (l.: Hogarth: Divatos házasság, A szajha útja, Az
aranyifjú útja sorozatokat).
Ennek dacára a Szeszélyek 80 lapos összeállítása – amely itt szerepel először teljes
egészében – meglehetősen szuverén esztétikai arculattal bír. A kitűnő rajzoló felhasználja
ugyan a tematikus, narratív szerkesztés elemeit, csak távol áll tőle a szorosabb logikájú,
didaktikus vonalvezetés. Ám ennél is mérvadóbbnak tekinthetjük grafikai hitvallását,
amely pont művészi felfogására vonatkozik. Az ész álma vízióján ugyanis átlós helyzetű,
alvó figurát érzékelünk, mögötte pedig röpke, baljós állatfajták nyüzsögnek. Minthogy Az
ész álma – folytatódik a címadás – szörnyeket szül. Ezzel aztán Goya kerek-perec kimondja: számára az önkéntelen álomképek, a fantazmagóriák, a tudatalatti sugallatok épp
olyan fontosak, akárcsak a józan tapasztalatok. Amivel máris Freud és a szürrealisták
progresszív előfutárává válik. Hisz karakteresen újszerű, expresszív lapjaival olyanféle tágas, látnoki körképet formál hazája emberi viszonyairól, ami egyszerre félelmetes, komikus és részben kortalan érvényű. Baudelaire is úgy véli: ő „… megteremtette a valószerűen
iszonyatosat. Szörnyei elevenek, életképesek. Senki sem mert még ilyen mélyen behatolni
a képtelenségek birodalmába”. (Rita de Angelis, Paul Guinard: Goya. Corvina Kiadó, Budapest, 1987. 12.)
Életképes képtelenségek? Goya csakugyan a földközeli paradoxonok zseniális megalkotója. Míg Hieronimus Bosch fantasztikus látomásain mindenekelőtt a szárnyaló képzelet dominál, addig spanyol utódja jóval reálisabb, plasztikusabb és alvilágibb színezetű.
Ő kimondottan szánalmas színházi komédiának tekinti az emberi viszonylatokat, ahol a legkülönfélébb egyének még önmagukat sem ismerik igazán. Innen adódik, hogy nála a buta,
babonás konvenciók, a haszonleső érdekek, az öntetszelgő hiúságok és az élveteg ösztönök
irányítják a halandók életét. Itt van mindjárt egy meghökkentő jelenet, a Mire nem képes
egy szabó nevezetű alkotás. Ahol a térdeplő, esengő figurák olyanféle áhítattal tekintenek
fel a robusztus, széttárt kezű alakra, mintha az valódi hatalmasság lenne. Holott csak egy
ruhába bujtatott fa motívummal van dolgunk. Úgyhogy a látszatok hajmeresztő, kísérteties világa – sugalmazza a felvilágosult alkotó – afféle csúszó-mászó lényekké alacsonyítja
a jámbor teremtményeket. Ne feledjük: itt azért egy szégyenletesen elmaradott, inkvizícióval terhes országban tartózkodunk.
Más kérdés, hogy Francisco Goya rajzi nyílvesszői az egyházi személyeket is irgalmatlanul célba veszik. A Szent hivatás című többrétegű rézkarcon a magasztos és alantas képzetek leleményes összevegyülése zajlik előttünk. Úgy néz ki, akárha a lenti, kentaurszerű
ivadékoknak igazság szerint a felsőbbrendű püspöki tanításokhoz kellene eljutniuk. Csakhogy a méltóságos püspöksüvegek alól ugyanolyan ordenáré szamárfülek ágaskodnak ki,
mint amilyenekkel a tanítványok is rendelkeznek. Szóval: Vak vezet világtalant, ahogy ezt
már Breughel is megfogalmazta. Talán ennyiből is kiderül: az alkotó nézőszögében az előkelő, intellektuális rétegek képviselői ugyanúgy helyet kapnak, mint a mindennapi, kiszolgáltatott emberek. Számára a házasságtörés vagy a kerítés praktikái épp oly érdekesek,
tanulságosak, akárcsak a parázna testiség, a prostitúció leletei. Nála a rafinált, haszonleső

110

tiszatáj

örömlányok alig várják, hogy mielőbb kiseprűzzék csapodár vendégeiket. Akik ilyenkor
Már meg vannak kopasztva, méghozzá elég csúfondárosan. Legalábbis így fogalmaz
a kritikus szemű művész. Sőt eme szentségtelen témába is beilleszti a kéjsóvár szerzeteseket. Persze mindez csak tematikai, gondolati ízelítő, semmi több.
Közben alig-alig szóltam eddig e magányos, sziporkázó mester formai sajátságairól.
Pedig ezúttal is egy míves, öntörvényű grafikussal találkozhatunk. Aki ugyan alkalmanként a hagyományos, romantikus tömegjelenetekre aspirál, noha korántsem ez a lényegi
jellemzője. Inkább az összefogott, lakonikus jelenetezés. És a környezeti jelzések is rendszerint a minimumra vannak redukálva. Amivel tényleg Velázquez és Rembrandt szellemi
nyomvonalaira érkeztünk, amelyek majd Daumier, Picasso és a modernek törekvéseiben
gyűrűznek tovább. Tudjuk: Daumier érzéki elevenséggel kötődik a színházak, a cirkuszok
parádés világához. Ez viszont már Goyánál is intenzíven tetten érhető, minthogy a nyitottabb, teátrális mozdulatoknak vagy a jelképi értékű, különleges tárgyi kellékeknek feltűnő becsületet ad. Mégis azt látjuk: itt a lírai kifinomultság éppúgy otthonosnak számít,
akár a sötétlő árnyalatokból kiszökkenő drámai feszültség. S akkor még a szikárabb, vázlatszerűbb vagy dekoratívabb művek technikai, hangulati sokszólamúságát szóba se hoztam. Különben mindezt az adott közlendők súlya, természete differenciálja. Egyszóval:
a tartalom.
Tényleg: a Caprichos sorozat tematikai, formai eredményeiben bizonyos számvető,
összegező tendenciát is felfedezhetünk. Ez egyébként a későbbi, tragikusabb periódusokban amolyan bőséges nyersanyaggá, gondolati alapvetéssé vedlik át. Nem nehéz észrevennünk, hogy a gyönyörűen megfestett Maya hercegnő alakját, arcvonásait többször is
megrajzolja, felidézi a művész. Habár a túlságosan esendő, csúfondáros meg groteszk figurák társaságában egyre jobban elhalkul a felemelő szépség és eszmeiség varázsa. Sőt az
ügyeskedő, acsarkodó, veszekedő jelenetek sokaságával mindinkább előtérbe nyomulnak
a lélekfaló félelem és az agresszivitás lidércei. Az alkotó időnként a börtönök poklára,
máskor a gyermekevő szörnyekre hivatkozik (l.: Elnyomta őket az álom, Van mit kiszívni). Szepesi Attila mindenesetre remekül vizionálja ezt a démonikus világot, amikor
így váltogatja jelzőit, fogalmait.:
„Majmok s patkányok nyája emígy leszünk:
vakogva nyívó, kunkori szolganép.
Bagzó, tűzbélű, nyálacsorgató,
dögre-leső, kannibáli csorda.”
(Goya-capriccio, Forrás, 2000. 7–8. szám)
Innen pedig szinte nyilvánvaló átjárás adódik A háború borzalmai sorozathoz, amely
látszólag az emberi kegyetlenség, állatiasság csúcsformáit dokumentálja. Ámde nincs
megállás! Minthogy Goya az iszonyatos hatású Szaturnusz megfestésével kérlelhetetlenül
eljut az önmaga fajtáját felfaló emberi abszurditásig. Ez egyszerre személyes, katasztrofikus és profetikus remekmű (l.: Földényi F. László: A lélek szakadéka. Jelenkor Kiadó,
Pécs, 1993). Amit sajnos a modern történelem fölényesen visszaigazolt.
Amúgy a következő termekben csakugyan rábukkanhatunk egy-egy auschwitzi tematikájú képre. Csak itt már a remekül összeállított, izgalmas és nívós Kondor Béla tárlaton
nézelődhetünk. Ahol az emberért aggódó, etikus, példázatos műveknek hasonló hordereje

2007. november

111

van, mint a Goya-bemutatón. Nem is értem egészen: a két rokon szellemű, szenvedélyes
mester közé miért kellett beilleszteni a lírikus, finomkodó Blake összeállítást (J. Milton:
Comusának illusztrációi). Ezzel ugyanis még jobban kiütközik a remek poéta narratív érzelgőssége. Igaz, megnyerően, hullámvonalasan, szecisen rajzol, de akkor is. Kondor grafikai és festészeti produkciói ellenben jelenleg is meggyőznek bennünket, hogy egy rendkívül koncentrált, mindentudó és stílusteremtő alkotóval állunk szemben. Neki a komoly,
világképi rangú klasszikus elődök öröksége láthatóan többet jelent, mint az avantgárd
irányzatok valamelyikének bekebelezése.
Mintha voltaképp egy historikus, bölcseleti bázisú korszerű látnokkal szembesülnénk.
Kézenfekvő hát néhány Goya analógiával rögvest előjönnöm. Látható például: mindkét alkotó érdeklődését egyféle általánosabb tartalmú, közösségi irányultság predesztinálja. S főként az emberi minéműséget eldöntő sajátos határhelyzeteket tekintik perdöntőnek. Többek közt a magány vagy a társas lét, a lent és a fent pozícióit, majd a szépség és
a rondaság vagy a háborúskodás és a béke kérdéseit. Számukra közel sem a hatalom értékrendje mérvadó: inkább igazmondásra, érdemi szabadságra törekszenek. Ez a gondolat- és tartalomcentrikus magatartás aztán formai, kifejezési eszközeiket is jócskán feldúsítja. Mind Goya, mind Kondor előszeretettel bánik az archaikus, historikus meg a kortársi példázatok összeépítésével, ahogy a figurális léptékváltásokat is autentikusan alkalmazzák. Gazdag, talányos művészetük mégsem a megejtő nosztalgiák vagy a méltóságos
hierarchiák igazságát hirdeti. Ők sokkal inkább a drámai konfliktusok és az észveszejtő,
komikus jelenségek összefonódásában észlelik korszakuk lényegi látleleteit.
Persze analógiák ide, rokonságok oda: Kondor Béla mégiscsak a kortársunk. Már egész
fiatalon iskolateremtő mester, mégis megannyi támadás, értetlenség övezi rövidre szabott
pályáját. Ő azonban így is egy páratlan dimenziójú, befejezettnek tűnő életművet tudott
létrehozni. És tényleg: e szűkös, kamara léptékű tárlaton is megérint bennünket a teljesség lehelete. Nem elég, hogy a lendületes, szellemes grafikák mellett a festmények is szóhoz jutnak, ám a rajzművész majd minden kifejezési formáját nyomon követhetjük. Hisz
ő kétségtelenül ebben a legnagyobb. Habár festői remekléseiből is kapunk valamicskét. A lírai dinamizmusú Forradalom angyalán például az éltető, monumentális anyai lét egész
a transzcendentális égi szférákkal érintkezik. Ide se a lovasok, sem az ágyúk tűzcsóvái nem
bírnak felérni. Különben is narancsos, testmeleg tónusokban fürdik a képfelület: valami
szeretetteljes, ünnepi mámorban.
S itt máris az alkotó fontos, jellegzetes motívumánál, az angyaloknál tartunk.
Hogy mi köze e misztikus, középkori teremtményeknek a társadalomkritikus, ironikus
szemlélethez? Nos, Kondor alapvetően a jó és a rossz, a magasztos meg az alantas erők
folytonos párharcában képzeli el az egyéni és a globális történéseket. Mintha örökös kihívásokból, megkísértésekből állna életünk. Lehangolóan fanyarkás azonban, hogy csak
a legritkább esetekben bírunk azonosulni a bennünk lakozó szelíd, jóságos angyalokkal.
A Cirkusz II. például majdnem életképnek tűnik. Ami az egyik térfélen egy ócska masinát
javítgató, kalapos emberfia, az másfelől két pucér, erotikus leányzó. Majd a fallosz képzetű, elgörbült bádogkémény is felerősíti a parabolikus, szexuális képzeteket. Mintha valahogy gondok lennének belső, ösztönös energiáink minőségével. Azaz olyanféle mélyrepülésben leledzünk ezzel, mint a földön megjelenő kormos angyali teremtmény. Aztán
az Égi háború, égi csata kozmikus víziójáról sem hiányoznak a csupasz nőalakok vagy

112

tiszatáj

a nevetségesen erőlködő közkatonák. Közben a művésznek a pókháló mesteri csapdája is
eszébe jut, amikor e felemás, világraszóló ütközetet tolmácsolja. S mindehhez Bosch, Dürer és Picasso formaleleményeit is kiválóan ötvözi. Szóval: meghatóan igaza van Kondor
Béla költői önvallomásának, elvégre „… fenyegetően eszes állatok késett ivadéka vagyok”
(Boldogságtöredékek Vallomás című verséből).
De mit mondjanak, miről beszéljenek a még későbbi művésznemzedékek? Történetesen a jelenkori alkotók? Mert a vegyes műfajú Kortárs szegedi bemutatón alighanem ez is
felvetődik bennünk. Pláne a fantasztikus, tartalmas Goya és Kondor tárlatok után. És itt
csak-csak elakad a nyelvünk. Nem mintha csapnivalóan gyenge, érdektelen műegyüttessel
találkoznánk. Dehogy (Nátyi Róbert művészettörténész válogatása és rendezése). Csak
a mai tárgyformálók jelentős hányadát nem is annyira a tematikai, gondolati problémák
foglalkoztatják igazán. Inkább a formai, anyagi és technikai progresszió kérdései. Ami
természetesen nemzetközi, egyetemes jelenség. Szerencsére a Tisza menti alkotók közt is
akadnak, akik imponáló ötletességgel, magas szinten képviselik az informel, a minimalista
vagy az archaikus, vitális tendenciákat (pl.: Sejben Lajos, Sinkó János, Sándor Edit, Aranyi Sándor, Kiss Ferenc, Popovics Lőrinc). Aztán a hagyományosabb, tartalmasabb modernségnek is jó néhány mívesebb, igényesebb szószólója van (pl.: Novák András, Pataki
Ferenc, Pacsika Emília, Szemerey-Kiss Balázs, Barta András). Egészében pedig a szuggesztív, expresszív formatartalmak uralkodnak a szegedi képzőművészetben. Különben
egy árnyalattal feszesebb, tárgyilagosabb válogatás még jobban kidomboríthatta volna
a város érdemleges esztétikai, vizuális pozícióját.
S ha már a szervezés, válogatás kérdéseinél tartok, akad itt egyéb megjegyzésem is.
Kétségtelen ugyanis: többnyire ízléses, választékos elrendezés járja át az egymást követő
kiállításokat. Mi több: Milos Forman avatott Goya filmjének folyamatos videós bejátszását
igencsak szerencsés „betoldásnak” érzem. Jókora fenntartásaim vannak ellenben a művész grafikai remekléseit követő festészeti összeállítással. Főként az agilis helyi rajztanár
rajongó, túlcizellált másolataival. Ezek már-már dilettantizmusnak tűnnek az eredeti
mester szomszédságában. Jó, belátom: ezzel Papp Katalin művészettörténész oldani, szélesíteni szerette volna a tárlat látókörét. Ám ez fölöttébb vitathatóra sikeredett. Miként az
újjászületett Reök-palota összművészeti központtá való minősítését sem értem teljesen.
A város ugyanis mindenekelőtt a korábbi, eltékozolt képtár pótlására nyerte el a több százmilliós állami támogatást. Nem pedig egy parádés küllemű, újabb művelődési központ
megteremtésére. Méghozzá a Szabadtéri Kht. fennhatóságával. Ami azért mégiscsak fura,
már-már paradox felállás. Mert nálunk már a középléptékű poliszok is adnak arra, hogy
legalább egy-egy szuverén jellegű képzőművészeti bázissal rendelkezzenek. Innen viszont
kérdésesnek tűnik, hogy az öntudatos, napfényes Szeged tényleg amolyan igazi nagyváros-e?

Tiszatáj-díj és -jutalom 2007. Szeptember 29-én, a Bartók Béla Művelődési Központban
tizenötödik alkalommal került sor a Tiszatáj-díj átadására. A Tiszatáj Alapítvány kuratóriuma ebben az évben Darvasi László munkáját ismerte el. Az író több mint egy évtizede
szerzőnk, A könnymutatványosok legendájából 1996. szeptemberében, Baka István-emlékszámunkban jelent meg részlet, ezt követte A berlini fekete füzet közlése. Az első regényből öt, a készülő második regényből (Virágzabálók) ugyancsak öt fejezet jelent meg
lapunkban. Ezek mellett novellákat és drámát is olvashattak Darvasi Lászlótól a Tiszatájban. Az író munkásságát Bombitz Attila irodalomtörténész méltatta. A Tiszatáj jutalmát
2007-ben Tóth Ákos irodalomtörténész kapta. Kritikái, tanulmányai mellett a Tiszatájban
eddigi legnagyobb teljesítménye Tandori Dezső A Legjobb Nap című Év Könyve-díjas
kötetének szerkesztése és kísérő tanulmánya. Tóth Ákos érdemeiről Olasz Sándor
főszerkesztő beszélt.
*
Szeptember 27-én a szarvasi Vajda Péter Művelődési Házban mutattuk be Kántor Zsolt
Madarak, puha gépek. Esszék Báger Gusztáv költészetéről című kötetét. Az esten részt
vett Báger Gusztáv és Hartay Csaba költő, valamint Olasz Sándor főszerkesztő.
*
A Németh László Társaság október 6-án, Hódmezővásárhelyen ünnepelte alapításának
20. évfordulóját. A Városháza dísztermében Lázár János polgármester, országgyűlési
képviselő mondott köszöntőt. A tanácskozáson Olasz Sándor egyetemi tanár, a társaság
elnöke, Lami Pál, a Németh László Gimnázium igazgatója, Gyáni Gábor, az MTA Történettudományi Intézetének főmunkatársa, Füzi László irodalomtörténész, a Forrás főszerkesztője, Imre László irodalomtörténész, egyetemi tanár, Görömbei András irodalomtörténész, egyetemi tanár és Monostori Imre irodalomtörténész, az Új Forrás főszerkesztője
tartott előadást. Alapításának évfordulóján a Németh László Társaság posztumusz díjjal
fejezte ki köszönetét a hetvenöt éve született Grezsa Ferencnek, Németh monográfusának
és a társaság alapítójának. Németh László első monográfusának, a társaság örökös tagjának munkáját a család nevében Németh Ágnes és Németh Magda, a társaságéban Olasz
Sándor köszönte meg. Este a Petőfi Művelődési Központ Színháztermében „Lámpások”
címmel irodalmi est volt Németh László és Grezsa Ferenc írásaiból. Fellépett Császár Angéla, Tóth Judit, Bács Ferenc és Bánffy György színművész, közreműködött Dombiné Kemény Erzsébet zongoraművész, Szecsődi Ferenc hegedűművész és Szilágyiné Sonnenwend Enikő énekművész.
Decemberi számunk tartalmából
Születésnapi beszélgetés Kass Jánossal
Jókai Anna köszöntése
JUHÁSZ FERENC, KOVÁCS ANDRÁS FERENC, TORNAI JÓZSEF, SIMAI MIHÁLY,
PINTÉR LAJOS versei
FERDINANDY GYÖRGY, VÁRI ATTILA prózája
Medievisztikai tanulmányok
Diákmelléklet: NYILASY BALÁZS Jókai Mórról

Ára: 400 Ft
Előfizetőknek: 3 5 0 Ft

energiaja

é

Paksi Atomerőmű Zrt.

Mi

nka

Nemzeti Kulturális Alap

9! 7 7 0 1 3 3 1 1 6 0 0 8

0 7 0 11

