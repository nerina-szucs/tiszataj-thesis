tiszatáj
Főszerkesztő
KAPOSI MARTON

A szerkesztőbizottság tagjai
Berényi Bogáta, Kaposi Márton, Szentpéteri István

A szerkesztőség tagjai
Belányi György, Keszthelyi Rezső, Nikolényi István, Zsoldos Sándor

Tartalom
XLIII. ÉVFOLYAM, 5. SZÁM
1989. MÁJUS
KEMENCZKY JUDIT: Utószó (részletek egy versciklusból)
LADIK KATALIN versei: Hullámzó képkeretben
a tenger; Hajó nyargal; Tenger, senki; Tiszta
szellővé válunk; Űtban Délnek; Fehérnek lenni
KOLOZSVÁRI GRANDPIERRE EMIL: Szépen gondolj rám (regényrészlet)
BRATKA LÁSZLÓ versei: Macskák májusban; Kilenchatvan, mondja a baba
FODOR ÁKOS: Weimari emlékkönyv-lapok (versciklus)
DOBAI PÉTER: Jánosi Tibor verseiről
JÁNOSI TIBOR versei: Félelem; Pályán; Vers;
Végzet; Búcsú a szavaktól; stáció
BALÁZSOVICS MIHÁLY: Levelek a hegyoldalból (regényrészlet)
TÖNKÖL JÓZSEF versei: Itt szállnak Brueghel
szalonkái; Husz János imája
KONCZEK JÖZSEF versei: Eperfa; Irgalom
BALI BRIGITTA: Esthajnalremény (vers)
BAKUCZ JÖZSEF: Philip Lamantia has takeri
over J. J. B. (vers)
JÁNOSY ISTVÁN: Viszontagságos életem az ötvenes években (Kabdebó Lóránt interjúja alapján)
DÉR ENDRE: Jábázóv háis . . . (visszaemlékezés )....

3
7
9
18
20
23
24
27
37
38
40
43
48
58

MŰVÉSZET
SZOMBATHY BÁLINT: Az önmegvalósítás poétikai átváltásai. Visszatekintés Tóth Gábor munkásságának két évtizedére
66

TANULMÁNY
P R E D R A G S T E P A N O V I C : A megoszlás gyökerei.
Dobrica Cosic írói p o r t r é j a
Á G H A T T I L A : A civil t á r s a d a l o m t ö r t é n e t e a
n y o l c v a n a s é v e k b e n (III., b e f e j e z ő rész)

78
88

KRITIKA
M E Z E I G Y Ö G Y : A „tudós civil k u r á z s i " m e g k é sett d o k u m e n t u m a . Liska Tibor ö k o n o s z t á t című munkájáról
101
V I N N A I G Y Ő Z Ő : Szembenézés s a j á t m ú l t u n k k a l .
A. S a j t i E n i k ő : Délvidék 1941—1944
105
SZÉLES K L Á R A : Milyen legyen a jó k r i t i k a ?
Berkes Erzsébet: P i l l a n a t k é p e k
107
Híreink

112
ILLUSZTRÁCIÓ

T ó t h G á b o r alkotásai a 8., 22., 47., 77., 111. és 112.
oldalon és a borító III. oldalán.

A Csongrád. Megyei Tanács lapja. Kiadja a Csongrád Megyei Lapkiadó Vállalat.
Felelős kiadó: Kispál Antal — 89-968 — Szegedi Nyomda —
Felelős vezető: Surányi Tibor igazgató
Szerkesztőség: Szeged, Tanácsköztársaság útja 10. — Táviratcím: Tiszatáj Szeged,
Sajtóház. Telefon: 12-670. Postafiók: 133. Terjeszti a Magyar Posta. Előfizethető
bármely hírlapkézbesítő postahivatalnál, a hírlapkézbesítőknél, a posta hírlapüzleteiben és a Hírlapelőfizetési és Lapellátási Irodánál (HELIR), Budapest, XIII.,
Lehel u. 10/A. — 1900, közvetlenül vagy postautalványon, valamint átutalással a
HELIR 215-96-162 pénzforgalmi jelzőszámra. Egyes szám ára: 16 Ft. Előfizetési díj
negyedévre: 48, fél évre 96, egy évre 192 forint.
Kéziratot nem őrzünk meg én nem küldünk vissza.
ISSN 0133 1167
2

KEMENCZKY JUDIT

Utószó
RÉSZLETEK

1. Rövid nyelvlecke
ÉS

hogyan szoktunk megsemmisülni
at lazán zsebrerakva
míg ujjaidat

kis hálálok
fejemben

megfigyellek
hátulról lopva nevethetnékém
t
ámad e „lopva hátúitól" hisz úgysem soha de

lerajzolom

a TITOK
és a csomag kibontott cigaretta hisz MI, ÉN,
úgysem
SOHA.
Idefigyelj!
csendesen
es
ik az eső Személytelen
névmást szeretnék
k
itálálni a helyzetünkre
egyetlen
forró nad
rág a filmvásznon
egyetlen
forró elégett f
ilmkocka a televízió képernyője
a néma
futb
állmeccs egyetlen
forró és kiégett
mellégép
elem a Sárga Sorozatot (Diéderichs, GELBE R
EIHE) de előbb még föléírom:
„THE MONN HAS RISEN,.
.
•
THE RIVER BREEZE IS BLOWING"
.
ami eredetiben így hangzik:
„Már a hold fölemelkedett.
A folyón szél fú
j át" m e n e k ü l j ü n k de hiszen Mi,
.ÉN
úgysem soha sehová, tehát marad a Sárga S
orozat
DG. 17. Indián sámántanítás DG. 5. Han S
an „Hideg Hegy" költemények
DG. 32. És
Mohamed az ő prófétája DG. 21. Bhagava
dgíta DG. 27. A szufik, dervisek
üzen
ete, mágusok bölcsessége DG. 18. Mexik
o Popol Vuh DG. 12. Az I Ging értelme
DG. 30. Tao Zen és az alkotó erő, Csang
Csung-juan DG. 29. Tibeti Tantra DG.
28. Az ősforrásról szóló igaz könyv,
ésatöbbi ésatöbbi N 1 N C S. türelmem
hava
t olvasztani az azáleáknak. el fog
meszesedn
i a száruk a csapvíztől ha nincs türelmem, e
l fognak meszesedni
tőből Egy
narancssárga
lámpát
Egetek
a fejem körül MENEKÜLJÜNK.a,
h
3

oldfényben
a szélben a folyón fölfelé és ha
Ugasd ahogy bolyong a sárlcány, itt a falban
egy Magányos Lovas áll a levegőben nézi a l
áthatót s a láthatatlan
sárkányfejet
s oly
az a fehér zászló papírból amit most
kezemb
en gyufalángnál
égetek mert miért is miért
ne ha mi ketten most leülünk itt a földre
a lapos fémgongot
a kis fémkalapácsot
mag
unk mellé helyezzük
itt a földre Mi, ÉN a
felé fordulunk
a televízió
kórusa fel
ford
ulunk kis fémgongunk
f é m k a l a p á c
s u n k a földön már a hold
fölemelkedett
szél fúj át NEM MEREM

tőled megkérdezni

a

kedves

kórus

a

folyón

folyó
nem merem n e m-m erem
NEM MEREM, ink
ább teljék-múljék
az idő míg újra
összetalá
Ikozunk
f a k a l a p á c s
gong
televíz
ió s mi futunk
futunk a hómezők felé
*

nevét

2. Kispolgári szálak...
Kispolgári szálak kötnek magamhoz naplót f
ogok vezetni az éjszakai háztartásról
a hol
dfogyatkozásról
amikor a némaság
sötétségbe
némaságba fordul hallgatunk
a vezeklő
hold
meg én mi ketten egyetlen fenyő
árnyékában
a néma és mozdulatlan
vágtatás felkent
lova
gja ezüstszőrű
állat egy barátságtablón
s
ok fénykép lesz körülöttünk
kis emblémák
ke
resztek jelek ki mikor hol kihez
tartozott
s most épp hol áll Létező s nem-Létező
esi
llagárnyak a kispolgári láncszemen
nem sza
kad burkolódik
a halál faragott
indiáncölö
phöz kötve sok kicsi tőr rajzolja ki
testem
Nem szakad hurkolódik
a halál míg találó s
az eltalált megbékél a középpontban
Ó nem
Nem vagyok vígasztalhatatlan
csak
kíváncsi
mint egy háziasszony
betűim folyékonyak
b
ár létem ahogy ő mondta s megerősítette
er
őszakosan
egyre csak tör tör fölfelé
felhő
Beburkolt rajzok rajzeszközök
között
mulats
ágos bolhaszerű
ökrök vonulnak
helyesbítek
egyáltalán nem mulatságos ökrök vonulnak
s

a sötétség

zalmákalapos

szalmabocskoros

emberalakok

de

a maga fölfoghatatlan
törekvésével
hogy elé
rje amit innen a képen kívül szemből nem le
het látni TUSKENT folyik le rajtam a maga
monumentális
gyászát öntve majd olajként lo
csolva hogy ÉGJEK
s elégjek.
Lennék
bár kivilágítva
civilizáltan
árammal
átjárv
a elektromos
hálókkal
beszőve
irodaépület
tévétorony
HAMAR sok kicsi halál a mozdul
atlan vágtatás
egyetlen
fenyő felé
fotókká
l fogom nagy finoman árnyalt vagy érdes du
rván tagolt vagy üres árnyakkal
telehintett
vagy egészen más jellegű fotókkal — amihez
éppen kedvem lesz — beburkolni szobám falait
hogy

innen

kilássak

h o g y

k i l á s s !

az a HEGY

néma

felhőkarcoló

poszterekkel
hogy lássaK

3. Hogy egyen a tenyeremből
Druida papnő egy Megsebzett ló kalácsot esz
ik eljön hogy egyen a tenyeremből
drui
da PAPNŐ hogy elfogadja kezemből Hát ne
buktass
tovább! szabadon láncraverve nincsenek
tart
alékaim csak szokásos halálom EMBEREVŐ v
élem újra fölidézni
azon az őszi éjjelen lá
nccsörgés egy eresz egy esőcsatorna
süllyed
t a szememre amit eddig a homlokomra
fűzve
hajpántként
viseltem most mindent, mindent esőverte ezü
stben élek ha ránksüt a nap ragyog a falba
n vörös sárkányfejem
a vízköpőcsészében
meg
olvad a hólé sárga esővíz SZERZETES
meríts
homlokom
vizéből
druida
Kőtál
imádkozz
árnya
mért, imádkozz árnyamért,
egy fekete egy f
ehér egy megsebzett
ló szemem csukva
nem
nézem kézmozdulatodat
sem ujjaid sem tenye
red vonalát egy nevetséges
egy röhejes
egy
hallatlanul
naiv fodrász egy HAJMÜVÉSZ
babrál a fejemen
SZOBORRA
5

akar
nemesíteni
miközben
a
térről
Leválnak — bazatlapok gránitképek
hasadnak
le — látomások villámvonala
lázgörbéje
haj
szálaimban
összefüggő rajzokat Napszívta Radar mind e
gy szálig a Kö Z E L G ÖT
a támadót jel

zik: noKpacTte MHe bojiocbi b 6p0H30BbiH (iepHBIH, ŐejIWH).

„Kérem fesse a hajam bronzra (feketére
fehér
re)", de leginkább a rózsaszínű lakkot
kedv
elem Tegye meg! s ígérem arcizmom se rándu
l ha csizmámból a VÉRT kiöntöm a SALOON tul
ajdonos most lőtte ki talpam alól á földgol
yót égy csontszilánk csizmámmal
együtt vál
t le sarkamról
SZmergyakov
és Aljosa az ellentétek
szárnya
s
ikerpárja
keresztalakban
áthuzn
dk átrepülnek szobánkon csőrükben
üvegszál
angyalhaj
a tükörablakok
a tükörfalak csengtek
ropogt
ak a golyózáporban néma Fémgong
Fakalapács
megolvadt
csokifagyi DE MONDD CSAK! Te
Alaszkai
Prém
vadász Jégmezők Lovagja Te Kutyaszánon
Vá
gtató Szurokhajú Eszkimó! nem vagyok mégis
mégis
és mindenek ellenére elnyűgözöen szomorú és
ellenállhatatlanul
vidám egyszóval kerek
E.
zzel a vízmérővel
lázgörbével égnek álló ha
jammal és egyéb? ö tudom, ahogy egy kristál
y meghasad csillogó tömbök válnak le rólam
de most kérlek a hóbundákból rázzuk ki a ki
sbálnákat a megszigonyozott
fehér fókákat r
ozmárokat és jegesmedvéket
eszkimó
kutyákat
rázzuk le
kabátunkról
a fölösleges
hóréteget
mielőtt
úszva
megindulunk
„A HOLD MÁR
FÖLEMELKED
ETT? A FOLYÓN SZÉL FÜJ ÁT"
jegesebb
•alagutak fehérebb tájak vakítóbb napszakok f
elé És a barátaink Élő és Halott barátaink gy
öngéden integetnek
és lövöldöznek
utánunk

LADIK KATALIN

Hullámzó képkeretben a tenger
A műtárgy visszatér a tett
színhelyére
Derűs, zöld fény ragyogja be a szobát.
Visszajött, hogy kioltsa magát,
Hogy eljusson őisa
titokhoz,
Mert legfőbb titka a művészetnek
az álom,
Melyet szürke álmainkban nappal
álmodunk,
S ébredéskor, izgatottan rájövünk, hogy az örökkévalóság
Villámahasított
belénk:
„Miként a fák, ahogy mi sem történik
Ahogy ami történik, mi sem a fák."

velünk,

Az ajtót, ablakot
befalazza,
A tükröt letakarja
hullámaival.
Behömpölyög a sós képkeretbe.

Hajó nyargal
Az árbóc rázuhan,
Eleven, kék függönyök
rohannak,
Belsejében a hajó zsigerei
gőzölögnek,
Hullámok világítanák
szemeiből.
Teste öt hasadékából

Jehova

vicsorít.

Tenger, senki
Belenéz a sok csillagú öbölbe.
Ott áll saját mélysége
tisztaságában,
S mélysége nem ott van ahol a felhők és a szenvedély:
Mélysége a tisztaságban, a derűben van.
Ez a derű nem játszadozás a szakadék
szélén,
Ez a szépség magába fogadja a hálál sugárzását.
Tenger, senki.
7

Tiszta szellővé válunk
A „díszlet" levegős lesz.
Arcod az enyémhez
dörzsölöd,
Végigcsúszol a vitorlákon:
„Gyerünk!"
Lebegés közben: „Aludj csak, aludj!"
Akár egy csónak, rámnevetsz a felhők
mögül.

Útban Délnek
A nagy zuhanások, vonzások és taszítások,
A Lebegések éjszakája után
Maszkot
cserélünk,
Belesikoltunk
a magányos
cédrusba.

Fehérnek lenni
A mandulafa virágait homok borítja be.
Vitorla támolyog be lassan, ezüstben.
Üszközs lábú madarak csüngnek
rajta.

Űt a kozmikus művészet felé — a második kötet egyik darabja

8

KOLOZSVÁRI GRANDPIERRE EMIL

Szépen gondolj rám
A HABORÜ

vége Csehszlovákiában ért. Ott estem nagy nehezen hadifogságba.
Egyik táborból áthelyeztek a másikba, onnan pedig egy sereg vizsgálat után útnak indítottak Mariupolba. Ám ezt csak a helyszínen tudtuk meg, ott sem
azonnal.
Abból, hogy nem közölték velünk utazásunk célját, jószerint mindenki arra következtetett — jó magyar módra —, hogy Budapestre visznek, nem Szibériába. A magyar határ előtt még kirobbant egy-egy vita. Némelyek szerint kitkit lakóhelye közelében bocsátanak szabadon, mások azon a véleményen voltak, Budapesten szerelnek le.
Utazásunk elején vidám hangulat uralkodott, hiszen minden kilométerrel
közelebb jutottunk otthonunkhoz, én már láttam magamat, amint Magdával a
svábhegyi vén villa balkonján borozunk. Derűlátó alkat vagyok, mindazonáltal
tudtam, hogy ez a kép közelebb van az álomhoz, mint a valósághoz.
Egy ideig szlovák földön haladtunk, csakhamar átcsaptunk magyar földre,
a Duna bal partján pöfögött velünk a gőzös. A marhavagon apró, szögesdróttal
beszőtt ablakán bámultam az ismerős tájra. Apám a folyó jobb partján építtetett magának egy szerény kis házikót, öreg napjait szerette volna ott tölteni, békében, nyugalomban.
Mikor vonatunk a bal parton apám házának magasságát elérte, a szigeten,
a fákon keresztül láttam a hegyoldalban a tömzsi épületet a szűk tornáccal,
ahol reggeliztünk, ebédeltünk, vacsoráztunk, bor mellett vidáman kacagtunk.
Így vésődött belém a kép, így őrződött meg, holott valójában túl messzi voltam, hogy a túlsó parton bármit láthassak, ha füzeseket igen, apám kis házát
semmiképpen nem. Ám a gondolat, hogy odaát áll a kisház, fölébresztette bennem azt a bajosan elfelejthető jelenetet, amikor a hosszú úszás után száraz felsőtesttel, de vizes gatyában lehuppantam Magda mellé, akiből a megkönnyebbülés és az öröm az érzelmek valóságos tűzijátékát váltotta ki, édesanyám
őszinte megdöbbenésére.
Mialatt én az ablaknál merengtem, a várható kilátások és a vágyaim közötti szakadék foglalkoztatott, odabenn a vagonban egyre nőtt a lárma, a morgás. Először csak az idő múlását sokallták, a későbbi zúgolódás már éhségükről
tudósított. Mi az, még mindig nem adnak enni? Mit gondolnak, meddig lehet
ezt kibírni?
A hallottak ráébresztettek üres hasam tiltakozására, mely hangot is adott
elégedetlenségének. A háborgás egyre nőtt, végül a méltatlankodók közül a legbátrabb, előzetes tanácskozás nélkül, mikor a vonat megállt, vadul megdöngette az ajtót. Egy idő múlva az őr kinyitotta, s türelmetlenül kérdezett hátrabökött fejével. Mire a szlovákok segítségével megtudtam, mi az elégedetlenség
oka, vállat vonva megjegyezte, hogy ő sem, más sem törődhet azzal, s ránk
zárta az ajtót. Magunk maradtunk csikorgó gyomrunkkal, s nemsokára már
csak arról esett szó, hogy kinek a felesége, az édesanyja hogy készítette a
töltött káposztát, a gulyást, a pörköltet, s mily jól esett ebéd után az egyszuszra fölhajtott pohár sör.
9

„Nagyon szerettem rád főzni is" . . . írta Magda egyik szomorkás hangú levelében, mire fölvillant előttem legnevezetesebb ebédje. Kapás utcai lakásában
várt rám, idegesnek látszott, mégis boldognak. Olyanformán volt ideges, mint
a nagy szerepre készülő színészek szorongó, ugyanakkor örömmel vállalt idegességével. Azért volt ideges, mert ebédre várt, s ugyanezért volt boldog.
Beléptemkor mindjárt megcsapott a lakás ideges atmoszférája:
— Csak nem történt valami baj? — kérdeztem. — Odakozmált a főzelék,
a hús, kifutott a leves?
— Semmi, semmi. Mindjárt, mindjárt. Ülj csak az asztalhoz.
Mindezt egy lélegzetre mondta, minden jel arra vallott, hogy valami nincsen rendben. Rendkívül nyugtalanul keringett a főzőfülke és a fürdőszoba között. Meg se moccantam, türelmetlenségében mégis ismét és ismét türelemre
intett:
— Mindjárt! Mindjárt! — ismételte szinte lázasan.
Feszült idegállapotát nem tudtam mire vélni, megdicsértem hát az öltözékét. Fehérpöttyös kék kötényt viselt, jószerint csak a lába meg a feje látszott
ki belőle.
— Hol veted a kötényt? Pompásan áll.
— Mindjárt! Mindjárt! — hadarta —, meg sem hallotta szavaimat..
Még egy perc és előttem állt.
Egyik kezében leveses tál, a másikban merítő kanál.
Feszült vonásai kérdést és visszafojtott örömet sugároztak.
— Ülj le végre! — kértem.
Fejét rázta.
Óvatosan belesüllyesztette a merőkanalat a tálba, s egy hörpintésnyi levest
löttyintett a tányéromra; csillogó szeme várakozón tapadt rám. Szája szögletében félénk kis mosoly.
Szétterítettem a szájpadlásomon a kanál levest. Vonásaim elárulták tetszésemet, Magda megkönnyebbült sóhajjal kapta el a fejem és a melléhez szorította.
— Édeskéje, — suttogta.— ugye, Magda eltalálta a szájad ízét? Ugye,
"olyan a leves, ahogyan édesanyád főzi? Ugye, ízlik? Nem is tudod, mennyire
boldog vagyok!
— Ha megetted, hozom a folytatást.
— Miért nem ebédelünk ketten?
"
— Nem! Nem! Olyan izgatott vagyok, egy falás se menne le a torkomon.
Később eszem. Utána.
.
A turbulyával ízesített „tavaszi levest" marti lapu, azaz töltiké követte. Izgatottan leste, ízlik-e. Hogyne ízlett volna.
Aztán ismét villant a kék kötény, édességül vargabélest kaptam.
Izgatott volt, mert ekkor vendégelt meg első ízben erdélyi ételekkel, ezzel
emelkedett ki ez az ebéd abból az ezernyi ebédből, amit együtt fogyasztottunk
el. A legmélyebb hatást a fehérpettyes kék kötény tette rám, úgyszólván tetőtől talpig beborította, a feje emelkedett ki belőle, mint egy hálózsákból, meg
lába a cipővel. A mindig elegáns Magda ezúttal, mint a konyha szelleme.
Jó hangulatban, szinte vidáman közeledtünk Budapest felé, úgy duzzadt
bennünk a remény, mint vitorlában a szél. Ám mihelyt magunk mögött hagytuk, az arcok úgyszólván megfagytak. Csupa hallgatag, komor arc! Nemsokára
megindultak az eszelősnél eszelősebb találgatások. A távolodás élménye elsöpörte a közeledés minden kecsegtető reményét. Néhányunkban megfogant a
10

szökés gondolata. A többség nemcsak leszavazott, hanem áz őrség értesítésével
fenyegetett.
Húsznapi kódorgás után, éjszaka futott be szerelvényünk csikorogva egy
felében-harmadában szétlőtt vasútállomásra, amiből annyit láttunk, amennyit
az olykor felvillanó zseblámpák fénye másodpercekre megvilágított. Az éjszaka
sűrű szövetét duhaj ordítások szaggatták meg. Aztán a parancs is elhangzott, a
tömeg megmozdult, egyfelől a legénység, másfelől a tisztek gyülekeztek. A három zászlós, akikkel egy vagonban utaztunk, kapacitált, hogy tartsak velük,
tisztekkel, hisz a tiszti ellátmány jobb. Nem hallgattam rájuk.. Kerek egy esztendővel korábban jöttem haza, mint ők. ..
Űjabb parancs, és mi botorkálva megindultunk az egyenetlen terepen. Sötét épület nyelt el mindannyiunkat, találomra betuszkoltak öt-tíz embert egyegy helyiségbe,. ki-ki vakon választott vackot magának, takarójá a köpenye,
párnája a csajkája, volt. Reggel kiderült, hogy a helyiség berendezése mi magunk vagyunk.
.
:.
Néhány nap múlva kivezényeltek munkára. A Martin-kemencéhez kellett
a szétlőtt tankok roncsait, meg ami fémróncsot találtunk, odahordarii.: Utóbb
egy kolhozon kellett segíteni, egész álló nap friss levegőn gyomláltunk. A kolhoz is ellátott, a táborban félretették az adagunkat, kétszer ebédeltünk, kétszer
vacsoráztunk. Hadifogságom fénykora ez volt. Ha tudom, hogy odahaza senkinek nem történt baja, talán boldog lettem volna.
A kolhozba teherautón szállítottak, sajátságos módon. Hogy az ellenség föl
ne figyeljen a szokatlan csapatmozdulatra, guggolva tettük meg az utat, ki-ki
a csajkáján ült, fejét a nyakába húzva, hogy ki ne látszódjék a kocsiból. Egy
nap pattanás nőtt a fenekemen, s ez bizonyos mértékben csökkentette az utazás élvezetét. Nem törődtem vele, majd . elmúlik magától. Nohát, nem múlt el,
hanem napról napra nőtt, és napról napra komiszabbul fájt. Kénytelen voltam a kórházban jelentkezni.
. : . .,:
- :
Ott aztán az orvos megállapította, hogy kárbunkulos ütött tanyát hátulsómon. Minthogy nem tudtam mi az, elmagyarázta,, hogy a kárbunkulos végeredményben furunkulusok együttese, a furunkulusnak egy gyökere van, a kárbunkulosnak annyi, ahány furunkulus alkotja: "
í
— Felnyitjuk — közölte áz orvos.
Egy padra mutatott, s. érzéstelenítésképpen biztatott, hogy. szorítsam össze
a fogamat. A java a vágás után következett, meg kellett keresni a furunkulusok gyökereit.
— Holnap mutassa meg magát! — utasított az orvos dolga végeztével.
Döbbenten néztem rá:
— Egy napi szolgálatmentesség?
De már elfordult tőlem. Ez a debreceni orvos volt egyébként a legsötétebb
figura, akivel a táborban találkoztam. Persze nemcsak ezért. De ez nem tartor
zik ide.
A nehezén túl vagyok — gondoltam sóhajtva. Két napig ringatóztam ebben a hitben, harmadnap legázolt az orbánc. A lázam fölszökött negyven felé.
Ettől kezdve vészesen romlott az állapotom. Ellátmányunk a következő -volt:
árpakenyér, kanál cukor, kanál zsír. Kombinálhattam akárhogyan ezeket a fogásokat, semmi javulás. Ehettem bármit, ihattam bármit, az étel keresztülsiklott az emésztőcsatornámon — az úgynevezett ukrán — hasmenés e kegyetlen
fajtáját. hívták : akkoriban így — nem kegyelmezett. Amikor , nem rohantam, a
latrinára, kábultan feküdtem a köpenyemen, fájdalmat nem éreztem, csak' .va-

lami öntudatvesztés formát, mintha testetlenné válva belefoszlanék a párás levegőbe.
A latrina szoba nagyságú gödör volt, fölibe vasrácsot borítottak, korlát
azonban nem volt. Láztól és félelemtől vacogva kerestem valamilyen biztonságosnak látszó helyet a jóformán mindenütt ürüléktől csuszamlós rácson. Egyetlen rossz mozdulat, s a legförtelmesebb halállal válok meg a világtól.
Szemlátomást fogytam, lábszáramon lötyögött a bőr, karomról lesorvadt az
izom, egy nap a hangom is elvesztettem. Cserepes szájjal epekedtem csak egy
csöppnyi folyadékért, hiszen jól tudtam, hogy az életem ettől függ. S akkor
mintegy varázsütésre a semmiből előpattant Magda, fehérpettyes kék kötényben, egyik kezében a levesestál, a másikban a merítőkanál, a tányérban leves
gőzölgött, utána nyúltam, de abban a percben eltűnt a tál, a kanál, a tányér, s
eltűnt a fehérpettyes kék kötény, a következő másodpercben megismétlődött a
jelenés, pontosan úgy, mint mikor egy filmjelenetet szüntelenül az elejétől
kezdve forgatnak, a fehérpettyes kék kötény végeérhetetlenül térült-fordult,
csak a szomjúság nem enyhült. Aztán sorra megjelentek mindazok, akik életem során itt vagy amott, Kolozsvárt, Pécsett, Pesten, Kaposvárt, Epinalban,
Páviában valaha itallal kínáltak, borral, sörrel, vízzel, teával, tejjel, mintha
megmentésemre összebeszéltek volna, ott nyüzsögtek köröttem, hiába, mert valami gonosz szellem útjukat állta.
Napok óta nem öltöztem föl, hogy késedelem nélkül szaladhassak a latrinára. Zúgó fejjel feküdtem, mégis megütötte a fülem, hogy szobatársaim orvosi
felülvizsgálatról beszélnek. Itt és itt tartják. Hadifogságban sok mindent az orvosok döntenek el. Felültem a köpenyemen, s öltözködni kezdtem.
— Hát maga még él? — kérdezte az egyik.
A másik viccelődésre fogta a dolgot:
— Föltámadásdit játszunk?
A felülvizsgáló szovjet orvos alig nézett végig rajtam, beutalt a kórházba,
az orbáncosok szobájába, ahol a harminc beteg közül néhány mindig haldoklott. Egy Barabás nevű székely fiú viselte gondunkat, nem üzletelt, a haldoklók
ételadagjait szétosztotta a lábadozók között. Neki köszönhetem az életemet,
neki, hogy besoroltak a hazairányított első transzportba.
Egy évvel bevonulásom után, 1945. szeptember 11-én érkeztem haza, éjjel
a Nyugati-pályaudvarra. Ott aludtunk, minhogy kijárási tilalom volt, csak reggel indulhattunk útnak.
A reggel sötét és barátságtalan volt, körös-körül romok. Szabad voltam, koszosan, avitaminózistól dagadt lábbal, bal hüvelykujjamon sehogyan sem hegedő seb. Szívem teli aggodalommal: mi történt édesanyámmal, mi Magdával?
Kit, hol keressek? Meddő tanácstalanságomból útitársaim ragadtak ki, meg a
hatos villamos, az egyedüli, ami közlekedett.
Szívdobogva zörgettem a Tinódy utca kulcsra zárt kapuján. A házfelügyelő
arca láttomra földerült:
— Tessék csak, t e s s é k . . . Nagyon várják már a doktor urat.
Édesanyámat épen, egészségesen találtam, jobb kedélyben, mint legutóbb.
öcsém előkerült, most meg én. Megfürödtem, reggeliztem, öcsém ruháját vettem föl. A Csörsz utca felé indultam. Jószerint gyalog, mert akkoriban a hatoson kívül más villamos nem járt.
Szívem a torkomban nyomtam meg a csengőt, többször egymás után. Minél harsányabban szólt a csengő, annál riasztóbb volt, hogy zaj nem támad a
nyomában.
12

Végre mocorgás a kapu mögött, s egy rekedt hang firtatta, ki az, és kit
keres?
— Ja, — mondta — a nagyságos asszony nincs idehaza.
Tovább erősködtem. Végre megértett:
— A „bujkáló hölgyek" már nem laknak itt.
— Nem történt bajuk?
— Hacsak azóta nem, hogy elmentek. Otthon tessék keresni őket.
A kapun át folyt a beszélgetés, a közbiztonság még nem állt helyre. Zárt
kapuk mögött a gyanakvás, a félelem.
Mintegy udvariasságból megkérdezte:
— Szintén haza tetszett jönni?
— Szintén! — válaszoltam kurtán.
A szorongás abroncsai lepattogtak a mellemről. Teli tüdővel lélegeztem föl.
Abban a reményben indultam el, hogy a Franklin Társulatban, ahol Zádor Anna, Magda sógornője dolgozott, bizonyára megtudom, hol kereshetem. Gyalog
mentem, másként nem lehetett. Utolsó találkozásunk mozzanatai zsibongtak a
fejemben.
1944 novemberében az alakulatom Bicskén táborozott.
Vezérkari főnököm jóvoltából, aki jóindulatú ember volt, kaptam néhány
nap szabadságot. Mihelyt megérkeztem Budapestre, a Csörsz utcába rohantam.
Szívem a torkomban, nyomtam meg a csengőt, készen a rossz hírre, minden
idegem megfeszült. Emésztő várakozás után fordult a kulcs a zárban. Margit
néni állt a nyitott ajtóban, meglepetésében szeme tágra nyílt:
— Megszökött? — buggyant ki belőle a kérdés.
Fejet ráztam, hogy nem. Mindjárt Magdáról kérdeztem.
— Nincs itthon. Reggel ment el, nagyon jókedvűen.
— Kacagott? — tudakoltam mohón.
— Hogyne. Mostanában nagyon jókedvű.
— Jobb hírt nem is kaphattam.
Megkértem, értesítse Magdát, hogy másnap délután meglátogatom. Este
édesanyámnál alszom.
Édesanyámat váratlan megjelenésem kizökkentette letargiájából — három
gyereke közül egy élt. Bármennyire örültem, hogy a szó szoros értelmében életet leheltem belé, mégis tűkön ültem, annyira vágyódtam Magda után. Dehát
arról, hogy éjszakára magára hagyjam, szó sem lehetett.
Este Magda vacsorával várt. Csöngetésemre ő nyitott ajtót, ölelések, csókok közben vonszolt be a szobába.
Két-két és fél óra beletelt, amíg úgy ahogy megnyugodtunk, ő az egyik, én
a másik fotelban konstatáltuk, hogy mindketten életben vagyunk.
— Ezt a piros bajuszt mikor növesztetted?
A kérdés után rögtön elkuncogta magát;
— Nem azért, mintha kellemetlen emlékeket őriznők róla.
— Borotváljam le?
— Ne! Ne! Nekem így is szép v a g y . . . És bizonyos tekintetben hálás is
vagyok a bajuszodnak.
— Valószínűleg sokáig leszünk Bicskén. A front úgy ltászik, megmerevedett.
— Megint szabadságot kapsz?
— Nem, nem, az teljesen ki van zárva. Hanem levelezhetünk, a tábori posta megkerülésével. A szállásadóm hajlandó átvenni és közvetíteni a leveleket.
13

Késő éjjelig nála maradtam. Valahányszor indulni készültem, mindig viszszatartott.
— Minek sietsz?. Még van időd — mondta.
Utóbb érzelmesebben folytatta:
— Elmégy, és lehet, hogy soha többé nem látlak. Maradj még.
Tűnődön maga elé nézett, lassan szólalt meg, a szeme csupa ijedelem:
— Visszajössz és nem találod a te Magdádat. Maradj még egy kicsit.
— Visszajövök, találkozunk, és soha nem válunk el egymástól.
— Csakhogy ez nem tőlünk függ.
— Rossz időben találkoztunk össze...
— Mégis szép napokat töltöttünk együtt, mégis szerettük egymást.
A marasztalások közepette arra gondoltam, hogy a forgalom az esti órákban csökken, s talári könnyebben fölvesz valamelyik katonai kocsi. Ez persze
önáltatás volt. Végül elhatároztam magam.
Magda is öltözködni kezdett.
— Nem engedem, hogy elkísérj. A nyilasok! Ne feledkezz meg a nyilasokról!
Hogy ne tegyem ki veszélynek, a Csörsz utcában próbáltam kocsit fogni,
holott Bicskére nem innen vezetett az út. Valahányszor a távolban föltűnt egy
meredt szemű autólámpa, vadul, búcsúzkodni kezdtünk, s nem egyszer, mielőtt
kibontakoztunk egymás karjából, a kocsi már elhúzott. A féltucatnyi kocsi közül áz egyiket emberséges civil vezette. Látva, hogy szerelmes pár vár segítségre, fékezett, s közel hozzánk megállt. Intett, hogy megvár.
Én Magdára mutattam és visszaintettem, bólintott, hogy búcsúzzam nyugodtan el. Betuszkoltam Magdát a Csörsz utcai ház kapuján. Beültem a vezető
mellé. Még kihajoltam, láttam Magdát, amint eltűnt a kapuban.
Néhány száz méternyire torkollt a Csörsz utcába a Bicskére vezető út.
Idősebb úr volt a vezető, kértem, álljon meg.
— Ezért stoppolt? — Meglepetés érzett a hangjából, nem szemrehányás.
— Szabadságon voltam, Bicskére megyek. A feleségem mindenáron ki
akart kísérni. Nem hagyhattam, hogy egyedül menjen haza. Köszönöm, hogy
— Ne köszönjön semmit. Isten áldja.
Befordultam a Bicske felé tartó országútra. A forgalom, alaposan megritkult, nagynéha dübörgött elő egy-egy katonai teherkocsi, de hiába integettem,
oda se bagózott. Ha valaha azt hittem, a magyar közöny csak szellemiekben érvényes, most meggyőződhettem tévedésemről.
.
Egy öreg német vett föl lovas kocsijára. Azzal döcögtem be Bicskére. Még
aznap levelet írtam, 1944. november huszonötödikén.
Íme:
„Egyre jobban kezdem látni és tudni, hogy szükségem van rád, mint a f a lat kenyérre, a pohár borra, elszakíthatatlanul hozzátartozol az életemhez, valahányszor a jövőre-gondolok, ott láttak magam mellett.
Hiányoznak a vasárnapi ebédek, a közös vacsorák, a hosszú beszélgetések,
hiányzik, hogy munka közben nem fekszel ott a sezlonon, s olvasol azzal a. csodálatos mozdulatlansággal, amellyel az alkotó munkának hódolsz.. Más vonatkozásokban. is, néha a legváratlanabb helyeken és a legváratlanabb időben kísértesz, öttjártam óta megkettőzött intenzitással. Olykor türelmetlenség fog el,
szeretnék elrohanni hozzád, sebtében összecsomagolni mindent, s felmenni fogason a Svábhegyre, az öreg villába, ahonnan oly gyönyörű kilátás esik.
Édeském, nagyon boldog voltam, hogy azt a néhány órát együtt tölthettük, s időnkint vissza-visszaemlékezem, s úgy táplálkozom ezekből az emlékek14

bői, mint egy vén tisztviselő a nyugdíjából. Ma is bánom, hogy az egész előző
nap kárba ment, egy óra legalább megmaradhatott volna nekünk. Egyszer majd
kipótoljuk, ha a sors kegyes és erőnket nem emészti föl az örökös rohanás. Nélküled nem élet az élet. Írjál szépséges Pömpikém, vágyom az írásodra, majdnem úgy, mint rád, olvasás közben hallom a hangodat, mintha mellettem feküdnél, s nem Margit néni tapintatlanul nyöszörgő ágyán. Kimondhatatlanul
vágyom rád, minden ízedre, minden hangodra, az illatodra, szavaidra. Csókollak, nagyon részletesen, nagyon kimerítőn és körültekintőn, tetőtől talpig, s onnan vissza, elidőzve egynémely kitérőnél, alaposan és szenvedélyesen. Csak té
vagy és. csak te kellesz nekem.
Nehéz szívvel jöttem el tőled, nehéz szívvel hagytalak ott. Űjra és újrá
bosszankodom, hogy legalább egy fényképet nem hoztam magammal. Elnézegetni, az is az együttlét formája.
Még egyszer csókollak."
Magda postafordultával válaszolt, szállásadóm címére; Az öregúr bekopogtatott a szobánkba.
— Szabad — biztattuk egyszerre szobatársammal, Bartos zászlóssal.
— Pierre úr levelet kapott — mondta, már nyújtotta is.
Ahogy föltéptem, a kedvesség, a gyöngédség parttalan áradása valósággal
elsodort, egész valómban fölkavart. Ha magam vagyok, sírva fakadok, így is
kiszaladt belőlem valami hang, Bartos fölfigyelt rá:
— Mit olvasol? — ütötte föl a fejét.
— Édesanyám levelét...
— Nem t u d t a m . . . — mondta bocsánatkérés formán, és visszamerült olvasmányába, amiből én zökkentettem ki.
A megszólításokban Magda kifogyhatatlan volt, reggel Cila voltam, estéré
Misa lett belőlem, a következő nap Duckó, Nyunyó, Ninu, Strickó, de voltam
Cicó úr, Cula, Snuki őrmester, vagy egyszerűen Snuki;
A Bicskére küldött levél valahogy így kezdődhetett:
„Édes Cilamila, Arany gombocska, Szagos bükköny, Életem-szerelmem..."
„Valahogy így" — mondtam. A levél ugyanis nincs meg, valahol Ukrajnában mahorkát csavart belőle egy szovjet katona, s elszívta többi iratommal
egyetemben. Vonatba szállás előtt, az utolsó motozáson ugyanis egy éberségben
tündöklő altiszt minden papíromat elkobozta, két személyazonosságim közt is
választanom kellett: vagy a polgári, vagy a katonai.
Elhessegettem a múlt e bamba kísértetét, folytattam utamat.
Amint befordultam az Egyetem utcába, szörnyű kép tárult elém, a zömök,
sárga épületet egy bomba kettéhasította, fele a szomszéd házhoz ragadt, a többi csupa rom, az emeleti gépteremből a szétporladt falak között az alkatrészeikre bomlott nyomdagépek dermedt, fekete fémhullámban a pincéig csurogtak,
ott a sötétség nyelte el a roncsokat.
Egy másodpercre meginogtam, eltűnt a ház, ahol dolgoztam, ahol a kenyeremet kerestem, mihez fogok ebben a rommá lőtt városban? A Duna-parton
láttam a Dunába rogyott Erzsébet-hidat, s amerre mentem, mindenütt romok,
romok.
Budára kellett átmennem, Zádor Anna, a sógornő a Rózsafa utcábán lakott. Pontonhíd kötötte össze a két városrészt: perzsavásár a Duna közepén.
Óriási zsibvásárrá lett a nemrég oly tiszta, oly példásan rendben tartott város.
Minden kapualjban, minden utcasarkon alkudoztak, csereberéltek, a levegőt
vastag füst ülte meg, lángost sütöttek,- tököt, -krumplit héjában, vándorkereskedők cirkáltak, s hangos szóval kínálták portékájukat. Pezsgett, nyüzsgött az
15

élet, amerre csak a szem ellátott. Háború kellett hozzá, hogy e lusta város ereiben meginduljon a vérkeringés, hogy akarja az életet, amit a béke éveiben épp
csak elviselt.
A Rózsafa utcán szerencsével jártam, Zádor Annától megtudtam, hogy
Magda jól van, s a korszak legdivatosabb presszójában a „Monptiben" kávéfőző.
Ez valamelyest meglepett, mindamellett olyan fesztelenül léptem be a
presszóba és üdvözöltem „kezét csókolom"-mal Magdát, mint a törzsvendég, aki
napról napra odajár. Láttomra Magda belemerevedett abba a testtartásba, amikeze a fogantyún, sem a másikban a csésze. A szeme telt meg élettel, a kifejezés a megdöbbenésből váltott át ámulatra, kétkedésre, csodálkozásra, míg az
ben megleptem — egyik keze a gép fogantyúján, másikban a csésze. Ki lehetett
volna vágni, s a háttérrel együtt bekeretezni.
Egy másodperc, s az állókép megelevenedett. Törzse nem mozdult, sem a
öröm tiszta fénye ki nem szorított minden más érzést belőle.
Eleresztette a gép fogantyúját, az asztalra helyezte a csészét, és mint az
alvajáró, ösztönösen kerülve meg a pultot, az útjába eső asztalt, széket, hozzám lépett. Mielőtt átölelt, hosszú pillantással fölmért, mintha attól tartana,
hogy nem húsvér embert, hanem kísértetet lát, ami egyik pillanatról a másikra
belefoszlik a levegőbe.
— Ö, te! — suttogta.
Hunyott szemmel öleltem magamhoz.
Az emlék, mint egy impresszionista festmény; a körvonalakat elmossa a
fény, a színek egybeolvadnak, a részletek eltűnnek az egész ragyogásában. Ez
a ragyogás süt át az éveken, mint az állócsillag, amelynek fényét még látjuk az
égbolton, holott maga a csillag régóta beleporladt az űrbe.
Nagy volt a forgalom, megvártuk a tulajdonost, hogy Magda elkéredzkedhessen. Elengedték — ez volt a hazatérések, s a reménytelen várakozások kora.
Még nem költözött vissza Kapás utcai lakásába, amelyet a nyilasok szállottak meg; egyike hírhedt számon kérő székeiknek ebben a kis házban működött,
ahány lakás, mind vérben fürdött. A lakók egyelőre máshol húzódtak meg,
Magda a húgánál, Áginál lakott a Biaritz-házban; a földszintet az Elysée kávéház foglalta el, első randevúnk színhelye. Ági két barátnőjével — Évával és
Trudival osztotta meg szállását.
Ahogy Magda szeme fölcsillant, mikor engedélyt kapott a távozásra, mégpedig két teljes órára, ahogy menet közben hozzám tapadt, ahogy meg-megszorította a kezem, ahogy valósággal beszórt apró csókokkal — mindebből nem
volt nehéz kiszűrni, milyen — régen nélkülözött — módon óhajtja megünnepelni találkozásunkat. Az öröm mellett, mintegy az öröm árnyékában tompa
szorongás kelt bennem. A vágy bennem is élt, nemcsak a tudatomban, hanem
valahol a zsigereim mélyén is. Ugyanakkor döbbenten észleltem, hogy testi közelsége semmi hatást nem vált ki belőlem.
Reménykedni, mégis reménykedtem, ámbár a máriupoli táborban észleltem először, aztán folyamatosan, hogy a háború megfosztott férfiasságomtól.
Harminchat éves vagyok, s tiltott gyümölccsé vált, amit legjobban szerettem a
világ gyümölcsei közül. De hátha a szerelem csodát tesz!
Szerencsémre vagy szerencsétlenségemre a lakás üres volt. Ahogy megszoktuk volt, lerogytunk a rekamiéra, átkulcsolva egymást, Magda puha szája
a szájamon — és nem éreztem semmit, vadul visszacsókoltam, akkor sem.
Arra gondoltam, minél hamarabb közlöm Magdával a vészhírt, annál ke16

vésbé nyomaszt mindkettőnket. Kibontakoztam karjából, fölugrottam, s egy
szuszra kivágtam az igazságot:
— Mit cifrázzuk, Cicuskám, impotens vagyok!
Magda szeme megrebbent, édes fölhevültsége eloszlott. Sápadtan kérdezte:
— De, ugye, nem tart sokáig?
— Fiatal vagyok még. Előbb-utóbb rendbe jövök.
A zsén, amit a hirtelen műsorváltozás okozott, nem oldódott föl. A kiváltó
okról nem volt mit tárgyalni, ez csak fokozta volna kedvezőtlen hangulatunkat.
Háborús élményeink elbeszélésébe belefogtunk ugyan, de hamar ráeszméltünk,
hogy a téma túl gazdag, bele sem érdemes fogni. Így hát a jelen került terítékre, a Monpti felől kérdeztem Magdát. A siker mindig föltüzelte, elmondta, hogy
ismerkedett meg a tulajdonossal, aki ideiglenesen rögtön foglalkoztatta, de amikor kiderült, hogy a Monpti az egyetlen presszó, ahol az angol vendégekkel angolul, a franciákkal franciául, a németekkel németül diskurálnak, egyszerre
megtriplázta a fizetését. A külföldi missziók tagjai az ő kedvéért látogatták a
Monptit.
— A szakmában — zárta le a tájékoztatást, — senki nem keres annyit,
mint én.
Az infláció nagykanállal habzsolta a pengőt, Magda tehát dollárba fektette
a keresetét.
— Ezzel kapcsolatban van egy mulatságos történetem. A kosztpénzt kiadom, a maradékot pedig a Révai lexikon valamelyik kötetében rejtem el, hogy
a mostoha időkben se kopjon föl az állunk. Tudnod kell, hogy Ági lakásán négyen lakunk, de csak én keresek.
— Hogyhogy! — méltatlankodtam.
— Hidd el, jól járok. Annak fejében, hogy eltartom őket, gondoskodnak
rólam, ők vásárolnak be, ők főznek, mosnak, mosogatnak, fűtenek, takarítanak,
kiszolgálnak. És mákkal várnak minden este.
— Miféle mákkal?
— Nem tudom már ki bolondított meg. Bebeszélte nekem, hogy a máktól
lehet legpihentetőbben aludni. Esténként a lányok tejjel föleresztett, édesített
főtt mákot készítenek. Miután megfürödtem, hálóingben az ágyba bújtam, És
kiszolgáltak, mint egy királynőt.
Ezen olyan jóízűen kacagtunk, még az impotenciámról is megfeledkeztünk.
— Ja a történet! — ütött a homlokára. Mondtam, hogy a dollárt a Révai
lexikonba rejtem, nehogy valamelyik lány elköltse, tudod, sokat éheztek, s ezért
gyakran „megkívánnak" ezt vagy azt. Én a háztartásra kiadom a pénzt. A többit eldugom. De mindig elfelejtem, melyik kötetbe dugtam. Egyszer keresgélés
közben Ági tetten ért. Megkérdezte:
— Mit keresel a lexikonban Macikám?
— A koalíciót — vágtam rá.
— Te nem tudod, mi a koalíció, — kérdezte Ági tanfelügyelői modorban.
— A debreceni nemzetgyűlés óta koalícióban élünk. A koalíció a pártok
olyan...
Itt elnémult, és úgy nézett rám, mintha megőrültem volna.
— Nem értem, Macikám! Nem értem, miért keresed a koalíciót a V betűnél?
Bosszantott, hogy megzavart. Ráförmedtem:
— Hagyj már békén a hülye koalícióddal! Azzal kirohantam a szobából, de
még hallottam Ági méltatlankodását:
17

— N e m értem, Macikám . . .
Kirobbant belőlünk a kacagás. Könnyeinket törölgettük. De közben lejárt
az idő, vissza kellett menni a Monptiba.
Búcsúzóul erősen magamhoz szorítottam.
— Cilamilám, aranygombocskám, szagosbükkönyöm . . .
A táborra, az elmaradt ölelésekre gondoltam, és sírva fakadtam.

BRATKA LÁSZLÓ

Macskák májusban
Hajnalban
ébredtél,
megint rádjött a sámános
nyugtalanság,
gubancolgatod kötéltelen
gondolataid
vörös fonalát
Hatalmas felületeket aranyoz be a nap,
pattognak, brummognak a rügyek,
levelek, friss hajtások
sisteregnek
— Fákon, növényeken tör át a Föld
céltalan, vak erejének
dübörgése
(A harmadik emeletről látni,
amint teozófus képpel, járják útjukat a macskák,
elhivatottan, ahogy a paraszt megy az eke mögött)
Az évkerék május szakasza érinti, hajtja a Földet
Gátfutásként megéltük az ünnepeket
a karácsonyt, a húsvétot
(márc. 8-án hóvirágot kapnak a kolleginák
és egy órával előbb
hazamehetnek)
de százból hányan
tudják,
hogy miért márciusban, máskor áprilisban van húsvét
no de minek, hiszen benne van a naptárban,
mint ahogy benne vagyon
minden
a személyiség-köri
leírásban,
amit mindenki túl akar
teljesíteni,
hogy boldoguljon, vigye
valamire,
kibontakozzék
Embereken tör át a Föld
céltalan, vak erejének
dübörgése
... Fölfedez, kidolgoz,
forradalmasít
és a tudomány
gyufapálcikáiból
Halley üstökösig, Marsig érő
acélvázat rak össze,
mint gyufa
Eiffel-tornyot
szabadfoglalkozáson
a katonák

És az égig és azon túl magasodó
traverzek
tövében
teozófus képpel járja útját a Macska,
mint aki tud valamit

Kilenchatvan, mondja a baba
RÉSZLETEK
• Kilenchatvan, mondja a baba,
kilenchatvan,
folyton pereltek, folyton
heveskedtek,
lelketeket, nyálatokat homokkal
keverve
mindenféle konstrukciókat
tapasztgattok
a tenger partján, és „íme, lám" kiáltást
hallatva rájuk függesztitek
szemeteket,
amikor megrettentek,
hogy a sivatag,
a tenger felett, az égben elfoszlik
a tekintetetek, fejlődés,
mondjátok,
mondja a baba, és rádiólokációs és
riasztási rendszerek küklopszi
köveiből
a védelem szükségleteit — meg aztán mi az,
hogy védelem —, messze-messze
meghaladó
új bábeli tornyokat, piramisokat,
kínai
falakat, fellegvárakat — a szervezettség
lélekkel, nyállal tapasztott szimbólumait
—,
építtetek, fejlődés, mondjátok, mondja a
baba, és zúg a félórás, másfélórás,
szűnni
nem akaró taps — erre kiképzett szemek
figyelnek
miközben termei sötét mélyéből
előgördített
istenkirály új szó-tollakat
illesztget
tiarájába, hát igen, kilenchatvan,
mondja
a baba, tanácstalan
vagyok
* * *
Kilenchatvan, mondja a baba,
kilenchatvan
itt a piros, hol a piros, jól át vagytok
verve. A sztárok, a kedv- és
gusztuscsinálók,
olykor mégannyira extravagáns
trükkjeikkel
is, elszántan keresik a tömeg kegyét, az
meg vakon követi őket. Tehát olybá vehető,
hogy a technikai alkotások, a tudományos
felismerések, a társadalmi
képződmények
emberi kéz érintése nélkül kerülnek a világba, az embernek mintha csak annyi kő-

ze lenne hozzájuk, mint a földben lévő
lyuknak a forráshoz; attól függően az vagy
nem az, hogy honnét nézzük. A Szép új világok, az 1984-ek a szellem örök rendezgetésre szoruló, ám végleges állapotba
sohasem
kerülő varrósdobozában való
posztpozitivista kutakodás produktumai, a század igazi
utópiáit a múlt, a véletlen, a lélek
archetípusai, nem megteremtik,
hanem kiforogják. Mazochoszadisztikus
indíttatásotok fejszéjét a fákra, az erdőkre emelitek, hogy aztán a jövő Földnyi fémbeton- és műanyag hangyabolyában
matricákat ragasztgassatok az öklömnyi fejű szegekkel szegecselt fémfalakra és a vasárnapi ebéd utáni ejtőzés közben
elmondhassátok az örök bölcsességet, hogy aszondja,
hogy aszondja, ehm, ehm, aki a színes képecskéket szereti, rossz ember nem lehet,
kilenchatvan, ehm, ehm,
kilenchatvan

ÁKOS

Weimari emlékkönyv-lapok
(A történet)
A történet
zártvonalú
— s bármily tág — kör, akár az élet.
Mitől függ: víg? vagy szomorú?
— hogy hol kezded s meddig
meséled.

(Miről úgy vélnéd)
Miről úgy vélnéd: „új" —sőt— a „tiéd"
— nem ismered az eredetijét.

(Vannak, Akik)
Vannak, Akik nem rabjai
az optikai
kánonoknak:
közelből olyikuk kicsi
— s megnőnek, amint
távolodnak!

(Alig van jobb)
Alig van jobb, mint valamire inni
s alig: rosszabb, mint valami helyett.
Jókívánságom eképp nem épp semmi:
okban
növeld e
mennyiségedet.

(Mit, ha szokás)
Mit, ha szokás, vagy ha valaki más
diktál,
létpted csupa-nyűg
kényszer:
tedd játékból — se lapos tájékról
az Öröm Ormaira, érsz fel.

(Az Igaz Emlék)
Az Igaz Emlék:
eleven!
— Hogyne változna,
szüntelen?!

Függelék:
SZABADKÉZI RÁJEGYZÉS
A NAGYHERCEGI KABINETIRODA BIZALMAS I R A T T Á R Á N A K
EGY SZEMÉLYI KARTONJÁN
Csakis a távolságtartásban vagyok
„költőies".
S ha már az Olvasó —mindig is: joggal!— valami Elérhetetlent
legyek én zárt és (akár bosszantó módon)
— ne a versem.

érthetetlen

Vizuális topológia

22

vár el és
keres:

DOBAI PÉTER

Jánosi Tibor verseiről
A foglalkozására nézve újságíró Jánosi Tibor a maga részéről már költőként
is bemutatkozott számos versének publikálásával különböző lapokban, így ez az
írás ajánlás inkább, semmint „első bemutatás".
Születnek olyan versek, amelyeknek egész jelentésük-üzenetük: címükben
eleve adott. Ilyen János Tibor Félelem című verse is. Jánosi Tibor — mint mostan oly sok fiatalember! — Erdélyből jött Magyarországra, s mintha távol-külhonba lökne-vezetne-űzne ez a különben olyan közelbőli u t a z á s . . . Erdély!
A magyar nyelvnek, s ezen belül a magyar líra nyelvének ez a honvágyas búvópatakja! A magyar nyelvnek és megszólalásnak ez a különszakadt sziklavára,
mely még mindig működő erőd, noha harcosainak, védőinek létszámát egyre
apasztja — szálról szálra tépve és szakítva a szövést! — egy eszetlen történelmi
vetélő.
Jánosi Tibor Esőben úton című versében mind nyelvileg, mind kínzó önmagának-üzenetével: élesen jelzi az embertelen erdélysorsot. „... utazunk egyre
valamerre" — írja. Egy másik versében „a halál megdöbbentő tarkaságáról" ír,
s ha „pár szót" szól a levelekről (hol az a költő, aki sohasem kísérelte volna meg
„leírni" a lehetetlent: a hulló és lehulló faleveleket!?), akkor versét eképpen
fejezi be:
Leveleknek szél
a szemfedőjük,
repüléssel leplezik,
hogy halottak már.
Pályán című nagylendületű versében megint megüt néhány víziós, vad sor:
Csontkéz nehezedik
acélbotkormányra.
Arccal
hátul a
sisak, s
teljes a

menetirányba,
csend,
szemgödör közt
rend.

A Vers című Jánosi-vers jogosan viseli lakonikus címét, befejezésében
ugyanis ott van az a ritka jelenés: az, ami a nyelv szavait (e hatalmas szótárból,
íratlan szótárból való szavakat!) istenáldotta pillanatokban valóban versséemeli, versként-röpteti, wersbe-robbantja. De nem mindig „robbanás" kíséri ezt
a jelenést; a Bozenna című vers csendes, nyugodt és tisztán elégiái megszólalásban születik meg:
Egy elmúlt
lengyelízű nyár
szőke mosolya
bennem él még.
És Jánosi Tibor olyan kihívó, mondhatni: mindennaposán kihívó verscím elé is
merészel és képes is verset írni, mint az a szó, hogy Végzet. A nyelvtani igeidőkkel merészelt triviális játék is gyönyörködtet a vers végén, mert mintegy el23

engedi az olvasót a verstől: „ . . . eltelik ... eltelt". A Búcsú a szavaktól című
vers olvastán az ember tényleg megijed, hogy egyszer — és ugyan melyik mikor lenne soká? — tényleg el fog majd kelleni búcsúzni, igen, a szavaktól, a szavaktól is. Az ő tulajdon vers-szavaival szeretném kívánni Jánosi Tibornak: „utat
kíván a sodrás!" (Fohász), hogy „partok nyissatok medret" (és újságok hasábjai
is!) verseinek, hiszen látnivalóan szuverén nyelven szól, hiszen tudja a Tennivalók-at is:
Elégetni mindent, ami
nem kell
magányba vonulni a kibérelt
csenddel...
hiszen ifjú ember létére már ismeri a stációk at is: „örökmécsben a gáz miért is
égne? / élőknek kell a láng ...", hiszen tudja, hogy a vers írása, de általában az
emberi szó kimondása, és az azon által merészelt megnyilvánulás: nem könnyű
j á t é k . . . És talán tudja azt is, hogy ha nem mi lépünk át a Rubiconon, akkor
a Rubicon lép át mirajtunk. Mert minden megírt versben ez a döntés rejtezik.

JÁNOSI TIBOR

Félelem
Kihalt utcák során
lépteid
visszhangja
árnyként,
makacsul
egyre tovább
lopakodva
követ a félelem
szürke
puhakalapos
emberkéje.
Kitartón, mindig húsz
lépésnyire
mögötted.
Álmaidban,

asszonyod
mellett,
telefonhuzalodban,
vagy
ahogy
esténként
a kocsid mellett
leparkoló
idegen járművek
ablakaiból
les rád.
Jelen van
kitörölhetetlenül.
Megszoktad,
hogy
lopva hátra pillants,
lehalkítsd
hangodat.

Pályán
A készülékek egy része még működik
de a motorok már csendesek . . .
millió csillag néz farkasszemet...

Évezredek
telnek,
vagy csak percek
múlnak,
világok
születnek
csillagok
hullnak.
24

Csontkéz
nehezedik
acél
botkormányra.
Arccal
menetirányba,
hátul a csend,
sisak s szemgödör közt
teljes a rend.
Csontkéz
nehezedik
acél
botkormányra.
Így száguld céltalan
ki tudja mióta
tehetetlen
gépén
a halott pilóta.

Vers
Játékos-szétszórtán,
mint magvak a szélben
súlyos
repülésben.
Hol a termőföld, van-e termőföld
egyáltalán?
Vagy kicsíráznak magvaink a szélben
felhők közt fénybe
gyökerezve?
Állok előtted, kitárt
karokkal,
ölellek egyetlen szeretett
keresztfám.
Mi már akkor egyesültünk,
mikor
magamban rád leltem, benned
önmagamra.

Végzet
itt egy lábnyom,
ott egy szilánk
elpusztult
szentély
ablakából,
halkan, komoran
pereg rá
őszülő földünk pora
a barna idő
rabjai
vagyunk,
halványuló
képek,
hús-vér
emlékek,
eltelik ... eltelt

Búcsú a szavaktól
— Fiam, miért nézed már
három órája a falat
— Miféle falat?

Összetörnek bennem a szavak
nem lesz több.
Bennem törnek
össze-valamit,
többé nem leszek.

stáció
egyforma fehér
keresztek,
az egyenruhás halál
megenyhült sápadt ráncai
egyformaságük
akár a zubbonyé,
akár a sorsé
amit nekik
szántak;
szánalomraméltók
elszántságukban,
vállukról
keresztjük
fejük fölé került —
örökmécsben a gáz miért is égne?
élőknek kell a láng ...
meleg szobákban
hősökről olvasni divat lett,
Remarque-t, Shaw-t,
Merle-t
(na meg ott van Brecht)
a felemelő érzést adagolva,
tévében is kapni már
kimérve,
minek menni ki hát
nyirkos
temetőkbe.
? — hol csak virágtolvaj
járkál
nemzeti ünnep után,
otthontalan
párok,
sötétedés után.

BALÁZSOVICS MIHÁLY

Levelek a hegyoldalból
RÉSZLET EGY ÖNÉLETRAJZI REGÉNYBŐL
Az utca végén homokba fúlt kukoricatövek, az alig zöld, inkább sárga hajtásokkal birkózó, a megmaradásért, valami továbbért, a reménytelen küzdés jelképe maradt csupán, a ragyogást fénypalettájából kifelejtve az a gyerekkori
pillanat, mikor az áhított szabadság jegyében napól napra nekilódultam, kezeimet rézsút hátrafelé tartva, fecskét utánozva, cikcakkolva futottam felfelé a
dombon. De mégis, az arany, így visszajátszva a végtelen pillanatot, az arany,
az aranykor, mezítlábas felfedező fülébe csak anyám szava repített serétes ólmot: Kisfiam, csak addig mehetsz, míg látod a kistemplom keresztjét! — Hát,
föl a dombtetőre. Ennyi a pórázra fogott szabadság. A dombon túl sejtelmesen
csábító, hullámzó zöld. Még távolabb — sváb parasztok gyümölcsösei. Ronda,
pirospozsgás, kék klottkötényes pocakos csősz. Vörösesszőke haj maradványokkal
a fején. Annyira be tudott vörösödni a feje, a nyakán, mint gumislagok a víznyomás alatt, duzzadtak ki az erek, oly vörösen, de lehet — gondolom mai
eszemmel — Szepi bátyó mégsem kapott gutaütést, mikor néhány fonnyadt almával, azokat zsonglőrként fölfelé dobálva, szeme elé hancúrozva elfutottunk,
vissza-körbeszaladtunk. Csak ordított: rohadt prolikölykök, ha megfoglak benneteket, akkor aztán lesz ne mulass, ti, ti, itt már alig kapott levegőt, ti disznók! Persze, minden ilyen kalandnak azután híre futott, anyám pedig jól elvert.
Pici, fekete, kreolbőrű sváb asszony volt ő is. Szóval, fölfelé a dombtetőre! És
nem tovább. Talán innen alakult ki, hogy szeretek szemlélődni. Ó, nem a tetőről, onnan soha, oda nem vágyom, de egy hegyoldalban, hol most lakom, képletesen visszanézek, vagy előretekintek, teljesen mindegy: múltra, jövőre, egy elképzelt oxidzöld pici kupolára, templomkeresztre. Látom lábnyomaimat az időben, látom, amint az elporzott évek újratöltik — e furcsa homokóra csendumáit.
Visszafordítva egy cselekvést, örökké tárgyesetben, ragozhatatlanul cseppenek
szét: hát, itt vagyok, tessék, és megint itt vagyok, megfigyelőként, kérdőjelként,
az idő nedvességtől csillogó macskakövei között, a makadám között, lélegző,
gondolkodó ragacsnak feketedni és összetartani azt, ami még járható, vagy járhatatlan, innen már mindegy — viszony és viszonylat. A Tisza-parton láttam
tavaly szép löszfalakat, bennük partifecskefészkeket. 1987 nyarán, a tenyér-,
hol szájüreg-, hol meg hajnali fagyban összerántott rózsafejszerű üregekből rebbent ki akkor is a gondolat, az emlék: Csepelen, az 50-es évek nagyon elején,
mikor Fejgli Pista állandóan horogkereszteket rajzolt a papírrepülők szárnyára,
oldalára, kilencéves gyerek dühével, apját, aki lehet, hogy nyilas volt, lehet, itt
minden meglehet, elvitték málenkij robotra, ingyen koszt, kvártély, s a többi,
bár, ahogy tudom, a mi utcánkból majdnem minden második házból kikerekedhetett egy ilyesmi történet, hogy elvitték, bezárták, az egy ilyen elvivős, bezárós
idő volt. Gyönyörűek voltak a homokdombok, dűnék, gyönyörű sebek, tájbavájt boldogsággödrök, telehintve szeretettel, szabadsággal, pórázra kötött gyerek-hatalommal, köröző, az égre a végtelen jelét, hanyatt döntött nyolcast rajzoló, tudattalan kölyökállatmámorral. Ha elkaplak benneteket, nektek lesz akkor nagy verés! Dé nem kapott el, csak a lehetőség, és megint csak a lehetőség.
Az iskolából, hol próbálták belénk verni a kor eszméit, csak egy nekifutásra
27

volt a HATÁR, a homokdűnék, az égre köröző fecskék, az üregi nyulak, és a
dombon túl a zöld, hullámzó, újraserkenő vetés, mely csak a maga törvényei
szerint volt hajlandó megélni az életet, hát ilyen ellentmondó körülmények között tanultam meg a betűvetést, meg valami megfogalmazhatatlan ellentétet, ellenkezést minden, mindenkori hatalommal szemben, nem ágálni, nem tagadni,
de kivonulni, megpróbálni megmaradni, elfogadni és belakni akármilyen muszájt, hisz nem messze, szinte karnyújtásnyira mindig ott van valami Határ, valami lüktető, újratermő, önmagát újraigazoló éden. Az éden bennünk van, megtanultam, igazolásként újból tanultam az okos könyvekből, festményekből és
szobrokból. A filozófiák, bár a lemondás szkepszisével is megspékeltek, mondjam úgy, hogy dialektikusak, és ha időnként, no, nem állandóan, de módjával
tudunk levegőt venni, akkor elfogadhatók és lakható a lét. A többi az idegrendszer dolga. Ügy jó tizenöt éve kóboroltam a megmaradt csepeli határban, a legyalult dombokon túl, Szepi bácsi gyümölcsöse, vagyis ami maradt belőle, itt a
rekkentő melegben, lehetett vagy 35 fok, egy öreg, fekete ruhás, fekete kendős
asszony kaszált. Levágom én, amit ezek meghagytak, így mondta. Példabeszédnek sem rossz. Vetés és aratás egy pillanatban, ez a megőrzött gyerekkor, az
állandóan terebélyesedő belső szabadság, minden emberi korban a végső elszámolás hajszálvonalán. Így visszaemlékezve, néhány lét-halálon túl képzelve, tenyeremben csak gyűlik, elgurul és vissza a gyöngy, ami nem más, csak a képzelés időre fűzött gyümölcse; hogy világosabb legyek, már nem lehetek annyira
kiszolgáltatott, hogy álmaimmal ne terebélyesedjen a lét. Minden hitetlenségem
mögött ott lebeg az a gyerekkori újraserkenő gyönyörű zöld, minden olvasmányom csak egymásra rakódott geológiai képződmény, holt anyag lenne, ha nem
lenne felette fecske, körötte hullámzó növényzet. Aranykor volt ez a történelemben, lehetőleg elég rossz-kor, de volt, érzékennnyé tett, talán már akkor a világban, amikor első összefüggő mondataimat kiabáltam az ostrom alatt. Kisriadó!
Kisriadó! Kisbundámat! Gyorsan pincébe! Azóta folyton-folyvást egy másfajta
riadó, másfajta ostromlott-lét őrzi sejtjeimben a múltat, alakít, formál tovább.
Mit álmodtál, kisfiam? Gömbölyűt és elgurult. Választ se várva fejezte be a
mondatot anyám. Igen. Gömbölyűt, amely elgurul. Valahogy így kapaszkodom
meg gyökereimmel a laza, homokos talajban, gyermekkorom valóságában, Csepelen és jelenleg a meredek hegyoldalban, most 1988-ban, őrizve a talán meg
sem álmodott álmot, a lehetőséget keresem, a kibontható varázst, csillagos:kék
varázsköpenyt, amelyet talán negyven éve láttam egy. mutatványosbódé előtt.
Fürcsán elevenedik meg..a kép: egy seprőre mintha Krisztust szegeztek volna,
emelkedik-süllyed az az arctalan báb, melyre valaki csillagjóskabátot szabott,
öltöztette gyérekszemnek csodává. A kikiáltó szavát rég elfelejtettem, de tudom, sokaság volt, és a kék varázsköpeny azóta röpteti szemem előtt a göncölökét, az állatöv egyéb jegyeit. A kérdésfeltevés kényszere, mint minden művészt
és másfajta lírikust, azóta is fogva tart. Nincs egyéb dolog, a következetes cselekvés mellett, mint hogy kérdéseinkkel faggassuk a múlt-jövőt, azt az időt,
mikor már nem leszünk, csak jeleink, miket hátra hagytunk prédának-remériynek, a tékozló képzeletnek, és faggassuk a jelent, bár, mint arculcsapást ismerve a választ, mégis a teremtés ilyenfajta módját kellett választanom: mit álmodtál, Kisfiam, gömbölyűt és elgurult? Még egy előhívott kép. Anyámmal utaztunk
Pestre —, akkor még utazásnak számított a ma már tízperces HÉV-, Gyorsvasút-út; először Erzsébetre, onnan a Soroksári úton tovább a Közvágóhídig, a
ráckevei HÉV-vel kellett menni. Az úton gyárak, füstölgő romok, mint valami
vaslaookon, csavarodtak, egymásból próbáltak kiszabadulni az út mellett az
összetekeredett sínek, vagy vasgerendák. Akkor biztos, hogy oldalra fésült, le28

nyalt, hullámcsattal megtűzött hajú, nagyon kisfiú voltam, és kérdeztem: Mama, mi ez? Miért füstölög a vas? Anyám rám nézett, megsimította fejem, magához szorított, némán zokogott. Azóta is érzem a reszketést, ezt az elérzékenyülésnél több, valami egészen mást, szívet-lelket rázó, idő peremére szoruló
emlékpillanatot, szorítást, furcsa, kiköphetetlen gombócot a torokban, miért
füstölög a vas, mama! Azt mondják, hogy ez a háború alatt született nemzedék
roncsolt idegzettel, félelemben fogant igyekezettel, valami legyőzhetetlen reménnyel, néma-zokogó-szorítással, szinte önigazolásnak teremtődött a világra,
ők túlélik, biztos túlélik. Túléltük. Hiszem, meg nem is. Tapshajnalban, mikor
az ütemes erős ütésektől zsibbadtak el a tenyerek és hullottak az előredőlt test
mellé, mutatói az alkonyainak is ezek lettek, és megint az emlékpillanat, de
most már kiapadt szemmel, könyörtelenül csak a lélekig-, csontig hatoló szorítás, a félelem kitaposott mezsgyéjén. Még jó, hogy a mezsgyehatár mellett ösvényeit maga tapossa az ember. Fölfelé a gyerekkori domboldalon, képzeletben
lassan, kimérten, mint ahogy az inga lendül fölfelé. A rálátás pozíciója. Térben,
időben előre-vissza. Van olyan szívdobogás, mellkasszorítás, melyre nincs, nem
is lesz gyógyszer soha, és ezekben az ingapillanatokban úgy töri össze ezernyi
arcát az ember, hogy az épen maradt tükörben csak a zúzódások, a sebek mélyülnek, véreznek össze minden édent. Együtt gondolkodni a gondolattal, megélt-idővel, történelemmel, hát akkor úgy ítélj, hogy ne tévedj! Lehetetlen feladat. Az emlékezés vagy szépít, vagy megint szépít. Talán ez lenne halkuló szavam virágba oltott reményem a kibomló beszéd folyamatossága ellen, ez az önféltő ellenkezés, talán. Van valami rettentő szorongás, ugyanúgy növekszik veled, mint a magzatburok a magzattal, és ki kell várni az időt, mikor véresen
ordítva újból megszületünk, csak az a baj, hogy ez a születés folyamatos és törvényszerű, ezért gyönyörű és rettenetes egyszerre, ez a létezés maga, az átgondolt létezés, a létért való lét, mindenki ezt éli, ki könnyebben, ki madársúlyosabban viseli, vagy csak felületében észleli. Anyám nagy, kihúzható szabászasztala alatt volt egy jó helyem. A lelógó kelmék, szövetek árnyékolták be birodalmam, játékkatonák, faragott kishajók viaskodtak, mókáztak az akkori
képzelettel. Hallottam a szabóolló és a szövetek egymással találkozásának hersenését, össze nem téveszthető hangok maradtak ezek, még most is felismerem,
szinte hallom, ha véletlenül benézek egy ablakon egy varrodába, vidéki kis szabóműhelybe, vagy olvasok egy könyvet, látok egy filmet, mely ilyesmi tartalmat hordoz. És hallom a szabókréta hol folyamatosan, hol szaggatott, tompahangú hersenését, érzem ujjaim között vajfehér tapintású, számomra tilalmas
testét. A papírminták zizegését, ahogy csusszannak az anyagon. Selyem, batiszt, szatén, puplin, különféle szövetfecnik súrlódnak képzeletben mutatóujjam
és középső ujjam között, ahogy anyámtól láttam. Viaszosvászon centiméter kígyózik egy méter ötven centi hosszan, mindkét végén megpántolva pici fémmel, hallom a koccanását a kockakövön, azután ahogy kisiklik a látószögből,
fölkúszik az asztal lapjára. Otthonosan berendezkedtem gyermekkori kuckómban, érzem a biztonságot, szinte állatólmelegben képzelem vissza játékaimat,
pontosan, tisztán látom a gyalult, csiszolt asztallábakon a fa erezetét, melyről
csak később tudtam meg, hogy csak a lábakat összetartó iksz alakú, vagyis egy
kicsit körívként egymásba csapolt, nyújtott ellpiszis alakú fatartó elemek voltak igazi tölgyből, az asztal többi része vörösfenyőből munkált, furnérozott
tölgyimitáció volt. Ennyit az érzékelésről, a csalódásról, nekem még most is a
Nagyasztal, anyám szabászasztala, néha, ha véletlenül hálóvendég jött, és apám
is otthon volt, akkor alvóhelyként használta. A gyerekkori univerzum metszetei ott lógnak, vagy állnak e domboldal mentén, a hegyoldal mellett, hol most
29

lakom. Valamelyik nap Győrben jártam — életemben először —, egy kicsi, félig
es alakú utcán, a nevét elfelejtettem vagy meg se figyeltem, a belvárosban,
ahogy bepillantottam egy ablakon a visszatükröződő fényben, félhomályban,
olyasmi próbatükörben homálylott fel arcom, amilyen nekünk volt otthon, Csepelen. Téglalapalakú, öreg jószág, talán század eleji, vagy múlt század végi, a
falról leakasztható, kissé foncsorját vesztett tükör. Nekem úgy mellkasközépig
ért, de mikor anyám két kezébe fogta, a tükör feléledt, tárgyi valósága lelket
öltött, s mint fél szárnyú opállepke repkedett, vergődött a kuncsaft körül, nézd
kedves Irénkém, ha én itt beveszek, akkor, de nézd meg innen, keringett, hajolt anyám, akkor már igen betegen, a fájdalomtól megszürkült, de egyre jobban
kisimuló arccal, szájában az elmaradhatatlan cigarettával, úgy nézett ki, mint
egy tükörrel keretezett füstölgő kreolangyal, kit arra büntettek az istenek, hogy
szárnyakkal bóklásszon a földön, legföljebb térdközépig emelkedve a vágyaktól fűtött konyhakő-valóságban. Alulnézetből és vagy negyvenév távolából, egyszerre látom, érzékelem gyermek-, meglett-férfiként ezt a filmszerű visszajátszást, kezdtem érteni, hogy miként lehet egyszerre repülni, hangyamód araszolni, magasztosulni egy adott feladatban és zuhanni, Uramisten, mekkorát zuhanni! Megőriztem és ápolom vonzódásomat a tükrök iránt, tárgyi, szellemi,
időben felpörgő juharfatermésként kerengve, helikoptercsavar-szerű sodródását egy-egy tükröződő arcnak, pillanatnak. Nagy tokájú, tehén jellegű, de karcsú, vizenyőskék szemű Irénke, hogy mennyire utáltalak. Legelső megalkuvásom szőke csírája, legszívesebben megrúgtam volna bokánál húsosodni kezdő
lábad, de nem mertem, mint ahogy neift mertem kékre csípni combodat sem,
meg-meglendült lábam útjára indult kezem, hogy az elgondolt ítéletet végrehajtsa, de valahogy minden mozgás mihelyst szárnyra kelt, csak sodródott,
irányfelé lebegett, kicsi, alig érezhető érintéssel landolt, és megrettent, ujjbegyeimet, arcomat, lábamat, valami akkor még megmagyarázhatatlan forróság
öntötte-bénította és egész testemben vértódulásosan bizsergett a szégyen. J a j
Boriskám, nagy kópé lesz ez a fiú, két párnázott kéz fogta, szinte megragadta
fejem, gurgulázó hangok közepette szorította arcomat a selyemkombiné alatt
feszülő nedvesen meleg hasdomborulat és a két enyhén szétrakott, inkább kitárt combpárna vákuumürege közé. Egy pillanat tört része alatt kapitulált a
düh, vággyá fokozódott a meglódított képzelt cselekvés, megtorlás, madárpihésen, sárga-piros fiókatátogással nyílt ámulattá a gyermekszáj, megsemmisült,
csodálkozott, hogy milyen erő varázsolta el, s úgy érezte, hogy felfalná, le kell
nyelnie asszonyostul az egész világot. Férfi és nő, egy véglegessé vált pillanat.
Csípős hajnal van, hosszú-rövid verslábakat lépdel a hegyoldalban a képzelet.
Felkelni korán, feküdni késő, nem akaródzik felszakadni agyam körül a gomolygó álomfoszlányokat satírozó hártyagömb kábaság. Tükröket említettem nemrég, tükrök ereszkednek egymás felé az időben, s mint egy Wagner-opera végén
az utolsó hanggal az összecsapódó függöny, takarják el a történetet, csak magadat láthatod, a szereplők eltakarva, valahogy ilyen érzéssel rendeződik irányíthatatlan törvényei szerint a gyermekkor, s a férfikor egy pontban-pillanatban
való találkozása. Tükörlabirintus a képzelet ezernyi útvesztővel, melyben az
összezsugorodott múlt mikor szembetalálja jelenlegi-magaddal önmagát, kipattan az évek feszítette íjgörcséből és elsuhan melletted, mielőtt tetten érnéd.
Körbelövöldöz, dobál, mind-mind voltmagad, és a tükörfolyosók hirtelen szétnyílnak, elsuhan az a képletes íjvessző, belefúródik a homályba és az összezárult tükörlapon, arcodon tágabbra nyitja pórusait, íme egy újabb emberi
üreg, melyet ki kell tölteni mosollyal, léttel vagy tőről metszett rózsaszomorúsággal. Sólymosy bácsi kecskéjét Médinek hívta. Furcsa tegeződő-magázódó
30

viszony volt közöttük, mármint az öreg részéről, amiről a kecske nem tudott,
és vallom, nem is érdekelte, csak mekegett, hol boldogan, hol kétségbeesetten Sólyom-fater kedvétől függően. Hol becézgette, simította a még alig
serkenő füvet az egykedvű állat legelésző szája elé, hol pedig valami belső
dührohamtól indíttatva lekurvázta, megrugdosta és az állat megrökönyödve
tűrte, riadtan pislogott kék szemeivel, aztán meg-megiramodott, kétségbeesett mekegéssel. Az öreg rohamai Médi szerencséjére hamar elmúltak, így
az öreg sem kapott gutaütést és a kecske is megmaradt. Sok afférjuk közül
számomra a legrejtélyesebbet, a legriasztóbbat idézném fel. Sólyom-fater
gondos gazda lévén nagyon tisztán tartotta Médi óljait, mit is mondok, házait, palotáit. Attól függött, hogy a rádióban milyen hegyibeszéd hangzott
el — úgy, olyan indíttatással építette át a kecskeólat. Történt egyszer, mikor Rákosi Apárik hatvanadik születésnapjához közeledett a dátum, biztos
nagy volt az iskolában is a felhajtás, le kellett rajzolni, hogy Mit adott neked Rákosi Pajtás, de ez a történet és a kecske szempontjából teljesen közömbös. Szóval, az öreg megint átépítette Médi otthonát. Télalap alakú teret kerített és gondosan letéglázta, kifugázta cementes habarccsal. A kecskeházból egy
rajzolt, olajfestékkel jelzett bonyolult — mármint a kecske számára — út vezetett a rafináltan kiképzett karámrészbe. Itt egy négyzet vízszintes, egy másik
néhány centiméter lejtéssel, rakott padozatú volt. Fehér, vastag olaj festékcsík
mutatta a geometrikus mezsgyehatárokat. No, ide kell hogy kakáljon, mert ezt
össze akarom gyűjteni, megszárítani — mondta Sólyom-fater. Ide meg csak hugyozni járjon, tudod fiam, ezen a lejtős részen majd lefolyik mindjárt a pöcegödörbe, amit ez a dög kienged magából. Kivezettük az állatot. Az öreg magyarázott: ide kakálni, ide pisálni. Elmondta Médinek többször és közben vakargatta füle tövét, amit a kecske elég nehezen tűrt és zavarában az öreg lába elé
kakált, aztán fordultában, ekkor már mindketten nagyon feszültek lehettek, az
öregnek a türelme, a kecskének a hólyagja nem bírta tovább. Szóval Médi mekegve hugyozott a mellette térdelő Sólyom-fater nadrágjára. Eszméletlen nagy
ordítás: Médi az anyád szentségit!, és hatalmas ütések közepette kanyarította,
cifrázta mondanivalóját az öreg. Hát nem magyaráztam eleget, a másik négyzetbe kell vizelni. Az egyikbe ez, a másikba az, szögezte le most csöndesebben,
a hirtelen haragtól, tombolástól, ordítástól fáradtan, lemondóan. Sapkáját jobb
keze mutatóujjával homlokába, szemébe tolta, a tarkótól szinte fejbúbig szétsimítva a forróságot, mely elöntötte, így próbálta hűteni, csitítani a még testében-agyában bolyongó megmagyarázhatatlan bénító melegséget. Majd hirtelen
átölelte a kecske nyakát, magához szorította és kunos metszésű szeméből néhány
csepp könny gördült, egy lendülettel csorgott az orr mellett mindkét oldalon,
a sorsmélyítette barázdákon, egészen tömött, lekajduló bajszáig. Az anyja szentségit ennek a mocskos világnak! — mordult újra az öreg, te pedig Miska, menj
most haza — szólott hozzám, csak úgy foghegyről. Nem értettem akkor én még
semmit, az öreget, a kockarendet, a dühkitörést, elsomfordáltam. Visszatekintve
láttam, hogy Sólyom-fater még álldogál az ól előtt egy darabig, erővel bevágja
a még nyitott ólajtót, leveszi sapkáját, földhöz csapja, kopaszodó koponyáját
mindkét kezével vakarja, de irgalmatlanul. Másnap délután hiába kerestem az
öreget, nem volt otthon, Médi lenyúzott bőre ott száradt az ól oldalán egy kimustrált deszkaajtóra gondosan felszegezve. Azóta próbálom megfejteni törvényszerűségét a cselekedeteknek, a rend korlátai, még ha csak jelölik is őket,
elképzelt festékcsíkokkal mázolva irányt, hitt-utat, kockateret, gondolkodás létezésketrecet, vajon meddig, szellemiségben-időben milyen mélyen lehet korlátozni az egyént, aki nem kecske, sem másféle lábasjószág, de ember, embernek,
3Í

eszmének, hatalomnak az állatnál is jobban kiszolgáltatott. Példáim lehetnének
úgymond történelmiek, nemzetben, népben, sorsban magasztosult, vagy azzá
emelt, egymás hátára mászva, egymást összetiporva, az egekig tolt, de mindenféleképpen ingatag tábori-oltár jellegű, hordozható, úgymond mobil prioritás,
biztatás, hazugon fénylő tükörszerű bizonyosság, amely ott, ahol, vagy amikor
éppen szükség van rá, a cselekedetek normáit igazolja tézisszerűen. A zsarnok
arcának is lehet szüksége nyugalomra, lehet igénye mosolyra, óh nem a megbocsátás mosolyára gondolok, nem az önelégülés mosolyára, mely néha szétáradhatna, mint szeretkezés után az egymást édenbe vezető férfi—nő egymásramosolygása. Csak a lehetőség fogat villantó, szájszegletet felfelé rántó félmosolyra gondolok, hogy itt vagyok, tessék tudomásul venni fölényem, kérdőjelnélküli etikám, minden cselekedet csak engem igazolhat, lássátok feleim, csak
engem látva, ragyogtatva bólintsatok, egész létetek csak a bólintás-gyakorlata
legyen, míg a végképp elfáradt, lehorgasztott fej püspöklilára nem nyomja a
már mozdulatlan ádámcsutkát. Valahogy ilyen hatalmi viszonyok alakulnak ki,
pici, de a nagy egészet megvétózó, átlagélet, napigondok, egymásközti, anya—
gyermek, barát, szerető, vélt igazság ballépései során. Egyszer előkerült apám.
A Fater. Volt „susog, susog fehér akác". Az á-hang elhúzva, hosszan kitartva,
részeg imbolygással, volt ajándék, Imi-csoki, anyámnak egy félighasznált partvis. Aztán: pattogóan, szinte indulóritmusban: futballista az én babám, mint egy
megrokkant éltes tamburmajor, emelgette a piros partvisnyelet, ucca, ucca, váltott át egy cigánydalba, kontrázott, mint a régi viccben, mikor féknélküli biciklin gurulnak a zenészek a lejtőn lefelé, egyre gyorsabban, kontrázz Lajos, hisz
nem tudunk megállni, ucca, ucca, egyensúlytvesztve rogyott térdre, leszakítva
az előszobafalat, akasztóstól, ruhástól, ahogy megkapaszkodott egy pillanatra,
mérsékelve a zuhanást, hagyja már abba a marháskodást, feküdjön le, szólt
csendesen, határozottan anyám, aztán a Fater még hintett néhány csókot kezével, vigyorgott, elég bárgyún, kaptam egy papírtízest és bevonult a nagyszobába.
Még elég sokáig matatott, motyorgott, csak úgy magának, meglátjátok, még nem
ismertek engem, majd én, én vagyok a, majd megint gazdagok leszünk, Borisnak nem kell varrni, de ezek a, majd ha kiengednek megint Olaszországba —
mondta, mondta a magáét. A műsort anyám már előre tudhatta, mert nem válaszolt, ételt melegített, bevitte apámnak, aztán bejött hozzám is a kisszobába,
betakart, félálomba simogatott, de még láttam a résnyire nyitva hagyott ajtón,
hogy ott ül a varrógép előtt, rugdossa a pedált. Mire felébredtem, a Fater már
nem volt itthon, az éjjel kapott tízesemet is kivette szekrényemből, pár napig
megint nem láttuk. Melyikük volt szabadabb? Anyám? A Fater? Az együtt-töltött múlt megidealizált egésze lehetett, talán. Anyám részéről a várakozás, a
rabszolgasors a varrógép mellett, a tűrés-létforma, melyet már körbeollózott a
betegség, húsznéhány év fizikai fájdalom mellett az a remény, hogy engem kell
felnevelni, s talán más leszek, mint az a Balasics Miska, aki volt is, meg nem
is, de ha nem, akkor nagyon nem. És a Fater? Ki öregedve, látszólag elnyűhetetlen szervezettel még a nyugdíjkorhatár előtt egy pár évvel, 1956-ban ábrándjai, feltámasztott reményei után rohant, jó messze, Törökországba. Antrenör —
olvasom a korabeli újságkivágatok, csoportfotók szélein. Aztán milyen apát
kaptam én vissza a hatvanas évek közepén? öreget, fáradtat, akit kint megtámadott valamilyen megnevezhetetlen kór, és rázta a hideg, hiába fűtöttük
fehérre a vaskályhát. — Mindketten önmaguk rabjai voltak, egy közös önzés bevallatlan béklyójában vergődtek mindketten, múltba veszejtve a folyamatos jelent, a magukhoz édesgetett pillanat tartotta s lökte őket tovább sorsuk lejtőjén
fölfele, gyerekképzeletemben egészen az égig. Dühödten, szenvedélyesen, szerel32

mesen szerettem anyámat és gyűlöltem, ó milyen nagyon, dühkitöréseimben elátkoztam, és átkozott, vert ő is engem. Az átkaroló, birtokló szeretetet már gyermekember koromban sem tudtam elviselni, én nem, mama, és akkor sem leszek
jó fiú, sírtam tele a kispárnám, én azért is, én, én, nem. Talán ez volt az a szó,
amit legtöbbször használtam, mint kisgyermek tudatlanul, csak az ösztön, meg
a felfortyanó indulat mondatta velem, aztán már tudatosan, de még szellemileg,
erkölcsileg nem kristálytisztán látva a tagadás értelmét, tettem, gondoltam,
sejtjeimmel táplálva az akaratot, talán ez a legnagyobb örökség, amit tőlük kaptam, a tagadás utáni nincset, a teremtő várakozást, a zuhanás-rebbenés hanyattdöntött időszobrait. Felelőtlen pici-fiúkor. Anyám megint egyedül. Fater Olaszországban. Nemrég kaptunk tőle képeslapot Messinából. Jól van, még tart a
szerződése és szép kilátásai vannak a jövőre nézve, mindezek a hírek fellelkesítették anyámat, szeme valami különös fényben csillogott, meglátod kisfiam,
nemsokára elutazunk apád után, Olaszországba, csak adják meg ezek az engedélyt, az útlevelet, neked Misikém! Persze, hogy nem kaptuk meg a kiutazási
engedélyt, miért is kaptuk volna meg 1950-ben. Innen, az évek távolából ez teljesen érthető, világos. Űgy emlékszem, hogy vagy két év volt ez a várakozásidőszak, mindennap a postást lesve, csillogtatva anyámban a reményt, tette elviselhetővé az egymásbatolódott perceket-napokat, valami furcsa évszakként
gyűrűdzik fel az emlékezetben minden nap, kimerevült pillanat, részlet, részlet
a részletben. Keresztanyámék Pesten laktak, a Dessewffy utcában. Már elfelejtettem, hogy hány szám, még azt is elfelejtettem, hogy hívták őket, de világosan
emlékszem, hogy a lépcsőház félhomályos oldalfala úgy karmagasságig ronda
borsózöldhöz hasonló színnel volt lefestve. Valószínűleg nem volt más színű
festék, vagy már akkor, azokban az években, valamelyik mázolómester, a lélektani hadviselés iparos-kontárja úgy döntött, hogy a cuppantott malterfelületre kent olajfesték, meg a lépcsőház aggasztó szürkesége-kopottsága, a folyosón a nappalt is villanyégőkkel kísértő vallató bizonytalanság, mint a mágnes
ellenkező pólusa taszít. Otthon-ridegből minél hamarabb ki az utcára, műhelyekbe, gyárakba, a transzparensek, girlandos-újjé-faliújságok lelket, agyat
uraló, ellentmondást, másfelé-kapálódzást nehezen tűrő valóságjelenébe. Sehol
sem érzed jól magad, inkább a tarka személytelenség, a dicshimnuszok magasztos maszlagét jól csócsáló, lenyelő, öklendezni sem képes, egyéniségét már rég
elvesztő, jól irányítható, nem megfélemlített, de meggyőzött ember, az így kimegformált osztály, az öntudatra ébredt tömeg, egykenyéren, vagy hogy kellene
mondani, egységben az erő, hát, gyorsan el, ki az utcára, ebből az udvarranéző,
szoba-konyha odúból, ki és fel-fel, egészen a megfestett égig. — Így emlékezem
most, 1988 tavaszán erre a házra, de hol vannak már azok az évek, s hol van
már keresztanyám, keresztapám és hol van már az a várakozás, az a lendületremény — csupán a lépcsőház, az olajfesték, az olajzöld, felesborsószínűre kopott cuppantott falfelület, emlékeztet kisfiú-korom időbefúlt, merevedett, bármikor előhívható filmkockája. Számomra nagyon unalmasak voltak azok az
esti órákig tartó, díszpárnákkal kitömött, beszélgetésfoszlányokkal férceit délutánok. Az udvari, elsőemeleti lakásban, mintha nem is akarna, mankózva bicegett be a fény, egyetlenegy óráig, vetült a virágkacsokat, pillangószárnyakat
utánzó, megnevezhetetlen ábrákat koszoslilába maszatoló tapétára, hogy megakadjon a kérődző tekintet a falon lógó, bőgő szarvasbikát ábrázoló festményen.
Aztán mindenütt csipke, horgolt, vert, valódi? brüsszeli csipke, ahogy Tánti
mondta, és porcelán, fajansz, festett-gipszfigurák, szobrok egymásba zsúfolt
biedermeier-lihegésű, kényeskedő, affektáló időtlen délutánja. A kisfiú csak ült
az ablak előtt, egy kopott, a használattól kifényesedett sámfával játszott, vona33

tozott valahol, valahová el, kifelé innen a szobából, hol még a saját anyja is
idegenné változott. Félfigyelemmel fülelt a felnőttek szavaira, de nem értette,
nem is tudta követni a két asszony beszédét, a hol magyarul, hol németül és
olaszul hömpölygő, egylélegzetre, a levegővétel irányította szóáradatot. Vigyázz,
ne értse meg a gyerek! Mint visszatérő motívum, vagy inkább kötőszóként használt tőmondat a magánmonológokban. A gyerek nem értette, tudta, a múltról,
a jövőről folyik a társalgás, amelyben csak egy mellékfiguraként, mint a jelen,
létezik ő is, de mindkét asszony csak önmagát mondja, panaszolja, egymástól
immár teljesen függetlenül, csak mint kikívánkozó lehetőség, a tautológia reményfreskóiban. Világosan emlékszem anyám ilyen beszélgetések utáni kiürült
arcára, a mozdulatra, ahogy visszanézett a kapualj-sötétre, a keze szorítására,
ahogy felemelt, szinte kapaszkodott belém és ettől erőt nyert, meggyorsítva lépteinket a Nagykörút felé az elhagyatott utcán. Éreztem a kiszolgáltatottságot, a
tanácstalanságot, hisz nincs senki, akinek köze lehetne hozzánk, a Fater messze
idegenben, idegennek tudva, érezve. Az otthontalanság pillanatai így rögződtek
belém, képzeletemben körülkerítették a csepeli házat, belakták szobámat,
anyámmal összebújva elalvás előtt és az álomban szorítottunk ki magunknak
embriónyi szívmeleg helyet a világból. Sötét, csillagtalan éjjel, belülről kifelé
gomolyog a félelem, egy apró gyerekember igyekszik a kocsiút közepén, két
villanyoszlop között, a villanykörték fénysugarából kiérve nekiiramodik, teljes
erőből f u t a következő fényudvarba, szorítva magához a selyempapírba burkolt
zizegő csomagot, bal karjával derékszögalakban a testével párhuzamosan fogja,
mintha rá lenne akasztva a becsomagolt, félbehajtott ruha, jaj fiacskám, csak ne
gyűrd nagyon össze, hisz tudod, hogy milyen sokat dolgoztam rajta. Futottam,
siettem, levegőt alig kapva a félúton már túl, de az út rosszabbik része előtt. Itt
véget értek az utcák, egy hatalmas elhagyott telken kellett átvágni, derékig érő
gaz, érdes tapintású, húsos disznóparéj ért az arcomhoz, számhoz és összekeveredett a félelem ízeivel. A telek végében már himbálódzott, egyre erősebben látszódott a keresztuca lámpája, melyet két oszlop között kifeszített drótra az úttest közepe fölé függesztettek. Ezen az utcán haladva végig, az utolsó ház volt
az, ahová kellett vinni a ruhát. Becsengettem, kijött egy néni, odaadtam neki a
csomagot, aztán futás hazafelé. Vissza az időben, valami testtelen, kierőszakolt
félelem, hogy menni kell és nehogy meglássanak, szinte úgy lopózni, hogy minden egyes időpillanat, történést hordozó időmetszet, kimerevül, tükörként mutatja az akkori arcot, tájat, szinte atomjaira szétbomlott cselekvést. A ruhát,
melyet anyám készített, el kellett juttatni a kuncsafthoz, hisz a pénzt, az alamizsna-jellegű bért vagy inkább adományt már rég elköltöttük, és az én dolgom
volt, hogy lebonyolítsam a szállítást, csak ne lássa meg senki, mert anyámnak
nem volt iparengedélye, feketén, úgy ahogy titokban végezte a munkát, hogy
legyen mit ennünk és ne büntessék meg. Valaha a század elején varrodája volt
Csepelen vagy Erzsébeten, értette a mesterség minden csínját-bínját, de ennek
gyakorlata az ötvenes évek elején nem volt felhőtlen. Mindig félt, és ez a félelem, ami szinte anyagszerűsödött körötte, vált ketreccé és mankóvá egyszerre,
ketrec, úgy, hogy mást nem tudsz csinálni, mást nem is lehet tenned és ez a
muszáj a puszta létért, a megmaradásért alakult ki és ebben az elvonatkoztatott muszájban már meg lehet kapaszkodni, mindennapok izzadságszagú hordaléka, amire rá lehet támaszkodni és hinni, hinni módfelett, innen akár repülni,
varjúmód vonulni egy elképzelt reggel—délután szívdobbantató ú t j á n odavissza minden nap akár ezerszer. Ilyesmi tükörben látom oldalazni magam,
ahogy körbejár a tekintet, s mintha nyomozókutya lenne, szagot kap, iramodik,
önmaga után acsarkodva. Az öreg svábasszonyok, akikkel anyám körbeült sok
34

téli estét, valami fekete autóról magyaráztak, de soha nem értettem, nem tudtam, hogy lényegében miről volt szó, mert svábul beszéltek, én azóta is úgy nevezem — cváncigoltak, és nem maradt más, csak karlejtésükből, hanghordozásukból, abból, hogy miként gyorsították, egymást lepisszegve, halkították a beszédük, éreztem, hogy itt valami nagyon fontos dologról van szó, amely már
túlnő a dróton függő 100 wattos villanykörte által megvilágított nagyméretű
konyhán, barázdált öregasszony-arcokon, az arcok mögötti, a ráncok által elszemélytelenített, folyamatosságában egymástól mindig ú j erőre kapó közös rettegéstől, külön-külön más arcra-sorsra lebontva, annyi titokzatos fekete autó.
Mindenkire jutott részvét-pillantás, egy búcsúzást jelző kézmozdulat, próbálom
rekonstruálni, felnőttként újragondolni azokat az estéket, azoknak az estéknek
a lényegét, és ugyanolyan idegennek érzem magam, bár a félelem lényegét értem, de képzelni, érezni nem tudom, csak a ráncos arcok, krátermély befelé
csobbanó tekintetek összsugarát tudom újrateremteni, átpásztáz időn, elvonult
gyerekkori tájon, itt, kerít magának a hegyoldalban porondot, mutatványos sátrat, hol ezernyi fekete autó gördül, el és ki a képzelet-, a spirális idő morcona
sztrádáján jövőbe-múltba. A megfoghatatlan félelem, testtelen emlék-szorongás,
múltjából vajon mennyi igazságot tud felhalmozni negyvennéhány év alatt?
Mennyi valóságtartalmat tud megmozdítani, igazítani, szerkeszteni, az aranymetszés szabályai szerint a mai rigófüttyös vasárnap délután nyugalomzöldjébe?
Óvakodni kell a kérdésektől, mert aki sokat kérdez, óhatatlanul is kiadja magát — mondotta egyszer Pista bácsi, a kiugrott papból lett asztalos, kinek faforgácsillatú, enyvszagú kis műhelyében szerettem üldögélni, hallgatni, a fűrészporral megtömött kályha furcsahangú duruzsolása, pukkanásai mellett az
öreg számomra érthetetlen mondásait, monológjait. Mindig elkezdett valami
meseszerű történetet, majd néhány mondat után legyintve abbahagyta, á, úgy
sem érted. És ettől lett a megfoghatatlanságában is érdekfeszítő valami általános
történet eleje vagy vége. Pista bácsi legkedvesebb szavai, a vigyázni kell, az
óvakodjál, az így rendeltetett punktum, őrizték meg vagy inkább gyújtották
meg már kiskoromban a tüzet, a kétkedés parázsmagányát, az ellentmondást
nem tűrő dolgokkal való szembenállást, valami önmagát tisztító, égető folytonos
lázadást. Pedig szelíd ember volt az öreg, nem is beszélt sokat, csupán ennyi az
emlékem róla, de néhány mondata mint sirregő magnetofonfelvétel, visszajátszható, felhasználható általános emberi szabály. Furcsa, hogy semmi bizonyosat
nem tudok felidézni róla, hogy kiugrott pap, az anyám mondta, beszélték faluszerte, de a miértet homály fedte, még a háború előtt költözött Csepelre, valahonnan a Dunántúlról. Ablakokat csinált, ajtókeretet, de megjavította a leszakadt szekrény aj tót, jött azonnal. Műhelyébe nem nagyon engedett be több
gyereket, azt mondta, hogy ahol sokan vannak, ott elbitangol a szó, és meglásd
fiam, egy-kettőre megfogyatkozunk és fájó hiány áruláspírja önti el arcunkat.
Hát, ilyesmiket mondott Pista bácsi, az asztalos, a kiugrott pap. Lehet, hogy nem
is volt pap az öreg, csak úgy ráragadt a jelző, mint bogáncs a kódorgó kutyára.
Túlon-túl evilági, hittől elrugaszkodott ember volt, inkább hasonlított egy
örökké morgó manóra, megtöppedt ráncos kérdőjelre, önmaga létével, a köznapi tevés, látszólagosan lényegtelen dolgok már-már himnikus magaslatokra
emelésével bizonyította, alakította ki bennem a teremtő létezés mintáját gyaluforgácsillatú délutánokon, hirtelen sötétbe mártózó koraesteken. Apró mozaikkockákból . építkező múlt—jelen, a felöltöztetett vágyak dideregnek kockaköveken, konyhában, a szabóműhelyben, ó hogy rohannék most ki a határba, azon
is túl, a tilalmas vízhez, a Dunára, most istenuccse elszaladnék, el én! Anyám
zizeg körbe kivágott papírmintákkal, egymás után aggatja rám, színesfejű gom35

bostűkkel erősíti egymáshoz a papírt, ne mozogj már annyit, nem tudsz egy
percig nyugodtan maradni, csak ezt még, Misikém, csak még egy kicsit! így
jó lesz, innen be kell venni egy kicsit, mondja, de nem nekem, inkább csak
maga elé a szavakat, fejét kicsit oldalrahajtva, valami életre kelt tárgyként
szemlélve a papírbaöltöztetett gyereket, aki izeg-mozog, felváltva az egyik lábáról a másikra helyezve a test súlypontját. Ö, mióta próbálom magamraölteni,
bábuként hidegen rángatva szerepet, arcot, önhibájába fúlt időt! A próbababa
útra kél és egyre gyorsabban, egyre nagyobb teret kerít le a gomolygó képzelet
és az álom meghatározhatatlan tartományából. Építkezik a lélek, múltba sivárul, úgy homályosodik az a két tükör, melyek között, mint egyfelvonásos drámák, peregnek le a történetek, itt már csak maga a mozgás fontos, amikor az
egyforma színtéren változást mímelve helyet kér egy-egy újabb arc, egy látszólag más elbeszélés, újat nem mondva fontoskodik tovább. Most már mozdulatlanul áll a kisfiú, beletörődött szerepébe, még nem tudja megmagyarázni, csak
érzi, hogy mozdulatlanságában is zöld, füvekkel sarjadó birodalmakat hódít meg
magának, fecskecikkanással férceli össze a hajnalt és az alkonyt gyermeket,
meglett férfit egyazon percben-pillanatban. Mintha szárnyakat tűztek volna rám
— reménykedik az elképzelt gyermek és megpróbál felemelkedni széllel, légáramlattal sodródni, egy koncentrikus ponttól, több évtized távolában, föl és
vissza újfent, ragadozó madárként figyelni lepergett saját életem, megszemélyesíteni hitet, alkotás-pillanatot, felfedve a gyökerek hajszálgubancában a kiszipolyozott földet termő-ágáló megtörtént életet. Furcsa éjszaka, így magamramaradtam az írógép előtt, fényévnyi távolságban a papír, az írás, mostani magam. Jönnek, vonulnak, egymást lökdösve a tények, félre az útból, mi itt vagyunk megint, és életed gyeptégláit egymás mellé rakják a frissen lakkozott parkettán. Porbafingó vagy még Miskám! — jelentette ki Sólyom-Fater, arrébb lökött és szentségeit rettenetesen. A történet fonala csévélődik. Volt az öregnek
egy magaeszkábálta négykerekű kiskocsija, amely elé befogta azt a nevezetes
kecskét. Szénaszállításra tervezte, csinálta, Csepel másik végéből is gyűjtöttük
a lekaszált, megszárított füvet. Egyszer úgy adódott, hogy igencsak megraktuk a
kis-szekeret, jó tömött, szinte pázsitszerű füvet kaszálva, hirtelen sorscsapás
szerint jött az ötlet: — no kölyök, innen pedig fűtéglákat vágunk, betelepítjük
ezzel a zölddel azt az agyagos árokpartot otthon, legalább a kapu előtt. No, szaladj haza ásóért, lapátért, addig én végzek ezzel a kis réttel — mondta SólyomFater, választ sem várva, suhintott a kaszával, fordított hátat nekem. Aztán kivágtuk a gyeptéglákat, fölpakoltuk a kiskocsira és elindultunk hazafelé. Az öreg
elől húzta a kecskével együtt, én pedig toltam, így nyekeregtünk egy jó darabig,
míg egy nagy reccsenéssel kifordult a kiskocsi egyik hátsó kereke. Próbáltam
megtartani az oldalrabillenő terhet, de nem bírtam, félreugrottam és felborult,
inkább mint egy végét járó hősszerelmes az operafinálé előtt, bukott oldalra a
kiskocsi. Ekkor lépett akcióba az öreg. Hangosan jelzőket kerített a szituációhoz, szidta a kecskét, engem, az egész világot. A kitört kereket zászlóként, a vasvilla fanyelébe akasztottuk, mint bajvívók, akik fejet vettek párviadalon az ellenségtől, gondolom mostani eszemmel —, enyhén emelve szinte a kilibbent
egyensúlyt, a balanszot tartva indult meg a furcsa menet. Elöl én, mellettem a
kecske és oldalvást Sólyom-Fater tartotta, tolta a terhet. Álomszelíden teltek a
percek, fogytak lábunk alatt a méterek, alkonyatra hazaértünk. Még most is
fülemben hallik a kerekek nyöszörgése, az öreg zihálása, a nyersízű szénaillat, a
kecskének édesen terjengő lehellete, a hazatérés folyamatos pillanata, groteszk
36

révbeért győzelem. Így gördül, biceg tovább az élettel kitöltött lét, valami
aranykori, édent idéző motívum: egy öregember, nógatásra váró gyermek, aki
még most is tágra nyitott szemmel mered vissza a domboldalon felfelé kaptató
mozgó képre.
(Ez az írás egy önéletrajzi regény fejezete, mely az MTA—Soros
támogatásával készül.)

Alapítvány

TÖNKÖL JÓZSEF

Itt szállnak Brueghel szalonkái
Jajgatnak, elföldelt arcunkat lesik,
az éjszaka harmadik
negyedében
itt szállnak Brueghel
szalonkái:
nagy, sárga sneff ék,
bagolyfejűek.
Jönnek, krojtölnak,
elmennék.
Női a fű, s benne a csattogás megnő,
mint az isten fölénkhajló
madarainak
bögye,
mint gyermekkorunk
szétrobbant árkai
a mélybe zuhanó
szántóföldeken.
Fekszünk kuporogva, figyelve,
némán.
A hegyet járt asszonyok, a finom
bőrűek
tegnap még a folyóparton
állták,
egyszál ruhában vert a szívük,
hasadt a szénselyemben,
mint egy kő,
szétporlott
félmúltban-félhomályban,
és Lucia csákugyan fényességes
volt,
Magdolna mézes virág, Anna késsel
szúrt seb,
áfonyás erdők kútjánál a szép Rákhel
örökkévaló.
Itt húznák el a szalonkák,
szállnak
az éjszaka harmadik
negyedében
a falu fölött,
rózsának birodálmas kertet
mutatnák,
kövek köziben vágatott ablakokat is.
37

Husz János imája
Esőt, Uram, esőt, bokrosodó búzát a
mezeinkre!
Heverő időket, Uram, minden barázdába jó időt!
Ne sírjanak a göndör
kisbárányok,
poklokat járva meg ne bántsuk
egymást,
Eleven istenem, földnek ura, vizeknek
királya,
ma mindennél hidegebb a mély hó,
védelmezzél,
hogy ne ártson!
Ember vagyok, dögleletes és gyenge, rút
nyakú,
férgeknek
eledele, gyáva már az ördögök
ellen.
Csukott ablakokon zörgetek, mint a
testvéreim.
Es mindennapi tiszta szívünket add meg
nekünk,
adj kenyeret, vizet,
bátorságot,
ha vétkeztem,
verettess,
üttess, ha már bűnökkel mocskoltam be magamat,
üttess mennybéli
atya, a fiadra ügyet se vess,
csendesítsd
csak a fájó zokogást,
nagyirgalmú,
hiszen az igazat kerestem,
hiszen azt
őriztem!
Az igazat halálig
szeretem,
ahogy a bódító liliom illatát,
ahogy a talpig szomorú verseket, örökké,
Ámen.

KONCZEK JÓZSEF

Eperfa
Ásításba ájuló

szobák,

béke veletek!
Az ember kategóriákon

kristálycukorként
szikrázó
kockacukor tiszta szobák,

szobák,

kívülre álmodja magát,
ébreszti magát,
fogyasztja, amit asztalára tett
a gondos
ügyelet.
Az ember kategóriákon kívülre álmodja magát,
Képzeletnyi
csend.
S mind
megadóbban
forog hozzám egy eperfa,
akit csak a némaságommal hívok, jöjjön,
hozza el azt, hogy néz engem,
hogy fölissza összenőtt szájú
sóvárgásom,
hogy ágai védelmében meghálom
halálom,
így állít engem talpra,
erősíti őt-tudásomat
magában,

38

míg a szépség, minden önérzetes vétség
átnő éltető igazába,
valódi fa,
aki a lombjaiba néz, a szemébe néz,
akit magamba
ittam,
aki itt van,
hiába ragyog a mész, a mész, a mész ...
Te isteni Milyen létezés alatti mélyből kavarog fel bennem

az egész!

Irgalom
Galambok a csacska
tenyerek.
Anyakézből
morzsádonként
eszeget a képzelet,
s a falra megidézett árnyéksast békésen szakítja
ketté,
jövőmet megdobogó mellére szorítja védőn.
Beszél egy édesanya,
hogy szárnyuk alá hajtják fejüket a rakéták, a sorompók,
a felmeredő
ujjak.
Eltanulják a madaraktól.
Derekukat
nyújtóztatni
betonbunkereikből
az öklök is előbújnak,
és a kinyújtózott
öklök
öt nagy kitinszemmel
nézik a haragvó
anyagot, csendet intenek az izgalomnak,
magukból teremtenek széles csarnokot az irgalomnak,
hogy amíg az idő felnő,
maradjon a ház előtt, régi helyén a fű,
rejtsen orgonabokrot az utcazug,
kopogtatásra táruljon ki az ajtó,
találjon el a hűséghez a hűség,
nap süssön rája,
vagy takarja el
égi robajait szétgurító
felhő,
és az ég derűs lesz, mint a forrás,
és szeretek elmenni a füvekhez, a fákhoz, hallgatom, pacsirta szól,
és úgy érzem, nem boldog más,
csak az, aki tűnődve fekszik
hanyatt,
és néz, néz a mélyülő égbe ujjongó napraforgófák
alól.

42

BALI BRIGITTA

Esthajnalremény
Legyen halott a költő idejében
Ne késlekedjen a vershez
vigaszért
esdve Legyen halott hogy élő
maradjon mindenestől
öngyilkos
látomásait vesse mélybe magát
rájuk fölöslegül vagy csak kezdjen
beszélni arról ami van és
úgy-ahogy Sután
kezdetlegesen

el

Párizsban egy szőke
fuvölásfiú
tavaly a metrón — drótszáras
szemüveg
háborús bakancs derekán bőrtarisznya skótszoknyája térdig ér —
Bachot játszott Kint sütött a n a p
amint pillangóúszással fut a víz
alattunk. A fiú kék szemét
láttuk ócska zakóját — a hosszú

Láttuk
1

sál a hallgatóság
bársonyalagút
csöndjébe hullt — aztán a Concorde-nál
szállt Madárszárny-karcsapása
légörvényeket kavart az állomás
előterében Arany délután jött
Szökőkútjai este szűk trikóba
sápadt mímusók Lakk esőtől
ragyogott a kövezet
sötéten
Ez volna tehát az egyszerű beszéd?
Ezért kellene életben
maradnom?
Óraszámlap
szemgolyó-fehér
méri időm Méri mint a búzát
a tagolatlan széllökéseket
Elrettentő pontosság az úr miközben
élni kezdve halni
készülünk
Eseménynapló segíthet-e ha
jövőnk a múlt fénymásolata
Lázadj
mondom a kötöttségek ellen Lázíts
hallom Visszhangzó falak Cirkuszponyva-tág az ég itt Meddőhányó
41

ki-

palánkok mögött Ismerős sivárság
mutatkozik a tájnak
elgyötörten
alvadt fűcsomók tapadnak közterek köré Izzó tűzön lobban
a láng szabadság tesz még szabadabbá
Félelmünket félelem szüli Sulla
Rozália
gombocskavirág
sírós-részegen te mért ücsörögsz
idegen lépcsőházban éjjel ahol
neonkék hóié-patakokkal
márvány
lélegzetük erezve kutyák
alszanak Három nyugtalan
szempár
lesz vak-szelíd három árnyék
nő közénk bazalt messzeségből
alakot vált a szél Csukonyi
Erzsébet a „guberáló Erzsi"

Barrikád
Álom-

vajon merre jár most
Ácskapocs-pupos
teste nem illeszkedik
koporsóba
forradalmak
bitófáira
hasonlít leginkább Büdös göncök
— beszáradt széklettől kemény
utána Üres játszótéri padok
váza hebegő kapualjak
Halotti maszkja
emlékezetem

— ez marad

Ébredjen fel a költő De él-e még
S meddig él Háromszánhatvanöt
napot
kibír-e még etetve
kutyát
madarat Kívánkozik-e
élni
Versbeszéd nem fogja le hóhér kezét
Piszkozat-halmok
mindenütt A tiszta
értelem a szóba visszahull
ahogy a tóba nyárvégi
halam
egy sütésre váró ponty
Zamárdiban
Horgászajándék volt Vigyázva
mentem
hogy ne lássa senki hová s mit
viszek Féltem a leleplezéstől
Vitorlaként csattogták a viharos
szélben a hulladékgyűjtő
nylonok
Romlotthúspiros
kövek áztak
a víz alatt Ezüstpartnak
hívják
41

ezt a részt Pecázók ültek néma sort
Figyelmes arcukon megfeszült a bőr
mikor halk csobbanással vödröm
könnyű lett Sirályhang:
gyereksikoly
Alvóvárosok forró méhe körülölel minket Még ezután fogunk megszületni csatákos dalnokok
szűnnapi délben Fagyláltárus hajt
lassan egy triciklit Odább a szeméttelepen kimustrált babakocsi áll
Kerítéseken PUNK felirat
vérvörössel mintha
ezerhétszáznyolcvankilencet
írt volna vagy éppen
ezernyolcszáznegyvennyolcat
a piktor
Sertéshizlaldák
fölött sólyomív „Dzsoni gecsuga" A veterán
Bakony frontkatona fái zengik Ats
mama kedvence dalát Penziója volt
a háború alatt „Milyen szép
finom lélek lesz belőlem látod"
Répási József halála előtt így
szólt Marikának Kis
párttagkönyveket
oszt az ősz Szerte rőt levélkék
A hétkerület
ősköltészete:
udvari vécék körfolyosók
piacterek iromba poézise Bádogágbogas csillag — Marika én
vagyok —
Üvegbordában szőtte dér
e reggelt
Itt élt nagyanyám itt anyám
Huszonhat éve itt nyitotta
szódásüzletét apám
Halott veréb
az éjszaka Eltemetem Már nem
csipog többé Varródobozba
teszem
mint Putyit a papagájomat aki
egy Erzsébet királyné úti
bérház óvóhely-hűvös
udvarán
fekszik a földben a poroló alatt
Az éjszakát temetem Az új napok
láthatási jogát éltetem
Elevenszülő hajnalok
Várlak

BAKUCZ JÓZSEF

Philip Lamantia has taken over J. J. B.
Nem tartozom a haszonélvezők kasztjába
és ki nem állhatom, ami művészi —
I.
philip lamantia has taken over dzséi-dzséi-bíí
és most csak rózsaruhámban táncol és tánip a meteresz
valamint az esti légmozgás illata csaták emlékét hozza
breton barna szemét mindig röhögni kész nagy ló-száját
az Antillákon felejtettem az Atillámat egy korom
fekete nő hasán ZAPATA avagy Ton-Ton Mahout
rózsaszín székfűk rojtos szélét figyeltem a vizén amikor
achille szemében felhúzott kakassal csillogott a revolver
ezt így itt most nem lehet mondtam lásd be a virágok nem
szeretnének most ebben a fényben itt egy főbelőtt halottat
ringatni elég véres már úgyis (bloody) ez az egész
kíváncsi
vagyok a véleményedre mit szólnál ha én úsznék ott mire Stan
Getz
előhúzta a legkisebb szaxofonját és játszani kezdett. No meg a
halpiac
végtelen rákhálók indigó csónakok indigó tenger
ellopták éjjel a fejemet pedig olyan szép disznóé volt
dehát a szeretkezések jármában ki ér rá odafigyelni
amíg aztán jön a hurrikán és leoltja a lámpákat.
Volt is demedzs bőségesen el is felejtettem
rágyújtani
Legba ruháján kigyulladták a gombok és valahol
egy tűzhányó
is morgolódni kezdett. Ezalatt Rafaela csak állt a kapu alatt
Rue Saint Denis tizennégy a félárnyékban — chiaroscuro — ezt
festhette volna meg valami jámbor vallásos festész akinek a lelke
tele van odaadással a női szépség és a kurvás fekete csipkék iránt,
amíg a délutáni fekete esőben isszák a kocsisok a feketekávét
a ki- és besétáló fekete és fehér nők sakktáblája
színterén
de hogy milyen szép volt soha sem fogom elfelejteni a hajnal
a villa lapos tetején állva a Vámos utcájában ahol két házzal
Braque mellett lakom és amíg pergettem az orsót
nagy Kálmán-körték égtek a folyosón dehogy Tungsram ez valami
csodálatos volt ahogy a babkávé szemei tüzelni kezdtek
— ekkor nem ettem már vagy egy hete és az üveg amiben állták
egészen kísértetiesen hasonlított egy kacsaiában forgó kastély
ra —
amiben májszínű szolgák barna ékköveket hoznák vánkoson
ehhez csak az a bálna volt hasonló akit
judittál pillantottunk meg ahogy előhömbölödött a ködben
43

még nem tudtam hogy vége a Paradicsomnak és hogy menni kell
még tréfálkoztam az ychtiológussál habár
emlős-szákember
volt az istenadta
és judit kicsit zöld volt a tengeribetegségtől
mert nem evett
soha reggelit
egészen leszoktam róla én is no és aztán mi mindenről szoktam még
le;
amikor elment, esett és álig lehetett kimenni a röptéire
egyébként
sem voltunk szerencsések eddig a repülőterekkel
a ferihegyen
például
eltávozásom órájában majdnem összeveszett
velem
pedig olyan mint egy vajsárga és vérszínszélű
tulipán
és mindenek felett és semmihez sem foghatóan kedves
nekem
csak ne projektálná állandóan azt hogy mit kell tennem hogy a
mennyekbe bejussák pedig úgyis be
jutok csak nem gondolja hogy még ott is nélküle akarok élni?
Egészen fekete lett a hajam a bodorodó éjszakától és nagyon bánt
hogy nincs legalább egy-két fenyőcsízem valami
kálitkában
ma láttam egy tengerimalacot egy lány tartotta a mellén
amíg a ketrecét sikálta fehér volt és piros volt a szeme és egé
szen szelíd volt nem akart az onnan menni sehova sem
érthető is én se mennék ha egy lány tartana a mellén
II.
a hatalommal teli Szahara vizére írva van
ahol az Atlasz emlőire szopni járnak a madarak
és éjjel zöld boszorkányok sütnek kenyeret a felhőkön:
KI ITTT
CSERÉLSZ
HAGYJ
FEL
MINDEN
SZERENNYEL
míg lent az öbölben Kir enajkán
a lánctalpakon
ültünk te egy nem is olyan vastag Dannemann Figaro
Suprêmemel a fogaid között
éppen a háború maradékai közt ugrabugráló
Nanuskát jöttünk megfényképezni
a
REALITEScímű
folyóirat számára — képes folyóirat, merített papíron —
de én
az emberi történet az egész Ersatz helyett
a kagylókét és a csigákét (lásd: lassúság, csigalépcső,
csigatészta)
— orbis
pictus
— geologizáltam
nagyon nyugodtan nagyon nyugodt voltam a
kéthetes oroszlánvadászat után — Safari Club International
Package
Tours Eastern Chapter, Boston — a Kalaháriban
s mintha a bőröd alá látnék:
a bőröd mágikus Szaharája alatt az elaludt
Tasszili-korszákot
az Ódinasztiát
Jézus előtti Jézusokat
libasorban
a Hatodik
Vízözönt
44

kettős és hármas Piramisokat egymás hegyén-hátán három kiszá
radt tengert —
— szólótrombitáját
ekkor elővette Timofej
Dokshitscher
és a Hajdu-verseny
— D-dúr — organizált szerkezetébe
temetkezett
egy posztmodern
Mester
összes ékítményei
aranyával
frontálisan mint egyike a
Ramzeszeknek
de mi mégis egy nomád furulyát
hallottunk
és én méghozzá a téli tökösnénit is láttam az Orsolyák Terén
és a
marchand de quatre saisons-t ahogy kiemeli
kordéjából
a hónaposretek
csokrát
és a trombitás mintegy hat számmal túl bő trikóban
ami bokáig ért
neki
és bokáig csíkos volt mint a Telehold amikor
vonul előtte a sok madár
és bekötött feje miatt tudtam ő most a Költő-Katona
Tireisias emlőivel a zubbonya alatt
111.

egy szekfű egy vajsárga szekfű volt ennek az álmomnak a közép
pontjában amit
• egy fekete nő viselt a nemiszervébe tűzve —
ez akkor volt
amikor
szőrükön lovagoltam a nőket
a szexuális dzsungelek ösvényein ahol
nagy
szaxofonok
nőttek
és az ég gordonkája vibrált a rózsaszínű
távolban
Ázsiában ömölött az eső elő sem jött a sátrából az ember
a tigrisek
elfeküdtek
de te csendesebb emlékek tárából vidáman léptél elő
hátizsákoddal mint egy péküzlet csengettyűs
ajtaján
a dix-huitiémeben
ahol egészen más
szerelmi eső esett
és a képzelet barackok bőrével játszadozott
Áprilisban
tojást sütök az egyszemélyes
konyhán
és áthallatszik a szomszédok
veszekedése:
Salot! Merde! Bigamiste!
satöbbi
ál-ösvényeken
mellékutakon jöttél el idáig
és menedéket kerestél egy időre
és így esett hogy besétáltuk
egy este
a Földet
és az éjszaka bárkáiban hallgató apró reccsenésekre
találós kérdéseket tettünk fel egymásnak
45

te ekkor még tulajdonképpen

egy női láma voltál — ezt
rögtön
kitaláltam
de te
identitásomat

nem tudtad meg soha valódi
mert ezt tiltva van
felfednem
minden esetre: tudtuk minden
pillanatban
a behemótok mélységekben
folyó
vándorlása térképét és hogy
mindig éppen hol tartanák
és az összes kifejeződés receptjeit a
Középkortól kezdve és
némelyiket a Devon-korig
visszamenőleg
Keleten és Nyugaton
és a fűszeres polcaink olyanok voltak mint egy ezotérikus
és csak nagy ritkán gyakoroltattuk
a szerelmet
mint egy fehér arab lovat
amit kímél az ember és a füstölőink
csokoládé-szagában
néha az ölembe ültél és átkaroltad a fejemet
hogy ne lássam ahogy eltűnsz lassan
a lámpák
vaj-fényénél

Könyvtár

IV.
svéd zászló alatt a jelenlegi kígyó bekeríti a gyémántot
és az óra mutatója
hiányzik
a szélnek eresztett rugbycsapat telef onál
távolkeleti
szerelmesének
a nő drukker
és a hirdetési ikrek
úgy nyújtják felénk fejükön
koronával
a forró csokoládét
mint egy démoni ékszert
amíg a kültelek
háborgó
bestiák tartóshullámú sörénye —
— nem veszek részt ebben az
utazásban ahol
kényére-kedvére
ragadja el az embert
ez az avantgardista póz
a monokli és a
ki tudja milyen női gallérok viselése
nem is beszélve a különböző
motoros
cipőkről de
a sárga elefántok
meghajolnak
emléked előtt az összetört síktükörben
és a
foszforszagú reggel úgy érkezik mint egy kifacsart
vízivonat
mozdonyvezetőjével
a depresszió
eme dunnahuzatba öltözött
bajnokával
46

amíg Keleten imára szólít egy kolostor
a Café

teraszán

gongja

croissantba

harapok

éjfél van
szállingózni kezdenek a sugárutakon a lányok mint a holdfény
— akiknek a stricijét: a Napot nem látni —
mi mindennek van az ember kitéve!
hatalmas csirkék
hordozzák táblákon a politikai
szólamokat
ekkor befordultunk egy sikátorba
ahol a rosszulvilágított
macskaköveken
aludt a jövő
ennek fejében eladták Amerikába a legújabb
verseimet
konzervben
mint a tonhalat és elképzelem mi
lesz amikor
kinyitják
de a jövő csak

alszik
mint a hajléktalanok és te
meg én : elmegyünk mellette és
csak valami pénzérméket
pöccintünk
a kalapjába

I'D LIKE TO
,Én Tóth Gábor szeretnék lenni"

47

JÁNOSY ISTVÁN

Viszontagságos életem az ötvenes években
KABDEBÓ LÓRÁNT INTERJÚJA ALAPJÁN
— Az Elvesztett otthonok sorozatban, a rádióban is, és átdolgozva a Jelenkorban is Jánosy István elmondta költővé válása történetét, azt, hogy világhírű
építész nagybátyja befektetésként, Szirákon vett földet, és a költő édesanyját
jelölte meg gondnokául. Költői sikerek, szerelem, házasság — erről szólt a korábbi elbeszélés. Megszerettük ezt a formát, életrajzát immár a Petőfi Irodalmi
Múzeumban nekem mondotta tovább, egy esetleges folyóiratközlés alapjául. Az
1986. június 16-i beszélgetés alapján készítettük mostani szövegünket: a siker
évei után a megpróbáltatás
pokoljárásáról.
— Apró padlásszobánk úgy csüng a semmiben,
mint bála gőzdarun.
A szomszéd kisbaba sírása elpihen,
ha fenn ezerkarún
kopog az óneső, az ócska celofánt
söpörve (ablakunk).
Ajtónk papírfalán a szél szakítva
ránt...
Beh jó, hogy itt vagyunk!
Emlékszel, kinn a vad, foszlányos ég alatt
bolyongtunk
hontalan.
Arcunkba szél kavart esőt, jeges havat.
A Duna hangtalan
sötété ringatott, fáztunk a parti lépcsőn.
Jéggé fagyott kezünk.
Mindketten hittük: ez a bénaság a végső.
Már nem találkozunk.
Pár izgatott kamasz szaladt el és a kék
párák alá figyelt:
színes olajgyűrűk között egy vaksötét
kis félkör úszik el.
Egy hulla! — Felbukik lágy, omló mozdulatban:
Lemálltak rongyai.
Fogunk még egyszer így, ily fáradt, mozdulatlan
lebegve ringani.
*

Romos cseréptetőn benéz a Hold. Jeges.
Szikrái játszanak.
Behull a hó. Ülünk, csuklyás kísértetek,
a kályhánkon átszalad
egy-egy rőt lobbanás, mint a haló parázs
tündér testedre szór.
Oh gótikus varázs!... Memlingi látomás:
ahogy nyújtózkodol.
48

Titokban egy a gondolatunk: gyerek.
Rá falsan károg a rím: minek?
Kutya ugathat, pénz beszél.
A lyukas plafonon,
papír ablakomon
csak úgy ömlik a szél.
Bagoly kering.
Lobogva ring
levetett ingem ágyam előtt. S álmom mégis gyerek.
De ha lenne, néki mit adnánk?
Vakolattal etetnénk, levegővel itatnánk!
Vagy mint homunkuluszt a testedből kivágva
őrangyalunknak küldenénk a másvilágba!
— Sajnos, megzavarta együttlétünket a valláskülönbség, amit végsőkig nem
akartam. Én ekkor a haladó szabadgondolkodás vizein vitorláztam. Álmomban
sem tudtam elképzelni, hogy értelmes huszadik századi emberek számára a valláskülönbség probléma lehet. Nem voltam istentagadó, de az Istent nem képzeltem emberszabásúnak, ő a mindenség egésze, a minden mindenekben. Jézusban
pedig, akit imádtam, valami ideális kommunistát láttam, aki szelíd eszközökkel
akarja felforgatni a társadalmat, hogy az éhezők, a szegények kerüljenek fölül,
a gazdagok alul, ahogy azt Mária hirdeti a Magnificat himnuszban. A vallásról
Évával eddig sohasem beszéltem, el se tudtam képzelni, hogy probléma lehet.
Polgári házasságot kötünk és kész. Hanem amikor őt először bemutattam
anyámnak, kitört a vihar. Micsoda naiv voltam! Hogy örültem előre ennek a
találkozásnak, hogy anyámnak egy szép, tisztalelkű leányt mutathatok be,, aki
méghozzá felvidéki, mint mi. Előjönnek a varázslatos emlékek. És anyám szokott rámenős tapintatlanságával azon kezdte, hogy én evangélikus vagyok, és
egész lelkészi és tanári egzisztenciám az egyháztól függ, nekünk csak evangélikus gyerekeink lehetnek. Majd a föld alá süllyedtem bosszúságomban. Éva rögtön megírta anyjának, azonnal jött a válasz: nekem kell reverzálist adnom.
Íme: belecsöppentem egy vallásháború közepébe.
— ö milyen vallású volt?
— Katolikus. Dühömben szegény Évának pakoltam ki: ilyen sötét, 17. századi, bornirt baglyok piszkítanak bele a mi szép kapcsolatunkba a 20. században, amikor értelmes, felvilágosult emberek számára ez egyáltalán nem lehet
kérdés. Nincs megoldás, mondta, hagyjuk abba az egészet. De mégse tudtuk.
Mindenesetre anyám gyűlöletes lett Éva szemében és én is nagyon haragudtam
r á tapintatlanságáért, hogy ezt a ronda huzavonát ő indította el. Keserű vigasz
és elégtétel, hogy most, amikor ezt írom, már pontosan az lett valósággá, ahogy
én akkor gondolkoztam.
Egyben azonban tökéletesen egyetértett anyám és Éva: személyem megítélésében. Nem a hangya vagyok, hanem a tücsök, amelynek a jövőről semmi
elképzelése nincs, a passziónak él, s jelent élvezi, a jövőről semmi elképzelése
nincs, teljesen képtelen magáról és jövendő családjáról gondoskodni. Tunya,
léha. Pokoli nehéz helyzetbe kerültem. A Fasori Gimnáziumban már nem alkalmaztak, mert közben már hazajjöttek a hadifogságból a fiatal tanárok. Különben is, a gimnázium megszűnt. Működhetett volna tovább, de a püspök, Dezséry, önként föladta, így fizetésem megszűnt ráadásul. És mennyit kerestem
verseim folyóirat-honoráriumából? Zsebpénznek sem elég. És közben útban a
gyerek. Felmerült a gondolat: vetessük el. Minden okunk megvolt rá. De ezt
49

egyikünk se akarta, lesz, ami lesz, megtartjuk. És milyen jó, hogy így döntöttünk: János Sebestyén nemcsak gyönyörű gyerek lett, hanem mindkettőnknél
eszesebb, tehetségesebb. És áldott jó természetű, jámbor lény. Mennyivel szegényebb lett volna az ország nélküle és mennyivel szegényebbek mi! De a helyzetet azonnal meg kellett oldani, lakás és állás. Évát az unokanővérem révén
ismertem meg, akinek a német szakdolgozatát lediktáltam Hölderlin megőrüléséről, és ami annyira tetszett Thienemannak. Az Ilka utcában laktak, és ő
tudott egy lakást a szomszédságukban. Persze, társbérletet. De azért határtalanul boldogok voltunk és lelkesen fizettük a gáz-villanyt, amit nagyrészt a
társbérlő használt. Kérvényeim nyomán a főváros tanügyi osztálya a volt belvárosi Piarista Gimnázium helyén alakult általános iskolába helyezett el 1948.
szeptember l-jétől. Itt működni egy pedagógiához nem értő újoncnak borzalom volt a Fasor baráti, kedves légköre után. Az igazgató, egy volt tanyasi
tanító mindenütt és mindenhol klerikális összeesküvést gyanított, összeesküvők voltak szerinte a gyerekek, de persze, mi, a tanítók is. Szinte mindennap
értekezett, órákig mondta harcias, gyűlölködő, demagóg szónoklatait. Eközben
engem nevezett ki jegyzőnek, ami annyit jelentett: szóözönét nekem kellett
jegyeznem és utólag legépelnem, éjszaka. És persze, estig benn kellett maradnom. Este azután még késő éjszakáig gépeltem az igazgató szóözönét. Tanítani a Fasor után, bizony kínszenvedés volt.
— Mit tanítottál?
— Akkor még latint, magyart — ezeket a tantárgyakat. A gyerekekben
volt valami sértődöttség, hogy őket többé nem a piaristák tanítják. Azok persze
kemény fegyelmet tartottak, a katedrán ott volt a nádpálca. Én ilyesmikhez nem
értettem. Különben is alkatilag a legalkalmatlanabb voltam pedagógusnak.
Agyam rettenetes lassan forgott, a rendetlenkedőket sohasem tudtam agnoszkálni. Beszélni is nagyon nehezen beszélek, és ha közbeszólnak, nem tudom a
szavamat folytatni, csak hápogok. A gyerekek hamar észrevették szellemi fogyatékosságaimat, provokáltak, és ügyetlenségeimen jól mulattak. Persze, az
igazgató szerint e klerikális szabotázst nekem jelenteni kellett volna. Volt is
eszemben! Ezért persze én is szabotáló és cinkos lettem. Fél év után áthelyeztek
Nagy-Budapest legtávolabbi zugába, Pestszentimrére. Az Ilka utcától villamoson másfél óra oda, de persze hamar rájöttem, hogy a Thököly útról vonaton
is el-lehet jutni oda, úgy egy óra. Legtöbbször a lépcsőn lógtam. A pestszentimrei iskolában egész más volt a légkör. Ott még ismeretlen volt a hisztérikus
gyűlölködés, ami elébb annyira meggyötört. Minden vidékies volt és kedves.
Volt egy kollégám, Komlósinak hívták és cigány volt. Boszorkányosan tudott
hegedülni, hangszerétől egy pillanatra sem vált meg és az óráira is bevitte.
-Azután az ebédszünetben mindig játszott nekem, csodálatosan lekavarta Paganini Mózes-fantáziáját és a Beethoven-koncertet. Ilyenkor a Nirvánában éreztem magamat, feledve életem ezer nyavalyáját. Jelzem, a minisztérium irodalmi
munkásságomra tekintettel órakedvezményben részesített, heti 10 órában kellett volna tanítanom. A helyi oktatási osztályon röhögtek ezen, taníthattam tovább 22 vagy még több órában. Ennyit ért a minisztérium. 1949 februárjában
jelent meg a Válaszban az utolsó versem, a Halottak, élők. Ezek után megszűntem -költőnek lenni. 1949. március 2-án született meg fiunk, János Sebestyén.
És rá két hétre elütött egy autó a Thököly úton, eltörött a bal alsó lábszáram.
A sípcsont törésvégei összecsúsztak. Dániel professzor megpróbálta egyenesbe
visszaugratni. Vagy két órán keresztül gyúrták a csontomat, köszörülték össze
a törésvégeket, hiába. Iszonyú fájdalom, mert a csonthártya idegei a legérzékenyebbek és azokat nem lehet lokálban érzésteleníteni. Nem sikerült. Utána a
50

prófésszor nem győzött gratulálni nekem, hogy nem ordítottam. Életemben először hősnek ismertek el. Ügy volt, hogy leamputálják a lábamat. Már ki is tűzték a műtétet, épp nagypéntekre esett volna. Este megmondták, ne egyek sémin it. Éjszaka nem tudtam a l u d n i . . .
— Akkor írtad Operáció előtt című versedet?
— Pontosan. Ebből idézek is valamit:
Puha bársony macskatalpú éj
A naplemente nem hagyott szegélyt
Valahol elhagytam testem tömegét
Mint fejbeütöttnek veszett el minden irány a fent a lent
Nemlévő szemeim helyén érzem a kínzó végtelent
Az idő rendje is megbolydult
Klóthó orsója visszafelé pereg
Emlékek úsznak mint való
Apám jön föl a sírból
Gyerekszemem issza
Felébredek mint embrió •— kopoltyúim
vér-mohaszakállnak
foszlányai csillangózva kaszálnak
Lábaim ős uszonyok.
Majd az is feloszlik
Egyetlen tinta éjjé bomlik a sejt a semmi
melytől mély álmunk lassan sejti: lenni
Puha tengeren fájdalom nélkül elázva elmerülni
Felpuffadt holttetem párázva felmerülni
Nem látod apám a

Rémkirályt?

Reggel Dániel professzor úgy döntött, mégse amputál, ha lehet, megmenti
a lábamat. Egy szerkentyűre tették rá és átfúrták a bokámat, és arra kötöttek
tíz kiló súlyt, az idővel széthúzza az izmaimat. A kórházban maradtam hét
hétig. Aztán begipszeltek és hazaengedtek. Közben sorra látogattak irodalmi
ismerőseim: Vas István, Basch Lóránt, Rába György és számos alkalommal Sárközi Márta. Nagyon jólesett, hogy ha már alá is merültem az irodalmi süllyesztőben, ők nem feledkeztek meg rólam. Másik nagy vívmány: akiket behoztak,
azoknak nagyon súlyos bajuk volt. Megismerkedhettem minden emberi nyomorúsággal, kallódó emberek elmesélték életüket, egy Dosztojevszkij-világ élőben,
megismerkedtem a haldoklással, az agóniával, bár az csodával határos, hogy két
hónap alatt a kórteremben mindössze két ember halt meg. Gondold meg.
— Te itt másodszor találkozol ilyen közvetlenül kórházi
halálélménnyel,
Sopronban
már...
— Ügy van, a háború alatt. A doni összeomlás után hazakerült fagyottak
agóniája még rettenetesebb volt. De itt az időtartam miatt sokkal több élményben lehetett részem.
— Ez helyileg hol volt?
— A baleseti kórház, a Mező Imre úton. Éva hűségesen látogatott minden
alkalommal, mindig magával hozta a csecsemőt. Az egyik orvos, Manninger,
meg is rótta ezért: minek hordja ilyen fertőzött helyre a babát? — Mert nincs
kire hagyjam otthon — felelte Éva. Két hónap múlva hazakerültem járógipszben, és még két hónapig otthon maradtam. És ez jó volt, mert akkor már elláthattam a babát, Éva állásba mehetett. Újpesten kapott állást a Viola utcai általános iskolában. János tüneményes baba volt, még nem volt egyéves és szoba51

tiszta lett, és sohasem sírt és nagyon szeretett aludni. Ilyenkor nyugodtan zúgathattam a zongorán Mozartot, Beethovent, Schumannt, nem ébredt fel a zajra.
Nagy bajba akkor kerültünk, amikor a betegszabadságom lejárt és újra tanítanom kellett Pestszentimrén. Üjra ott lógtam a vonat lépcsőjén, járógipszben.
Éva pedig ekkor Szigetszentmiklósra járt tanítani. Egymást váltottuk — már
ahogy lehetett, és ha a váltás nem érkezett meg, a baba egyedül volt a lakásban.
Irodalmi szerepem ekkor már teljesen megszűnt. A kórházban még fordíthattam, érdekes, hogy éppen a lábával gyötrődő Philoktétészt — azért lett az olyan
stílszerű. Vas István szerezte ezt a megbízást, majd még Chaucer egyik epizódját, aztán még fordítást sem kaptam, nem is lett volna időm rá.
— Miért?
— Valószínűleg azért, mert osztályellenségként lettem a Laci bácsi birtoka
miatt minősítve, tudod? Amihez tulajdonjogilag semmi közünk nem volt. — Verseim persze nem jelenhettek meg. Ekkor epikával kísérleteztem, még Sopronban
leírtam élményeimet a doni katasztrófából élve hazakerült fagyott katonákról,
akik aztán sokan itthon haltak bele súlyos fagysebeikbe. Most is ilyen epizódokat próbáltam megírni kallódó, halódó, nyomorúságos embersorsokról; Halál
Angyalföldön. Persze, ezek nagyon sötét és tragikus költemények, sokezer fényév távolságra voltak a megjelenhetéstől. Az irodalmi körökkel pedig minden
kapcsolatom megszakadt. De azért voltak szép pillanatok is. Például a babaszolgálat. Hogy ennyire szép az a gyerek és jó, alig van vele gond. És nekem
maga Éva volt szép, szebb, mint amikor megismertem, a szülés után arca még
simább lett, lágyabb vonású, melle kidomborodott. S milyen gyönyörű látvány
volt, amikor szoptatott raffaellói Madonnaként! S amikor vállára kapta kopott,
rövid pelerinjét és rohant az iskolába, és amikor megjött, rögtön a babával beszélgetett. Ezeket a pillanatokat nem lehet soha elfelejteni.
Rendszeresen feljárt két ifjú barátom, most már zeneakadémikusok voltak.
Aurél hegedű-, Zoli zongortanszakon. Magukkal hoztak egy csinos, kissé molett
lányt is, az éneket tanult. Aztán muzsikáltak. Zoli improvizált a zongorán,
Auréllal én a Schumann nagy d-moll szonátáját játszottam, Mozarttól a B-dúr
szonátát és kísértem a Beethoven és Brahms Hegedűversenyt. A lány pedig Mozart-áriákat énekelt, Zoli kísérte. Különösen szerettük az Éj királynője áriáit.
És a nagy zajban a baba békésen aludt. A muzsika — ez volt az egyetlen örömöm ez idő tájt, míg zenéltünk, ha rövid ideig is, föloldódott kínzó szorongásom. Az iskola kifacsarta minden energiámat. Közben átkerültem az Illatos úti
iskolába, ahová Nagy-Budapest legvásottabb kamaszai jártak. Még a kiváló
tanárok is panaszkodtak, hogy nehéz elboldogulni velük, hát akkor mit csinálhatnak az én óráimon, amikor pokolian idegesítő, lassú felfogású vagyok, és a
stiklik tettesét sohasem veszem észre, és ha a szavamba vágnak, a szó szoros
értelmében megkukulok. Aztán iparkodom az állandó zajongást túlordítani, és
ez végsőkig kimerít. Abszolút nem vagyok alkalmas az ilyen korú kamaszok
oktatására, de ezt nem mondhattam meg az igazgatónak, örülhettem, ha egyáltalán állásom volt. Mivel a gyerekőrzést most már egyáltalán nem tudtuk megoldani, átköltözött hozzánk Rozsnyóról az anyósom. Ez persze nagy segítség volt,
mert megoldódott a babőrzés és a háztartás, ugyanakkor nehézségek is támadtak. Rögtön összeveszett a társbérlőkkel, a gáz-, villanyfogyasztás miatt, és ezután folyt a háború a két fél között. Évát meg egyre inkább ellenem hangolta.
Az volt a meggyőződése, hogy lánya rossz házasságba csöppent, hogy én alig
keresek valamit, ügyefogyott vagyok és lusta. Közben Éva keresete is jócskán
megemelkedett. Jóval több lett, mint az enyém. Ugyanis az oktatási minisztérium nemzetiségi osztályára került előadónak és emellett ő írta a szlovák nem52

zetiségi iskolák tankönyveit. Hogy tudhattam volna vele keresetben versenyre
kelni én, az osztályellenség, akit merő rosszakaratból minden évben más-más
iskolába helyeztek át, lehetőleg a lakásomtól a legmesszebbre. Közben az izgalmaktól és a kimerültségtől 49 kilós csontvázzá fogytam. Délben az iskolában
ebédeltem, otthon meg a legkevesebbet ettem, nehogy anyósom még azt is nehezményezze, hogy sokat eszem. Különben sem volt étvágyam. Évát is alig láttam, csak este jött meg, megtisztálkodott és lefeküdt anélkül, hogy hozzám szót
is szólt volna.
Közben mi történt a szüleimmel? A sziráki birtokot anyám borzalmas nehézségek árán valahogy rendbe rázta. Még a beszolgáltatást is állta. Apám a
kötelező 35 év szolgálat után nyugdíjba ment, és leköltözött Szirákra, hogy
anyámnak segítsen. Szerette a fizikai munkát és szenvedélye volt a kaszálás,
öriási területeket learatott. 25 holdat, kérlek.
— Egymagában?
— Egymagában. A Fehérhajó utcában Magda nagynéném tartotta a frontot.
Ugyanis a nálam 24 évvel fiatalabb Eszter húgom már iskolába járt. 1950 után
a sziráki maradék 100 holdat az állami gazdaság bekebelezte, így anyám, apám
is felköltözött Pestre, a két kis szobába zsúfolva a sziráki bútorokat is. A nagy
szekrények, a nagy asztal, a sok fotel éá szék, a zongora, az ágyak — minden
talpalatnyi helyet elfoglalt, alig lehetett mozogni köztük. Magda nagynéném
szlovák és szerb nyelvtudása alapján most már oroszt tanított egyik iskolában.
Most megint más téma. Laci nagybátyámmal, míg anyám a sziráki birtokot
vezette, sűrűn folyt a levelezés. Most már egyre ritkábban. Pedig most kaptuk
tőle a legértékesebb leveleket. 1945-ben Európába költözött, miután felszámolta
sanghaji irodáját és eladta ottani ingatlanait. Felváltva lakott Luganóban és
Rómában. Luganóból gyakran átjárt Asconába barátjához, Kerényi Károlyhoz,
és élénk eszmecsere folyt köztük.
— ö volt a te tanárod.
— Igen, a bölcsészeten. Laci nagybátyám ugyanis nem volt egyoldalú műszaki értelmiségi, gimnazista kora óta érdekelték a humaniórák, főleg a teológia, filozófia és történelem. Most aztán belecsöppent az archeológiába is. Sanghaji közel 20 éves működése során számos templomot tervezett a különböző keresztény vallások számára, és a munkájáért sohasem kért honoráriumot, így
tervezett több katolikus templomot a különböző szerzetesrendek számára. Amikor elbúcsúzott, az egyik rendfőnök, már nem tudom, jezsuita-e vagy ferences,
egy lévelet adott át neki, hogy mutassa be a Vatikánban. Mikor erre sor került,
legnagyobb meglepetésére közölték vele, a pápa fogadja őt külön kihallgatáson,
őszentsége XII. Pius megköszönte tervezői szolgálátát, és szívélyes beszélgetés
során megkérte, hogy mint szakértő, vegyen részt a Szent Péter Bazilika alatt
folyó ásatásokban. Az ásatások szenzációs leletet ígértek, a pápa azt kívánta,
hogy a feltárások minden mozzanatát nemzetközi tekintélyű szakemberek, régészek, építészek ellenőrizzék, Laci bátyám mint szemtanú, mindvégig jelen lehetett a feltárás minden mozzanatában, így annak az urnának a megtalálásánál
is, amely Szent Péter csontjait tartalmazza. Az ásatások fő részének lezajlása
után átköltözött Amerikába, a californiai Berkeleybe. Az ottani egyetemen vetített képes előadással beszámolt az amerikai régészeknek a római ásatások
eredményéről, 1950. február 8-án. Ezt olyan érdeklődés kísérte, hogy az Államok
külügyminisztere Washingtonból Berkeley-be repült, hogy ezt az előadást meghallgathassa. Az ásatások rendkívüli technikai nehézségekkel jártak, ugyanis
mélyen a templom padlózata alatt az alapfalakat meg nem bolygatva kellett
üres tereket kialakítani, és azokat folyton tágítani a feltárandó felület kiszaba53

dítására. Rendkívül bonyolult és nehéz feladat. Ennek statikai megoldásába
kapcsolódott bele Laci bátyám. Hadd másoljak ide néhány mondatot az előadásból.
— ő akkor ezeket levélben nektek megírta?
— Hogyne, ő részletesen beszámolt ezekről.
— Szóval írhatott akkor, vagyis ti kaphattatok
levelet.
— Igen, állandóan leveleztünk. Hát persze ez se számított valami előnynek, mm
Most hadd idézzem. „Egyezően a New York Times riportjával, a bejárat b i z t o - W
sítva volt a két kamrához, ha a kőtörmeléket eltávolították. Pénzdarabokat ta- V
láltak a sírkamra padlóján, amelynek dátuma egyezett azzal az idővel, amikor V
Péter Rómában prédikált és meghalt. Voltak ott későbbi dátumú pénzek is, i
német, németalföldi, magyar, litván és más zarándokoktól eredő. A zarándokok,
akik meglátogatták a sírokat, tették ezeket a pénzeket az offertóriumba. A falakon sok felirat volt. Néhányon közülük ez volt: Ave Petrus! s alatta az aláírók neve. A sírkamra közepén terrakotta edényt találtak, ebben voltak Szent
Péter csontjai, őszentsége a pápa azonnal meglátogatta a kriptát, és az urnát, a
csontokkal a dolgozószobája melletti magánkápolnájában helyezte biztonságba,
míg a restaurációs munka befejeződik. A Times riportja szerint a titkolózás oka
evidens. A pontifex utasította archeológusait, hogy annyira a legvégső határig
megcáfolhatatlan bizonyítékokat gyűjtsenek, hogy ne lehessen kétségbe vonni
a lelet autentikus voltát, őszentsége jóváhagyta azt a javaslatot, hogy a világ
vezető archeológusait hívják meg, hogy személyesen ellenőrizhessék a leleteket."
Eddig az idézet.
Űjabb szerencsétlenség: atyám nyugdíját megvonták. Dezséry püspök anélkül, hogy a telekkönyvi kivonatokat és a gyámügyi iratokat megtekintette
volna, puszta hallomás alapján apámat kinevezte földbirtokosnak és mint ilyet,
jelentette az állami hatóságnak. Pedig apámnak és anyámnak soha nem volt
még egy sírhelynyi saját földje sem. Politikai kifogás sem merült fel ellene az
igazoltatásnál, hiszen az antivilágban a Fasorban közismerten ő volt a legdemokratikusabb tanár. Nem számított. A püspök szerint ő földbirtokos és ugrott a nyugdíj. Darab ideig hiába szaladgált állás után. Aztán valaki ajánlatára
felvették a Fellten és Guillaure gyárba portásnak, a hátsó kapuhoz. Ez ellen az
állás ellen nem is lehetett panasza: nem volt terhes. Ideje javát olvasással és
kedélyes beszélgetéssel töltötte. Télen barátságos dobkályhában villogott a tűz,
a pihenő munkások ide jártak melegedni, akkor vidáman folyt a szó. A gyár
ekkor az oroszok kezében volt. 1952-ben azonban átvette a magyar állam. Az új
vezérigazgató soknak találta a létszámot, szerinte a hátsó kapuhoz nem kell
portás, kérjék el a kulcsot az első portáról. Elbocsátották. Kihez menjen? Egyetlen reménye még a főmérnök, az üzem általános irányítója. Régi ember, talán
megérti. — Nem tudom alkalmazni, sajnálom — mondta szigorúan. Az öreg végignézett a mérnökökön, az megérezte, mert enyhébben hozzátette: menjen a
szomszédba, ott keresnek embert.
Otthon csak az örökös veszekedés várta. Anyám dúltan ordítozott vele:
trottli, élhetetlen alak! már mindenki visszakapta a nyugdíját, mert utánajárt.
Menj el a volt tanítványaidhoz, akik magas pozícióban vannak, kérd meg őket,
járjanak közbe. — Nem megyek, inkább éhenhalok. Én nem kilincselek, nem
kunyerálok. Hogy aztán ajtót mutassanak? ők jöjjenek rá, mit tettek velem.
Velem, aki-... — Eszébe jutott az emlékezetes Kossuth-nap, amelynek előestéjén
a tankok dübörögtek be a városba. A gimnáziumban ő volt az ünnepi szónok.
Azt mondta: „Vége az ország függetlenségének. Ide vezetett, hogy az ország
urai semmibe vették Kossuth intelmeit. Hány százezer magyart áldoztunk föl
54

a Molochnak esztelenül, és még hányat fogunk? Aztán bukunk a vesztes oldalán. Vae victis!" Csoda, hogy életben maradt. És most ez a hála. Másnap ott állt
a szomszéd gyár művezetője előtt. — Mi kell? — Előadja higgadtan. — Van
munka, de még ezek sem bírják. Mázsás terheket kocsiba rakni nem játék. —
Letörten kóválygott haza. Egyszercsak ráköszön valaki, Kovács, az építők diszpécsere: — No mi az, miért lógatjuk az orrunkat? — Miután az öreg elmondta,
Kovács elgondolkozott. — Várjon. Jöjjön velem. Majd kitalálunk valamit. Vissza
a gyárba, egész a jól ismert bódé közelébe. Kovács odalép egyik kőműveshez,
az öreg régi ismerőse, hiszen ez is odajárt melegedni a portásfülkébe. Hallgatagember, mégis annyit tudott róla, hogy van egy ötéves fia, és ez a fiú és az aszszony a mindene. Amikor egyszer arról folyt a szó, dolgozzék az asszony vagy
se, Nagy Jóska megjegyezte: én nem engedem dolgozni az asszonyt. Megkeresek
annyit, hogy ne kelljen dolgoznia. — Na, Jóska, itt az ú j talicskás, meglátjuk,
bírja-e. — A kőműves csak vállat vont. Körülbelül 100 méterről kellett odatalicskázni a téglát, meszet, homokot. Elsőre jól megrakta a talicskát. Belefeküdt, hórukk! A kerék meg se moccant. És mintha lenn, a hasfalában valami
megszakadt volna, mint láda alatt a feslett gurtni. — Ne rakjon annyit! — mordult rá a kőműves. Rakott feleannyit. A felázott agyag így is visszafogta. Rémülettel látta, mint tűnik el rögtön a kőműves keze alatt az a pár tégla, amit hozott. Már sejti: a kőműves nem lesz ki a normával és őt innen kiteszik. A kőműves ott állt előtte: pihenjen.— És megtolta a talicskát, pillanat alatt fordult
kétszer annyi téglával. Hazafelé hasfala úgy szúrt, alig bírt lépni. Az esthomályban suhogott az eső. A csatakos úttesten tűzfehér, önnön farkukba harapó kígyók s fények. Pocsolyák villogása autógumik alatt. Ilyen időben ütötte el a
fiát egy autó. A villogó fények elkápráztatták, akkor vette észre az autót, amikor már a két lámpa között volt. Istenem, ha m o s t . . . az megoldana mindent.
Azaz, nem oldana meg semmit, de legalább nem őt nyomná a gond. Már az
ötödik villamos ment el az orra előtt, az emberek fürtökben lógtak rajt. Üresebb villamosra várni reménytelen. Végre egynek megfogta a kapaszkodórúdját
és fölugrott a lépcsőre. A sín a pocsolyába merült, a kerekek után suhogott a
víz. Egy előtte lógó hájas alak megfészkelődött és kinyomta őt. Ujjai elernyedtek, érezte, ahogy sorra szakadnak le a kapaszkodóról. Szerencsére a villamos
annyira tömve volt, hogy kifelé esett és nem a kerekek alá. De ruhája teljesen
átázott, összeszakadt. — Holnap? holnap újra? — Másnap reggel jóval korábban jött, mint a kőműves, úgyhogy amikor az a vakolást kezdte, már vagy
nyolcfordulónyi téglát odahordott neki. A maltert is kikeverte. Igyekezett okosan rakodni és tempósan járni a fordulókat. Pár óra múlva így is kifulladt. Rémülten gondolt rá, hogy a kőműves elveszti a türelmét és túlad rajta. Elvégre
a keresetéről van szó. — Tata, mi volt maga azelőtt? — kérdezte váratlanul a
kőműves. — Gimnáziumi tanár. — És mit tanított? — Történelmet. — No, arra !
taníthat engem is! — Ez mentette meg az állását. A kőművest szenvedélyesen
érdekelte a magyar történelem. Minduntalan kérdezgette az Árpád-házi királyokról, Mátyásról, Rákócziról, a szabadságharcról, ö csak mesélt. Ilyenkor a
kőműves megfordult néhány rakománnyal. Különösen az ebédszünetekben folyt
a szó. Ilyenkor mindketten letelepedtek egy felfordított talicskára. No, majd
lesz mit mesélni a gyerekeknek, ha már nagyobbacska lesz. Jó néhány hónapig,
majd egy évig ment az így. Hanem a sérve egyszer kiugrott, alig lehetett visszatuszkolni, így a talicskázást nem folytathatta tovább. A kőműves szólt a szállítmányozóknak, nem vennék-e át kocsikísérőnek? Hát csak úgy pro forma.
Egyszer, amikor hazajött, anyámat nem találta otthon. Elvitték a mentők. Elvágódott, úgy találtak rá. Féloldalára megbénult. Agyi érgörcs.
55

A hórukkbrigád apámmal együtt három tagból állott. A főnök volt a sofőr,
egy nagytermetű tahó, az ántivilágban önálló pékmester volt, híres a kiváló
minőségű és sokféle kenyereiről és süteményeiről. Elve volt, két óra után nincs
munka, ilyenkor lődörögni kellett, de úgy, hogy az serény tevékenységnek lássék, vagy lebonyolítottak egy-két fekete fuvart, amire apámat nem vitték el, de
szigorúan meghagyták, jól rejtőzzék el a telep területén. A brigád második tagja,
egy notorikus borissza, sovány volt, mint a kóró, mégis olyan erős, egy fél m a r hát becipelt a hátán egymaga. Sohasem engedte nagyot emelni az apámat,
a nagyobb súlyokat mindig maga emelte vagy ketten a sofőrrel. Megható volt,
hogy vigyáztak apám egészségére. A derék borissza minden elsején és tizenötödikén önkényes szabadnapot tartott, a fizetését különben a felesége vette fel.
Amikor éppen rakodtak, az utcán szembejött vele Eötvös-kollégiumi konskolárisa, akkor egyetemi tanár, rendkívül megdöbbent, amiEor apámat rakodni
látta. Ezt a munkát sem folytathatta a végtelenségig, kizáródott a sérve. Sebésznek kellett visszaügyeskednie, hová menjen, ahol még fölhasználhatják ilyen
rokkantan? Szerencsére a metróépítkezésen, a Déli vasútnál kerestek szerszámkiadót, akinek alig kellett fizikai munkát végeznie. Beállt oda. Főnöke hamarosan megkedvelte, mert az anyagfelhasználásnál sokat kellett köbözni, és ezt
apám jobban és gyorsabban csinálta, mint ő, hiszen a számtant még a bencésektől tanulta.
Közben anyám is munkába állt a közeli jelmezkölcsönzőbe varrónőnek.
Néha rosszul lett, összeesett. Anginás roham. A műhely levegőtlensége sem tett
jót neki.
Apám sohasem panaszkodott a sorsa miatt. Este vidáman mesélte napi kalandjait. És nem győzte dicsérni a munkásokat. Hogy milyen derék, becsületes,
tisztességes emberek, mennyire önzetlenül segítik a gyöngét, nyíltak, őszinték,
nem érdekli őket a politika, szidják a kurzust kutyául. A földalattinál még
együttérző barátra is talált: együtt dolgozott egy széparcú, kedves fiatalasszonynyal, a Bethesda lelkész lánya volt. Egyetemi diplomát szerzett, de apja és férje
miatt nem vették föl csak segédmunkásnak, annak is csak a metrónál. Férje
katonatiszt volt, a háborúban repesz érte a fejét. Ha pár milliméterrel mélyebbre hatolt volna az agyban, már nem élne, de így is alig tudták megmenteni. A kórházban esküdtek össze, utóbb a férfi még sokáig feküdt otthon, majd
a malomhoz került segédmunkásnak.
Egyszer csak szól a telefon, anyám hív: azonnal keressem fel őket. Rohanok.
Elmondja, a házmestertől megtudta, hogy ők rajta vannak a kitelepítendők
listáján. Azt ajánlotta, költözzék be hozzájuk valaki egész közeli családtag, például a gyermekük, aki nincs kompromittálva és állásban is van. De nem elég,
ha csak bejelentkezik, nálük is kell laknia. Elmondtam Évának, rendkívül megdöbbent, és kijelentette: ha én tőlük elköltözöm, még ha átmenetileg is, akkor
kapcsolatunkat befejezettnek tekinti. Elválunk. — Most mit csináljak? Életem
legnehezebb döntése. Évát, ha lehet, még jobban szerettem, mint az első időben,
el se tudom képzelni, hogy még valakivel kapcsolatba legyek testileg, akár lelkileg. Ugyanakkor, ha szüleimet elviszik és ott bajuk lesz, esetleg meghalnak,
sohasem fogom megbocsátani tudni magamnak, hogy nem segítettem rajtuk.
Végül mégis úgy döntöttem, elköltözöm. Éva, ha most nem, egyszer majdcsak
megérti, és ha elvonult a veszély, újra összeköltözhetünk. De ő komolyan vette,
amit mondott, ettől kezdve mindenféle közeledésemet ridegen elhárította, és
bizonyos idő múlva beadta a válókeresetet. Következett életem legszomorúbb
és legreménytelenesebb időszaka. Ekkor már Zuglóban, Rákospalotához közel,
a Miskolci úton tanítottam, mégpedig oroszt három műszakban: délelőtt a fiú56

kat, délután a lányokat, este a dolgozókat, közel heti 40 órában.
— Te oroszul jól tudsz?
— Nekem középiskolai tanári szakvizsgám van. Reggel hétkor indultam és
este tízkor kerültem haza. Közben ugyanis beiratkoztam a középiskolai tanári
képesítést nyújtó orosz levelező tagozatra. Eddig, mivel a görög, latin, pszichológiai szakommal az általános iskolában nem tudtam mit kezdeni, helyezgettek
összevissza, évenként más-más iskolába, és mindenféle tantárgyat kellett tanítani, még például ábrázoló geometriát is. Különben is, még gimnazista koromban eltökéltem, hogy Dosztojevszkijt és Tolsztojt eredetiben fogom olvasni, és
most ezt is megvalósítottam. Elolvastam a Bűn és bűnhődést, továbbá a Karamazov testvérek és a Háború és béke tekintélyes részét eredetiben. Persze,
éjszaka, és a villamosban. Hozzászoktam a napi négyórai alváshoz. Én, aki anyósom szerint lusta vagyok. Le is tettem az orosz nyelvi alap- és szakvizsgát, a legjobb eredménnyel. Az éjszakázás miatt három-négy óra után már bizony ellankadtam. Hogy feldobjam magam, a szünetben átszaladtam a szomszéd kocsmába
és bedobtam fél deci törkölyt. Törkölyt azért, mert ez volt a legolcsóbb motalkó,
2,50-ért. Ugyanis rettenetesen kellett spórolni. A fizetésem több mint felét leadtam a gyereknek — nem volt sok —, aztán még anyámékat is kellett támogatnom. Még délután is bevágtam egy féldecit, aztán este 10-kor hazafelé menet
is, hogy legyen energiám olvasni. Írásra végleg nem adódott se időm, se energiám. A szellemmel egyetlen kapcsolatom maradt, hogy délben, az ebédszünetben az iskola zeneszobájában a zongorán lekavarhattam egy-egy Mozart-szonátát. Így éltünk Pannóniában . . .
És az írás? Ez idő tájt úgyszólván semmit sem írtam. Még az Ilka utcában
inkább. Amikor az Illatos úton már végleg nem tudtam tanítani a csibészek zajongásától, elővettem Petőfi és Arany egyik-másik elbeszélő költeményét, például a János vitézt, Bolond Istókot és a Toldi szerelmét, és abból olvastam fel
nekik. Ez legtöbbször hatott, elcsöndesültek. Persze, közben magyaráztam is
nekik. Megható, hogy ezek a kis vásott kölkök mennyire szerettek mesét hallgatni, még a 14—15 évesek is. Hát ha nem is volt ez szabályos óra, de talán még
többet kaptak irodalomból, mintha előírt szövegeket agyoncsócsáltam és agyonideologizáltam volna. Majd Petőfi és Arany a szó szoros értelmében mindennapi kenyerem és megváltóm lett — macskakörmök közt a megváltóm. Arany
meg szinte maga után húzta Zrínyit. Elővettem a Szigeti veszedelmet. Ekkor
döbbentem rá, milyen remekmű. A kompozíció, az életsorsok, a nehézveretű,
zengzetes magyar nyelv. Olyan bűvös, mitikus fény—árny játéka van, mint a
Rembrandt-képeknek, önkéntelenül Zrínyire hangszereltem át verseimet. 1949ben megírtam A dolhai vereség hírét, 1950-ben a Zrínyi halálát, Rákóczi nagy
esküjét és a többi kuructöredékeket, amelyekben Flótás Jani szerepel. A Fehérhajóban már nem volt időm ilyesmikkel bíbelődni, 40 órában tanítottam és végeztem az orosz nyelvi tanfolyamot. A legtragikusabb az volt, hogy belémbújt a
féltékenység ördöge, és annyira kínzott, hogy alig tudtam helytállni reggel 7-től
este 10-ig tartó pokoli szolgálatomban. Lelkiállapotomat tökéletesen kifejezi
a Szunyogh Gáspár históriája című poémám, ahol a költött történetben is élesen kirajzolódik helyzetem és őrjítő indulataim. Hajszálon múlt, hogy bele nem
őrültem. Talán csak az mentett meg, hogy ki tudtam írni magamból őrjöngésemet. A legmegalázóbb és legfájdalmasabb éppen az, hogy az ember csak akkor
döbben rá, mit jelent neki egy másik ember, mennyire szereti, mennyire kötődik
hozzá, amikor már elvesztette. A Szunyogh Gáspár históriáját 1952 nyarán írtam, már hivatalos elválásunk után.
57

DÉR ENDRE

Jábázóv háis...
„jábázóv háis et ábiv yöet i m m o . . .
(és lesznek egy testté)

Mózes I. 2. 24.

Jánossy prof a két „menekült" fiúval a fakultásépülettől mintegy 25 méternyire ásító bombatölcsért megkerülve, sietősen iparkodott hozzánk. (A bombakrátert egy, a Deák tér alatt folydogáló — előzően láthatatlan — Rák patakig hatoló láncos bomba okozta volt, még március 4-én délelőtt, Sopron
utolsó nagyméretű bombázásakor.) Április 3-a lehetett, 1945 tavasza, derűs
és napfényes idő — özön gyehennatüzű nap s hét után —, s mi, vagy kéttucatnyian, ottragadt teológusok, aránylagos biztonságban éltünk immár a fakultásépület magasföldszintjén.
Előző napon sikerült néhányónknak rávennie a város különböző pontjain
dekkoló társakat arra, hogy — mivel teljességgel magunkra hagytak bennünket előadóink (a közelben lakó Jánossy Lajos és a csendes szavú, de akkortájt bátran és önfeláldozóan mellénk álló dékán: Kiss Jenő kivételével)
— rendezkedjünk be önellátásra. Ki-ki hozta hát — kézben vagy vállon — az
elhagyott lakásokból összegyűjtögetett lisztet, krumplit, cukrot; s én, mint
akit afféle pót-széniornak kiáltottak ki a kis közösség tagjai — mivel némileg kommunikálni tudtam az oroszokkal —, azonnali hatállyal kineveztem
Mitykó Zolit gh-főnöknek. Zoli volt valamennyiőnk közül a legapróbb termetű s a legvéznább; ám ő hozta valahonnan a közösbe a legnagyobb kupac
(félzsáknyi) lisztet, s egyébként is roppant akkurátus, élelmes és a javak fölött híven őrködő sortstársnak mutatkozott.
Reggelenkint az alagsori könyvtár raktárául is szolgáló helyiségben a
Zoli zabrált lisztjéből került ki a hagyományos reggeli, a rántottleves. Kétplatnis tűzhelyet állítottunk be oda, s minden reggel más-más diáktársnak
kellett remekelnie. Jól emlékszem, három baglyom egyike, a „Hafó", Háfenscher Karcsi különösen sokat adott arra, hogy az, ő rántottlevese legyen a
legjobb ízű. Máig előttem van a nagydarab, szőke gyerek megvillanó szemüvege: „Múzsa,..ezt kóstold meg!" Szakértő meózásom után szinte dobáltuk
magunkba a gőzölgő csajkakaját. Iszonyú éhesek voltunk akkortájt.
S éhesek voltak nyilván pártfogoltjaink is. A két „harkai" (valójában
pesti) muszos fiú. Imre volt a keresztneve a hosszabbnak, s keszegebbnek
— a vezetéknevére nem emlékszem. Jánossy energikusan bökdöste őket maga
előtt. Lihegve álltak meg előttem.
— Kolléga úr — zendült meg Jánossy stentori hangja — a fiúk most
már nekivágnak a hazaútnak, egy orosz vonatszerelvényen biztosítottak nekik
helyet. Kérem, próbáljanak nekik valami úti elemózsiát adni, mi, édesanyámmal mindenből kifogytunk már.
Előkerítettem Mitykó Zoltán gh-főnököt, aki egy-egy nagy zsíros kenyeret
kent nekik sebtében.
Jánossy Lajos „kőtáblás", nyakba akasztott Luther-kabátban, sötét kalapban sürgött-forgott, mert közben megtudtuk, hogy az orosz katonák lelkére
kötötték a lelkészekkel kapcsolatos különlegesen figyelmes bánásmódot.
58.

Hirtelen ötlettől sugallottan mondtam:
— Ha lenne a professzor úrnak fölös Luther-kabátja, örömmel kérném
kölcsön. Hadd mozogjak biztonságosabban — ha már akaratomon kívül vezérürüféle l e t t e m . . .
— Hát, kolléga úr — tárta szét a kezét Jánossy — ha megelégszik egy
papos, bársonygalléros malaclopóval, akkor segíthetünk a dolgon. Nyakba
való Mózes-táblám is van fölös, egy fekete sombrérót is kölcsönözhetek, s
tisztára úgy fest majd, akár egy lelkész. Rendben?
Kutya meleg volt már, ám én örömmel hordtam Jánossy papi malaclopóját, s olyan sikeres maszknak bizonyult, hogy bárhová eljuthattam az
üszöksebekkel borított városkában; a Kuruc-domb táján könnyedén megkereshettem Lajos barátom szüleit és két testvérét. Székely Mátyás bácsinak
ily módon elszállíthattam azt a sötét öltönyt, amit még „Kepten"-től kaptam
volt, otthonigazgató profunktól, Dages utódjától. Mátyás bácsi gh-s altiszti
egyenruháját rögtön felcserélte ezzel a biztonságosabb zakóval, s nadrággal,
s mivel egy orosz orvosnő jóindulatúan kiengedte a hadifoglyok közül
— „sztarik" meg „bolnij" jeligével —, nagy ambícióval látott neki a zöldségárusításnak valahol a Várkerület szélén.
Ez a köpeny arra is jó volt, hogy a hevenyészett hadikórháznak kikiáltott
fakultásépület és a szomszédos elemi iskola parancsnoka, egy pozsgásképű,
szúrós, fekete szemű, de hamar mosolybaenyhülő arcú alezredes, Mihail Makszimovics még inkább elhiggye: csakugyan lelkésznövendékek vagyunk, s én
vagyok közöttük a „nacsalnyik".
Botcsinálta nacsalnyiskodásom — amint említettem volt — kizárólag
onnan eredt, hogy makogtam valamelyest szlovákul. A „podpolkovnyik", az
alezredes jóvoltából aztán néhány elengedhetetlenül szükséges orosz kifejezés, szólás is rámragadt. Mihail Makszimicsnak — a zsúfolt épületekhez kötődő bokros tennivalója miatt — szüksége volt félórás-órás kikapcsolódásra,
lelki fölüdülésre.
A Deák teret beszegő négyszintes fakultásépület alsó szintjén, az alagsor
egyik szögletében harmóniummal ékeskedő imaterem volt, áhítatok tartására
alkalmas. Sokszor fordult elő, hogy ebéd előtt — s gondolom, vizit után
— bekopogott hozzánk az alezredes, s mosolyogva kérdezte, tört németséggel:
— Möglich ist spielen?
S mindannyiszor hozzátette:
— Bach: toccata i f u g a . . .
:— Da, da, tovaris podpolkovnyik — feleltem rá „kegyesen", rá-rávigyorogva baglyaimra: Gáncs öcsire, Tóth-Szőllös Miskára, vagy akár a fölöttük
járó, vígkedvű Garami Lajira és Selmeczi Janira. Lopva persze, nehogy azt
higgye: zenés játszadozását becsüljük le. Kellemesen eljátszogatott ő a harmóniummal — ha nem- is oly tökéllyel, mint Gáncs Ali vagy Szedressy Pali
—, hiszen, ahogyan magyarázgatta: tanító volt civilben egy szibériai városkában. S alighanem kántor i s . . .
— Já szibirják! — ütött a mellére valaminő leírhatatlan önérzetességgel.
(Fogarasi Jóskát juttatta eszembe, amikor azt hangsúlyozta: ő soproni...)
Sok dolga lehetett, három középületnyi volt az ideiglenes hadikórház,
amelyet irányítania kellett, de azért szívesen tanítgatott — kutyafuttában
—^egynéhány fontos orosz szóra s kifejezésre. Ilyenekre, hogy „kak gyela",
meg „szpaszibo", aztán: „eto dejsztvitelyno tak" (ez csakugyan.így van). Ked59.

venc szavajárása volt: „Uzsászno" (borzasztó!) Meg: „otlicsno" (kitűnő).
Barátkozásunk során — jobbára a harmónium ülőkéjét nyergelve — kíváncsian faggatott: miféle szerzet vagyok, mi az apám, hol laknak a szüleim. (A társalgás orosz—német—szlovák keverék nyelven — no meg mutogatással — zajlott.)
— Apám mesterember. Rabotnyik, tyeszár — magyaráztam kézzel-lábbal.
A fejét csóválta.
— Egy „rabotnyik" nem adja papnövendéknek a fiát!
Vissza tromf oltam:
— Joszif Visszárionovics is papnövendék volt!
— Igaz, igaz — dünnyögte zavartan —, de aztán . . . aztán . . .
Nem folytathatta, mert Jánossy prof jelent meg az ajtónyílásban, teljes
díszben, Luther-kabátban, s Mózes-táblákkal a nyakában. Hevesen integetett:
— Bocsánat, bocsánat! Kolléga úr, vendégünk v a n . . .
— Múzsa, itt egy tovaris — kiáltotta a prof háta mögül „Hafó", azaz
Háfenscher Karcsi. — El akar vinni bennünket, vagy m i . . .
Nagybajszú, öreg katona hadonászik mellettük nagy igyekezettel:
— Kicsi robot, továris — kiáltja nekem, s barátságosan veregeti a fiúk
vállát: — Nyert koncentráció, nyet karcer. Kicsi robot, zatom szudá, damoj...
Az alezredes is föláll a harmónium mellől, s németül nyugtatgat, hogy
a fiúk „csak" egy stráfkocsira való Kartoffelt lapátolnak zsákokba, aztán
jöhetnek vissza, sőt, prémiumként némi krumplival stafírozzák ki ő k e t . . . Jól
jön az a mi konyhánkra — magyarázza kézzel-lábbal.
Nagynehezen elengedjük Hafót, Tóth-Szőllös Misit meg Németh Pistát
a szomszédos elemi iskola épületéből eszkábált kórházrészbe, de — biztos,
ami biztos jeligével — őrt állunk Jánossyval. A prof akár valami élő szobor
— a fakultásépület bejárati lépcsőjének tetejéről fürkészget az iskola irányába, magam meg az iskolaépület kapujához húzódom. Wass sicher, ist sicher . . .
Mihail Makszimics nem szól, de a nyaka töve is vörös; ebből tisztán
konstatálhattam, hogy dühös. Hogy merünk kételkedni abban, amit ő mond?!
— Die Knaben kommen zurück! — gesztikulál mérgesen a prof felé.
Jánossy bazsalyog, bólogat, de nem mozdul, amíg a fiúk nem végeztek a
krumplihordással.
Fél óra múlva Hafó, Misi meg Németh Pista izzadtán, de boldogan, vagy
hétkilónyi jutalomburgonyát lóbálva jelent meg a szükségkórház rácsos kapujánál. Jánossy megnyugodva baktatott haza, néhány házzal odébb levő
otthonába, a fiúk meg leadták Mitykó Zoli gh-főnöknek a zsákmányt.
Az alezredes elébem állt, s a már említett fura kommunikáció segítségével magyarázta, oroszul, németül s gesztusokkal:
— Andrej! Ha tényleg robotnyik az apád, ne hallgass erre a sztarikra!
— s dühösen intett a tovasiető Jánossy után.
— De Mihail Makszimics! Ez a professzor: derék antifasiszta! Segítségével mentettünk meg két munkaszolgálatost, meg az egyetem könyvtárát!
— Eh, ti durak! — dorgált. S hirtelen a zsebébe nyúlt, s kivette vörös
könyvecskéjét.
— Ha munkás fia vagy, nem hallgatsz többé erre a vén papra, aki
hülyít téged, hanem arra törekszel, hogy ilyen könyvecskéd legyen!
60

— Nem kell nekem ilyen könyvecske! — szállott meg valamiféle ostoba
bátorság.
Nyaka tövéig vörösödött a podpolkovnyik. Indulatosan fogott gribancon.
Tuszkolt előre, az irodájába.
Ott kihúzta a vörösbor dugóját. Töltött a két előszedett vizespohárba, s
rámemelte a kékfrankost:
— Privét, Andrej! (Azaz: szervusz!)
— Egészségére, Mihail Makszimics!
— H á t , . . . miért nem akarsz te vörös könyvecskét?!
Tán a tüzes kortytól is kicsit, no meg a bensőmet jó ideje nyomorgató
önregulázás reakciójaként — hirtelen nagyon elszánt lettem.
— Ki vele, Andrej! — biztatott eléggé vészjóslóan, ám halk hangon az
alezredes.
Egye fene, ha a fejem veszi is, kerek perec kibököm neki, mi bánt már
napok óta . . . Nagy lélegzetet vettem:
— Tovaris podpolkovnyik! Lehet, hogy általánosságban igaza van az öreg
Freudnak, amikor azt állítja: „a hajlandóság a kellemetlen dolgok elfelejtésére
— törvényszerű". De én olyan furcsa fickó vagyok, hogy a kellemetlen dolgok egyre inkább égetnek, minél inkább igyekszem kitörölni őket az emlékezetemből.
— Hallgatlak . . .
Meglehetősen idegesen, szaggatottan, de alighanem érthetően mondottam
el, hogy az orosz katonákkal történt első találkozásunk csalódást, dühöt váltott ki néhányunkból. Mintegy negyvenen szorongtunk április 1-jére virradóan a fakultásépület légópincéjében. Ügy hajnali 3 óra tájt megjelent a kinyitva tartott ajtóban egy százados. Jánossy professzor egy ruszin asszony
tolmácsolása segítségével a tiszt oltalmába ajánlotta a pince népét. A százados — úgy negyvenöt körüli, deresedő férfi — kézfogással s harsogó - szónoklattal viszonozta Jánossy szavait. Eldörögte — lelkesen, s láthatóan őszinte
szóval —, hogy ők a magyarok fölszabadítójaként érkeztek, tudják, a nép
többsége nem viselteik ellenséges érzülettel az orosz hadsereg iránt. Ezért aztán — úgymond — nyugodtan menjünk föl a pincéből, s reggel ki-ki végezze
a maga föladatát. Jánossy lelkére kötötte: a templomok harangját húzassa
meg, és „misézzen" n y u g o d t a n . . . Nem magyarázgattuk, persze, hogy protestánsok vagyunk, s hogy a bombatalálat érte — kisebb, Ráták által ledobott
bomba sérülését hordozó — fakultásépület aránylag ép, lapos tetején nincs
harang. Inkább vártunk vagy negyedórát, s akkor kezdtünk szedelőzködni;
akkor bukkant föl a kijáratnál egy tankista. A joviális századossal ellentétben
— csendben, s látszólagos nyugalommal ballagott el soraink között. Három
szemrevaló középiskolás lányt rejtegettünk a gyalulatlan padok alatt. Kettőt
sikerült visszaterelnünk a félhomályban. Az egyik épp az én padom alatt
kucorgott előzően. „Vesztemet érzem" vinnyogta-hüppögte, s én erélyesen
visszaszorítottam a pad alá, s olyat mondtam hirtelen-halkan, ami nem volt
szokásom: „Kuss" — sziszegtem neki. El is hallgatott — szerencsére, s a másik, közeli leányzóval se lett baj, ő is eltűnt a barátaim padja alatt.
Hanem a bejárat közvetlen közelében is volt egy gimnazista lány; elbújnia nem volt ideje, azt könyörtelenül elcipelte a páncélos. Vörös arca volt,
jól emlékszem, kidülledt szeme s erős állkapcsa. Ezt a harmadik, fejlett széplányt könyörtelenül elvitte a katona — „krumplit pucolni...". Egy ideig
lökdösődött vele Jánossy prof, de az erősebb a fegyveres katona volt, persze . . .
61

Az alezredes hallgatott mondókám alatt. Akkor sem szólt, amikor hozzátettem: a pincében a nyilas Kúria egyik tanácselnöke épp szemben ült velem, s amikor a lányt elhurcolták, odasziszegte nekem gyűlöletesen, gúnyosan:
— Na, kolléga'úr, hát ezért várta olyan nagyon az oroszokat?!
Én nem tudtam válaszolni s érvelni (előzőleg sokat vitatkoztunk!), kushadni voltam kénytelen . . .
— H á t . . . úgy gondolom, ezután világos, miért nem kérek a piros könyvecskéből az árva életben, Mihail Makszimovics!
Az alezredes amúgy is piros arca bíborpirossá sötétedett-lilásodott. Hoszszan hallgatott. Aztán ingerülten förmedt rám:
— Esz iszt Krieg, Andrej, esz iszt Krieg!
Betuszkolt az egyik kórterembe.
— Na, melyik volt az a tankista?!
Megrökönyödött tekintetek néztek szembe velünk.
— Melyik az a szoknyapecér? — ismételte meg az alezredes fenyegetően.
— Mutasd meg!
— Hogyan mutathatnám meg, tovaris podpolkovnyik? — hüledeztem.
— Valahol rég Gráz körül jár a z . . . Nem sebesült!
— Mutass rá!
Nyugtalankodva hallgattam.
— Hogy ki a szoknyapecér itt? — nevetett föl a sarokban az egyik
„szesztra", Szvetlána... — Hát én megmondom, Mihail Makszimovics! Ez a
Szerjózsa a legnagyobb kujtorgó, ni! Csoda, hogy most itt v a n . . .
Fiatal, napbarnította fiú volt Szergej. Épp nagy hangon olvasott valami
haditudósítást, mielőtt beléptünk volna. Hangja foszlányait jól hallottam még
a folyosón:
— Gyeneralisszimusz Sztálin govorit: „Uzse davnóchotel sz vám pozmakomityszja..."
Na, csakhamar szegény Szergej is megismerkedett a balszerencséjével...
A bal lába volt csupán átlőve, a könnyebben sebesültek közé tartozott —, ám
abban a percben elcipelte két férfi. Szanitécok. A műtőben — az alezredes parancsára — az ép lábát tövig gpiszelték... Hogy ne császkálhasson annyit a
szoknyák u t á n . . .
A kérdéses dologban holtbizonyosan ártatlan volt Szergej — de Mihail
Makszimics makacs hajthatatlansága ellen nem volt kontraszer. Szerjózsa két
mankóval is tovább közlekedett. Naponta többször elbicegett a fakultásépületbe, s magából kikelve üvöltözött, mankójával hadonászva:
— Andrej, Agyonverlek!
Félig ijedten, félig jókedvűen nevetve menekültem előle:
— Szerjózsa! — kiabáltam messziről. — Ártatlan vagyok!
— Agyonütlek! Andrej, ti: Kaput! — fújtatott utánam feneketlen dühvel.
Egyszer csaknem az alezredes pocakjának esett neki igyekezetében.
— Sztoj, sztoj — nyugtatta őt derűsen Mihail Makszimovics.
Szerjózsa elbicegett átkozódva.
Az alezredes hozzám fordult, s kijelentette:
— Megházasítalak. Du mussz verheiraten — tette hozzá németül is, hogy
tisztán értsem: nincs mese, násznagyomul szegődött...
Mondanom sem kell, mennyire meglepődtem. Váratlan „rögtönzései" közül is a legváratlanabb volt ez . . .
62

Megmagyarázta: mivel — úgymond — másként nem tudok szabadulni a
reverendától, s az engem butító öreg papoktól, hát meg kell nősülni. Vagy
legalábbis nővel kell hálni.
Vérvörös képpel tiltakoztam, érveltem. Mondtam, amúgy is nősülés lenne a
sorsom, el nem kerülhetem, s már van jelöltem... (Csakugyan volt: egy törékeny, hiúzszemű, japános kis orsolyita apáca, aki a fogászaton segédkezett
a fiatal, grúzos-örményes arcú orosz fogorvosnő mellett a fakultás földszintjén, s aki szívesen társalgott velem, s nem akart a rendben maradni.)
— De hát a magyar papok nem házasodhatnak! — kiabált rám dühösen
az alezredes. Épp ezért ötölte ki ezt a radikális „eszközt". Akkor biztosan
kiugróm a papok közül, s nem hozok szégyent kétkezi apámra.
— Rendes embert akarok faragni belőled! — ordította hadonászva.
— Én protestáns vagyok — magyaráztam hevesen az öregnek —, s a
protestánsok éppúgy nősülhetnek, mint az orosz papok, a pravoszlávok!
Nagyon mérges lett.
— Engem akarsz átverni, Andrej?! Jól tudom, hogy a magyar papok
nem házasodhatnak!
S ellentmondást nem tűrve cipelt magával.
A nyúlánk, mandulaszemű kis fogorvosnőt szinte fogóval a kezében cibálta ki az ambulanciáról. Aztán nagy hirtelen, szinte futva előkerült Szvetlána is. A komoly, törékenynek látszó, gyöngyarcú kis fogorvosnő, Klavgyija.
meg a begyes, molettebb, vidámképű Szvetlána kérdőn nézett az alezredesre.
Az rájuk se rántott. Engem fürkészett vidor arcával.
— No, Andrej! Válassz! Klavgyija? Szvetlána?
Azt hittem, bolondozás az egész. Hülyéskedés. De aztán a lányok arcáról
leolvastam: halálosan komoly a dolog.
Halálra váltan néztem hol az egyikre, hol a másikra.
— Davaj, Andrej, davaj! — sürgetett Mihail Makszimovics. — Klavgyija?
Szvetlána?
Egyre a kis fogorvosnőre meredtem. Álomszép teremtés volt. Köpeny
nélkül is láttam volt előzőleg, gimnasztyorkában, s váltig csodálkoztam, hogyan tarthatta meg darázsderekát, szilfidségét a sok túltáplált orosz katonalány között.
Nyikkanni sem mertem. Csak bámultam őt, kiszáradó torokkal.
— Vot, vot — dörmögte az öreg — Kak hotis: Klavgyija.
Farkasszemet néztünk. Klavgyija végigmustrált. Nem sok néznivaló volt
r a j t a m : nyurga, csontsovány, pattanásos kamaszféle voltam. Csak a hajam
ért valamit. Dús, hullámos hajam volt. S gondosan mostam is ezt az egyetlen
„ékességemet".
Klavgyija nagy-természetesen vállat vont.
— Harasó! — mondta az alezredesnek halkan.
Elámultam. „ H á t . . . ez lehetetlen! Ennek a gyönyörű, mandulaszemű,
sudár leánynak én, a nyomorult gebe, riadt diák — hogyan is lennék kedvére?!"
Klavgyija és Szvetlána néhány napig a fakultásépület vendégszobájában
lakott akkoriban. Az alezredes pár pattogó szóval utasította Szvetlánát, hogy
ezen az elkövetkező éjszakán néki másutt kell a l u d n i a . . . A vendégszoba
Klavgyijáé — s az e n y é m . . .
63

Azon a délutánon elfúló lélekzettel rohantam az alagsorba, ahová az
egyetemi kar gazdag könyvtárát rejtettük-pakoltuk volt a nyilasok elől. Röhejes igyekezettel iparkodtam tanulmányozni a képzőművészeti albumok segítségével — a női test fölépítését. (Őszintén bántam akkor, hogy harmadéves
koromban megfutamodtam egyszer a bordélyház szalonjából. „Hát} te mit
akarsz itt, girheském? — kérdezte akkor évődve egy testes kéjlány. — Olyan
vékony vagy, hogy fejestül-mindenestül magambatemetlek!" Megsértődve
rohantam ki a szalonból. De marha voltam! Most aztán nincs rutin — felsülök!)
Milyen is az a titokzatos csoda — a női t e s t ? . . .
Évekkel előbb kedves jópajtásom, Jánosy Pista — aki a bölcsészetet abszolválva jött teológusnak — egy albumban Giorgione Alvó Vénuszának repróját mutogatta nekem lelkesen. A kari könyvtáros, Ferdinánd Pista barátom
meg Paul Cézanne aktjairól tartott nekem kiselőadást vagy másfél esztendeje — nagy szakszerűséggel.
Szívdobogva vettem elő az albumokat. Csalódottan, kétségbeesve raktam
vissza őket: az Alvó Vénusz kezefeje épp a Titkok Titkát takarta el szemérmesen — a nagy Cézanne fürdőző nőinek se sok hasznát vettem anatómiailag...
Nagy lámpalázzal léptem este a vendégszobába: Szvetlána épp terített
nekünk valami hideg ételt. Még füstölt hal is akadt az asztalkán. Aztán hátba
vágott, kacsintott vihogva, s elsietett.
Klavgyija lerúgta lábáról a rámás csizmácskát, szögre akasztotta gimnasztyorkáját, s a világ legtermészetesebb módján ringott a fürdőszoba felé.
Anyaszült meztelenül, enyhén táncos léptekkel. Jól letusolkodott, nagyjából
ledörzsölte magát a nyitott ajtóban valami fürdőköpenyfélével, aztán — mintha ott se lennék — „faképpel" bújt egy lepedő alá a sezlonon. Nagy-közömbösen intett nekem:
— Davaj, Andrej! Kupaty-sza.
Szigorú arccal küldött a fürdőszobába.
Csak úgy citerázott kezemben a szappan, de valahogy lecsutakoltam
magam.
;
Klavgyija intett: bújjak mellé a lepedő alá.
A fogam vacogott, a láz didergetett a lepedő alatt.
Klavgyija nem segített. Feküdt a lepedő alatt a tüneményes testével
— vagy öt percig. Nem mozdult. Majd türelmetlenül mondta:
— No, Andrej, sto bugyet? Mi lesz?
Semmi nem lett. Csak a fogam vacogott megállíthatatlanul. S ömlött a
víz a hátamról.
Ügy látszott, hálótársam megsértődött.
— Eh, ti durak! — szólt lenézően. Aztán a falnak fordult, s pár perc
múlva fölhangzott egyenletes szuszogása.
Egy ideig mellette vacogtam. Majd óvatosan lecsúsztam a kanapé melletti szőnyegre. Előbb Klavgyija gimnasztyorkáját borítottam magamra, de
égetett az is. Végül is saját condráim alatt aludtam el pokoli nehezen.
Reggel Klavgyija már falatozott, amikor fölriadtam. Rám nézett mosolyogva, csóválta a fejét, de nem szólt balek voltomról.
Én nekibátorodtam:
— Klavgyija! Ha jön az öreg, ugye, azt mondhatom, hogy megtörcént...
64

Nevetett, bólintott.
— Ládno, Andrjusa. Nyicsevó!
Mihail Makszimics már reggel háromnegyed kilenc körül jelentkezett,
hogy játszani akarja Bachot.
Széles mosollyal állt elém:
— No, Andrej?! Vsze v porjádke?
S kezével, ujjaival mutatta, hogy mire gondol.
— Dá, dá, továris podpolkornyik! — hazudtam elpirulva. Klavgyija is
nevetve bólogatott.
Az alezredes nagyon boldog volt. Mintha személy szerint ővele történt
volna valami nagyon jó . . .
— Harasó, harasó! — vert hátba keményen. Csaknem orra buktam.
Gyalázatosan rosszul éreztem magam. Üres lélekkel kóvályogtam vagy
két napig.
A fiúk közben — a városban szorultak — megtudták, hogy van ennivalónk. Liszkay Guszti és még páran — kezdtek visszaszivárogni a fakultásépületbe. S nekem szálláshely után kellett néznem.
Másnap délután fölmentem a fakultásépület harmadik szintjére, amelyet
előzőleg a nyilas Kúria bitorolt volt pár hétig. A tökéletesen kirámolt, hajdani dékáni hivatali helyiségekben szétszórt ügyiratokat leltem szerivel. Meg
zöld fejléces, üres levélpapírok tömegét. „M. Kir. Kúria, Sopron, Deák tér 80."
virított spenótszínnel a papírok bal felső sarkában.
Gondoltam: ide, az üres hodályba nyugodtan beállíthatunk akár 4—5 vaságyat is a tartalékból.
Aztán tovább lépkedtem a törmelékes folyosón. Valami az auditórium
maximum irányába vonzott. Ez a hatalmas terem — a félkarélyos hallgatói
székekkel — mintegy bekoronázta az egész épületet, magányosan képezvén a
negyedik szintet.
Most por, piszok, üvegtörmelék fogadott. Átcaplattam a fölfelé vezető
lépcsőn; kíváncsi voltam, mi lett azzal a gipszdísszel, amelyet az ostrom
utolsó napjaiban szétvágott egy apróbb bomba.
Fönt, a legfölső lépcsőnél üvegszilánkok, s tátongó lyukak fogadtak.
A lyukakon át könnyedén ki lehetett volna jutni a lapos tetőre. De moccanatlan maradtam. Dobogó szívvel, földbe gyökerezve álltam meg. Kigúvadt
szemmel.
A törmelékes lapos tetőn — két ellenkező sarokban — anyaszült meztelenül, békésen sütkérezett két nő. A fogászati kis apáca, az orsolyita nővér
meg se moccant.
Klavgyija viszont meghallhatott valamit a csoszogásomból. Fölkelt, fürdőköpenyét hanyagul a bal vállára vetette, s felém lépkedett. Apró, kemény
almamelle meg-megrezdült. Tüneményes hosszú combjai belevakítottak bámészkodó szemembe a csorgó-villogó napcsóvában.
Nem kellett Giorgiogne, se az öreg Cézanne... Köpenyét leterítettük a
hatalmas katedraasztalra, Dagaséra, s a nyiszogó üvegszilánkokon, maltertörmelékeken — férfivá lettem.
Leírhatatlan-boldogan, félálomban tántorogtam egy mosdóhoz Klavgyijával. Ahogyan a vizet magára csapkodta, rám is szitált pár cseppet. „Do vecsera!" — mondta mosolyogva (majd este is).
Hanem az én feleségem mégis a kis orsolyita apáca lett — akit a tetőn
hagytunk.
65

SZOMBATHY BÁLINT

Az önmegvalósítás poétikai átváltásai
VISSZATEKINTÉS TÓTH GÁBOR MUNKÁSSÁGÁNAK
KÉT ÉVTIZEDÉRE
Immár két évtizede van jelen a művészetben, pontosabban a művészet egy
specifikus szférájában, az interdiszciplinaritás térközeiben. írott és vizuális költészet, koncept művészet, vizuális szemiotika, akciók és performance — csak néhány olyan műfaj, illetve médium, melynek produkciójában Tóth Gábor (1950)
lerakta a maga kézjegyét, közvetlen szerepvállalása révén is alakítva a hetvenes
évek ú j művészeti törekvéseinek sajátos fogalmi- és értékrendszerét. Emberialkotói magatartásának stratégiai felépítése egy, a művészetet egyetlen konglomerátumként értelmező monofón szemléletmód számára meglehetősen idegen
peremművészeti aktivizmusra épül. Nevét és műveit ezért jobbára csak a szubkultúra berkeiben is otthonos, lélekszámban nem túl jelentős közönség ismeri.
Közel húsz esztendős munkásságára tekintünk most vissza, vele közösen. Mégpedig abban a reményben, hogy teremtői arcélének — ha egyelőre nem is túl
aprólékos, de a fontosabb momentumokat igenis magába foglaló — felvázolása
újabb elemekkel gazdagítja a művészet pluralista felfogását érvényesítő alkotói
modelleknek a magyarországi szellemi élet fesztávjaihoz köthető összképét.
Ez az írás — pontosabban a kérdező kommentárja — nem vállalkozhat az
adott opus művészet- és irodalomtöténeti felbecslésére, csupán alapja kíván lenni egy elkövetkező művészetkritikai felmérésnek. Ma már nem lehet számunkra
vitás, hogy az elmúlt évtized(ek) peremművészeti vagy félillegális megnyilvánulásai ugyanolyan fontos érték- és rendszeralakító erővel bírnak, mint a hagyományos, számtalanszor kipróbált, és ezért kockázatmentesebb művészeti koncepciók. A visszapillantást annak a reményében tesszük, hogy idővel — talán
nem is túl sokára — megíródik majd a hatvanas-hetvenes évek progresszív magyar művészetének története; azon művészetének, amely jócskán kivette részét
a nemzetközi rokon jellegű törekvések meghatározó érték- és fogalommódosításaiból.
*

— Számomra igazából akkor kezdődött a költészet, amikor rájöttem, hogy
a szokásos tizenéves gimnáziumi irogatásokon túl, valami olyan kifejezési lehetőséget, vagyis a személyiségemnek egy olyan fajta megnyilvánulását, jelét jelenti, amely túlmutat azon, hogy bizonyos feszültségeket vagy indulatokat kiéljek. A megítélés szempontjából döntő volt az, hogy az Izraelben töltött másfél
évben nagyon izoláltan éltem, s a versírogatás számomra egy nagyon fontos momentummá vált. Mondhatnám azt is, hogy az önreflexión túl egy éntükörré,
amelyben saját magamat vissza tudtam nézni.
Nos, ez az, ami aztán kinőtte magát addig, hogy gimnazista koromban a
kötelező és hozzáférhető olvasmányokon túl elsősorban olyanok forogtak a ke66

zemben, amelyek még talán sem a koromnak, sem az akkori tudásszintemnek
nem felelt meg. így olyan filozófiai olvasmányok — először is az egzisztencializmus —, illetve olyan művészeti tárgyak és információk, melyek a korosztályomat alapvetően nem érdekelték, engem viszont rettenetesen izgattak. Körülbelül ez idő tájt éreztem, hogy ez már több a szokásos kamaszkori érzelmi túltengések levezetésétől. Egy belső késztetés volt az, ami arra hajtott, hogy foglalkozzak ezekkel a dolgokkal. Ez a belső késztetés mind a mai napig megmaradt,
hogy tudniillik, bármelyik médiumban gondolkozom, ezt a primáris poétikai
hajlamot érzem megnyilvánulni — vallja Tóth, majd arról kezdem faggatni, mi
késztette a vonalversírás stratégiájának a feladására, illetve: milyen felismerések szilárdították meg benne a vizuális költészet iránti egyre erősödő elkötelezettséget.
— Itt két dolog az, ami összetevődött. Az egyik, hogy ekkortájt — vagyis
tizennyolc éves korom után — feltűnően vonzódtam a végletekhez. Ami érdekelt, igyekeztem a legszélsőségesebben realizálni és megfogalmazni, mert úgy
éreztem, hogy csak a szélsőségesek tudják egy pillanatra megragadni, azt a lényeget, amit a megfontoltság csak nagyon bonyolultan képes körülírni. így azután azok a belső motivációk, amelyek az írás felé irányítottak, nagyon hamar
eljutottak odáig, hogy teljesen levetkezzem azokat a tartalmi-formai kereteket,
amiket az iskolai ismeretek jelentettek volna. Azon kaptam magam, fontosabbá
vált, hogy amit leírok, illetve megfogalmazok, minél hűebben tükrözze az én
belső valóságomat, mintsem hogy valamilyen formai vagy tartalmi elvárásnak
feleljen meg. Ennek az lett az eredménye, hogy tizenkilenc-húsz esztendősen
már kemény dadaista verseket írtam, és egyszer csak észrevettem, hogy ezeknek a verseknek a formája szinte zavarba ejtő. Mindannak ellenére, hogy ismertem a konstruktivista törekvéseket, amelyek többnyire már lecsengtek, mert
történelmi tényként működtek, s ismertem a kubizmust, amelynek festészetében
megjelentek a szavak és a betűk, továbbá tudtam Kassák ez irányú tevékenységéről — még ha a képarchitektúra számomra kissé hidegnek is tűnt —, felmerült bennem egy olyan igény, hogy tudjam: amit csinálok, hova tartozik.
A másik sorsdöntő esemény az volt, amikor 1970-ben kezembe került az
Élet és Irodalom egyik cikke, nevezetesen a Tamkó Sirató Károllyal készült inT
terjú, amelyben ő a dimenzionizmusról értekezett, vagyis arról, hogyan jelenik
meg a művészetekben az N + l dimenzió. Tisztességgel megmondom, igazán nem
értettem, csak azt, hogy létezik egy + 1 dimenzió, de miután ő beszélt a villanyversről, úgy éreztem, hogy amit magam csináltam, villanyvers. Természetesen
nem volt az egy az egyben, de valami olyasmi, ami oda sorolható.
A lap szerkesztőségén keresztül írtam egy levelet Tamkónak, s roppant szerencsém volt, hogy a beérkezett több száz levél közül kettőre válaszolt, az egyik
én voltam. „Kedves Tóth Gábor fiatal barátom!" címmel azt válaszolta, ő úgy
érzi, a dimenzionizmüs nem túl aktuális, de örül lelkesedésemnek. Két-három
levélváltás után kierőszakoltam, hogy személyesen találkozzunk, amit ő nagyon
igyekezett elmismásolni. Tudniillik, azután rájöttem, hogy rettenetesen szégyenlette, amilyen körülmények között fogadnia kellett. Vagyis, tisztán mint a montparnessei művészsztorikban: egy ürességtől kongó szoba, egy iszonyatos vaságy
és egy kis asztalka székkel. Soha nem felejtem el, amikor először fogadott, tíz
deka nápolyi volt felszolgálva, meg két pohár szörp. De hát ez nekem egy hatalmas szellemi élmény volt. Megmutattam munkáimat, hosszasan elbeszélgettünk. A kvalitásomból nyilvánvalóan semmit sem láthatott, de a lelkesedésem
megfogta őt, aki örökké lelkes volt, és időnként, hogy ha le is nyomták a víz
alá, vagy észrevehetően reménytelen volt az alkotói tevékenységét olyan szinten
67;

művelni, ahogy azt 5 elképzelte, mindennek ellenére egy mindig ambiciózus,
lelkes, a szó legjobb értelmében őszinte gyerek maradt, és ezért ha maga körül
valakit lelkesedni látott — ez most én voltam, ugye —, akkor rettenetesen örült.
A vége az lett, hogy eléggé komolyan felpörgött a dolog, és már a hetvenes
évek első felében, 1972 körül, a Corvinával és a Gallimard-ral tárgyalt arról,
hogy egy közös, magyar—francia kiadású N+l című kétnyelvű folyóiratot csinálunk. Ezért kiadta nekem az ukázt: fél éven belül tanuljak meg franciául, s
hogy ő már öreg, nekem kell vállalnom a főszerkesztést. Megbízott azzal, hogy
ha a tárgyalások kedvezően alakulnak, készítsek hozzá egy olyam fejezetet,
amely a dimenzionizmushoz kapcsolható törekvéseket felöleli a negyvenes évektől napjainkig. Én ettől egy kicsit megijedtem, mert hát nem voltam művészettörténész, másrészt azonban lelkesített, hogy valamit csinálni l e h e t . . .
Mindezek után az következett, hogy elkezdtem kissé tematikusabban gondolkodni, meghatározott mederbe terelni mindaddig meglehetősen csapongó alkotói produkciómat, dimenzionista költőnek deklaráltam magam, s egyáltalán,
elkezdtem kutatni azokat a lehetőségeket, melyeket a vonalból való kilépés rejtegethet. A lehetőség adott volt, hiszen a villanyvers egy komoly társadalmi
hátteret is sejtetett, mint ahogy nagy hatással volt rám a Párizs gyomra című
Tamkó-villanyvers, melyet a francia szocdemek megvásároltak tőle, és választási plakátként kívántak alkalmazni, csak azután mégsem lett meg. Az errefelé
történő kutatgatások jelei első kötetemben találhatók. De mire ez a kötet elkészült, már láttam, hogy nekem nem kifejezetten ez az út az ideális.
Tóth első kötete, az 1972-ben magánúton kiadott Dimenzionista album tizenegy, alaktanilag szorosan a tamkói vesrmodellhez kötődő, térépítésű alkotást
tartalmaz. A tizenegyből hét deklaráltan villanyvers, a többi pedig kaligramma,
tipogramma vagy plánista mű. A vizuálszerkezeti hasonlóságokon túl egy másik
mozzanat is arról árulkodik, hogy ebben a füzetben még maradéktalanul a „mester", a „tanító" művészetfilozófiája érvényesül. Ezt látszik alátámasztani a néhány mondatos, programnyilatkozatként felfogható szerzői előszó is, szinte szó
szerint idézve a dimenzionista alkotói elv teoretikai esszenciáját: „Az ú j ideológia az N + l dimenzióban látja az egyetlen lehetséges megvalósítást azáltal, hogy
a MŰVÉSZETEK EGY ÁLTALÁNOS MOZGÁSBA JÖTTÉVEL, MINDEGYIK
EGY ÜJABB DIMENZIÓT VONZ MAGÁBA!". A felsorakoztatott művek szemlélője másrészt még egy hasonlóságot feltételezhet, ami a szokatlan, teljesen irracionális szókapcsolatokban, fogalmi ötvöződésekben nyilvánul meg: Tamkónál például a következők fordulnak elő: „gyorsmosdó", „tisztaszüret", „vízmirígyvár" vagy „sárborbélycsapszék", Tóthnál viszont „lélekduolikátor", „kételyzsindely", „terpesszárium", „belsejhaj", „székharma'tbicikli" vagy „sörtetőmajális". Ezeknek a szürrealisztikus szóösszetételeknek az artisztikusan önkényes
összefonódása azonban — Tóth vallomása szerint — nem egyértelműen dimenzionista indíttatású.
— Ennek annyi az előzménye, hogy tizenkilenc éves koromban írtam egy
olyan versciklust, amely egyértelműen Majakovszkij hatását tükrözte. Majakovszkij előtt viszont úgy igazából a szimbolisták voltak rám nagy hatással,
utána pedig Kassák, az Üljük körül az asztalt című kötet, ami miatt úgy éreztem, hogy költészet van, és azt csinálni kell.
Ezek a korai versek tehát rendes vonalversek, pontosabban Majakovszkijéhoz hasonlatosan lépcsőzetesek, rímesek, formailag teljesen tökéletesek, másrészt van bennük egy szürrealista beütés, amely a fenti szóösszetételeket adja,
vagyis az érzelmi torlódások a verbalitás és az írás szintjén is egyfajta torlódást
68

okoznak. Ezt a módszert vittem át később a Dimenzionista Album egyes alkotásaiba.
Az album lapjain egy ellentmondás is megragadja a figyelmet, nevezetesen
az, hogy míg imitt-amott a szürrealista attitűd érezhetően jelen van bizonyos
nyelvi eljárások érvényesítésében, addig manifesztatív értelemben a szerző nyíltan leszámol a szürrealista látásmóddal és művészetfelfogással, mondván:
„BRETON REALISTA, A szürRealizmus MÁR csak hulla-DÉK".
— Ez ugyanannak a dadagesztusnak a továbbélése, ami azelőtt a klasszikus
versformában működött, például a Szürrealista csokoládé a temetőőrnek címűben, amelyben szerepel ugyan a szürrealista szó, de valójában egy teljesen szélsőséges dada, a legszélsőségesebb Prévert-ügyekhez hasonlít, mert szinte nincs
értelme a mondottaknak.
Nekem nagyon sokáig komoly bajaim voltak a szürrealizmussal. Valószínűleg azért, mert mint akkor is, most is néha előjön, hogy a gesztust és a tettet
többre tartom, mint a tudatalattiból túlintellektualizált folyamatokat, amelyek
akkor olybá tűntek számomra, jelenlétük gátat vet annak, hogy jelentős benyomást és hatást lehessen gyakorolni a befogadóra. Tehát, ha nagyon durván kívánok fogalmazni, túl intellektuálisnak tűnt a szürrealizmus, s az akkori énemnek — tizenkilenc-húsz éves voltam — a dada sokkal inkább megfelelt a maga
nyerseségével, akcionizmusával. Olyannyira, hogy ez az akcionista hajlam azóta
is megvan bennem, és időnként fel-felbukkan.
Amikor Tamkóval megismerkedtél, szinte nem is kellett újraértékelni, felülvizsgálni meglevő költészedet, mert mindez mintegy beleillett a dimenzionista a u r á b a . . .
— Így van. Elindult egy olyan folyamat, amely szervesen kapcsolható volt
ehhez. Azt nem tudhatom, mi lett volna, hogyha nem találkozom Tamkóval.
Ez is egy szerencsés mozzanat volt, mint ahogy az is annak bizonyult, hogy még
az album megjelenésének évében Balatonbogláron összeakadtam a kápolnatárlatok társaságával, és ez automatikusan az akkori progresszió valóságába helyezte törekvéseimet. Akkor láttam világosan, hogy azok a próbálkozások, amelyeket a költészet vonalán testesített meg a kassáki vagy a tamkói hagyomány,
azok vizuálisan igazából a képzőművészeti törekvésekben realizálódtak. Tehát
a képzőművészek voltak azok, akik akkor ezt az elképzelést képviselték. Ezért
fordulhatott elő, hogy az első kiállításokon Maurer Dórával együtt szerepeltem,
mint aki olyan határterületet képvisel, amely ugyan költészeti indíttatású, de
alapvetően vizuális értékekkel bír.
A költészet új, illetve egyik lehetséges funkciójának, á kiállíthatóságénak
a felismerése, s ezen túlmenően az a fontos felfedezés, hogy a vizuális költészetben egy műfaji-mediális határesettel állunk szemben, egyértelműen határozott
irányt adott Tóth elkövetkező kísérleteinek. 1972 után már nemcsak költő vagy
versíró, aki a papír korlátozott kiterjedésű síkjára rója betűit és mondatait, hanem képzőművész is egyben, aki a valós térben, a létező dolgok tárgyi jelenvalóságában kíván hatni. Ez a vagylagos helyzetfelismerés a következő esztendőben napvilágot látott második füzet vetületében kristályosodik ki igazán.
A verbális nyelv érezhetően visszaszorul, hogy helyét átvegye a vizualitás, az
ikonikus szövegformálás, s a nyelv anyagként való értelmezése. Igaz, hogy még
mindig dimenzionista költőnek tartja magát, ám végső célkitűzése immár túlmutat a kezdeti ideálokon, hogy a Gutenberg-galaxis mcluhani lerombolásának
szellemében a négydimenziós művészet, az „összérzéki művészetek" mellett
szálljon síkra. Az összérzéki művészetet egy frissebb terminushasználattal ma
úgy mondanánk: multimédia.
69

Tóth tehát ú j alapot keres a továbblépéshez, s ennek érdekében az irodalom
felől fokozatosan a képzőművészethez kerül közelebb. A második füzet oldalain
ilyképp már hiába keresünk szabályos, értelmes mondatokat; a szintaxis felszakad, sok helyütt a szavak is feltöredeznek, betűatomjaikra hullanak, foszlányaikban utalva vissza a lehetséges szemantikai olvasatra. Ezeknek a munkáknak a révén Tóth egy az egyben bekerül a nemzetközi kísérleti költészet időszerű vérkeringésébe. A dimenzionizmus korai nyelvi prototípiája egyértelműen
visszahúzódik, és már csak a filozófiatörténeti emlékkép, az ősmag szimulációjaként nyer visszarezgést. A kiindulópontul szolgáló teória mintegy tovább él a
mcluhani felismerések, a szemiotikai kutatások, a strukturalizmus és a nyelvi
interdiszciplinaritás távlataiban.
— Körülbelül 1973 táján alakult ki bennem az a benyomás, hogy igazában
az interdiszciplináris gondolkozás az, ami izgat, mert ez az a bizonyos gondolkozási forma, amely a végletekig való feszítést és ezt a valami Féle átmenetet
magába fogja. Hamarosan rájöttem, azok a dolgok érdekelnek igazán, amelyek
egy adott médiumból kifelé mutatnak és esetleg átmennek egy másikba. Így jelent meg munkámban az analitikus szemlélet, melyet alkalmasnák találtam ar,ra, hogy megtaláljam azt a kis területet a vizuális költészeten belül, amelyben
megfogalmazhatom a számomra érdekes problémákat. Úgy láttam, hogy az analitikus szemléletben egyszerűen több van.
Egy nagyon egyszerű példa motivált később is, amikor Tamkó elmondta,
hogy Petőfi ugyan zseniális költő volt, nagyon jól írt és rajzolt, de sohasem tudta' ezt a két képességet összehozni. Ez később is mindig előttem volt, tudniillik,
hogy vannak másfajta lehetőségek is, vagyis át kell lépni azokat a területeket,
amelyek meghatároznak egy tevékenységet. Így történt, hogy vizuális költészeti
munkáimat egyszerűen áttettem akcióba. Ügy tűnt, hogy azok a minőségek,
amelyek egyrészt eredményüket tekintve, részben pedig esztétikai természetüket tartva szem előtt már fontosabbak, mint az alapanyag, önállóan is megállják a helyüket, és ú j médiumban jelennek meg. 1973-ban Balatonbogláron egy
objektumot készítettem ennek a felismerésnek a nyomán, s tisztában voltam
.veié, kvalitásánál fogva alkalmas arra, hogy felkerüljön a falra, hogy könyvanyag legyen, illetve könyvóbjektum. Okozott is ez némi problémát a Tamkó.vál való viszonyomban, mert úgy tűnt, ő erre már nem eléggé adaptív, másrészt
ő ebben egy dézintegrációs törekvést látott, amely megbontja a dimenzionizmus
képzelt vonalát.
Tamkó tudatában volt annak, hogy mi történik a konkrét vizuális költészet
nemzetközi porondján?
— Abszolút nem. Még negyvenöt után volt Kassákkal egy olyan kapcsolata,
hogy összehozzanak egy Duna-menti művészeti konföderációt, így 1947—48-ban
még a Művelődésügyi Minisztériumban is kaptak rá támogatást, de hát negyvennyolc után ez lehetetlenné vált. Attól fogva Tamkónak megszakadtak a kapcsolatai. Teljesen elszigetelődött. Elsősorban azért, mert ő úgy gondolta, kizárólag jógával kell foglalkoznia. Nem látott a társadalomban olyan ösztönzést, hogy
a korábbi dolgaival komolyabban foglalkozzon, pesszimistává lett, és emiatt
t— meg a jóga miatt — egészen elkülönült.
Amikor kapcsolatba kerültünk, én ugye sok újat nem tudtam neki mondani,' de bekerülvén a hazai és a nemzetközi folyamatokba, elkezdtem neki szállítani az információkat. Csak annyi híre volt, amit tőlem kapott, hiszen ő kizárólag a hivatalos magyar sajtóorgánumok révén tájékozódott, ami némi anomáliához is vezetett, mert ő azt hitte, hogy a hetvenes' évek progressziója az, amikor az Űj Írás leközöl egy Nagy László-képverset.
70

Tóth az első két kötet viszonylatában megfigyelt absztrahálódási tendencia
egy még előrehaladottabb pontjára érkezett el az 1973-ban az olasz Edizioni Modullo által gondozott Information—Contrainformation
című füzet, majd az 1975ben az Onga-Press kibocsátotta Varied című minimappa jóvoltából. Ha a második kötet kapcsán elmondtuk, hogy a szintaxis szétzúzása jellemző rá a szóés betűfoszlányokra, akkor itt ez a redukciós, elvonatkoztató metódus egy
olyan — ezoterikusnak is nevezhető — végletben kulminál, amikor is maga
a nyelv, a nyelvi jel válik a mű, vagyis önmaga témájává. S bár a nyomtatvány alcíme ezt az újabb szellemi kalandot „vizuális-experimentális költészetként" definiálja, nyilvánvaló, hogy az eset egyértelműen a lingvisztika, ezen
belül pedig a vizuálszemantika területére csúszik át.
Így szinte magától adódik a megállapítás, hogy Tóth a dimenzionista irodalom hatása alatt álló első kötete, valamint verbi-voko-vizuális kísérleteket tartalmazó második kötete után egy, a költészet szféráját már kevésbé, csak részleteiben — a jelbeírás fokán — érintő problematikához érkezett. Ez a sajátos
vizuálszemantikai módszer mintegy boncasztalra helyezi a betűjelet és lehántolja róla jelentésbeliségének konvencionális kérgét. Röviden: jellembeli részeiket,
gestaltelemeiket elhagyott vagy elvesztett betűtestek sorozata ez az opus. A mértani sémákra levezetett betűk vagy még a keletkezés egy kezdeti fázisában vannak — kibontakozatlanul, felismerhetetlenül —, vagy már eljutottak a jelmodulációnak egy más irányú mozgáspillanatába, melyet a kopás, a biológiai-fizikai
megsemmisülés jellemez.
A torzítást és szeletelést alkalmazó alkotói módszer lényeges topológiai lehetőségeket vet fel azáltal, hogy a mértani formákra leegyszerűsített betűjelek
természetvizsgálata aszerint megy végbe, vajon bizonyos torzítások mellett is
mely eredeti tulajdonságaikat őrzik meg. A betűjel korábbi funkciójától elidegenített vizuál-kommunikációs egységgé válik. A betűk alakelmosódása bizonyos értelemben az utcatáblák és falfeliratok időjárási behatások következtében
történő jelentésbeli megsemmisítésével hozható párhuzamba, amikor a jelentés
megszűntével a jellé vált üzenet egyszerűen csak visszautal eredeti természetére.
1974-ben Tóth kidolgozza egy vizuálszemantikai film forgatókönyvét, ami nem
más, mint elvonatkoztatott betűformák térbeli animációja.
- — A hetvenes évek közepéhez közeledvén egyre inkább úgy éreztem, hogy
az alkotás problematikáját nem esztétikai, hanem nyelvi kérdésként kell kezelni.
Ezt a felismerést jeltani kutatásaim még határozottabban alátámasztották —
mondja Tóth, rávilágítva tevékenységének arra a vonulatára, amelynek középpontjában az urbánus környezetből merített spontán nyelvi képződményeknek
bizonyos költészeti struktúrákkal rokonítható összehasonlító elemzése áll. A falfeliratok, vésetek és karcolások azon kategóriájáról van szó, melyek a kommunikatívabb, közérthetőbb, jobbára szabályos mondatokba tömörülő graffitókkal
ellentétben inkább a konkrét vizuális költészet poétikai modelljeivel mutatnak
hansonlóságot. A Tóth által főként építkezések és utak mentén összegyűjtött
jelkonstellációk már csak a szerkezeti részek grammatikai egymásra vonatkozásaira, kölcsönhatásaira hívják fel a figyelmet. A jelben létezésnek az a foka ez,
tehát, amikor az eredeti közlés szemantikai artikulációi nehezen felismerhetők,
azonosíthatók, az ismeretlen szerzők létrehozta jelek építkezése pedig önkénybe
és esetlegességbe megy át.
— Ez a törekvés egy olyan műben tetőzött, amelyben egyetlen betű jelent
meg, ami nem eltolva, kettétörve vagy befelé forgatva, vagyis a korábbi rendszer szerint működött, hanem maga a felület, mint anyag, kezdett el aktivizálódni. Ezek roncsolások voltak, amelyek a betűk szétkaparását jelentették. A ron71

csolásoknak az urbánus környezetben való analógiás keresése pedig m á r azt jelezte, hogy miközben eljutottam egy teljesen végletes analitikus szemléletig, felmerült a kifejezés ú j síkjainak a megragadási igénye, ami lényegében ennek a
tevékenységnek az esztétikai oldala volt. Ekkor születtek meg legutolsó vizuális
költeményeim, melyekben ismét döntő szerepe lett az esztétikumnak mint információnak.
Másrészt, ez a nagyrészt fogalmi-grammatikai egységekkel operáló költészet
elvitt téged a konceptuális művészethez i s . . .
— A szöveghez fűződő kapcsolataimat végig megtartottam. Ez abban is
megnyilvánult, hogy vizuális költészeti tevékenységem átment egy egészen más
típusú offenzív küldeményművészeti aktivitásba (először ebben is mint vizuális
költő jelentem meg). Amikor a mail art-ot megszűntem vizuális költeményeim
szórására használni, felváltották őket a „szövegek", a „slogan"-ek, hogy később
ezek is függetlenedjenek a mail arttól és egy jól érzékelhető konceptualizmusba
csapjanak át. De végig megmaradt bennem, hogy én a vizuális költészetet, akármennyire analitikus vagy akármennyire esztétikus volt, elsősorban a szöveg, illetve az irodalom felől közelítettem meg, még akkor is, ha ez a végén m á r csak
vizuális jelek halmazát jelentette.
A slogan-eket, a művészettel és annak természetével foglalkozó, avagy a
művész magatartására vonatkozó állító, feltételező, kérdő és felszólító mondatokat Tóth cédulákra, öntapadós címkékre szitázta rá, ú j médiumot ötölve ki tulajdon művészete hasznosítására. íme közülük néhány: „Szegény Leonardo, nem
ismerte a koncept-művészetet!"; „Micsoda pech: elfelejtettem legjobb művészeti ötletemet!"; „Kérlek, feledd el, hogy én egy művész vagyok."; „Művészet
— lerágott csont."; „Légy óvatos, lehet, hogy ez egy műalkotás."; „Kedves
Duchámp, mondd, te, hogy csináltad?". Ezekben a tömör kinyilatkoztatásokban
egy öntudatos és a művészetre öniróniával tekintő alkotónak az évek során szerzett élet- és művészetbölcsessége fogalmazódik meg. Aki nem ismeri a művészet
lelkületét, az kérdezni sem tud.
Hogy kikerülje a lehetséges olvasat formai egyszerűségét vagy nyelvi laposságát, Tóth a képregények beszédanyagát tárolni hivatott úgynevezett felhőcskékhez folyamodott, belterükbe zárva a verbális kinyilatkozást. Nekik köszönve a gondolatok ereje egyrészt szinte meghatványozódott, másrészt pedig
személyi vonást vett fel, bár nem mindig tudjuk, ki áll mögöttük, egyedül szerzőjük-e, vagy maga a művészettörténet lelkiismerete. Mi ez, ha nem a művészettel kapcsolatos ezerhangú szóakcióhoz való aktív csatlakozás, a disputában való
kritikai részvétel, ami a következő tautológiát adja: gondolkodom a művészetről, tehát művész vagyok. Vagy igazat adunk Tóth rálátásainak, vagy nem, az ő
szempontjából ez szinte nem is fontos. De miért ne fogadnánk el ezeket a gondolatszilánkokat és szóbuborékokat, amelyek lényegében induktív irányban mozognak, s az egyén különálló alkotói világának tapasztalatait vonatkoztatják a
művészet egészére?
A képregény egyik konvencionális elemének, a felhőnek a nyelvi revitalizációjávai Tóth valójában a négyszögesített formát — a klasszikus képkeretet,
az üres vásznat — dobta félre, s egy jóval képlékenyebb, a drámai fordulatokat
jobban kifejező, de a felismeréseket is bizonyos módon relativizáló forma mellett döntött. Néhány szellemes megjegyzés magát a felhőt célozza: „Nincs érték,
nincs művészet, nincs felhő."; „Mit is mondhatnék egy ilyen felhőben?". Egy
másik, felhőt tematizáló műben önmaga nyelvi jelként való azonosítására céloz72

va annak belső tere üresen tátong. Az üres felhő bátran tekinthető egy művészeti lélegzetvétel végpontjának, hiszen — amint elébb is láthattuk — a művészet fogalma és léte kiegyenlítődött a nyelvi jellel. Nyilvánvaló, hogy Tóth szóbuborékjai egy nem reprezentatív, marginális művészeti formát alkalmaznak,
rendeltetésüket pedig a mindennapok elvi és egzisztenciális küzdelmeiben nyerik el, az alkotói lét és a személyiség mibenlétének problémáit (is) felvázolni képes önreflexív közlési formává nőve ki magukat.
Dimenzionizmus, konkrét vizuális költészet, jelmondatok, majd a nyolcvanas években ismét vonalköltészet, immár a zen filozófiájának és költészeti tanításának szellemében. Vagy úgy is mondhatnánk, a szöveges kifejezőforma örökös körforgása, átváltása az individuumnak éppen legmegfelelőbb halmazállapotban. A posztmodern hajnalának újításai és egocentrikus irányvonala bizonyos fokig kihatással van a hetvenes évek művészetfilozófiáján edződött és azt
meghatározott módon tovább fejlesztő alkotó magatartásformájára, gondolkodásmódjára. Annál is inkább, hogy Tóth esetében ez az időszak a magánélet
megpróbáltatásaival van tele. Ezek a problémák és annak a tudata, hogy — ha
csak talán évekre is — szertefoszlott a hatvanasok-hetvenesek nagy kollektivizmuseszménye, s az élet atomizálódása a kisebb, mikroméretű szellemi közösségeket is megsemmisítette, azoknak heroista szerepvállalását és gerillaküldetését
pedig az egyén heroizmusára építette le, azt a következtetést eredményezték,
hogy a művész — akárcsak a bizonytalan kezdeti lépések alkalmával — ismét
az egyes szám első személy hangjának kontemplatív kánonjai mentén keresse
az önkifejezés kulcsát. A válság egyik jeleként tartható számon Tóth Gábor esetében az 1983-as I Would Like To Be (Én lenni szeretnék) című brosúra, amely
a minden és a semmi fesztávjain túl azt a következtetést adja, hogy az egyén
önmaga kíván lenni, saját helyét és lényét keresi a világ dolgai között. Így születik meg a végső óhaj is: „Én Tóth Gábor szeretnék lenni."
Ez idő tájt keletkezik a budapesti Buddhista Misszió által 1985-ben kiadott
Hol vagyok én még attól, hogy hallgatni tudják? című zen verskötet egyik kassákian tiszta lírai önreflexiója:
harmincnégy éves vagyok,
miért írnék verset
erre az alkalomra?
ugyanúgy alszom,
ugyanúgy eszem,
és ugyanúgy törekszem,
hogy megvalósítsam magam,
mint máskor,
nem korom az oka,
hogy még távolinak érzem
a célt.
kinyújtott, üres tenyeremben
most sincs kevesebb,
mint eddig.
Miközben a különféle médiumváltásokról beszélünk, ennek az összetett és
változatos opusnak egy különlegesen elszigetelt, de az izolációt, a félnyilvánosságot tudatosan vállaló stratégiájáról is szó esik.
— Soha nem az volt a fontos, miben gondolkodom, hanem hogy hogyan
gondolkodom. Így aztán a váltások nem okoztak különösebb traumát. A folyto73

nos átváltás igénye meg is fogalmazódott bennem, s így történt, hogy a hetvenes
évek közepén szakítottam a vizuális költészettel; pont akkor, amikor ezeket a
dolgokat már megfelelő úton-módon kanalizálni lehetett.
A publikálást illetően nyilván, hogy könnyű helyzetben voltam, mert sem
az egzisztenciámat, sem az erkölcsi habitusomat nem kötöttem ehhez, tehát nem
attól függtem, hogy vajon publikálnak-e vagy sem. Másrészt őszintén úgy érzem, hogy szemben sok más alkotóval, akikkel együtt tevékenykedtünk — gondolok itt az akkori magyar progresszióra —, abszolút nem tartottam igényt az
oppozícióból származó nimbuszokra, mert nem tartottam lényegesnek. A zen
szellemében mondva: a belső béke sokkal fontosabb volt, mintsem, hogy egy
legalizált vagy egy oppozíciós elvárásnak megfeleljek. Azok viszont, akik ebben
a tevékenységben szorosan benne voltak, tökéletesen tudták, mit csinálok . . .
Tehát nem szerepeltél újságokban, folyóiratokban . . .
— Érdekes dolog volt, hogy azok, akik a progressziót csinálták, mind nagyon jól tudták, hová tegyék a tevékenységemet; akiknek pedig mindezt csinálták — ami akkor eléggé belterjes társulat volt —, azok viszont nem ismertek,
mert nem volt rá igényem, hogy ennek a meghatározott réteget képviselő közönségnek — hadd mondjam így — adminisztráljam magam. Sokat gondolkodtam azon, ez nem egy olyasféle praktikus struccpolitika-e, hogy elkerüljem a
megmérettetést, de így visszamenőleg is azt kell mondjam, az első vonástól
kezdve, mindent ugyanúgy vállalok, mint akkor. A hetvenes évek közepén például meg lehetett volna úgy jelennem, mint aki Tamkó tanítványaként itt öthat éve vizuális költészettel foglalkozik. Iszonyodtam ettől, még akkor is, ha azt
hitték sokan, hogy a visszahúzódás, a háttérben maradás egyfajta szerepvállalás, vagyis, hogy én most itt a sértődöttet játszom. Erről szó sem volt.
A médiumhasználatot illetően: valóban volt a munkálkodásómban egy cezúra, de én ezt nem így fogtam fel. Ügy láttam, hogy van egy affinitásom, egy
aktivitásom, ami most másban jelenik meg. Egyszerűen más érdekelt. Ami viszont végigvezethető, az egyfajta attitűd, amely az alkotótevékenységemben a
magamhoz vagy a világhoz való viszonyomban fogalmazódik meg. Ez valahol
biztosan állandó, konstans, de, hogy ez hogyan realizálódott a médiumokban,
mármint a gyakorlatban, talán esetlegesnek is mondható.
Így például a mail art nagyon-nagyon fontos médium volt, ez kétségtelen.
De azt is hozzá kell tennem, hogy előbb eszközként szerepelt, a már meglevő
munkáim továbbítására. Utána, mint ahogy a vizuális költészetben is, elkezdtem keresni, melyik az specifikus terület, amelyben tovább tudnék lépni. Így
volt ezzel is. És kiderült, hogy a küldeményművészeten belül nem annyira a
New York-i Levelezőiskola szellemisége, hanem egy jóval mediálisabb gondolkodás érvényesült, vagyis igazi postai müvészbélyeget készítettem, szöveges levelezőlapokat és pecsétművészeti alkotásokat, melyek úgyszintén szövegre épültek. Tehát a mail art-nak is a konceptuálisabb oldala felé mentem el, és ebben
az értelemben is tovább működött a szöveg, csak más funkcióban. A mail art
volt igazán az, ami miatt azt éreztem, hogy bekapcsolódtam valami teljesen friss
és akkor élő dologba, s mindenki, aki belekerült, részévé vált egy napi szintű
rendszernek, ami hiteles formája volt az akkori alkotói valóságnak.
Tehát a küldeményművészetben is rögtön azt néztem, melyik a nekem való
terület, s nem is csináltam soha képzőművészeti indíttatású mail artot, hanem
kezdettől fogva szövegeset. A sloganekre gondolok, amelyek lapokon jelentek
meg, és konceptuális jellegűek voltak. Volt köztük önreflexív, amikor például
egymást követően két lapot adtam fel, hogy „eddig 235 lapot nem adtam föl ne74

ked", majd rögtön utána, hogy „eddig 236 lapot nem adtam föl neked", vagy
olyat, amelyiken azt írta: „ez a levelezőlap jelöl engem" stb. Volt még egy ilyen,
amelyik nagyon kedves volt számomra, mert a dadagesztus benne volt a koncepttel együtt. Ekkor már elég jó kapcsolatom volt a Fluxusszal és Dick Higginsszel, és úgy gondoltam, ez szellemileg valahol kapcsolódik hozzájuk. Ez az
„Én szeretlek Andy [Warhol], mert buzi vagy, de nem szeretlek, mert művész
vagy" hangzású szöveg.
A dada — már eredendő természeténél fogva is — fokozottan magában hordozza az akció, az alkotó közvetlen fizikai jelenlétének a lehetőségét. A hetvenes
évek magyarországi ú j művészetében nemigen találunk rajtad kívül még egy
olyan sokoldalú, annyira multimediálisan gondolkodó művészt, akinek médiumoktól elvonatkoztatott mindenkori opusában permanens jelleggel ott munkál
a dadaista gesztus, az akcióra való szándék.
— Az akcionizmusra való hajlam végig működött bennem, a legelső időktől
kezdve. Talán azért is kötöttem ki tízes éveim végén a dadaizmusnál, mert ez a
művészeti-ellenművészeti jelenség már szöveges formájában is egy rögzített akció volt. Olyan hatalmas energiák jelentek meg ugyanis benne, hogy szinte fontosabb volt maga az energia, mint az, amit létrehozott.
A dada tehát nagyon fontos a számomra mind a mai napig. Beke László
művészettörténész mondta ki egyszer, hogy az ő megítélése szerint, az alatt a
10—11 év alatt a magyar progresszióban én voltam az, aki a legkövetkezetesebben képviselte a dadát. Én ezt nagyon szívesen fel is vállalom, mert ebben olyan
mértékű tudatiság volt, hogy nem tudatosan csináltam dadát, de tudatosan azonosultam vele. Sohasem azt tartottam fontosnak, amit itt a művészettörténet
felhánytorgat, tudniillik, hogy polgárpukkasztó meg ilyesmi, hanem az egésznek egy mélyebb értelme érdekelt.
Csináltam mail art-akciókat, koncept-akciókat, mintegy keresve a kulturáltabb agresszió formáit. Hadd idézzek egyet. Amikor a belvárosban először állították fel az autóparkoló-órákat, kimentem, elkezdtem bedobálni a pénzt, a parkolóba a sok kocsi közé betettem egy széket meg egy asztalt, és helyet foglaltam,
ettem, olvastam. Jött a rendőr, én pedig mondtam neki: kérem, kifizettem a
parkolási díjat. Ez lenne az a fajta konceptuális gondolkodás tehát, hogy maga
a gesztus a művészet. Más alkalommal itt a ház előtt, az utcán csináltam egy
anonim akciót, melyben Beke Laci is segédkezett. Van egy ilyen kis öntapadósom, hogy „Taposs a művészeten!", és itt a zebrán leragasztottam, és figyeltem
a reakciókat: rálépnek, nem lépnek rá, kerülgetik stb. Azt a problémát, hogy
mennyire képes a szó intellektuális értelemében interveniálni a művészet valakinek a tudatában, megpróbáltam közvetlen módon kieszközölni.
Ezek a részben gesztuális, részben inkább a dadába sorolható akciók egy
nagyon komoly minőségi változáson mentek keresztül a hetvenes évek második
felében, amikor is a sloganek olyan irányban kezdtek működni, hogy közelítettek a későbbi létfilozófia-probléma felé, ami mediális értelemben a performancehoz vezetett, melyet úgyszintén primáris kifejezőformaként kezeltem. A Fluxus
vagy a dada vonatkozásában csak az az attitűd maradt fenn, hogy a befogadóval
közvetlen kapcsolatba kerüljek és egy impulzív benyomásos szinten tudatosítsam benne kreativitásának latens lehetőségeit. Hiszen performance-ot előadva
számolni kell azzal, hogy csak impulzusokat tudunk átadni. Hadd utaljak itt a
buddhizmusra, vagyis hogy a szívtől szívig való közvetítés tanítása később nagyon megerősítette ezt a koncepciót bennem. Ez egy egészen más minőségű kapcsolat, mint amikor az ember akár írott, akár fónikus vagy vizuális úton-módon
kerül kapcsolatba a közönséggel.
75

A te performance-aid nem annyira narratív előadások voltak, mint amilyet
például egy Laurie Anderson képvisel...
— Nem is vállalkozom annak a meghatározására, ezek milyen típusú perfomanrce-ok lehettek. Azt emelném ki, hogy bár nagyon alaposan készültem fel
valamennyire — esetenként fél évig is —, tudtam, hogy az, ami közvetíti a dolog lényegét a befogadónak, az a poézis. Vagyis az a megfoghatatlan valami, ami
— ha történetesen egy másik csatornán próbálnám kibontakoztatni — csak egy
másik poézis lehetne, vagy nem lenne poézis. Azzal mindig is tisztában voltam,
hogy performance-aim alapvetően egy vizuális képszerveződés által jönnek létre, tehát, hogy egy olyan vizuális eseménysor játszódik le, és olyan információk
és benyomások keletkeznek, minek alapján összeáll egy poézis: a látvány és a
történés poézise. És ez az a poézis, amely szuggerál egy olyan beállítódást, amely
képessé tesz arra, hogy valamit hasonlóképpen láss vagy befogadj.
Ezek között az előadások között is egy teljesen különleges helyet foglal el
az a bizonyos darshan, amit a Bercsényiben csináltam. Egyrészt, mert az akcionista hajlamnak a buddhizmussal való találkozási pontja, másrészt pedig egyfajta szintetizáló funkció hárult rá, mivel benne csomósodtak össze a művészet
rendeltetésével kapcsolatos nézeteim. Annak ellenére, hogy nem vagyok hívő,
a buddhizmus nagyon sok mindent megfogalmazott a számomra, amely — megfogalmazatlanul ugyan — már „állt" bennem.
A darshant azért kellett megcsinálnom, mert szerintem — abszolút tematikusán nézve — valamennyi médiumnak az a feladata, hogy megfogja azokat
az érzéseket, amelyek az embert a környező világban meghatározzák, s hogy
olyan lehetőséget legyen képes felmutatni, ami alkalmassá teszi a befogadót,
hogy önmagával tisztában legyen, és a felmerülő konfliktusokat képes legyen
ezáltal feloldani. Ez pedig akkor lehetséges, amikor — önmagával is tisztába
kerülve — egy kicsit megértőbbé válik mások iránt. Magát a darshant is pont
azért gyakorolják a buddhisták, hogy a másfajta minőségű megértés létrejöjjön. Jómagam úgy vélem, hogy a társadalomban lezajló szocializáció, amely
ugyan több millió kanalizációs lehetőséget ad a kommunikációra és a megértésre, egyre inkább elnyomja a valós értékek felhozását, egyre inkább rárakódik, és
egy rosszértelmű metaszintre tolja el.
Ha már a folytonos médiumváltás szó- és ügyvivője vagy, hol tartasz most,
és röviden, hogyan foglalnád össze az elmúlt húsz esztendőt?
— Most ott tartok, hogy második zen-buddhista kötetem is megjelent, s
megint egy médiumcsere van, ugyanis készítettem néhány objektumot. Ügy tűnik, hogy ez tiszta képzőművészet, bár én soha nem így közelítek a dologhoz,
hanem van egy kifejezési készség, amit valamiben realizálok. Most éppen gipszobjektumokat készítek, melyeknek kizárólag képzőművészeti vonzataik vannak.
Ha végignéznénk, hogy az elmúlt két évtizedben mivel foglalkoztam, mit
alkottam, rettenetesen sok médiumot kellene érintenünk, mint ahogy tettük is
nagy vonalakban. Az önmegvalósítás átváltásainak mechanizmusa jelenik meg,
amikor azt mondom, hogy nem vagyok filmes, de egy csomó filmet csináltam;
nem vagyok fotós, de fotóztam is; igazából soha nem foglalkoztam azzal, hogy
költő legyek, bár írtam klasszikus vonalverset, és alkottam vizuális költészetet
is. Visszatekintve eddigi munkásságomra: kétségtelenül a poetikumra való h a j lam a legállandóbb motiváció, tehát az a poétikus attitűd, amely — még ha a
legracionálisabbnak tűnő tevékenységet vesszük is tekintetbe — állandóan jelen
volt és befolyásolt.
76

Tóth Gábor 1950-ben született. Budapesten él. Társalapítója az Experimental
Art Publisher nevű nemzetközi alternatív művészeti kiadónak. Tevékenységi területei: vizuális költészet, mail art, fotó, objektumok, fluxus-zene, kísérleti film, performance. Könyvei: Első dimenzionista album (1972); Egy kis szemantika (1972);
Information—Contrainformation
(1973); Vizuális topológia I., 11., III. (1974—75);
Analitikus költemények (1975) ; Roncsok (1975) ; . . . szeretnék lenni (1983) ; öntapadós ideák (1983); Hol vagyok én még attól (1986); Végső hang (1988); Experimental
Art Publisher-könyvek
I. (1974); II. (1975); III. (1976). Filmjei:
Vizuál-szemantikai
film (1975); Közelítés (1976); Roncsolás (1976); Jelölt celluloid I—II. (1976); Az én
ideáim/Kézzel írt film (1976); Egy kis haladék a művészetnek (1976); Érintés (1976).
Videoalkotásainak száma ez idáig kilenc. 1968 és 1986 között több mint harminc
művészeti akciót és húsz performance-ot realizált. Több mint kétszáz hazai és nemzetközi kiállításon vett részt.

Jelenet A stég című performance-ból, 1984

77

PREDRAG STEPANOVIC

A megoszlás gyökerei
DOBRICA COSIC ÍRÓI PORTRÉJA
Közvetlenül a második világháború után induló ú j szerb írónemzedék jobbára csak az élet iskoláját járta ki — irodalmilag képzetlenek voltak ezek a
kezdő írók, s meglehetősen gyér műveltséggel rendelkeztek. Nem csoda hát,
hogy éppen ők tudták a legkönnyebben elfogadni azokat a „kötött, egyoldalú
és szűkre szabott dogmákat" (P. Palavestra), amelyeket a különböző bürokratikus testületek igyekeztek rákényszeríteni e korszak irodalmára. S bár ez
a háborút a legnehezebb körülmények között végigharcoló generáció hihetetlen kitartással, autodidakta módon próbálta pótolni mindazt, amihez a szerencsésebbek az iskolapadban jutottak hozzá, legtöbbjük eleinte mégis úgy
viselkedett, pontosabban úgy írt, mintha soha korábban nem létezett volna
szerb irodalom. De mint minden rosszban, ebben is akadt valami jó. Az irodalmak történetén a nagy tehetségek mellett végigvonul a művelt, képzett, de
igazi írói vénával nem rendelkező féltehetségek sora, akik éppen iskolázottságuknak és szellemi — de nem alkotói — képességeiknek köszönhetik, hogy
gyakran egész életükön keresztül az irodalmi élet felszínén tudnak maradni.
A háború utáni fiatal szerb írók számára ilyen lehetőség eleve nem adódott.
S mert semmi másra, mint élettapasztalataikra — sajnálatos módon leginkább
háborús élettapasztalataikra — és tehetségükre támaszkodhattak, a gyengék,
mint valami szellemi kiválasztódásban, néhány év alatt elhullottak. A viszonylag kisszámú megmaradottak egyike — aki azóta a szerb irodalom élvonalát
képviseli — Dobrica Cosic.
Cosic életútja nagyszerűen példázza egész nemzedéke sorsát, s az ebből
fakadó minden nehézséget. 1921-ben született egy szerbiai faluban, Velika
Drenovában, a Nyugati-Morava mentén. Elemi, majd alsófokú mezőgazdasági
iskolát végez. Beiratkozik ugyan a mezőgazdasági középiskolába is, innen
azonban, mint ifjúkommunistát, forradalmi tevékenység címén nagyon hamar
kizárják (1939). Rá két évre Németország és csatlósai megszállják Jugoszláviát,
s Cosicot már 1941-ben az ellenállók között találjuk, 1943-tól pedig egy partizánosztag politikai biztosa. A felszabadulás után pártfőiskolát végez, ahol az
irodalom, tudvalevőleg, nem szerepelt a főtantárgyak között. Ennyi iskolával,
ennyi előképzettséggel kellett Cosicnak, s jobbára egész nemzedékének, folytatnia azt a szerb irodalmat, melynek a világháború előtti kiemelkedő művelői
közül Ivo Andric Zágráb, Bécs és Krakkó egyetemei után Grazban doktorált,
Milos Crnjanski a temesvári piaristáknál szerzett érettségijével Bécsben hallgatott művészettörténetet és filozófiát, míg Rastko Petrovic és mások joggal
vallották magukat párizsi diákoknak. Valódi folytatásról azonban egyelőre szó
sincs: a kontinuitás olyan éles megszakadására, mint éppen az 1940-es évek
második felében, az újabb szerb irodalom történetében még nem volt példa.
78

Mindezért azonban a legkevésbé éppen ezt a nemzedéket okolhatjuk, amely
maga is egy világégés áldozata volt. S arról sem ők tehetnek elsősorban, hogy
irodalmilag és esztétikailag megalapozatlan ifjonti nekihevülésükben gyakran
oly könnyed magabiztossággal tévesztették össze a realizmust a sematizmussal, az elkötelezettséget a napra szóló jelszavak szolgai hangoztatásával, az
irodalmat a propagandával.
A kilábalás lehetőségét ebből a klisékre épülő, fekete-fehér technikával
dolgozó, s csak szélsőségesen negatív, vagy még szélsőségesebben pozitív hősöket ismerő irodalomból már Mihalo Lalic jelezte 1950-ben megjelent Lakodalom (Svadba) című művével, az igazi fordulatot azonban Dobrica Cosic Messze
még a hajnal (Daleko je sunce, 1951) című regénye hozza.
Fordulatról, természetesen, csak az előzményekhez képest beszélhetünk.
Nem állítható ugyanis, hogy a Messze még a hajnal tökéletes mű, s hogy immár realista ábrázolásmódjának folyamatát nem töri meg időnként egy-egy
klisírozott rész, vagy még gyakrabban a patetikus lelkesültség hulláma, az érzelmi distancia olykor bántó hiánya. Túl frissek még Cosic élményei ahhoz,
hogy teljes objektivitást és elfogulatlanságot várhassunk tőle, amikor valójában saját, alig öt-hat évvel korábbi háborús élményeit és dilemmáit írja meg.
Mégis, ez a regény hatalmas ugrás nemzedéktársai írásaihoz képest, s ha mai
szemmel nézve nem is kiemelkedő, de azért már igazi irodalom. A korábbi háborús témájú, vagy az újjáépítés hősi munkáját ünneplő írásokban csupán
személytelen és mindig egyetértő tömegekkel találkozhatunk. Cosicnál élő, húsvér emberek szerepelnek; megannyi, sokszor ellentétes érzelmektől vezérelt
egyéniség. Nemzedéktársai regényeiben elképzelhetetlen, hogy ne legyen minden partizán mindig egy véleményen. A Messze még a hajnal vezérmotívuma
éppen a Jastrebac hegységben harcoló partizánosztag parancsnokának, parancsnokhelyettesének és politikai komisszárjának ellentéte, amelyet más, kisebb ellentétek egész sora egészít ki.
Maga a történet 1943 telén játszódik, egy olyan időszakban tehát, amikor
a jugoszláv partizánhadsereg kénytelen volt elhagyni Szerbiát, a felkelés bölcsőjét, s Bosznia és Hercegovina nehezebben megközelíthető hegyei közé vonulva folytatni a harcot. Szerbiában csak kisebb egységek maradtak, mint a
jastrebaci csapat is, amely alig száz főt számlált. A német és bolgár megszállók
elérkezettnek látják az időt, hogy végleg felszámolják a hidegtől és éhezéstől
amúgy is elgyötört osztagot, amelynek parancsnoka, s még inkább az egyik
környékbeli faluból származó helyettese nem akarja elhagyni az ismert, és viszonylag kedvezőnek látszó terepet, míg a komisszár éppen egy bonyolult
manőverben, a Moraván való átkelésben látja a menekvés egyetlen lehetőségét. Mindenki meg van győződve a maga igazáról, mindenkit a legjobb szándék vezérel, végül is azonban választaniuk, dönteniük kell. Már-már úgy látszik, a komisszár álláspontját fogadják el, amikor Gvozden, a parancsnokhelyettes megmakacsolja magát, s az emberek egy részét lázadásra biztatja.
A drámai sűrítettségű konfliktus akkor éri el csúcspontját, midőn a komisszár,
hogy véghezvihesse saját akaratát, kivégezteti Gvozdent. Ezzel azonban tovább fokozódik az ő belső drámája: nemcsak egy hűséges, bár egy pillanatra
megingott forradalmár élete terheli a lelkét, hanem ettől a perctől kezdve
egyedül kell viselnie az erkölcsi felelősséget döntése minden következményéért is — a partizánosztag megmeneküléséért vagy pusztulásáért.
Cosic későbbi írói erényei, a mély lélekrajz, a drámai ellentétek szövevénye, a feszültség és az egészet egybefogó realista ábrázolásmód már ebben
79

az első regényében megcsillannak, s bátran állíthatjuk, hogy a Messze még
a hajnal nemcsak mint mérföldkő, nem csak mint fordulat jelentős a felszabadulás utáni szerb és jugoszláv irodalom kibontakozásában, hanem olyan
irodalmi értékekkel bír, amelyeket a kritika még mindig nem tárt föl megfelelőképpen.
Ha a háború befejezése óta nem telt el elég idő ahhoz, hogy egy realista
szemléletű íróban leülepedjenek, objektivizálódjanak a közelmúlt eseményei,
nincs más megoldás, vissza kell nyúlni a történelem egy korábbi szakaszához, s azon próbára tenni a tollat. Cosicnak ez a kísérlete a legsikerültebbek
közé tartozik, s 1954-ben megjelent Gyökerek (Koreni) című regényét sokan
a mai napig is a legjobb cosici műnek tartják. De ha az időpont el is tolódott
a XIX. század végi szerb faluba (a helyszín maradt a Morava mente), az író
alapvető érdeklődése és nézőpontja nem változott: az egyén mint a morális
tudat hordozója és a történelmi szükségszerűség diktálta cselekvések közötti
konfliktus foglalkoztatja továbbra is. Mert ha első regényének komisszárja
minden erkölcsi és emberi meggyőződése ellenére, szenvedve bár, de a kérlelhetetlen körülményektől vezérelten ítéli halálra megingott harcostársát,
hogy megmentse az osztagot, nem kisebb súlyúak azok a történelmi változások sem, amelyek szakadást hoznak a Katic családba, szembeállítva apát és
fiát. Egy család történetén keresztül a Gyökerekben tulajdonképpen a XIX.
századi patriarchális szerb faluközösség felbomlását, egy évszázados életforma
drasztikus erejű átalakulását, és az ilyen változásokat mindig szükségképpen
átitató drámákat kísérhetjük végig. Cosic megint olyan témához nyúlt, amely
magában hordozza a drámai konfliktusok lehetőségének egész sorát. A Gyökerek ereje azonban éppen abban rejlik, hogy írójuk ezeket a konfliktusokat
egyetlen hatalmas mederbe tudta tereim, egyetlen családregénybe sűríteni
azt az összetett szerbiai valóságot, amelynek bonyolultsága az évszáadokat
pótolni akaró görcsös ugrásból fakadt. Az a folyamat, amely a szerencsésebb
és egyenletesebben fejlődő nyugat-európai országokban egy-két évszázadig, de
Kelet-Európában is legalább hosszú évtizedeken át tartott, a török uralom
alól épp hogy felszabadult és Európához felzárkózó Szerbiában alig egy emberöltő, két-három évtized alatt zajlott le, s éppen ezért sokkal fájdalmasabban, sokkal több megrázkódtatással terhesen ment végbe. Ebben a történelmi
tényben rejlik Cosic nemzeti írói előnye is, amelyet nagyszerűen ki' tudott
használni. S miközben a Katic család történetén keresztül a korabeli szerb
valóság széles panorámáját tárja elénk, a mű minden realista erénye ellenére is az az érzésünk, mintha egy vérbő drámát olvasnánk.
Hogy valójában minek a gyökereit ismertük meg ebben a műben, azt
csak az író harmadik regénye, az Oldódás (Deobe, 1961) olvastán fogjuk megérteni. De szakadjunk el egy időre Cosic írói pályájának nyomon követésétől,
s műveit ne a megjelenés kronológiai sorrendjében nézzük, hanem a történelem időrendjét járva, azt az Időt, amely Cosió valamennyi jelentősebb művének láthatatlan főszereplője. Annál is inkább, mert Cosic, úgy tűnik, mindig történelmet ír. Nem történettudományt persze, hanem azt az arisztotelészi művészetet, amely hűségesebben és valóságosabban tárja elénk a történelmet, mint maga a történetírás.
Az író szubjektív eposza, ahogy egy kritikus találóan nevezte A halál
kora (Vreme smrti, I—II. 1972, III. 1975, IV. 1979) című monumentális történelmi regényfolyamot, az első világháború kezdeti szakaszáról szól, amikor
80

a kis Szerbia hősi ellenállást tanúsít a túlerővel támadó nagyhatalommal, az
Osztrák—Magyar Monarchiával szemben. A szereplők egy része történelmi
személy, másokat a Gyökerekből ismerünk, de a történelmi események igazi
hordozója a nép. Cosic népe azonban sohasem személytelen, s bár. a történelmi determnáltság sokszor meghatározza az egyes alakokat, mégis, az individuális egyének valóságos tárháza ez az elsöprő erővel, szélesen és mélyen
hömpölygő regényfolyam, amely éppen mint ilyen tárja elénk egy egész nép
kollektív pszichológiáját.
A halál korát olvasva állandóan és óhatatlanul föltolakszik bennünk, a
kényszer, hogy Tolsztoj Háború és békéjéhez hasonlítsuk, s ez kétségtelenül
zavaró, sőt kárára lehet az olvasmányélménynek; mert melyik író vagy melyik mű bírna el egy ilyen párhuzamot!? Nemcsak, a regény felépítése, szerkezete, nemcsak széles panorámája és mély realizmusa idézi föl a tolsztoji
koncepciót, hanem az egyes alakok is. Kutuzov megfelelője ilyen formában
hol Misic tábornok, hol Putnik vojvoda alakjában jelenik meg, Milena Katiéban időnként Natasa Rosztova vonásait ismerjük fel, míg az egyszerű, de a
világot reálisan látó s mély népi bölcsességgel megáldott Tola Dacic akár a
szerb Karatajev is lehetne. Mégis, van egy alapvető, minden hasonlóságnál
lényegesebb különbség, amely mindkét regény legmélyebb, meghatározó rétegében rejlik. Nevezetesen, míg Tolsztojnál a főszereplő valójában a kérlelhetetlen, megváltoztathatatlan és minden tekintetben determinált történelem,
s Kutuzov nagysága éppen abban van, hogy felismeri és fölhasználja ezt a
történelmi kényszerűséget, sőt éppen azt szolgálva győzi le Napóleont, addig
Misic tábornok, ez a parasztgyerekből lett hadvezér, minden tőle telhető erővel és eszközzel szembeszáll a történelemmel, s. igyekszik annyit változtatni
rajta, amennyit emberileg csak lehet. Ilyen tekintetben Tola Dacic sem a karatajevi eszmevilág hordozója, s csak akkor nyugszik bele a sorscsapásokba,
amikor azokon valóban lehetetlen változtatni. Cosicnál tehát az ember nincs
teljes mértékben kiszolgáltatva a történelemnek, hanem kölcsönhatásban áll
vele, s ember és történelem szerves, dialektikus egységet alkot. Más ' szóval,
regénye azt sugallja, hogy mindig, minden körülmények között gondolkodnunk és cselekednünk kell, s olykor meg kell kísérelni a lehetetlent is: "
Az első világháború idejéig a szerb társadalom még nem rétegeződött át,
nem bomlott föl annyira, hogy a Gyökerekben föllángolt ellentétek ne-lohadnának le, hogy a más-más politikai táborhoz vagy társadalmi- osztályhoz- tartozó egyének ne találnának egymásra a közös bajban. Nem csak Vukasin
Katic keresi a kapcsolatot apjával, akivel húsz éve nem találkozott a-Gyökerekből ismert okok miatt, hanem Adam Katic is szinte testvérként kezeli
nagyapja és apja napszámosának fiát, akinek sorsa esetleg ugyanúgy egy
osztrák golyó lehet, mint az övé. Ez a nemzeti egység természetesen csak átmeneti és felszínes, de a harc szempontjából hasznos és döntő. Cosic azonban
nem akar illúziókat táplálni, nagyon jól tudja, s érezteti is, hogy a felszín
alatt a megoszlás folytatódik, s a társadalmi különbségek sem szűnnek meg.
Másként és más okokból védi a hazáját Aleksa Dacic, aki a hősiességéért kapott kitüntetésben elsősorban a háború utáni felemelkedés egyik'biztosítékát
látja, s más indokok vezetik a harctérre a rövidlátó diákot, a romántiküs
lelkesültségű Ivan Katicot. Hogy az alapvető társádalmi antagonizmusok
mennyire mélyek, mi sem bizonyítja jobban, mint hogy a paraszti származású MiiSié tábornoknak is minden idegszálát meg kell" feszítenie ahhoz, hogy
megértse a nép és a népből származó katonák pszichológiáját, s elsősorban
talán annak köszönheti győzelmét, hogy ez sikerül neki.

A hároméves eltolódással megjelent harmadik kötetben, bármennyire is
szerves folytatása az első kettőnek, egy alapvető változás ötlik a szemünkbe.
Cosic érdeklődése ugyanis a történelmitől, és az egyén szerepétől és reagálásaitól egy történelmi kataklizma specifikus körülményei között, ezúttal a tragikus felé tolódik el. Potiorek „büntető expedíciója" fejveszetten menekül,
s eközben katonái közül többen vesznek bele a Drinába, mint ahányan a harcokban elestek. De a szerb hadseregre is újabb, a háborúnál is alattomosabb
veszély leselkedett: a tífusz, ez a végzetes „hadizsákmány", amelyet az osztrák sebesültekkel együtt „ejtettek foglyul" a valjevói hadikórházban. A nézőpont változásának és az eseményeknek megfelelően a korábbi főszereplők
kissé háttérbe szorulnak, s haldoklók, betegek, sebesültek és tífuszosok, orvosok és önkéntes ápolónők kerülnek a történés középpontjába.
Régi igazság, hogy a halál közelsége fölébreszti az emberben a filozofikus
hajlamokat. S ha az előbb azt mondtuk, hogy a harmadik kötet a történelmitől a tragikus felé tolódott el, hozzá kell tennünk, hogy a már ismert cosici
lélekábrázolás mellett talán ezúttal van akialmunk először találkozni igazán
Cosic írói sokoldalúságának egzisztenciális-filozófiai rétegével. Ez a megállapítás elsősorban azokra a betétszerű eszmefuttatásokra vonatkozik, amelyeket
a szerző az Ismeretlen Betegnek tulajdonít, s amelyek át meg át vannak szőve
az emberi lét és tudat, az egyén és a közösség, az élet és a halál megannyi
kérdésével. Sokkal élőbbek azonban, s jobban is illenek bele a regény epikus
kereteibe egy sebesült őrnagy, Gavrilo Stankovic vívódásai a mankóra ítélt
élet és a halál választásának lehetősége között. Ez a Gavrilo Stankovic, bár
valójában epizódszereplő, a regény egyik legérdekesebb s pszichikailag talán
legárnyaltabb alakja. Csak azért választotta a katonatiszti pályát, mert úgy
érezte, népének egy ideig még leginkább katonákra lesz szüksége. Aztán kiábrándult, Pétervárra ment, ahol szoros kapcsolatba került a forradalmi demokratákkal, s részt vett az 1905-ös felkelésben. Itt élte át élete egyetlen,
nagy és végzetes szerelmét és csalódását olyan intenzitással, mint valami
Turgenyev-hős, majd ezt követően hazatért Szerbiába, s ú j r a fölajánlotta
kardját és életét a hazának. Beszélgetőtársa, vitapartnere a kórházban, s bizonyos értelemben ellenpólusa doktor Szergejev, aki Oroszországból jött egy
hónappal a háború kitörése után, mint mondja, „emberi és szláv indítékból".
Véletlen lenne, hogy a regény filozófiai rétegének hordozója (leszámítva az
Ismeretlen Beteg följegyzéseit) éppen ez a két személy? Vagy Cosic talán úgy
gondolta, ha már filozófiai vitákról, élet és halál, boldogság és boldogtalanság, szenvedés és morál kérdéseiről van szó, legalább az egyik fél legyen
orosz, de nem ért, ha a másik is megjárta Oroszországot, hiszen az orosz regényekből ismerjük ezeket a hajnalokig tartó vitákat. Vagy talán úgy vélte,
két szerb filozofálgatása erőltetett lett volna a világháború forgatagában?
Meglehet, igaza volt neki. Tény, hogy ilyen formában ez a moralizáló filozófiai réteg sokkal könnyebben és meggyőzőbben illeszkedik a regény egészébe.
Le kell még szögeznünk, hogy a nézőpont bizonyos fokú eltolódása ellenére, az író ebben a harmadik részben is — amely a fegyvernyugvás, az átmeneti „béke" időszakát öleli fel — mindig a történelem hatalmas folyamatában, és egy nép sorsának egészében vizsgálja az egyéni tragédiákat, ábrázolja a csírájukban halálra, de legalábbis beláthatatlan szenvedésre ítélt
szerelmeket, melyek a kórházi betegágyaknál születtek. Az egész mű szerke82

zetének egységes ritmusa mellett leginkább ezzel a történetiséggel biztosítja
a művészi egységet.
A negyedik kötetben ú j r a a háborús események és azok politikai háttere
kerülnek a középpontba. Eljött az 1915. esztendő nyara, amikor a központi
hatalmak végső támadásra készülnek Szerbia ellen. Németország az Osztrák
—Magyar Monarchia segítségére siet, s a Duna és a Száva mentén megkezdődnek a csapatösszevonások. Keletről Bulgária is készülődik, de az antant
hatalmak még akkor is hisznek Bulgária ígérgetéseinek, amikor ez mozgósít,
s újra arra akarják kényszeríteni Szerbiát, hogy területeket adjon át keleti
szomszédjának, netán az cserébe melléjük állna. Ugyanakkor a szövetséges
Olaszország is az Adria keleti partvidékére aspirál, s így lényegében szemben
áll Szerbiával, amely szeretné egyesíteni a délszláv népeket.De ezek között
a „délszláv népek" között koránt sincs egység. Nemcsak abban az értelemben, hogy a horvátok meg a szlovének helyzetüknél fogva a monarchia hadseregében harcolnak, nem is csak azért, mert a horvátok egy részében az a
hit él, hogy Szerbia elfoglalásával valósulna meg a délszláv egység, természetesen horvát vezetéssel és Ausztria védőszárnyai alatt, s ezért igen lelkesen
harcolnak szerb „testvéreik" ellen, hanem azért is, mert még az emigrációban
élő és a jugoszláv egység leglelkesebb szószólóiként ismert horvát politikusok
is kettős játékot játszanak: mást mondanak Londonban és Párizsban, mint
amit nem sokkal előbb a Nisbe evakuált szerb parlament előtt mondtak. Egyszóval, ahány politikus, annyi elképzelés a jövendőbeli egyesülésről. Közben
pedig még Szerbia léte is kérdéses. A józanabbak, mint például Misic tábornok, a szemére is vetik ezt a politikusoknak, mondván, annyira szeretnének
egyesülni az éppen ellenük harcoló horvát és más testvéreikkel, hogy közben
föláldozzák a saját népüket. Ahelyett, hogy Szerbia sorsával törődnének, ábrándokat kergetnek.
Ezek az ábrándok még nagyon sokba fognak kerülni Szerbiának. A három oldalról támadó ellenség ugyanis beszorítja a szerb hadsereget az ország
délnyugati sarkába, s a vezérkar és a politikai vezetés a kapituláció helyett
az ország elhagyását választja. Ezzel elkezdődik egy háromszázezres hadsereg
és mintegy 150-200 ezer civil menekült menetelése, majd vánszorgása az albán
hegyeken át, hóviharban, éhezve, rossz felszerelésben, a tenger felé. Ez az
albániai visszavonulás a hadsereg jelentős részét fölmorzsolja, de amikor
megérkeznek az Adria partjára, a szövetségesek hajói és élelmiszer-szállítmányai helyett újabb szenvedések várnak azokra, akiket nem pusztított el az
albán tél, nem faltak föl a farkasok, és nem ölték meg a lesből lövöldöző,
jobbára ellenséges hangulatú albán törzsek fegyveresei. Az olaszok ugyanis
különböző okokra hivatkozva megtagadták, hogy hajóikkal elszállítsák a szerb
csapatok maradványait, élelemmel megrakott konvojaik pedig hetekig vesztegeltek a kikötők előtt, míg a kimerült szerb katonák és civilek százával
haltak éhen. Sőt, azt is megtették, hogy a megszállásuk alatt levő Dél-Albánia
felé menetelő szerb egységeket — amelyek jobbára siheder újoncokból és
evakuált 14-15 éves gyerekekből álltak — nem engedték be „saját" területükre, s emiatt ezek közül mintegy negyvenezren pusztultak el. A tengerpartra érkezett katonaság és civil menekültek közül bizonyos adatok szerint
150—180 ezren 'vesztették életüket, többen, mint az albán havasokban. Olaszország ily módon akart végezni a szerb hadsereggel, hogy a háború után magának biztosíthassa Dalmáciát. Végezetül a francia tengerészeti miniszter
83

erélyes föllépésére a francia kormány elhatározta, hogy maga küld hajókat
az albán partokhoz, s ezzel, 1916 januárjában, megkezdődött a szerb hadsereg
maradványainak átszállítása Korfu szigetére.
Szerbia számára ezzel véget ért annak a „nagy háborúnak" az első szakasza, melyben az ország összlakosságának közel egyharmadát, felnőtt, hadköteles korú férfilakosságának pedig a felét veszítette el. A háború m a j d
még folytatódik, Cosic azonban a negyedik rész utolsó mondata után ( „ . . . s
a hajók elindultak velük az ismeretlenbe, a mélyen ülő égbolt felé") odaírta
a befejezést jelentő szót: vége. Ezzel lezárta azt a monumentális regényeposzt,
amely kétségtelenül központi helyet foglal el, valószínűleg véglegesen, gazdag életművében.
A Gyökerek mérgező termése, mint láttuk, ekkor még nem volt halálos.
A közös baj még össze tudta kovácsolni a nemzetet. Tovább kellett fokozódnia a társadalmi rétegeződésnek, tovább éleződniük a már megfogant antagonizmusoknak, hogy pusztító erejük teljes bomláshoz, egy nép tragikus megoszlásához vezessen. Ez csak a második világháború, az ellenállási mozgalom
és a forradalom zivatarában következett be, amit annyi fájdalmas igazság
föltárásával Cosic korábban keletkezett regényében, az Oldódásban
(Deobe,
1961) írt meg.
Alighanem túloznak azok, akik a Gyökereket, A halál korát és az Oldódást trilógiaként fogják fel. Erre egyedül az adhat okot, hogy mindhárom
regényben szerepelnek a Katic család tagjai. Szerepük azonban csak a Gyökerekben központi, míg a másik két műben vagy kívül állnak a cselekmény
fő vonulatán (Oldódás), vagy pedig egy gigantikus méretű galéria másokkal
egyenértékű alakjai ( A halál kora). Ami e két utóbbi mű belső rokonságát
biztosítja, az sokkal inkább a szerző érdeklődése, nézőpontja és koncepciója.
A történelmi kereteket az Oldódásban is a művészien objektivizált szociális
tudat tölti meg, amely az egyének morális és pszichikai lényegén tükröződik
vissza. A mélyben forrongó erők külső beavatkozásra, a német megszállás
feltételei között végleg elszabadulnak, s a Gyökerek ben fogant, de A halál
korában még elfojtott belső tragédia ezúttal kulminál.
Az Oldódás első szakaszában, amikor a megszállók népirtó tettei egyeseket tudatos, másokat ösztönös ellenállásra késztetnek, még úgy látszik, sikerül
áthidalni a belső ellentéteket, s egyesíteni a megoszlott társadalmi erőket a
külső ellenséggel szemben. A Morava környékén működő partizáncsapat parancsnokának, a nagygazda fiából lett kommunistának, Dusán Katiénak nem
is kerül túl nagy energiájába, hogy megnyerje Kosta Cvetic őrnagyot és bujdosó tisztekből álló csoportját a közös célnak, a németek elleni harcnak. Az
együttműködés eleinte gyümölcsözőnek bizonyul, rövidesen azonban kiderül,
hogy többé nem lehet összebékíteni az összebékíthetetlent. A történelemből
tudjuk, hogy a polgárháborúk mindig véresebbek az országok, nemzetek között folyó háborúknál. Mert amíg a külső betolakodó győzelme általában csak
ideiglenes, s előbb-utóbb kitakarodik majd, a polgárháborúban szembenálló
felek egymás teljes megsemmisítésére törekszenek, mert csak így szabadulhatnak meg végleg az ellenféltől. Alighanem így gondolkodott Cvetic őrnagy
is, akit eleinte még lelkesített a tudat, hogy a csetnikek és a partizánok egyesítésével egy olyan ütőképes egység parancsnoka lehet, amellyel sakkban
tudja tartani a németeket a Morava környékén. Később, leginkább egy kisstílű, gerinctelen és koncepció nélküli politikus, vagy pontosabban politikai
84

kalandor, Bata Pavlovié hatására előbb csak cserbenhagyja a partizánokat az
ütközet legkritikusabb szakaszában, később szembefordul velük, s célja már
nem is a németek, hanem a kommunisták elleni harc. Meghasonlása végül is
alkoholizmusba, teljes lelki defetizmusba hajszolja ezt a tehetséges, eredetileg
egyenes és kemény egyéniséget és jobb sorsra méltó embert, aki a történet
végén odáig süllyed, amikor pedig már látni, hogy számára minden elveszett,
hogy a németektől kér fegyvert a partizánokkal való leszámoláshoz. Emberi
tragédiáját a legtömörebben és legcinikusabban éppen rossz szelleme, Bata
Pavlovié fogalmazza meg imigyen: „Ne féljenek ettől a lövöldözéstől. Csak
Kosta Cvetié őrnagy végezteti ki az elfogott partizánokat. Ez a hős agyonlöveti tévedése és saját veresége tanúit.' 1
A csetnik mozgalom lényegét és belső tragédiáját talán még jobban s főleg szemléletesebben és megrázóbban tükrözi Uros és Milos Babovié, apa és
fia sorsa. Az apa, Uros mint a tekintélyesebb parasztok bizalmát élvező
nagygazda, a Morava menti csetnikek vojvodája, főparancsnoka lesz, s formailag még Cvetié őrnagy is alá van rendelve neki. Ezzel szemben a fia,
Milos a helybeli ifjúkommunista sejt titkára, később pedig Dusán Katié egyik
osztagának parancsnoka. Az apa eleinte minden hatalmát arra használja fel,
hogy megóvja fia életét; úgy tűnik, csetnikeskedésének ez az egyetlen és
igazi célja. Amikor azonban egy szerencsétlen s a méregkeverő Bata Pavlovié
által kitervelt körülmény folytán a fia messziről rálő, fölébred benne a gyűlölet minden iránt, ami partizán vagy kommunista, minden iránt, ami véleménye szerint elrabolta tőle a gyerekét. Ez a mérhetetlen gyűlölet végül odáig
juttatja, hogy részegségében nem hajlandó megakadályozni foglyul ejtett fia
kivégzését. A kijózanodás nála is tragikus, s előbb erkölcsi, majd fizikai megsemmisüléshez vezet.
Cosié az Oldódásban a tőle immár megszokott mély lélekábrázolással,
éppen az idézett sorsokon keresztül mutatja be, egyénekre lebontva, az egész
szerb nép s főleg a szerb parasztság legújabbkori tragédiáját, azt a megoszlást, szétválást, mély hasadást, amelyet az eredeti cím (deobe=megoszlások)
szemléletesebben sűrít egyetlen szóba, mint a magyar fordítás.

De vajon csak a társadalmi antagonizmusok sodorták szükségszerűen a
szerb népet a véres testvérháborúba, vagy a megoszlásnak voltak más, netán
külső, importált okai is? Cosic, aki egy időben magas funkciókat töltött be a
pártban, a hatvanas évek elején kritizálni merte a titói belpolitika bizonyos
törekvéseit, majd fokozatosan szembekerült a párt hivatalos irányvonalával.
Ebből következik, hogy mint író is föltette magának a kérdést, hozzájárult-e,
s mennyiben járult hozzá a partizánmozgalmat vezető és irányító párt politikája a nép megoszlásához. Erre keres választ két legújabb regényében, A bűnösben (Gresnik, 1985) és A szakadárban (Otpadnik, 1986), miközben a sztálini koncepciójú bolsevik totalitarizmus működését vizsgálja.
Az első világháború véres eseményei sokakat a teljes kiábrándultságba
sodortak, míg mások a baloldali, elsősorban a kommunista mozgalomhoz való
csatlakozásban látták a kiutat, fgy tett Bogdán Dragovic is, aki A hálál korában, a valjevói kórházban beleszeretett az önkéntes ápolónőként ott dolgozó
Milena Katicba, s A bűnösben immár a régi barát, Ivan Katic sógoraként
látjuk viszont. Hatására Ivan is magáévá teszi a kommunista eszméket, s
szimpatizánsként számos megbízatást vállal, köztük nemegyszer veszélyeseket
is, de a pártba belépni nem hajlandó. A tudós értelmiségi írásaival is nagy
85

szolgálatot tesz a mozgalomnak, amikor azonban elolvassa André Gide Viszszatérés a Szovjetunióból című útinaplóját, melyben a csisztkákról is szó esik,
nagy csalódás éri, kiábrándul, s cikkeiben elhatárolja magát a sztálini vonaltól. Ezzel szembekerül a jugoszláv párttal is, s megbélyegezietését és bojkottálását éppen sógora, Bogdán Dragovic irányítja, aki ekkor már jobbára külföldön tartózkodik, a Szovjetunióban, Párizsban vagy másutt, ahová küldetése
avagy a Komintern vezérli, hogy részt vegyen a párt tisztaságáért és bolsevizációjáért folyó harcokban.
A bűnös szerkezete eltér a korábbi cosici epikától, lényegében a politikai
eszmék konfliktusára épül. A középpontban az önálló gondolkodásra jogot
formáló, a pluralizmus szükségességét valló Ivan Katic és a dogmának vakon
szolgáló Bogdán Dragovic áll. A több szálon futó cselekmény bemutatja a
Katic család belső megoszlását, a fiatalok illegális munkáját és vitáikat, valamint az érett kommunisták és szimpatizánsok belső dilemmáit, esetleges meghasonlását.
Milena, aki néha évekig nem látja férjét, mert az a párt és a Komintern
szolgálatában a világot járja, nagy lelki tusa után elhatározza, hogy szakít
vele, s ezzel szembekerül saját fiával, Vladimirral. Ebben a válságos pillanatban tűnik föl régi imádója, Petar Bajevic, aki szintén az átmeneti meghasonlás
pillanatait éli. Zürichben likvidálnia kellett volna egy, a koncentrációs táborból elmenekült német kommunistát, s bár nem először kapott ilyen feladatot,
s több korábbi áldozatáról is tudta, hogy csak a sztálini vonal szemszögéből
árulók, most valamiért nem volt képes megtermi. Elmenekül Zürichből, Belgrádba megy, fölkeresi Milenát és rábeszéli, menjenek el együtt Görögországba, egy barátja szigetére. Milena a legnagyobb lelki válság közepette
rááll, s a szigeten édeni boldogságban töltenek el néhány hetet. Mindketten
tudják azonban, hogy ez nem végleges megoldás. A történet idején Németország lerohanta Lengyelországot, s ezzel kezdetét vette a második világháború, ők ketten pedig újra hajóra szállnak: Petar, hogy visszatérjen Moszkvába, bármilyen büntetés várjon is rá, Milena pedig a családjához Belgrádba,
ahol mindenki rettegve várja, hogy őket is elérje a háború végzete.
A szakadár egy kisebb csodával kezdődik. A Moszkva felé tartó Petar
Bajevicet már a hajón kezelésbe veszi Jegorov, az NKVD tisztje, de Bajevic
nem enged, s a provokációnak sem dől be, amikor úgymond „szökni hagyják".
A végeredmény szinte hihetetlen: a makacsul ellenálló Bajevic visszanyeri
a Komintern bizalmát, újra a jugoszláv párt kb-tagja lesz, s újabb feladatokat kap.
Hosszabb nyugat-európai emigráció, bécsi illegalitás és több, sikeresen
elvégzett feladat után Bogdán Dragovicot is Moszkvába rendelik, s ő teljesen
magán kívül van a boldogságtól, amikor a vonat átlépi vele a szovjet határt.
Moszkvában azonban furcsa dolgokat észlel, megjárja az egyszer fent, máskor
lent poklát, s rádöbben, hogy az ideológiai és a hatalmi harc kellős közepébe
csöppent. Hosszú dilemma után úgy dönt, hogy félreteszi kételyeit, háttérbe
szorítja bizonyos meggyőződéseit, s a párt egysége érdekében mindent elfogad, csak hogy újra feladatokat kapjon, s visszakerülhessen a jugoszláv párt
központi bizottságába. Magáévá teszi a Komintern Jugoszláviára vonatkozó
irányvonalát, miszerint Jugoszláviát csak úgy lehet megszüntetni, ha a kisebb
népeket szmbeállítják a számbeli többségben levő szerbekkel, s a szerb kommunisták azért árulók, mert ezt nem akarják megtenni. Bogdán ezt is vállalja,
86

mondván, hogy az ő nemzete a nemzetközi proletariátus, hazája a Szovjetunió, fő célja pedig Jugoszlávia szétzúzása és a szerb nemzeti eszme letörése.
Ezzel eléri célját, visszakerül a kb-ba, és újabb feladatokkal Csehszlovákiába küldik.
A hatalmi harc váltakozó eredményekkel folytatódik. Így a kemény Bajevic is hol a börtönben, hogy a politikai bizottságban van. S a küzdelem a
pozíciókért akkor sem szűnik meg, amikor a jugoszláv párt vezetősége Párizsba teszi át székhelyét. Bogdán egyre nehezebben viseli el, hogy a régi
harcostársak közül mind többen tűnnek el a tisztogatások során, s teljesen
ú j emberek veszik át a helyüket. Mire több sikeresen elvégzett feladat után
Párizsba érkezik, az ottani vezetőség már kizárta soraiból, s azt követelik tőle,
menjen vissza Moszkvába, ahol majd dönteni fognak sorsáról. Bogdán nem
akarja vállalni „Korocsenko vöröspartizán szerepét" — holott a most őt kizáró főtitkárt annak idején éppen ő maga eskette meg, amikor fölvette a
pártba, hogy ha kell nem csak az életét, a becsületét is odaadja a pártnak,
mint Korocsenko partizán tette, aki a többi harcos épülése érdekében vállalta az áruló szerepét és az érte járó halálbüntetést. Végül egy váratlanul
jött tüdőgyulladás és egy francia nő ápolása következtében eltűnik elvtársai
szeme elől, amikor pedig fölépül, úgy dönt, nem Moszkvába megy, hanem
Belgrádba, bármi várjon is ott rá. Nem teljesítette tehát a párt akaratát, s
ezzel de facto áruló, szakadár lett.
A regény végén egy belgrádi börtönben szembesítik a fiával, aki nem
hajlandó szóba állni vele.
Jugoszlávia lerohanása ekkor már csak napok kérdése, s Cosic a készülő
következő regényben nyilván az ellenállási mozgalom belső problémáira, sikereire és konfliktusaira próbál majd fényt vetni. A dilemmák alighanem
jóval mélyebbek és nagyobbak lesznek, mint amilyeneket első regényének, a
Messze még a hajnalnak komisszárja élt át. Arra a kérdésre azonban, hogy
a jugoszláv, s ezen belül a szerb nép második világháborús tragikus megoszlásának voltak-e a társadalmi antagonizmusokon kívüli gyökerei, Cosic már
ebben a regényben megadta a maga egyértelmű válaszát. A válasz a Kominternhez és az azt szolgai módon kiszolgáló szerb kommunistákhoz vezet.
Dobrica Cosic életművének itt ismertetett fő vonulata mellett több polemizáló jellegű esszékötetet is kiadott, megírta a tőle meglepően szokatlan
stílusban keletkezett Mese (Bajka, 1966) című allegorikus-fantasztikus regényt,
s ezenkívül számos politikai traktátum szerzője. A véletlen úgy hozta, hogy
1956-ban a Magyar Írók Szövetsége vendégeként Budapesten érték az október
23-a utáni események, melyekről Hét nap Budapesten (Sedam dána u Budimpesti) címen számolt be előbb a Borba című napilapban, majd könyvalakban
is. Kétségtelen, hogy Cosic a mai szerb irodalom egyik legtermékenyebb és
legkiemelkedőbb alkotója, aki kezdeti sikereit valószínűleg inkább tehetségének köszönheti, idővel azonban nagyon is tudatos, ha úgy tetszik tudós, és
képzett író lett. Legkiválóbb műveit, melyeket e portréban ismertettünk, számos nyelvre lefordították. Magyarul ezek közül a Messze még a hajnal, a
Gyökerek és az Oldódás olvasható.

87

ÁGH ATTILA

A civil társadalom története
a nyolcvanas években
in.

A CIVIL TÁRSADALOM POLITIKATÖRTÉNETE
Á kistársadalom aktivizálódása és a védekező társadalom offenzív társadalommá való átfordulása nagyon markáns fordulatot jelez a hetvenes évek végén. A kisgazdaság népi fölkelése már megmutatta konkrétan is, hogy a civil
társadalom természete a komplex jelleg, a gazdasági és társadalmi dimenziók
szétválaszthatatlansága és csak viszonylagos egymástól való megkülönböztethetősége. Mégis nagy leegyszerűsítés lenne, hogy a civil társadalom aktivizálódását a kistársadalom dimenziójában pusztán a második gazdaság második társadálommá átfordulásából vezetnénk le, bár ez az Összefüggés is fontos. A nagypolitika mozgásában is vannak olyan fontos tényezők, amelyek a kistársadalom
önálló útkeresését kikényszerítették, nevezetesen a gazdasági válság manífeszt
jelentkezése és az arra való reagálás 1977—78-ban világossá tették a szélesebb
társadalom válságfolyamatait, a hivatalos értékrend és viselkedési minta erózióját, s talán ez a folyamat erőteljesebben hatott a második társadalom problémakör 'megfogalmazására, mint a kisgazdaság folyamatainak átsugárzása.
A második gazdaság és a második társadalom kérdéskörének felvetése már
a nagypolitika működését.is megkérdőjelezte, most azonban csak azt a dimenzióját vesszük szemügyre, hogy a magát szocialistának és ezzel alapvetően közösségi társadalomnak meghatározó hivatalos társadalom mind egyértelműbben
szembekerült azzal a nyilvánvaló ténnyel, hogy az „atomizált magánemberek"
világa áll szemben itt az állam elvont, torz közösségiségével, vagyis valójában
közösséghiányos társadalomról van szó. Ez a kérdésfelvetés azért fontos, mert
voltaképpen a civil társadalom pozitív igénybejelentéséről van szó közösségek
Ős intézmények megszervezésére, ilyen értelemben hangzanak el a nyolcvanas
évek folyamán végig a közösségek korszerűsítése, a kisközösségek és a nagytársadalom összefüggésére vonatkozó, azaz „közösségépítési" modelleket tartalmazó elemzések. Már a közösséghiányos társadalom eredeti kérdésfelvetése is
tartalmazta azt a megállapítást, hogy a társadalomnak olyan betegségéről van
szó,, amely jelentkezik az egyének betegségeiben is, a tevékeny szolidaritás és
az integrációs mechanizmusok hiánya vagy erőtlensége súlyosan érinti az emberek testi-lelki egészségét. A nyolcvanas évek folyamán az elemzésnek ez a
szála is erősödött: megfogalmazást nyert a geriátria felől is, de jóval általánosabb érvénnyel, hogy a közösséghiány betegséget okoz, s a betegség-elhagyatottság közösségszervezéssel „gyógyítható", de nemcsak társadalmilag, hanem
pszichésen is újra meg kell tanulnunk közösségekben élni, társulást-együttélést
kulturáltan kialakítani. 1
A második társadalom kérdésfelvetése a civil társadalmat mint önmaga árnyékát, megkettőződését mutatja meg, nem is az első, hivatalos társadalommal
állítja szembe igazán — mint a korai megközelítés révén maga is véli —, hanem
88

a civil társadalom lepusztult, atomizált és alig éledező formájára mutat rá, és a
hivatalos társadalom kontrasztján túlmenően legalábbis közvetve a saját „normális" létezésével mint normával szembesíti. A hetvenes évek során már megjelent — főleg az Annales iskola nyomán — a társadalomtörténet mint komplex
megközelítés igénye a társadalomtudományokban és a közgondolkodásban is,
s a szociológiában az életmód- (szabadidő stb.) kutatás is. Magyarán, kibomlottak a kistársadalom tér—idő dimenziói (is), mint a nagy- és kistársadalom tere
és az életmód, életvitel ideje. Ez a mikroszerkezeti vizsgálat nagyban módosította a társadalmi makrostruktúra képét is, divattá vált a társadalom és a történelem „alulnézete", s önálló dimenzióként lépett be a „kulturális" meghatározottság is. Az ún. harmadik világ tapasztalatai alapján a második társadalom
létezését a „kulturális rezisztencia" terminusaiban is leírhatjuk a hivatalossággal szemben, s az egész szociokulturális metszet a viselkedés- és értékrend vizsgálata felé vezet tovább. Feltárul tehát itt egy olyan jelenségcsoport, amelyet a
magam részéről a civil társadalom 4-5 nagy civilizációs-művelődési alakulata
vagy formációja oldaláról próbáltam elemezni, mint a társadalmi nagycsoportok
civil társadalombeli létezését és viselkedését, s egyáltalán először jelentkezik a
civil társadalomnak az a markáns reakciója, amit napjainkban a „negatív hatalom" fogalmával próbáltam megragadni. 2
Már a kistársadalom szintjén felmerülnek ugyanis a hatalmi viszonyok, s a
második társadalom ezért is elégtelen és pontatlan terminus, hiszen nem mutatja eléggé a civil társadalom és a politikai állam (hivatalosság) együttes eltorzulását, mindkettő megkettőződését. Az informális birodalom kifejezéssel próbáltam megragadni azt a tényt, hogy maga a politikai állam is megkettőződik, a
valóságos döntések nem az igazi állami-hivatalos szférában születnek, hanem
mindenekelőtt a valóságos döntéseket hozó, de közhatalmi jogosítványokkal közvetlenül nem rendelkező pártban. Az informális birodalom egyfelől kiterjeszti
a politika dominanciáját a társadalmi és magánélet egészére, s újfeudális rendet
teremtve személyi függések egész rendszerét hozza létre, másfelől a valóságos
államéletet csak homlokzattá redukálja, amely mögött nemcsak hivatali visszaélések, korrupció és jogtalan előnyszerzés húzódik meg, hanem sokszor kifejezetten jog- vagy törvényellenes döntések is. A civil társadalom világa tehát nem
a hivatalos világ homlokzatával találja főleg szembe magát, hanem az informális birodalommal, amelynek terjeszkedése mélységben és szélességben egyaránt
felgyorsult a nyolcvanas években, mint az elhúzódó válság időszakában a későbrezsnyevizmusra emlékeztető „üzbegisztáni" jelenségeket produkálva. Az ellene való tiltakozás voltaképp nem a létező törvények és hivatalos döntési
mechanizmusok elleni fellépés, hanem a fennálló ex-lex állapot, a társadalmi
méretű joghézag, az informális birodalom mindenre kiterjedő, „nem hivatalos" döntési mechanizmusa mint szokásjog és gyakorlat elleni spontán harc.
Nálunk nem elég az az alapelv, hogy mindent szabad, amit a törvény nem
tilt, hiszen ez a nem hivatalos hivatalosság mint állami és pártvezetés a szokásjog szerint a törvény „felett" és „mellett" állt, de nem „alatt" — főleg
megyei szinteken —, s ezt a joghézagot nem az erkölcs és a tisztesség irányítja és tölti ki, hanem az informális birodalom omnipotens szokásjoga.
Ennek a fennálló gyakorlatnak, a felszámolása indult meg spontán módon,
alulról azzal, hogy megjelent a disszenzus, a nem konformista viselkedés,
amely megfelel a nyugati mozgalmakban az „állampolgári engedetlenségnek", itt nálunk egyszerűen azt jelenti, hogy elutasítja az elvárt, konformista viselkedést, az informális birodalom jogtalan hatalomgyakorlását. A régi
89

szokásjog cementje a félelem, a politika „erőszakjoga" közvetlen és közvetett formáiban, de társadalmi válság esetén az informális birodalom mégis
roskadozni kezd, különösen a fiatalok térnek el a megszokott viselkedéstől,
„sormintától". Most nem kívánok ennek az újfeudális rendnek, az élet egészét szabályozni akaró hierarchikus-személyi függési rendnek (kliens-patrónus rendszer, viszontszolgáltatások, horizontális kapcsolatok rendje is, szóval a vidéki és nem vidéki félhivatalos társadalom egész dzsungele) elemzésébe
belemenni, csak annyit kívántam jelezni, hogy a hetvenes évek elején a tagadása megkezdődött, s ez az állampolgári engedetlenség már markánsan jelentkezik a nyolcvanas évek végén. 3
A (kis)politikai dimenzió erőteljes jelentkezése a kisgazdaságban és a kistársadalomban — különösen a nyolcvanas években — azzal kapcsolatos, hogy
maga a civil társadalom mindjobban politikai jelentőséget nyert, átpolitizálódott és az egész politikai szféra átalakulásának egyik fő terepévé, de mindenképpen a kezdeményezőjévé vált.
Az átpolitizálódásnak ez a folyamata nagyon markánsan mutatkozik meg
Hankiss Elemér munkásságában, aki a második társadalom paradigmáján keresztül a civil társadalom kérdéskörének elindítója volt, s az ő munkásságának
részletes elemzését az is indokolja, hogy indokolt előtérbe állítani a második
társadalom paradigmájának túllépését — amit maga Hankiss nem tett meg —
és a civil társadalom sui generis elemzését. Amint már említettem, Hankiss a
hetvenes évek végén exponálta a társadalmi betegségek fenomenológiáját és ezt
a nyolcvanas években részletesen kibontotta, de nem jutott túl eredeti kérdésfelvetésén, a „viselkedésfenomenológián" és az értékrendek ütközéseinek teoretizálásán. A második társadalom paradigmájának fogságában a civil társadalom
jobbára úgy jelenik meg, mint az első társadalom betegsége, amely elvileg annak „meggyógyításával" elmúlik, vagyis a második társadalom — bármilyen
formájában is — nem a saját jogán létezik, mint a politikai állam—civil társadalom eleve duális modellje, hanem csak az első társadalom eltorzulásaként.
Ennek bizonyítéka, úgymond, a hivatalos értékrend növekvő elutasítása a második társadalomban, holott minden (modern) társadalomban a civilszférának
önálló értékrendje és működési szabályzata van, s az a jellegzetesen szocialista
— a nyugati szakirodalomban totalitáriánusnak nevezett — igény, hogy ez az
önállóság ne létezzen, sőt leromboltassék. A civil társadalmat tehát nem lehet a
saját „beteg" formájára redukálni, hiszen a hivatalosság éppúgy beteg és megkettőződik, ahogy azt fentebb az informális birodalomnak a bemutatásával bizonyítani igyekeztem, sőt annak jelzésével is, hogy ennek alsó peremén a félhivatalosság homályában a civil társadalom torzulásával szoros kapcsolatrendszer alakul ki, de ez korántsem jelenti, hogy ennek a kettős betegségnek a felszámolása mint demokratizálás eltüntetné magát a civil társadalmat is, „egységes" társadalom lenne.
j
A Hankiss-féle megközelítés egyszerre politizál a válságjegyek feltárásával
és depolitizál az elemzés felszínen maradásával. Nem lép előre a civil társadalom
intézményrendszerének és mozgalmainak bemutatásában, magát a civil társadalom kifejezést (akár „polgári társadalom" formájában is) ritkán és esetlegesen használja, bár nagyon jó áttekintést ad a nyugati szocializmuskutatásról
és annak értékes elemeit elsőként hasznosítja. Jelzésértékű azonban korai megállapítása, hogy 1950-nel egybevetve „1980: az egyéni és társadalmi cselekvés
bizonyos mozgásterének kialakulása; a civil társadalom bizonyos elemeinek
megjelenése; relatív autonómiák kialakulása". Hankiss kezdeményezése a het90

venes évek végén maga is mozgásteret teremtett a kutatás számára, bár ő maga
mindvégig a társadalmi paradigma „megkettőződéséről" beszél, bár utal a korábban létező, de szétzúzott civil társadalomra, mégis figyelmen kívül hagyja
azt, hogy a civil társadalmat sehol sem lehet teljesen megszüntetni, csak megcsonkítani és visszaszorítani. így a civil társadalom újraéledése sem pusztán az
első társadalom betegségtünete — bár első észlelése történhet így, de aztán látni
kell, hogyan regenerálódik maga a struktúra —, hanem a társadalom eleve létező másik szerveződési elvének újabb lendülettel való aktivizálódása. Ezért
Hankissnál állandóan összekeveredik, egymásba csúszik az, hogy mit tesz a
civil társadalom és mit tudunk róla, mégpedig az utóbbi szempont dominanciájával: „A hatvanas-hetvenes években egyre gyakrabban figyelt fel a hazai
társadalomtudomány olyan jelenségekre, amelyek ,nem illettek a képbe', olyan
fejleményekre, amelyek nyilvánvalóan nem feleltek meg a hivatalos intézményrendszer szándékainak; olyan folyamatokra, amelyek mintha kibújtak
volna a hivatalos-formális szabályrendszerek hálójából, s mintha más szabályozó elvek szerint szerveződtek volna." 4
Elfogadom, a civil társadalom második társadalomként az uralkodó felfogás
felől közelítve lehetett „tudatunk réme" avagy az első rácsodálkozás, hogy az
egységesnek, hatalommegosztás nélkülinek mondott társadalomban mégis két
szerveződési elv működik, kettős hatalom van. S az is világos, hogy ez a szocializmus válságjelenségeként mutatkozott meg, hiszen az államszocializmus megígérte magának az egységet, s eróziójaként jelentkezett, hogy ez, egyre manifesztebben, nem sikerült. Valóban, „burkolt politikai csoportosulások" bunkkantak fel, informális szférák erősödtek és mindjobban kontrollálhatatlanná váltak
a központi hatalom döntési folyamatai szempontjából. De a társadalomtudományok ideologikusan és félelmi-hatalmi oldalról egyaránt gátolt felismerési folyamatai a nyolcvanas évek első felében mégis eljutottak oda, hogy ez a kettősség
a társadalom természetes állapota, vagyis a civil társadalom és a politikai állam
szétválasztása a „normális" és egyben a „kívánatos" állapot a nagy francia forradalom utáni európai fejlődésben — ebből a megközelítésből nőtt ki, az adott
helyzetben kissé a liberális állam mítosza felé eltolódva is, az egész magyar
politológia (vö. főleg Görgényi Ferenc és Bihari Mihály írásait).
Ehelyett és azután is, Hankissnál a második társadalom mint valami új jelenik meg, ami az államszocializmus válságában „kialakult", s nem valaminek
a visszatérése, mélyáramlatként való létezéséből manifeszt, bár eltorzult módon
való fellépése: „egyre inkább erősödött az a meggyőződés, hogy kialakult a társadalmi létnek egy olyan látens szférája, amely — mintegy fekete dobozként
működve — átalakítja a kintről, a kormányzat felől érkező h a t á s o k a t . . . arra
kényszerítve őket, a döntéshozókat, hogy újra és újra módosítsák stratégiájukat,
korrigálják intézkedéseiket anélkül, hogy végül is sikerülne teljesen ellenőrzésük alá vonniuk ezt a szférát s következésképpen általában a társadalmi történéseket". Itt nyilvánvalóan továbbra is átúszik egymásba a felismerés és a valóságos fejlődés síkja, s az előbbi eltakarja az utóbbit, s ezért eltűnik az — a Hankiss által felhasznált nyugati szakirodalomban is gyakran említett — alapigazság, hogy minden modern társadalomban a civil társadalom szférája eleve módosítja és adaptálja a politikai szféra döntéseit. Legfeljebb a szocialista túlcentralizált hatalom birtokosai hihették azt, hogy a döntés homogén módon
végigfut az egész társadalmon, s bizonyos mértékig Hankiss osztozik álláspontjukban, amikor ennek ellenkezőjét váratlannak és kudarcnak mutatja be,
hiszen azzal kellene érvelnie, hogy nem ez a betegség vagy különlegesség, hiszen
91

a társadalmi dualitás a természetes alapállapot, hanem az, hogy a központi
hatalom mégis rá akarja erőltetni csökkenő hatékonyságú és egyre megalapozatlanabb döntéseit a társadalomra. 5
A civil társadalom már régen nem fekete doboz, s nem is zárt a társadalomtudomány számára, a második gazdaság vagy a második társadalom sokféleségét
már sokféleképpen kimutatták, míg Hankiss elemzésében torlódnak olyan ismérvek, amelyek a civil társadalom korszakos, strukturális meghatározottságai,
illetve napi politikai aktualitásai. Ha viszont kimondjuk, hogy a társadalom
szükségképpen kétpólusú vagy kétszintű, akkor a következő lépés annak kimondása kell legyen, hogy az emberek mindkét szinten nemcsak értékrendeket
követve „viselkednek", hanem mindkét szinten közösségek-intézmények-szervezetek is vannak. Hankiss viszont csak annyit szögez le, hogy „a második társadalom paradigmája kiforratlan, hiányos", ami megint csak tudásunk gyengéire utal, s nem a valóságos szerveződések paradigmájára. Ezzel nemcsak a
bizonytalanság félhomályában hagyja azt a krédést, hogy milyen az úgynevezett második társadalom, hanem ki is terjeszti ezt implicite a civil társadalom elvére is, feltételezve, hogy annak viselkedési elvei és intézményei szükségképpen nem manifesztek és nyilvánosak, holott éppen annyira azok, mint
az állam szintjén, amennyiben annak szabadságharca csak egy kicsit is előrehalad. A civil társadalmat megismerésünk és az államszocializmus betegsége
együttes spanyol csizmájába szorítva a Hankiss által említett „kritériumok"
sem a civil trásadalomra, sem az annak árnyékaként megjelenő második társadalomra sem érvényesek: „Első társadalom: Egyneműség, diffúzitás, atomizáltság. — Második társadalom: Differenciálódás és integrálódás", akárcsak a második kritériumként említett vertikális versus horizontális szerveződés, tudniillik mindkét ismérv mindkettőre érvényes. Az elemzés f ő vonala
átcsúszik a központi döntési folyamatok — nagyrészt jogosult — kritikájába,
s ez helyettesíti a civil társadalom immanens analízisét: „A párt abban az
őszinte meggyőződésben élt, hogy a kezében van a jövő kulcsa: ismeri azt a
jövőbeli társadalommodellt, melyet el kell, el lehet és érdemes elérni, birtokában van annak a tudásnak s azoknak az esközöknek, amelyek segítségével
meg lehet valósítani ezt a társadalommodellt. De a sikernek előfeltétele az,
hogy a gazdasági és társadalmi szféra aláveti magát a párt irányításának.
Ezt az alávetést szolgláta s garantálta az intézményrendszer említett erős hierarchizálsága és centralizálása, s ezt erősítette tovább a társadalmi lét minden szférájának átideologizálása." 6
A civil társadalom itt elveszti specifikumát, s második társadalomként, eltorzult formájában mindenféle társadalomkritika gyűjtőmedencéjévé válik. Igaz,
ez nem megy formális ellentmondások nélkül, hiszen Hankiss elemzi a civil társadalom elmélettörténetét is, de attól rögvest visszavált a második társadalom
„paradigmájához", amely felől fent a hatalom sem differenciált, ahogy lent a
civil társadalom intézményerndszerének erősödő kontúrjai sem bontakoznak ki.
Ezt a paradigmát a hazai kutatás, véleményem szerint, a nyolcvanas évek közepére már határozottan meghaladta, s megkezdődött a civil társadalom paradigmája alapján a két nagyszféra kölcsönhatásának differenciált vizsgálata. Hankiss
egy nagyon markáns kutatási irányt képvisel még ma is, amely kezdetben főirány volt, de ma már csak oldalirány.

92

A KISPOLITIKA SZEREPE A NEMZETI MEGÚJULÁSBAN
Az ellenpontok jelzéséhez vissza kell nyúlnunk az 1981. őszi Válság és megújulás címen tartott ideológiai tanácskozáshoz, ahol valóban már elég komplexen jelentkezett a válságfolyamatok bemutatása. A civil társadalom kérdését a
nagygazdaság ellentmondásai felől felvetve Antal László szerint a direkt tervutasításos gazdaság mint „szervezési elv — bár korántsem biztosítja a központi
elképzelések maradéktalan megvalósulását — több-kevesebb sikerrel megoldja
a társadalmi kontroll kikapcsolását". Antal arra is rámutat, hogy: „A rendszer
másik jellemzője, hogy erősen status quo-orientált lett. (Ez már a 60-as években
jellemző volt, de egyre inkább a rendszer alaptulajdonságává válik.) A rendkívül szélesen értelmezett stabilitás alapvető értékké, a rendszer működését
nem kizárólagosan, de elsődlegesen szabályozó elemmé vált." Kolosi Tamás a
többdimenziós társadalommodellt bemutatva jelzi azt is, hogy a „szocialista
fejlődés alapmodelijeként" olyan társadalomszerkezet jelent meg, amely megszünteti a „politikai állam" és a „civil társadalom" kettéválását, viszont „napjainkra a politika primátusa mellett megmaradt, illetve újra létrejött a ,civil társadalom' egyfajta relatív autonómiája". A második társadalom (és gazdaság)
felfedezése tehát itt nem fedi el a lényegi kérdést, a civil társadalom történeti
folytonosságát az államszocializmus törekvései ellenére, s ugyanez még határozottabban kitűnik Bihari Mihály előadásából, amelyben az alapelv a politikai
állam és a polgári társadalom szétválása a kapitalizmusban, s annak az intézményerndszernek a bemutatására is sor kerül, amelynek révén „hatékonyan érvényesült a magánpolgári társadalom erős determinanciája a politikai rendszer
felett". Ezzel már világosan exponálódik a civil társadalom valós problémaköre,
paradigmája — ha a „magántársadalom" leszűkítettségében is —, de programszerűen megfogalmazódik a „két társadalmi alrendszer egymásba csúszásának"
felszámolása, mivel „a társadalmi integrációnak és a gazdaság és politika kapcsolatának ez a fajtája egyszerűen kizárt mindenféle demokratikus közvetítő
mechanizmust: a politikai döntések kontrollját és befolyásolását, a szervezetek
és közösségek autonómiáját, az érdekek csoportérdekké integrálódását és politikai akaratként való kifejeződését". 7
A civil társadalom paradigmája tehát már a nyolcvanas évek elején adekvát terminusokban is megjelent és az élezedő vitákban egyre konkrétabb kidolgozást nyert. A konkertizálódás egyik fő iránya a civil társadalom intézményrendszerének s működésének — az érdekek artikulációja és aggregációja stb. —
feltárása volt, a másik fő iránya pedig az (autonóm) mozgalmi szektor és az új
szerveződések bemutatása. Az első irány tengelyét az egyesületekről folytatott
viták adták, amelyek szorosan összekapcsolódtak a helyi társadalmak felfedezésével és eredetileg államelméleti s jogszociológiai keretekben mozogtak, majd
mindinkább valódi politikatudományi dimenziót nyertek. 8 Ebbe a vonulatba
esik a nyugati kutatásnak az a törekvése is, hogy a civil társadalmat „jogi" közelítésben, annak intézményrendszere felől mutassák be, mint ami a privátszféra — az „életvilág" — spontaneitása és az állam között működik. 9
A civil társadalom szétzúzásának kísérlete a negyvenes évek második felében egyben a szocializmus úttévesztésének, államszocializmussá torzulásának is
a legfőbb oka volt, hiszen éppen az alulról szerveződő demokratikus közösségek
bázisán vált volna lehetségessé a nemzetspecifikus, közép-európai, igazán „népidemokratikus" fejlődési út. Ugyanakkor a teljhatalomra törő „szocialista" állam
csak maga alá gyűrni tudta a civil társadalmat, de megszüntetni, sőt igazán
93

uralni sem. Bilecz Endre találóan foglalja össze ezt a paradox helyzetet: „A m a gyar társadalom totális hatalom alá rendelésének folyamatát a társadalmi tények — s nem a deklarált hatalmi célok — nézőpontjából elemezve, 1948-tól
napjainkig két ellentétes tendencia hatása érzékelhető. Az omnipotenciára törekvő hatalmi rendszer látványos politikai, integrációs sikerei hatására sem alakult ki teljesen az .impotens' társadalom képződménye. A hagyományos társadalom hatalom vezérelte és ütemezte felbomlása az ötvenes években a társadalmi
integrációt szinte megszüntette és helyette a homogenizációi és az atomizációt
erősítette fel. A működőképes közösségek megszűntével a társadalom passzív
védekezésbe kényszerült, hagyományos integrációs formáit elvesztette, általános
érték- és identitásválságba került." 10
A civil társadalom szerves fejlődése lehetőségének kimutatása 1948-ig, majd
megtörésével szervetlen fejlődésnek jelzése egyértelmű ellenpontja a második
társadalom Hankiss-féle paradigmájának, s a két társadalmi nagyszféra állandó
harcát ábrázolja. A szervetlen fejlődés a civil társadalomban 1956 után is folytatódott, a hatvanas években befejeződött a „paraszti és a polgári társadalom
felbomlása", de nem jött létre új integrációs forma még a civil társadalom belsejében, ezért újabb paradox helyzetek sorozata jött létre az alulról és felülről
való integráció egymást kiegyensúlyozva kiiktató erőfeszítései következtében:
„A hatalom kerüli a nyílt konfrontációt, a monopolisztikus ellenőrzést a hegemónia formáinak, módszereinek alkalmazásával kívánja fenntartani. Az ú j
kompromisszum mindeddig tartósnak bizonyult, de ez sohasem látványos engedményekben, a társadalmi autonómia nyílt kibontakozásában valósult meg.
A társadalom autonómiatörekvései a hetvenes évek végéig jórészt a hivatalos
kereteken belül mozognak: a mozgalmak a népfrontban működnek, a második
gazdaság az elsőnek rendelődik alá, erősen érződik az átmeneti társadalom bizonytalansága, tudatos önkorlátozása." 11 Ez az állandó harc a társadalmi nagyrendszerek között szüli egy második társadalom látszatát, amely még igazán
fél kibújni az első mögül, voltaképpen még az államszocializmus korábbi periódusaiban is megőrizte valamelyest önállóságát, de valódi autonómiáját csak a
nyolcvanas években kezdte kivívni.
A civil társadalom szabadságharca szorosan összekapcsolódik a reform sorsával, de a reform ezzel együtt a szocialista progresszió legfontosabb elitmozgalmaként nem tudott igazán a civil társadalom mozgásával összekapcsolódni, s így
tömeges reformmozgalommá mélyülni, azaz bennrekedt mindmáig a civil társadalom és a politikai állam szétválásában: „A reformelit hatalmi és .szakember'
szárnya sem igényelte eddig kezdeményezésük szervezett társadalmi támogatását, s a szélesebb társadalmi csoportok is közömbösen vették tudomásul az ismételt visszarendeződést. Ojból igazolódik a patthelyzet, a kettős inercia, a kétirányú tehetetlenségi állapot: a hatalomnál hiányzik a szükséges és átfogó reformok egyértelmű megvalósításának eltökélt szándéka (s részben a gazdasági lehetősége is), a lassan mozgásba jövő társadalom pedig nem képes egy irányba
ható, erős nyomással a reformok kikényszerítésére, a kezdeményezés felvállalására." Ez a kiélezett megfogalmazás még ma is jórészt érvényes,, a reformmozgalom a civil társadalom önszerveződésének, demokratikus tagoltságának hiánya
miatt nem képes megszerveződni (és viszont!), a civil társadalom politikai bénultsága tovább tart a szerző által igen kihangsúlyozott autonóm mozgalmak
ellenére is, ti. amennyiben áttörést még nem sikerült elérni a fenti patthelyzetből. Bilecz itt kétféle reagálást említ, mint a számunkra már a közelmúltig vezető tendenciákat, hiszen a nyolcvanas évek vége már részben mást mutat, vagy
94

legalábbis ígér: „A magyar társadalom a nyolcvanas évektől a mélyülő gazdasági-társadalmi krízisre átfogó érték- és identitásválsággal reagál. Az egyik a
társadalmi atomizálódás, a magánszférába való visszahúzódás... A nyolcvanas
évek magyar társadalmának aktív jelensége az autonóm-alternatív
társadalmi
mozgalmak napjainkban kialakuló hálózata. Ebbe a mozgalmi hálóba a hagyományos szervezetek némelyike is önálló szemként fonódik, s hozzájuk kapcsolódnak az új mozgalmak csomói."12
Az „autonómiakísérletek vonulatainak" elemzésével világosan kibontakozik
itt a második fő irány, a mozgalmak kutatása, amely mögött az ifjúságkutatás
széles hátországa rejlik, bár az ú j társadalmi mozgalmak nálunk sem redukálódnak az ifjúsági mozgalmakra, a kérdéskör centrumává mégis az utóbbiak
váltak, nem utolsósorban a téma kutatóinak kora és társadalmi beágyazottsága
miatt. Ehhez a kutatási vonalhoz is megpróbáltam kapcsolódni a magam írásaival a szervezett mozgalmakról és a politikai szocializáció mechanizmusairól,
amelyekben megkíséreltem felvázolni a politikai kultúra—politikai szocializáció,
illetve társadalmi mozgalmak—társadalmi szervezetek négyszögmodelljét.13
A civil társadalom intézményrendszere és mozgalmai kutatása mint két fő
irány a nyolcvanas évek második felében egyaránt felélénkült és megerősödött,
míg az utóbbira az ifjúságkutatás elég példát nyújt, az előbbire a gondolatmenet lezárásaként elegendő Kulcsár Kálmán és Bihari Mihály legutóbbi megszólalásait felidézni. Kulcsár arra a veszélyre figyelmeztet, hogy a civil társadalom kikapcsolása miatt az érdekviszonyok nem jutnak be a politikai rendszerbe
adekvátan, s nem működik a visszacsatolás sem, míg túlteng a politikai rendszer túlsúlyossága, valamint kontinuitás és stabilitás igénye, amit felerősít a
politika „racionalitásának" illúziója is, ezért arra a konklúzióra jut, hogy „a polgári társadalom és a politikai állam elválása mégiscsak szükséges a politikai
rendszer és környezete dinamikus egyensúlyának biztosításához". Bihari ezt a
modellt a helyi társadalmak autonómiájához szükséges vertikális hatalommegosztási elv alapján vizsgálja és a horizontális szerveződések jelentőségét emeli
ki a helyi szinteken. A helyi önkormányzati demokrácia négy makropolitikai garanciáját sorolja fel, amelyek nyilvánvalóan a civil társadalom mozgására általánosabban is értelmezendőek: 1. a helyi hatalmak rendszerét a hatalom különös
ágaként kell elismerni, 2. a helyi hatalmak jogait önkormányzati törvényben kell
szabályozni, 3. a központi és helyi hatalom kapcsolatát nyilvánossá kell tenni,
4. biztosítani kell az önkormányzati törvényben a helyi érdekképviseleti intézmények autonómiáját. 14
Ez a végszó a jelenlegi kutatásokról csak „pillanatkapcsoló", hiszen sorra
újabb anyagok jelennek meg, de a felgyorsult események hatása mégis inkább
közvetlenül politikai szinteken jelentkezik a törvények előkészítésében és a tervezetek vitájában. Mielőtt azonban a vitaszektorra reflektálnánk, két nagyobb
hiányosságát az elméleti szakirodalomnak szükségesnek tartjuk megemlíteni:
1. A civil társadalom kutatása jórészt egyoldalú, elválnak egymástól a gazdasági
és társadalmi-politikai aspektusok, nem alakul ki egy olyan komplex kép, amelyet kezdetben a nagygazdaság—nagypolitika—civil társadalom háromszögmodelljével jeleztünk, ami mint a legegyszerűbb modell, annak kifejezésére minimálisan szükséges, hogy egyszerre ragadjuk meg a kapcsolatrendszer sajátosságát és a civil társadalom komplex jellegét. 2. A civil társadalom kinőtt már
a „magántársadalom" szűk ruhájából és abból a közelítésből, hogy itt elszigetelt
individuumok viszonyairól, esetleg közösségeiről-szervezeteiről van szó elemi
szinteken, de az intézményi és mozgalmi szektor kibontása se jutott el addig,
95

hogy a civil társadalom csúcsszerveit mint egyben összefoglalását és a politikai
állammal szembeni fellépését megragadja. Ez nem véletlen, hiszen ez a szféra
hiányzott és hiányzik legjobban a magyar társadalomban, illetve van benépesítve pszeduo-szereplőkkel mint a fölülről létrehozott nagy társadalmi-politikai
szervezetek (SZOT, KISZ) — ezt próbáltam meg összefoglalni a hiányzó közép
elvében, s ennek tudható be a civil társadalom és a politikai állam közötti abszolút szakadék feltételezése és a hatalom mitizálása-démonizálása a magyar
társadalomban és közvéleményben.
Az állami ideológia bűvöletében és a civil társadalom szabadságharcának
kezdetén csak az vált nyilvánvalóvá, hogy a civil társadalomnak védekeznie és
szervezkednie kell „lenn", a magántársadalomnak vélt mély bugyraiban a társadalmi létezésnek, majd mindinkább felvetődött a civil társadalom nagyobb és
átfogóbb szervezetei kialakításának igénye is. Az azonban csak az utóbbi évek
tapasztalata, s ezt igyekeztem legutóbbi tanulmányaimban hangsúlyozni, hogy
a civil társadalom és a politikai állam viszonyában, mozgóháborújában
(Gramscival szólva) a döntő fronttá a közöttük lévő köztes terep vált, itt lehet csak a civil társadalom negatív hatalmát pozitívvá átfordítani és az alkotmányos jogállamiságot mint a társadalomnak az állam feletti intézményesült
kontrollját kialakítani. A jelenlegi döntési mechanizmusok elemzése is azzal
a tanulsággal jár, hogy alapvetően itt jön létre a hatékonyságvesztés az állami döntési szféra túlkoncentráltsága, a politikai rendszer hiányzó pluralizmusa és a megfelelő civiltársadalombeli intézmények hiányzó kontrollja miatt.
Az összes nyugati feldolgozás is azt hangsúlyozza — talán túl is hangsúlyozza — a középburokrácia reformot gátló, konzervatív szerepét, a gazdasági és
politikai hatalmi viszonyok középen való összefonódottságát, s ebből adódóan
minden hatalommegosztást lefékező-eltorzító törekvését, mint ellenállását akár
a „fenn" jelentkező reformdiktatúrával szemben is.15
A közép feltétlenül szükséges mint közvetítőrendszer a társadalom két pólusa között, mint a pártok és az országos szervezetek rendszere, amely lefordítja
a civil társadalom követeléseit a politika nyelvére és egyben közvetíti a politikai
rendszer visszacsatolását, lehetővé teszi döntési folyamatainak megvalósítását és
társadalmi kontrollját. A közép mint pluralizáltán szervezett csúcsszerve a civil
társadalomnak és egyben a politikai rendszer része és szereplője elengedhetetlen feltétele az aktív, hatékony és demokratikus társadalomnak. A fenn mint a
koncentrált hatalom és a lenn mint az atomizált magánemberek világa, az államszocializmus ideális modellje, amelyben az államolgár „szociális idomitása" (Kiszeljov) tökéletesen végrehajtható és automataként reagál a fentről érkező parancsokra, ilyen „tökéletes" formájában sohasem létezett, de már „tökéletlen"
formáiban is végetért.
A középre rendkívül nagy szükség van a gazdaságban is (kis- és középvállalatok), valamint a szűkebb értelemben vett társadalomban is (országos művelődési egyletek stb.), de leginkább a politikában. A közép a civil társadalom
csúcsszervezete, és ennyiben először is vertikálisan definiálható, de mégsem
pusztán felfelé-lefelé közvetít valamiféle „társadalmi csőben" — ahogy a jelenlegi pszeudo-szereplők, jól ismert terminussal, transzmissziós szíjak —, hanem
elsősorban sajátos autonómiát jelent, amit éppenséggel horizontális kapcsolatrendszerének kiépítése biztosít. Ezért nem egy szervezetről van szó, hanem pluralizált szervezetek kölcsönviszonyáról, amelyek csak együttesen közvetíthetik
a társadalom komplex érdekrendszerét és annak belső ütközéseit. Ez a horizontális tagolás egyben azt is jelenti, hogy a civil társadalom a maga csúcsszervei96

ben természetes konfliktuskezelési mechanizmussal rendelkezik, nevezetesen a
konfliktusok egész sora elintéződik a civil társadalmon belül a horizontális kapcsolatok révén anélkül, hogy politikaivá emelődnék és leterhelné az államot.
A közép tehát a társadalom vertikális tagozódásának horizontális kiterjesztése,
mint önnön szintjén való önszabályozása.
Itt tartunk. Jelenleg éppen a közép létrehozásán vajúdik a magyar társadalom, amit nagy-nagy leegyszerűsítéssel lehet a pluralizált érdekképviselet
vagy a többpártrendszer létrehozása oldaláról megközelíteni, vagy ideologikusan
a szocialista pluralizmus terminusa alatt összefoglalni. A lényeg mindenképpen
az, hogy a civil társadalom már kinőtt egyfelől szerény gazdasági-társadalmi
szerepköréből, másfelől elemi szintjeiről és saját politikai összefoglalásán munkálkodik. Ez a kérdés hatja át a vitákat, a diktatórikus hatalomgyakorlásból a
demokratikusba való átmenet, általam demokratúrának nevezett kérdése, amelynek elméleti feldolgozásához kétféle elméleti tradíció ötvözése folyik, egyfelől
a Hegel—Marx—Gramsci-féle tradícióé, amely normatív és a társadalmi totalitás
szférái felől közelítő elméleti modell, másfelől az angolszász társadalomtudományok — főleg a poütikatudomány — tradíciójáé, amely analitikus és empirikus modell, s ezek szintéziséből a közép „középszintű", azaz egyszerre normatív és analitikus modelljének kell kinőnie. Ez az új modell azt a jelenlegi képet
mutatja, hogy a közép szerepét még helyettesítő mozzanatok játsszák, a társadalmi mozgalmak és a sajtó (politikai nyilvánosság), amelyeknek természetesen
a fontos, de nem egyedüli szerepe a demokratikus intézményrendszer mint valódi közép kialakulása után is megmarad. A közép szerepében fel kell lépjen a
tudomány, a kultúra stb. is a maga sajátossága szerint — azaz a közép a társadalmi szférák differenciáltságában mindenütt megjelenik —, ezek azonban a
saját ciklusaik alapján mozognak, bár felerősíthetik egymást. A demokratizálás
folyamatában azonban jelenleg döntő szerepe a reformmozgalmat helyettesítő
politikai nyilvánosságnak, a sajtónak van, ez jelenleg ugyanis nemcsak terepe,
hanem szülőhelye is a reformeszméknek, s így a demokráciacsomag első fecskéiként jelentkező törvénytervezetek vitáinak is.16
Az 1980-as években a civil társadalom szabadságharca már addig a pontig
érkezett el, hogy megkezdődött a politikai harc a közép körül (szocialista pluralizmus, illetve többpártrendszer kérdése), de két alapvető kérdés még nyitott:
1. lehetséges-e egyáltalán az alulról építkező szocialista társadalom, amelyet
mostmár a hivatalos politika is meghirdetett, vagyis megreformálható-e a (jelenlegi) szocializmus, ami körül elterjedt szkepticizmus van, különösen a fiatalok körében, 2. megvan-e a politikai vezetés döntése, szükséges politikai akarata
a reformok mint demokráciacsomag végigviteléhez és ezzel a társadalmi ellenőrzés elfogadásához. A Bős—Nagymaros-vízlépcső körüli politikai viták, amelyek a civil társadalom mozgalmi szektorának legutóbbi kulminálásai voltak,
erősen felvetették a népszavazás kérdését. A népszavazás valóban a civil társadalom ellenőrző funkciójának igen közvetlen formában való jelentkezése, de
mivel a közép még nem szerveződött meg a maga alternatív-kompetitív struktúráiban, egy át- és túlpolitizált ügyben nem lehet racionálisan elvárni a „nép"
adkvát reakcióját. A népet nem lehet egységes szubjektumként felfogni, a hivatalos ideológiát („néphatalom") a visszájára fordítva alkalmazni, mint népszavazás tagolatlanságát. Konszenzus a polgári vagy civil társadalomban csak szélsőséges esetekben jön létre (erdélyi kérdés) vagy hosszú előkészítést, politikai vitákat és felelős alternatív képződményeket tételez fel, amelyek nyilvánvalóan
nem adottak. A civil társadalom végső soron úgy fogalmazható meg a magyar
progresszió terminusaiban, tehát hagyományos szóhasználatra lefordítva, mint
97

politikailag szervezett és tagolt, aktív és tudatos népi hatalom(gyakorlás), ami
nem hívható elő egyik napról a másikra a társadalmi-politikai zsibbadtság és
aléltság évtizedei után. Lényegesen előbbre kell lépni a közép megszervezésében
ahhoz, hogy a néphez lehessen fordulni hiteles politikai akaratnyilvánítása ügyében, s hogy az ne legyen manipuláció tárgya és végső soron egy fals legitimáció
bármilyen döntéshez. A közép megszerveződése egyben az önigazgatás-önkormányzat-érdekképviselet láncolatának kialakulása és garanciája „lenn" is, mivel a jelenlegi helyzet az, hogy az alulról szerveződéseket és mozgalmaikat főleg a korábbi közép fölülről kialakított pszeudo-szereplői zavarják és bénítják,
mint például a vármegyei uraságok.
A közép megszerveződését mint politikai állam és civil társadalom kiegyezését, az utóbbi kontrolljának és az előbbi hatékony irányításának jogosultságát
egyformán elismerő társadalmi szerződését megközelítve, ebből a szempontból
kell vizsgálnunk a legutóbbi törvénytervezeteket és azok társadalmi vitáját.
Az alapvető tapasztalat az, hogy a törvénytervezetekből eddig nem tűnik ki
erre a kiegyezésre való törekvés, hanem a korábbi centrális hatalomgyakorlás
reflexei jönnek elő, igaz, most már közvetlen konfrontációban a civil társadalom
határozott ellenállásával. Ügy tűnik, hogy a politikai vezetés tovább folytatja a
liberalizáció és demokratizáció, azaz a gazdasági és politikai alanyok szabadsága
szétválasztását, sőt szembeállítását. Erre mutat a társasági törvény „liberális"
szelleme és a vele kapcsolatos gyors törvénykezés, míg a gyülekezési és egyesülési törvénytervezetek beépített fékjei — a hatalom garanciái — ennek élesen
ellentmondottak, és szinte teljes konszenzuson alapuló tömeges tiltakozást váltottak ki a társadalom valamennyi szegletéből, ami radikális átalakulásokra vezetett. Márpedig a liberalizáció a gazdasági életben sem működhet az egyesületek mint társadalmi és politikai szervezetek, azaz érdekképviseletek nélkül, s a
nyolcvanas évek története igen eklatáns példáit mutatja: a jog jogilag fennáll,
de társadalmilag nem létezik, már idézett tézisének, éppenséggel azért, mert a
gazdasági élet politikailag elgörbített erőterében nem volt mód a jogok realizálására, illetve a nagyobb érdekérvényesítő képességgel rendelkező csoportok
más irányítási formákon keresztül visszarendezhették a progresszív lépéseket.
Ezért le kell szögezni azt, az egész civil társadalom, s főképp a közép vonatkozásában, hogy már a liberalizáció is csak látszólagos és nem tényleges demokratizáció nélkül, az előző évtized felfalta a gazdaság és politika viszonylagos
önállóságának terét, ma már a direkt összefüggés eléggé meztelenül mutatkozik meg. össztársadalmi méretekben tehát azt az alapvető összefüggést kell kihangsúlyozni, hogy a gazdaság és a politika minden eltérő belső szerveződése
ellenére, reális gazdasági versenyhelyzet (piacgazdálkodás) csak a politikai
versenyhelyzet feltételezésével lehetséges (valódi plurális struktúra, mint jogilag szabályozott hatalommegosztás és -gyakorlás). A vegyes gazdaság tényleges
modellje feltételezi a „vegyes politika" modelljét (C. Offe), mint egymást kiegyensúlyozó hatalmi centrumok működését egy hegemón centrum vezetésével.17
Az egyesülési törvény eredeti tervezetének az volt az alapvető vonása, hogy
szétválasztotta egymástól a civil társadalom különböző, horizontálisan összekapcsolódó és vertikálisan egymásraépülő szerveződési formáit és a depolitizált,
„bélyeggyűjtő'-típusú, szűkebb értelemben vett egyesületet állítva középpontba,
lényegében kizárta azok egymásba való átalakulását, természetes dinamikáját.
Az „átalakulási törvény" hiánya abban csúcsosodott ki természetesen, hogy végül is kizárta a pártok és pártszerű képződmények megszerveződését is. A ter98

mészetes reakció nemcsak az volt, hogy akkor kell külön szakszervezeti, ifjúsági
stb. stb. törvény is az atomizált szabályozásokra, s így elsősorban párttörvény
is, hanem az, hogy ennek az egyedüli adekvát szabályozási módja az, ha elismerjük egymásba való természetes átfejlődésük lehetőségét, Kolláth György dinamika-ábrája szerint a gyűlés (gyülekezet) — baráti kör (klubok) — egyesületek
— érdekszervezetek — pártok mentén.18 Ez újra a fókuszba állítja az ún. párttörvényről folytatott vitát, amelyről korábban többen olyan értelemben megnyilatkoztunk, hogy feltétlenül fel kell számolni ezt a társadalmi méretű joghézagot, hogy a tényleges döntéshozatali szervezetnek, a pártnak, nincs jogi
szabályozása és kontrollja (egészen az informális birodalom nyilvánvaló jogsértéseiig). Ügy tűnik, hogy az ú j helyzet radikálisan megváltoztatja a párttörvény megítélését pozitív irányban, újabban még olyan reform jogászok is helyeslően nyilatkoznak e kérdésben, akik korábban formális indokok alapján (nincs
módja a garanciák érvényesítésének) elutasították a párttörvényt. 19 Az egyesülési törvény elfogadott variánsa már a társadalmi szervezetek egységes szabályozását adja meg, már magában foglalva a pártalakítás lehetőségét is.20
A civil társadalom történetének bemutatása inkább félbeszakad itt, mintsem végetér. Ugyanakkor a nyolcvanas évekről a kilencvenes évekre való átmenetben világosan megmutatkoznak a civil társadalom defenzívából offenzívába való átmenetének markáns vonásai is. Hogy a demokratizálásnak Gombár
Csaba által rendszerezett három fő rendező elve közül melyik milyen súllyal
szerepel majd a kilencvenes években, azt nehéz előrelátni. Az azért prognosztizálható, hogy az eltorzult formájukban túlfejlett korporatív szerveződési elvekkel szemben továbbra is a parlamenti-népképviseleti elv lesz a progreszszió legfontosabb vonulata, de ezt csak akkor érheti el, ha az eddiginél is erősebben támaszkodik a civil társadalom mezei hadaira és annak egyre határozottabban kibontakozó közepére.
JEGYZETEK
1
A második társadalom mint a hivatalostól eltérő paradigma, mint közösséghiányos társadalom stb. kérdéskörének felvetésében döntő szerepe volt Hankiss
Elemérnek, akinek munkásságára a kispolitikai szint kapcsán térek ki.
2
A Szakszervezeti Szemle vitája Csepeli György a Közösségek
korszerűsége
(1987/7.) c. írásával indult, szoros folytonosságot mutat ezzel a Vannak-e a közösségteremtésnek alternatívái? (Magyar Nemzet, 1988. VIII. 22. 9. 1.) c. cikke, amely
mutatja a kérdés megoldatlanságát, az egész nyolcvanas évtizeden való végigvonulását, „pszichológiai" dimenziójában is (vö. Dr. Iván László Meg sem szőtték, máris
lyukas? c. cikkét a Magyar Nemzet 1988. IX. 5-i számában a közösséghiány pszichés „betegségeiről"). A magam részéről a Szakszervezeti Szemle vitájához való
hozzászólásomban (Kisközösségek és nagytársadalom, 1987/8—9.) kifejtettem, hogy a
nagytársadalomnak a szocializmus eredeti elvei és alapértékei szerint is alulról, a
kisközösségekből kell felépülnie. A civil társadalom nagy alakulatait a mai társadalomban, s a múlt század végére is visszatekintve a Védekező társadalom c. könyvemben írtam le, a negatív hatalommal pedig a Mozgó Világ 1988/10-es számában
megjelent cikkemben foglalkoztam.
3
Az informális birodalom elemzése a korrupciók, hivatali visszaélések és törvényszegések formájában a napi sajtó leggyakoribb témája a nyolcvanas évek végén. Vö. például Igriczi Zsigmond írását, Bártörténelem avagy mesél a hévízi erdő
(Népszabadság, 1988. VIII. 13.). A magam részéről az esetet politológiailag közelítettem meg a Filmvilágban (Az igazán nagy ügyek, 1988/4.).
4
Hankiss: Diagnózisok 2. Id. kiad. 55, 223—224. 1. Itt jegyzem meg, hogy a
nyolcvanas években hazánk a kisvállalkozási szféra fellendítésével, a vállalkozási
forradalommal (Matolcsy György kifejezését átvéve) kortársa volt a nemzetközi
mozgásoknak. „A kisvállalkozások jelentőségét és támogatását jól mutatja az 1982.

évi amerikai kisvállalkozási törvény (Small Business Innovation Act). Egyes információk szerint a csúcstechnológiai eredmények 64%-át, a találmányok 75%-át a
kisvállalkozások adják az USA-ban. Évente mintegy 600 ezer kisvállalkozás jön
létre, és mintegy 50 ezer megy tönkre. Támogatásukra alakultak a venture capital
bankok." (Rácz Margit: Az informatikai világpiac sajátosságai a nyolcvanas
években, Medvetánc, 1987/3—4. 295. 1.)
5
Hankiss: I. m. 224. 1., vö. még 230—231. 1. A civil társadalom szétzúzásának
politikatörténetét — s egyben annak természetes „tökéletlenségét" — a legmarkánsabban Gyarmati György dolgozta fel (A társadalom államosításától az állam társadalmasítása felé, Forrás, 1988/2.).
6
Hankiss: I. m. 239., 248—249. 1. A bölcs előrelátás modelljének immanens kritikáját az élethelyzetek felidézésén túlmenően, tudományosan is kibontja Hegedűs
András A történelem és a hatalom igézetében (Kossuth, 1988) c. könyve.
7
Válság és megújulás (Kossuth, 1982, 105., 114., 140—141., 278—279., 282. 1.).
A kötet tartalmazza Enyedi György előadását a településhálózatról és Gábor R. István—Galasi Péter előadását a második gazdaságról.
8
A Magyar Politikatudományi Társaság Évkönyvében (1984) megjelent „Helyi
hatalom és önkormányzat" c. blokk jelent itt határozott kezdeményezst, amit
Schmidt Péter Egyesülési jog és politikai rendszer c. tanulmánya folytat az Évkönyv
1987-es kötetében. Ebbe a vonulatba tartozik Sólyom László kérdésfelvetése is (Mit
szabad és mit nem? Valóság, 1985/8., Kovács László hozzászólásával, Mit szabad és
mit nem — de ki mondja ezt meg? Valóság, 1986/7.). Már szélesebbre nyit Juhász
József Vázlat az önigazgatásról (Valóság 1987/6.) c. írása, s ezt a kérdésfelvetést
folytatja és foglalja össze Zongor Gábor: önkormányzati
reform —
közigazgatási
nézőpontból (Társadalmi Szemle, 1988/1.). Amint az emberi jogokról írott kötetből
is látjuk, a jogászok összekapcsolták a civil társadalom szerveződéseinek és az állampolgári szabadságjogoknak a biztosítását (vö. Állampolgári jogok — mai értelmezésben c. összeállítást is a Világosság 1988/7. számában). 1988 folyamán a kérdéskörnek a törvénytervezetek vitája kapcsán óriási napi sajtója is van.
9
Andrew Arató Social Theory, Civil Society, State Socialism (Dubrovnik, 1987
tavaszán) c. előadását Gubán Pál és Weisz János referálják a Valóság 1987/10. számában.
!
10
Bilecz Endre: A magyar társadalmi mozgalmak fejlődéséről (Ifjúsági Szemle,
1987/6. 27—28. 1.). A szerző az egész kérdéskört részletesebben feldolgozta A köztes
jellegű társadalmi mozgalmakról (1986) c. műhelymunkájában.
« Bilecz: I. m. 28. 1.
12
Bilecz: I. m. 30—31. 1.
13
Vö. Szervezett mozgalmak és mozgalmi szervezetek a korai szocializmus
időszakában Magyarországon (Ifjúsági Szemle, 1987/3.) és Az elvesztett ifjúság (Ifjúsági Szemle, 1988/2.).
14
Kulcsár Kálmán: Változás a politikai rendszerben: reformalternatívák,
súlypontok és lehetőségek (Társadalomkutatás, 1988/2. 10—11. 1.) és Bihari Mihály: Helyi társadalom és önkormányzati demokrácia (Társadalomkutatás, 1988/2. 31—32. 1.).
15
A hiányzó közép kérdését felvetettem A kicsi a szép? A demokratizálás
szintjei Magyarországon (Valóság, 1988/2.) c. tanulmányomban, és részletesebben kidolgoztam a Gazdasági-politikai
közvetítőrendszerek
a döntési folyamatban
(Elmélet
és politika, 1988/3.) c. írásomban.
16
Vö. Demokratára (Kritika, 1988/12.).
17
A vegyes gazdaság és vegyes politika összefüggésére Offé-nél már utalt a
hazai szakirodalomban Bod Péter Ákos: A vállalkozó állam a mai tőkés
gazdaságban (KJK, 1987, 75. 1.). Kocsis Györgyi jegyzete szerint Kollarik István is azt az
álláspontot képviselte a társasági törvény vitájában, hogy a politikában a pluralizmus és a demokrácia felel meg a gazdaságban a piacnak (HVG, 1988. október 22.,
53. 1.).
18
Kocsi a ló előtt? (Népszabadság, 1988. X. 13., 5. 1.).
19
Kilényi Géza több nyilvános vitán ellenezte a párttörvényt. (Szorító, Mozgó
Világ, 1988/10., 67. 1.)
20
Vö. Nem zárható ki a pártalapítás szabadsága (Magyar Nemzet, 1988. XI. 5.,
7. 1.) és interjú Kulcsár Kálmánnal (Népszabadság, 1988. XI. 12., 5. 1.).

100

A „tudós civil kurázsi'*
megkésett dokumentuma
Liska Tibor ökonosztátja 1 közismerten mintegy negyedszázados késéssel került
a nem szakközgazdász olvasó kezébe, s ezt a körülményes fogalmazást nem kevésbé
ismeretes módon az indokolja, hogy szakmai berkekben nemcsak a mű egyes részeinek textusa, kézirata volt az érdeklődők számára hozzáférhető, hanem egyebek között a Marx Károly Közgazdaságtudományi Egyetem eszmecseréin és vitáin a leglényegesebb pontokkal kapcsolatban — legalábbis ez a hozzászólások anyagait utólagosan tanulmányozó olvasó benyomása2 — konszenzus alakult ki a liskai koncepció
értékelésében. Ennek az értékelésnek megfelelően — melyről alább persze részletesebben szólunk — a koncepció szervesen illeszkedik a magyar közgazdasági reformgondolkodás vonulatába, s a vállalkozáskoncepció több-kevesebb eleme a gazdasági
élet számos ágazatában és területén jól alkalmazható. Maga az ökonosztát rendelkezik továbbá olyan filozófiai dimenzióba emelkedő fejtegetésekkel is, amelyek meghaladni látszanak a szűkebben felfogott közgazdaságtan kompetenciáját és ezért (vagy
egyszerűen csak annak következtében, hogy Liska konkrét koncepciójának kiforrásával a hangsúly a szaktudományos kérdésekre helyeződött, szemben a filozófiai vagy
politológiai vonatkozásokkal) a műhöz kapcsolódó értékelésekben nem tematizálódnak. Már e megjegyzésekből is látszik, hogy az ökonosztát nem szakványos közgazdaságtani értekezés, hanem egy „józan paraszti eszét" használó és saját árnyékától
meg nem ijedő állampolgár közéleti megnyilatkozása. S meglátásom szerint a mű
sorsára inkább ez a — stupid bürokratákat természetességgel ostorozó, a nagypolitika
akkoriban „kényes" kérdéseit szókimondó józansággal tárgyaló — hangvétel és állampolgári tartás, semmint közgazdasági tartalma ad magyarázatot, hiszen már az ötvenes években megjelenhettek olyan rendkívül alapos, elemzésükben egyszer s mindenkorra érvényes monográfiák — mindenekelőtt Kornai Jánosnak A gazdasági vezetés túlzott központosítása című művére gondolok3 —, amelyek szakmai értelemben
nem kisebb csapást mértek az addigi gazdálkodási gyakorlat alapjaira, mindezt
azonban, mondhatni, disztingváltabban tették, ezzel szemben Liska egész emberként,
nyílt és „bursikóz" módon tartott tükröt a korszak gyakorlatának és szellemének abszurditásai elé.
Legáltalánosabb vonásaiban a liskai elemzés tehát illeszkedik a magyar közgazdasági gondolat fejlődésébe,4 abba a folyamatba, melynek során a szovjet típusú hadigazdálkodási modell működési zavarait a szakemberek egyre pontosabban azonosítják és írják le, s javaslatokat fogalmaznak meg e diszfunkcionalitások kiküszöbölésére. Hiszen a negyvenes évek második, az ötvenes évek első felében létrehozott
gazdasági mechanizmus alapvetően visszalépést jelentett a piaci folyamatokat és tulajdonosi érdekeltséget, valamint az állami irányítást és bizonyos mértékű redisztribúciót egyaránt alkalmazó „vegyes gazdaságok" teljesítőképességével szemben.
A „Rákosi-rendszer" gazdasági értelemben vett történelmi szerepe — legalábbis a
„nagypolitika" dimenziójában — egyes-egyedül annak biztosítása volt, hogy a hazai
erőforrások minél teljesebb módon kapcsolódjanak át a hadigazdálkodás sínhálózatára. (Mindennek során, a szovjet minták átvételével — Kolosi Tamás kifejezésével
élve: a magyar társadalom kettős történetiségének kialakításával5 — bizonyos „feudalisztikus" vonások is fölerősödtek,6 gondoljunk a pártállam paternalista monopolhelyzetére, a társadalom ilyetén túlpolitizáltságára, s ugyanakkor a politikai ellenzék
működése közjogi formáinak fölszámolására. Találóan írja ezért Liska, hogy a sztálini koncepció a feudalizmus bizonyos vonásait minősítette szocialistának. (Vö. 187. és
101

54. o.) Ha ellenben a világ nagypolitikáját meghatározó hatalmak az egyetlen emberi
lehetőség, a békés egymás mellett élés iránt kötelezik el magukat, akkor értelmét
veszti az autarkia ilyen militáns szellemű elve, s ezzel együtt lepleződik le az a tárA szakmai dilettantizmus sikerességébe vetett korlátlan bizalom legalább annyira
sadalom anyagi reprodukcióját egyre mélyebb válságba taszító gyakorlat, mely a gazdálkodás Nyugaton bevált valamennyi formájának és elemének felszámolásával és
megszüntetésével egyrészt az érintett népgazdaságok teljes ellenőrzöttségét és egyközpontú irányítottságát próbálta elérni, másrészt az „elvileg más" sulykolásával
(vö. 174. ol.) az elmaradottság és a diszfunkcionalitás gyakorlatát próbálta a magasabb rendű fejlettség látszatával bevonni. Liskánál ekként már eleve kifejezetten
pozitív hangsúllyal rendelkezik az autarkia eszméjének feladása és az az elv, hogy
a nagypolitika különböző hatalmi tömörüléseihez tartozó országok között kívánatos
a minél nagyobb felületű gazdasági érintkezés, a kölcsönös gazdasági függés, ugyanis
ez a tartós és szilárd béke egyik legmélyrehatóbb záloga. (Vö. 139. o.)
A gazdaság normális működőképességének helyreállítása szükségszerű módon
mindenekelőtt azt kívánja meg, mutatott rá annak idején Liska, hogy a hadigazdálkodás, a parancsuralmi, folyamatosan a gazdasági szereplőkhöz mérten külső
erőszakot alkalmazó, merev központi tervutasítás és redisztribúció rendszere leépüljön, valamint, hogy felértékelődjék a gazdaság szereplőinek (vállalatoknak és
vállalkozóknak) önállósága, mind a termelési eredmények fölötti rendelkezésben,
mind ama gazdálkodási—jogrendbeli jogosítványok tekintetében, amelyek éltető
talaját adják az autonóm gazdasági szereplők kezdeményezőképességének és organikus kooperációjának. A szovjet típusú rendszerek konformista közéleti szellemioegükkel, valamint a javadalmazás, a bérrendszer teljesen önkényes szisztémájával
folyamatosan rombolják és herdálják a társadalmak működő- és megújulóképessé6 enek legfontosabb alapját, a tehetséget és a szorgalmat. (Jánossy Ferenc jellegzetes megfogalmazása szerint: a korszak politikai bizalmatlansága „az elvakultsággal
határos — néha egy holdkóros vakmerőségéhez hasonló — bizalommal párosult,
jellegzetessége ennek a korszaknak, mint a politikai bizalmatlanság."7) Liska egyébként a társadalmak legszűkebb keresztmetszetének az innovatív eszességet tartja:
„mindig az ész lesz a legszűkebb és egyben társadalmilag legjövedelmezőbb erőforrás", írja (292. o.). Ha a politikai szempontok krónikusan mindenkor primátussal rendekeznek a tárgyi-szakmai szempontokkal szemben, úgy, a társadalom pórusaiban érvényesülő hanyatlás okán, az össztársadalom és ezen keresztül minden a
társadalomhoz tartozó szűkebb-tágabb közösség mintegy spirálisan elmélyülő módon a helyzet vesztesévé válik, leszámítva persze azokat a csoportosulásokat, amelyek — nem stílszerűtlen itt a Fordulat és reform egyik megfogalmazásával élnünk8 — teljesítménye messze nincs arányban a redisztribúció hierarchiájában elfoglalt helyükkel.
A kibontakozást célzó intézkedések elképzelhetetlenek, írta a hadigazdálkodás
rendszerével polemizálva Liska, az árrendszer megváltoztatása nélkül: a merev
központi tervutasítás szisztémájával, a költségekkel arányos árak rendszerével
szemben (mely olyan abszurd következményekhez vezet, hogy „minél drágábban
termelünk, annál nagyobbnak tűnik a jövedelmezőség", 92. o.), ami a termelőknek
semmiféle információt sem közvetít a tényleges társadalmi szükségletekről és a
jövedelmezőségről, világpiaci árbázisú, a keresleti—kínálati viszonyoknak megfelelően rugalmas belföldi árrendszerre van szükség (vö. 95. o.), melynek következetes
megvalósítása perspektivikusan — persze megfelelően „erős" honi gazdaságot feltételezve — a magyar fizetőeszköz konvertibilitása megteremtésének irányába mutat, ami pedig a maga részéről az állam devizagazdálkodási monopóliumának megszüntetését jelenti (vö. 25. o.).
Ezek a meglátások és kívánalmak ma már igen ismerősen hangzanak (egy részük megvalósult már, más részük a kívánatos és megvalósítandó dolgok között szerepel), ezért alighanem hajlamosak lehetünk elfeledni azt, hogy annak idején menynyire úttörő szerepre vállalkozott Liska ezeknek az alapösszefüggéseknek a kimondásával. Erre épp annyira hajlamosak lehetünk, mint amennyire ma — amikor teljes
102

egyértelműséggel kimondható, hogy a szovjet típusú társadalmi modell világtörténelmi zsákutca,9 s hogy ekként korszakos vajúdással bizonyult életképtelennek a szocializmus egyfajta értelmezése — hajlamosak lehetünk elfeledni, hogy Liskának
e műve velejéig szocialista szellemiségű alkotás.10 Ez jelentkezik mind a „létező szocializmusok" bizonyos elemeihez fűződő viszonyában, mind pedig javaslatai szellemiségének irányában. A nemtulajdonos (tehát különböző felhalmazott értékekből
jövedelemmel nem rendelkező), dolgozó rétegek létbiztonsága, méltóságának megőrzése például kulcskérdés számára, nyilván lényegében ez motiválta a „jelen sem
léti díj"-jal kapcsolatos meglátásait (vö. pl. 220, 224. o.). A másik ilyen szocialista érzületű princípiumot a legegyszerűbben — bár Laska nem használja ezt a kifejezést —
a „meritokrácia" megjelöléssel jellemezhetnénk. 11 (A „meritokrácia" szóban az „érdem" és az „uralom" található meg etimológiailag, tehát normatív értelemben egy
olyanfajta társadalmi berendezkedésre utal, ahol alapvetően az egyes ember személyes érdemei, képességei és teljesítményei határozzák meg társadalmi állását. Itt a
zárójelben röviden utalhatunk persze arra, hogy nem kevesen vannak, akik egy ilyen
berendezkedés lehetőségét a különböző kommunisztikus víziókhoz mérten nem kevésbé tartják utópikusnak.) S ebből a meritokratikus képből számos következmény
adódik: egyfelől, hogy az esélyegyenlőség pozitív értékként szerepel nála, másfelől
pedig vállalkozáskoncepciójának forrásai is ehelyütt keresendőek. S érvelésmenetének magvát röviden össze lehet foglalni: a szocialisztikus elképzelések egyik legalapvetőbb hibája volt, hogy kiiktatták gazdálkodási elképzeléseikből a piacot és az
árumechanizmusokat. Ezt a faktort a pusztulás terhe mellett meg kell őrizni és tovább kell fejleszteni, ám mondhatni a szocializmusban az „árut még árubbá kell
tenni", vagyis, érvel Liska, meg kell szabadítani a magántulajdon burkától, mely a
tőkés társadalomban az árumechanizmusokat korlátozta. Alighanem ez érvelésének
centruma, s tulajdonképpen ezzel magának a huszadik és huszonegyedik századnak
az egyik legfontosabb társadalomelméleti problémáját érintette. A sztálini szovjet
típusú rendszer tragikus lepusztulása nyomán ugyanis egyszer s mindenkorra világossá vált, hogy a piac felszámolása az emberi szabadság mint olyan felszámolását
jelenti, a piac a Nyugat országaiban viszont mindenkor a magántulajdon intézményével járt együtt, ami viszont a nemtulajdonos rétegek-osztályok szabadsághiányát jelenti. A kapitalista szellemiségű megoldás itt a problémát oly módon tudja le,
hogy mivel évszázados organikus fejlődés során jött létre a Nyugat nemzetgazdaságaiban az, hogy az árutermelés és a piac elválaszthatatlan volt a magántulajdon intézményétől, ezért ez a tényállás bizonyítja, hogy a magántulajdon mozgásterének
korlátozása destruktív módon hat a gazdaság működőképességére. A szocialista szellemiségű megoldások keresése pedig olyan tulajdonformák kidolgozása felé próbál
haladni, amelyek ötvözni képesek a piaci mechanizmusok dinamikáját az esélyegyenlőség értékével, mely nem konzervatív vagy liberális, hanem szocialista érték.
(A konzervatív szemléletmód eleve az individuum fölötti aggregátumok egyenlőtlenségéből indul ki, azokat a szociális térben mintegy önmagukból újratermelődő
és viszonylag zárt régióknak tartja — s nehéz volna persze tagadni, hogy leíró értelemben igen nagy igazságtartalma van ennek a konzervatív meggyőződésnek —,
a liberális hitvallás pedig bármiféle szubsztanciális elmélet nélkül a jogi formák
által biztosított egyenlőségre teszi a hangsúlyt, elfeledve vagy ignorálva azt a körülményt, amit Anatole France-nál alig fogalmazott meg bárki is találóbban: a
szegény és a gazdag embernek egyaránt meg van engedve, hogy egy híd alatt
töltse az éjszakát.)
Liska vállalkozáskoncepciója mármost épp ilyen szocialista érzületű megoldásmódot keres, érvelésének megfelelően versenytárgyalások keretében kell lehetővé
tenni, hogy a legrátermettebbek juthassanak a termelőeszközök fölötti rendelkezéshez, az olyan emberek tehát, akik a legtöbbet képesek kihozni a mindenkori adottságokból. (Maga az ökonosztát egyébként csak alapvonásaiban tartalmazza a Liska-féle
modellt, melynek részletei nyilván a mű papírra vetését követő években kristályosodtak ki. A koncepciónak az ökonosztáthoz mérten későbbi fejlődéseiről lásd a
Koncepció és kritika egyes írásait.) S Liska törekvéseinek iránya akkor is tiszteletet
parancsol, ha tudjuk, hogy koncepciójának kialakításakor nem vizsgálta például: a
Nyugat országaiban miként viszonyulnak egymáshoz a tulajdonosi és a menedzseri

rétegek, s hogy ezekből a fejlődésekből nem kell-e olyan következtetésekre jutnunk,
amelyek ellentmondanak okfejtéseinek; vagy hogy maga az általa kidolgozott elképzelés is — mint a Koncepció és kritika írásai mutatják — számos ponton támadható. Csak a legfontosabb mozzanatokat emeljük ki a kritikai észrevételekből: a vállalkozás készsége olyan lelki és személyiségbeli adottságokat feltételez, amelyek általánossá egy társadalomban soha sem válhatnak; a gazdaságnak vannak olyan ágazatai, ahol legfeljebb marginálisan lehet vállalkozásos megoldásokat alkalmazni; az
átlicitálhatóság elbizonytalanítóan hat a vállalkozókra, s nem veszi figyelembe azt,
hogy eredmény eléréséhez különböző időtávlatokra lehet szükség különböző ágazatokban, illetve a gazdaság különböző (de)konjunkturális viszonyai között; tisztán
logikai értelemben gondolva végig a javaslatokat, a Liska-koncepció, létrehozójának
szándékával ellentétben, nem zárja ki a vállalkozói monopóliumok gyakorlati kialakulásának lehetőségét.
Liska koncepciója alighanem nagy szolgálatokat tett a fokozatosan magához térő
magyar gazdálkodási kultúrában: olyan időkben lépett emfatikusan fel a vállalkozás
és a piaci folyamatok mellett, amikor még ezek korántsem számítottak pozitív jelenségeknek, s elképzeléseinek kihívó jellegével Liska mintegy hozzájárult a mechanizmus-reform megvitatásának katalizálásához. Vállalkozási modelljének elemei
minden bizonnyal kapillárisán tovább fognak élni gazdálkodásunk mindennapjaiban,
a piac és a tulajdonformák összefüggéseinek fölvetésével pedig az ökonosztát folyamatos kihívást jelent a társadalomtudományok művelői számára, Liska már említett
példamutató tudós „civil kurázsijáról" nem is szólva, amit Lengyel László egy helyütt
a következőképpen jellemzett: „Egyenes gerinccel kérd számon, hogy [a társadalom
erőforrásaival renedlkező hivatalok és hivatalnokok] mit csináltak [s tegyük hozzá:
mit csinálnak] a pénzünkkel!"12
MEZEI GYÖRGY
1
ökonosztát — Felkészülés a mechanizmusreformra.
Budapest: Közgazdasági és
Jogi Könyvkiadó, 1988, 323 o. A szövegben zárójelesen megadott oldalszámok az
ökonosztát megfelelő lapjaira vonatkoznak.
2
Síklaky István (szerk), Koncepció és kritika — Vita Liska Tibor „szocialista
vállalkozási szektor" javaslatáról. Budapest, Magvető Kiadó, 1985. (A kötet címe
Liska egyik 1963-as tanulmányának — „Kritika és koncepció" — a „duálisa", ez a
tanulmány megtalálható az alábbiakban idézett, Szamuely László által szerkesztett
válogatásban.) A tanulmánykötet Nyers Rezső, Bársony Jenő, Liska Tibor, Síklaky
István, Bokros Lajos, Kornai János, Berend T. Iván és Tardos Márton írását tartalmazza. Érdekesen szól hozzá a kérdéshez a szociálpszichológus is, vö.: Csepeli
György, „Menekülés a vállalkozástól (A szociálpszichológia emberképe és Liska Tibor vállalkozáskoncepciója)", a szerző kötetében: Csoporttudat és nemzettudat.
Budapest, Magvető Könyvkiadó, 1987.
3
A monográfia alcíme: „Kritikai elemzés könnyűipari tapasztalatok alapján",
Budapest, Közgazdasági és Jogi Könyvkiadó, 1959.
4
Szamuely László (szerk.), A magyar közgazdasági gondolat fejlődése, 1954—
1978 — A szocialista gazdaság mechanizmusának kutatása. Budapest, Közgazdasági
és Jogi Könyvkiadó, 1986. Az ökonosztáthoz írott Előszavában Nyers Rezső is hangsúlyozza a műnek ezt a reprezentatív jellegét: a traktátus Liska Tibor „személyes teljesítménye, ugyanakkor a magyar közgazdasági gondolkodás élénk, pezsgő időszakának is a terméke". (13. o.)
5
Kolosi Tamás, Tagolt társadalom — Struktúra, rétegződés, egyenlőtlenség
Magyarországon. Budapest, Gondolat, 1987, 92. skk. o.
6
Vö. pl. Klaus-Georg Riegel, Konfessionsrituale
im
Marxismus—Leninismus.
Graz etc.: Styria, 1985.
7
Jánossy Ferenc, „Gazdaságunk mai ellentmondásainak eredete és felszámolásuk útja" (1969), lásd Szamuely László (szerk.), id. m. 494. o.
8
Vö. Fordulat és reform, a Medvetánc, 1987/2. számának melléklete.
9
Vö. pl. Kolosi Tamás, „Esélyeink", Valóság, 1989/2.
10
A „szocializmus" problematikájának ügyében mindig ismét érdemes újraolvasni Kornai János „Hatékonyság és szocialista erkölcs" című tanulmányát, lásd
Ellentmondások és dilemmák, Budapest, Magvető, 1983.
11
A fogalom használatához lásd: Theodosius Dobzhansky, Változatosság
és
egyenlőség. Bukarest, Kriterion, 1985.
. 12 Lengyel László, „Adalékok a .Fordulat és reform' történetéhez", lásd Fordulat és reform, id. k., 134. o.

Szembenézés saját múltunkkal
A. SAJTI ENIKŐ: DÉLVIDÉK 1941—1944
A szerző könyvével a magyar történetírás régi adósságát törlesztette. Közismert,
hogy a második világháború magyar históriáját, úgymint a vezető politikai körök
törekvéseit, a külpolitikai vonatkozásokat, a katonapolitika alakulását, a területi
visszacsatolások kérdését stb. már számos hazai és külföldi könyv feldolgozta.
Ennek keretében a Felvidék, Kárpátalja és Észak-Erdély visszakerüléséről, a viszszaillesztés nehézségeiről, az ottani belső viszonyokról, a magyar kormányok nemzetiségpolitikájáról már jó két évtizede megjelentek az első elemző kiadványok.
Ebben az összefüggésben Sajti Enikő monográfiája úttörőnek tekinthető vállalkozás,
hiszen elsőként próbálkozik meg egy átfogó képet rajzolni a Délvidék 1941—1944.
közötti történetéről. S azonnal tegyük hozzá, sikerrel!
A könyv higgadtan és tárgyilagosan tárja az olvasók elé a magyar kormányok
délszláv politikáját, amelyet a délvidéki nem magyar népek — elsősorban a szerbek — ellen a korábbi magyar sérelmek visszaadása vezérelt. Különösen igaz ez a
Bárdossy-kormány tevékenységére, hiszen közvetlenül az 1941. áprilisi bevonulás
után a Délvidéken katonai közigazgatást vezetnek be, megkezdődik a jugoszláv
telepesek és az ún. bevándoroltak kitelepítése a Bácskából, s helyükre a bukovinai
székelyeket telepítik be. Ezekről a telepítésekről, a politika játékszerévé váló népek,
népcsoportok életéről, tragikus ide-oda hányódásukról, a magyar katonai szervek
önkényeskedéseiről, az újvidéki razzián elkövetett atrocitásokról, vagyis a két nép
közötti feszültségekről érzelmektől mentesen, pontosabban sine ira et studio ír a
szerző. Érezzük, számára a legfontosabb mérce a múltbéli események pontos és
hiteles feltárása. Ennek szellemében fogalmazza meg ars poeticáját: „Nincs más
járható út, mint szembenézni saját múltunkkal, egyúttal az itt élő népek közös
múltjával, hogy eloszlathassunk félreértéseket, tévhitet és tudatlanságot egyaránt".
A könyv fejezetei kronológiai sorrendet követnek, de tematikus felosztásuk azt
sugallja, hogy a legfontosabbnak tartott témákat a szerző külön-külön fejezetben
tárgyalja. Ilyen például a már említett nemzetiség- és telepítéspolitika mellett a
Bácska, Bánát és a Muraköz területi hovatartozása, illetve az ehhez szorosan kapcsolódó magyar—horvát és magyar—szerb viszony alakulása, önálló rész taglalja
a délvidéki ellenállás kibontakozását, s az ellene fellépő Bárdossy-kormány megtorló intézkedéseit. A háború menetében beállott fordulatot tükrözi a Kállay-kormány délvidéki nemzetiségpolitikája, amelyet" a szerző találóan apró gesztúsok politikájának nevez. Természetesen a Kállay-kormány közeledési kísérlete, lépései a
szerbek megnyerésére Magyarország német megszállásakor szertefoszlik, annál is
inkább, mert magát a kormányt is felváltja a német érdekeket messzemenően kiszolgáló Sztójay-kormány. Ez a kormány felújítja a korábbi „kemény kéz" politikáját, amely a délszlávok üldözését, a partizánmozgalom felszámolására való törekvést, kivégzéseket, bebörtönzéseket, internálásokat és a délvidéki zsidók deportálását jelentette. Az utolsó fejezetben a magyar kormányok délszláv politikájának
fő vonásait, illetve a lényegi mondanivalót tartalmazó összefoglalást, s egy előretekintést olvashatunk, amelyben a Délvidék felszabadulása mellett a pozitív irányban változó magyar—jugoszláv viszony kontúrjai is felsejlenek.
A kiadvány e vázlatos bemutatása után engedtessék meg a recenzensnek, hogy
a részletesebb ismertetés igényével kiragadjon három témát, amellyel nemcsak a
szakma, hanem a szélesebb olvasóközönség figyelmét is szeretné felhívni e kitűnően megírt monográfia értékeire.
Ugyanis hisszük, hogy Sajti Enikő könyve sok vonatkozásban új ismereteket
közvetít számunkra, és sikeresen számolja fel a téma fehér foltjait. Sőt, a hatalmas
forrásbázisra és könyvtárnyi szakirodalomra alapozódott mű nagyszerű példája
105

annak is, hogy a történész hogyan segíthet tisztázni múltunk nem éppen dicsőséges lapjait. Éppen ezért azt gondoljuk, hogy a kiadvány életre dajkáiéit (kiadót és
szerzőt) bizonyára az a nemes szándék vezette: ha nemzeti történelmünkről őszintén, kendőzetlenül, csak a tényeket tisztelve alakítunk ki valós történeti képet a
ma élő nemzedékekben, akkor minden bizonnyal elősegíthetjük a Duna-medence
népeinek olyannyira és a mai napig mindhiába várt megbékélését.
A székelyek bácskai telepítéséről: a Délvidék visszafoglalása után a magyar
kormány minden erejével azon volt, hogy megszabaduljon a dobrovoljácoktól, az
ún. nem őslakos délszlávoktól, és az 1918 után a Bácskába letelepedett szerbektől
és a más nem magyar nemzetiségűektől. A kitelepítettek helyére a magyarság
számbeli megerősítését szolgáló betelepítések történtek A szerző ennek okait — helyesen — abban látja, hogy ezzel a magyar uralkodó körök mindenekelőtt a területgyarapodás etnikai igazolását és a jugoszláv földreform revízióját igyekeztek
elérni. A bukovinai székelyek bácskai részekre történő betelepítésére az adott lehetőséget, hogy Magyarország és Románia 1941. május 11-én aláírta a székelyek áttelepítéséről szóló megállapodást. Sürgetővé pedig azért vált, mert a délszlávok tömeges elűzése következtében a jól termő bácskai földek parlagon maradtak, így a
területről ígért magyar gabonaszállítások bizonytalanná váltak a némeket számára.
A kiadvány precízen jegyzetelt adatai szerint öt bukovinai községből (Andrásfalva,
Fogadjisten, Hadikfalva, Istensegíts, Józseffalva) 3279 családot (13 200 fő) 14 bácskai községbe, illetve tanyára költöztettek át, akik összesen 35 ezer kh földet kaptak
új lakóhelyükön, amely a történelmi események sodrában ideiglenesnek bizonyult.
Bár az áttelepülni szándékozó székelyek kívánsága az volt, hogy kompakt magyar vidékekre telepítsék őket, s azt is szerették volna, ha régi települési kereteiket megőrizve élhettek volna új otthonaikban. Mindkét kérésük illúziónak bizonyult, mert Teleki Pál halálát és Jugoszlávia megtámadását követően a Bárdossy- kormány „radikálisan megváltoztatta a telepítés földrajzi irányát". Ennek következtében a bukovinai székelyek a hadak keresztútjába kerültek, s 1944-ben szinte
egy szál ruhában kényszerültek menekülni. Ennek a résznek a gondolatmenete egyértelműen meggyőzi az olvasót arról, hogy a Kárpát-medence kevert etnikumú
államai számára a nemzeti-nemzetiségi kérdés fegyverrel semmiképpen, de még
egyes népcsoportok ide-oda telepítgetésével sem oldható meg.
Az újvidéki „partizánvadász razziá"-ról: a könyv írója hasonló módon történetiségében közelíti meg az 1941. januári eseményeket. A hosszú hallgatás után dicsérendő és üdvözölendő, ahogy Sajti Enikő rádöbbenti az olvasót az újvidéki atrocitások, gyilkolások és a magyar—német katonai megbeszélések közötti szoros öszszefüggésre. Tudniillik, éppen 1942. januárjában folynak a magyar—német tárgyalások, ahol a németek szeretnék rávenni a magyar politikai és katonai vezetőket az
egész magyar haderő bevetésére a keleti fronton. Ezt a követelést a magyarok viszszautasítják, s minden eszközzel bizonyítani akarják a haderő nagy részének Magyarországon tartását. Ebbe a koncepcióba illik az a magyarázat, amely szerint a
hadseregre — többek között — szükség van a délvidéki területek „pacifizálása" és
a partizánosztagok felszámolása miatt.
Ezenkívül a magyar kormányt belpolitikai szempontok is vezették a tisztogató
akció megindításakor. Céljuk a társadalmi berendezkedés megerősítése s a délvidéki revíziót fenyegető ellenállási mozgalom tömegbázisának a megsemmisítése
volt. Ezt azonban nem érték el, mert a katonai járőrök kegyetlenkedései, ártatlan
emberek tömeges lemészárlása éppen ellenkező hatást váltott ki, s mintegy bumerángként ütött vissza. A szerző szavait idézve: „A kormány által szorgalmazott
délvidéki konszolidáció tehát súlyos csorbát szenvedett." De nem csak a külpolitika
mérlege billent a negatív oldalra, hanem a magyar közvéleményt is megdermesztették az „újvidéki hideg napok".
A bácskai vérengzés ellen elsőként Bajcsy-Zsilinszky Endre és néhány ellenzéki képviselőtársa emelte fel a szavát. Szigorú vizsgálatot követeltek, és a felelősök megbüntetését. Ennek és a Kállay-kormány engedékenyebb politikájának kö106

szönhetően elrendelték a nyomozást a bűnösök felkutatására. Végül is a történtek
után közel két évre több magas rangú katonatisztet — Feketehalmy-Czeydner Ferencet, Grassy Józsefet és Deák Lászlót — bíróság elé állították, ők azonban az
ítélethozatal napja előtt Németországba szöktek. Sorsukat mégsem kerülhették el,
mert röviddel a világháború befejeződése után, mint háborús bűnösök feleltek tetteikért a jugoszláv népbíróság előtt.
Az előbbiekben vázolt fejezetnek talán azt tekinthetjük a legnagyobb érdemének, hogy az újvidéki, óbecsei és szenttamási „hideg napok" történetét úgy tárja
elénk, hogy szüntelenül a „miért történt úgy, ahogy történt" kérdésre keresi a
választ.
A délvidéki ellenállási mozgalomról: az ellenállás politikai feltételeiről, az ellenállás kibontakozásáról, a kommunisták meghatározó szerepéről a különböző akciókban, az ellenállási mozgalom nagy vérveszteségeiről több fejezetre kiterjedő
részletes elemzést kapunk. A szerző hangsúlyozza, hogy a délvidéki területek partizánakciói szempontjából óriási fontossággal bírt az a tény, hogy a magyar bevonulást követően a Jugoszláv Kommunista Párt szervei megmaradtak a bácskai,
muraközi, baranyai térségben. A szervezkedésről, a rejtekhelyekről, a különböző
szabotázsakciókról éppúgy olvashatunk, mint a megtorló intézkedésekről, az egységes vezetés kiépítéséről, az 1943-as nagy letartóztatásokról.
Helyesnek tartjuk azt a gondolatmenetet, amely kiemeli, hogy a Délvidéken
harcoló „antifasiszta ellenállási küzdelem nem a magyar függetlenségi mozgalmon
belül, hanem attól lényegében elszigetelten, a Jugoszlávia Kommunista Pártja vezette ellenállási harc keretei között bontakozott ki". Ezzel nem vonjuk kétségbe a
magyar érdemeket, amelyek, ha csak szerény mértékben is, de hozzájárultak a
Délvidék és az egész Jugoszlávia felszabadulásához. Az ellenállási mozgalomról írtak
csakúgy, mint a kötet többi témája nagy szakmai hozzáértésről tanúskodó, jól
kimunkált rész.
Befejezésül megállapíthatjuk, hogy Sajti Enikő igazi tartalmi mondanivalót
hordozó könyvet írt, amelynek közérthető stílusa nagyban hozzájárulhat ahhoz
— igaz a sok adat és név néha az olvasmányosság rovására megy —, hogy a kötet
eljusson a szélesebb közönséghez. Itt azonban meg kell jegyezzük: aki kezébe veszi
a könyvet, ne számítson könnyű kikapcsolódásra. Mindezekkel együtt jó szívvel
ajánljuk mindazoknak, akik kíváncsiak közelmúltunk emberpróbáló történelmi eseményeire. (Kossuth)

VINNAI GYŐZŐ

Milyen legyen a jó kritika?
BERKES ERZSÉBET: PILLANATKÉPEK
„A theoretikusnak állapotja kínos állapot. Előtte fekszik a poetai műv, s ahelyett, hogy gond nélkül általadná m a g á t . . . gyönyörködve..., gyötrő nyugtalansággal tekintgeti azt végig és keresztül: ha gyönyörködni merjen-e? s ha könnyei,
. . . a mosolygása... a regula ellen nem hibáznak-e?" — így mélázik Kölcsey.
Berkes Erzsébet írásait olvasva elsőként azt észlelhetjük, hogy ez a „kínos állapot"
nincs jelen. Mer gyönyörködni, könnyezni és mosolyogni, sőt merészeli ezt a gyönyörködést, könnyet és mosolyt továbbadni olvasóinak, egyben az új magyar irodalom létező és tovább gyarapítható olvasótáborának. S bizony, kritikai életünkben
széttekintve ez nem is oly gyakori tünemény, s nem is oly kis teljesítmény. Természetesen ez csupán egyetlen szemszög, s akárcsak a jelenség mögött is jóval
több, tágabb összefüggés rejlik.
Arra indít például, hogy eltűnődjünk, mi szükséges egy eleven, gazdag, színes,
107

hatékony kritikai élet létezéséhez? Olyanhoz, amely nemcsak némely szakmabeli
elmét mozdít meg, hanem termékeny eszmecseréket is életre hív, akár viharosokat. Amely magukra az írókra, születő és megszülethető műveikre is visszahat buzdítólag vagy gátlólag, de az egész folyamat lényegének katalizátoraként. Amely az
olvasóra, a nem vájtfülű olvasóra is figyel, felfedezései társává avatja, mert azon
munkálkodik, hogy napjaink méltó irodalmát keresse fel, s növelje ennek méltó,
értő közönségét.
Hogy mi kell mindehhez? Elég sok minden. Intézmények, kiadók, szerkesztőségek — szempontok, elvek, szintek áthidaló egyessége, tudományos kutatások eredményeinek alkalmazása. S főként: a legkülönbözőbb ítéletek megütközése egymással, nyílt, szabályos lovagi tornán. A felsorolás nem teljes. De az bizonyos, hogy
mi az, ami nem hiányozhat. Nélkülözhetetlen minél több olyan kritikus, aki állandó érdeklődéssel kíséri figyelemmel a könyvtermést, a születő irodalmat, az apraját éppúgy, mint a nagyját; nem riad vissza a kezdők munkáitól, nem becsüli le
az ismeretlenek, a még kiforratlan alkotók írásait sem. Azzal a nyitottsággal, bizalommal, reménnyel ír és olvas, hogy ki tudja, melyik pályakezdőben rejlik a jövendőbeli Goethe vagy Ady? Ki tudja, milyen írásmód, szerkesztésmód, ma talán
bizarrnak, botrányosnak ható kifejezésforma bizonyul majdan korszaknyitó jelentőségűnek? S hogy ilyen ítész legyen valaki, ahhoz a nehezen körülhatárolható felkészültségen túl szükséges olyanfajta íráskészség is, amely kontaktusteremtő erővel rendelkezik. Elolvastatja magát, a természeténél fogva irodalomnál szárazabb,
vértelenebb bírálatot, s így építi a hidat, a tényleges szellemi, etikai, érzelmi találkozást írók és olvasók között.
Berkes Erzsébet írásait olvasva egy efféle eszmény körvonalai rajzolódnak
elém. Eszmény, amelynek megközelítését szorgalmazza saját lehetőségei, adottságai
latbavetésével. Most, így egybegyűjtve látszik igazán, hogy milyen derekas munkát
végzett, végez az Élet és Irodalomban rendszeresen napvilágot látó bírálataival.
S az is, hogy éppen a legutóbb kiemelt képességeket milyen fölényesen birtokolja.
Ellenségei sem vitathatják: mindig kivételes nyelvi leleménnyel, könnyed eleganciával vezeti elénkbe a legkülönbfélébb fajsúlyú műveket. Győzi friss kíváncsisággal, megértéssel, humorral, szenvedéllyel, ha kell, felháborodással az irodalmi élet
változó élményeinek követését. S ha dicsér, ha elmarasztal, mi sem áll távolabb
tőle, mint a kritikusok egyik rákfenéje: a fanyalgás.
Ebből fakad, és külön említést érdemel egyedi, ízes, színes nyelvezete. Ma,
amikor a köznyelvet, újságírást egyaránt a szókincs, a fordulatok sivársága, beszűkülése fenyegeti; a szaknyelvet pedig a tolvajnyelviség veszélye; ő bátran fittyet
hány minden idegenszerűségnek, körmönfontságnak. Merészen magyarosít, feltalál,
újrafelfedez. Kiválóan bánik éppen a történelmi, társadalmi tartalmakat hangulatként magukba sűrítő archaikus, latinos, német kifejezésekkel (reskonto, ortográfia, opusz, ándung). Bizony, nem válik a kritika kárára az, amikor mesélés közben
„tagbaszakadt realistáról" olvasunk, máskor „ülőfertállyal alig győzhető tejengősség"-ről, az író „rangjával azonos elmeméret"-éről, „évek vésőjétől megszabdalt"
deresedő gavallérról, avagy „harsányságoktól zsibbadt figyelmünk"-ről, egy-egy
könyv „lélek- és tollriszáló betét"-eiről, „léha viháncolás"-ról, „pillogó kacérság"ról. Amennyit árt és ártani tud irodalomnak az üres ünnepélyeskedés, annyit használhat ez az ötletgazdag, játékos profanizálás.
A kötet anyagában, s az ennek megfelelő — nem is felépítésben, hanem inkább
— felsorakoztatásban is megmutatkozik, hogy számára felelősséget és megtiszteltetést hordozó hivatás és szolgálat választott feladata. Nagyjából az 1979—1983-as
évek könyveinek bírálatával találkozunk (egy-egy kivétel Lengyel József, Utassy),
amelyek úgy jutnak ide, hogy a kiadók jóvoltából a kritikus kezébe kerültek, illetve annyi a változás, hogy a hasonló korosztályhoz tartozókat igazítja összesen
négy ciklusba, amelyhez függelékként csatlakozik két vitacikk. így nem bizonyos
szempont, elképzelés, egyéni válogatás diktálja a kötet összetételét, arányait, hanem maga az irodalmi termés, annak is ezekben az években kritikusunk által
108

megméretett sorozata tárul elénk. Az egyes szerzőkről, művekről a lap szigorúan
szabott terjedelmi korlátai között ír. Engedmény, változás nélkül azt veszi számba,
ami a folyamatos újságírói munka haladékot nem tűrő iramában született: háromnégy esztendő alatt hetvennél több könyv kritikáját. Nagyvonalúan mellőzi valamennyi korábbi írását, holott szép mennyiségű és törekvésű cikket, stúdiumot olvashattunk tőle előbb is szépirodalmi folyóiratokban, napilapokban. Megírták már,
hogy nyilvánvaló előszeretettel vonzódik a prózához, alig három esetben találkozunk verseskötet bírálatával; s hogy ezen belül is, míg szorgosan végigpásztázza
a csapatokat Cseres Tibortól Illyés Gyuláig, Csoóri Sándortól Végh Antalig, Bereményi Gézától Marosi Gyuláig, szíve ügyének főként e legutóbbiak bizonyulnak, a
kortársak, azok, akikkel együtt szurkolhatott pályáik kezdete óta.
E két utóbbi tényből is kiviláglik ítészi karakterének néhány alapvető vonása.
Az például, hogy figyelmének java az olvasmány felé fordul, a társadalom minél
szélesebb köreit érintő irodalom felé, s az is, hogy reménnyel, várakozással fürkészi
író kortársait: mit és hogyan tudnak megteremteni, hozzáadni mindahhoz, amit
irodalom, könyv adhat egy társadalomnak, egy közösség életének.
Mindez szervesen következik gyakorlatának egyénileg kialakított módjából. Abból, hogy a Pillanatképeket olvasva személyiséggel találkozunk. Olyan kritikussal,
aki élettapasztalatai, meggyőződései egészével formálja és vállalja ítéleteit. Aki
határozott képet alakított ki arról, mi az irodalom feladata, szerepe, felelőssége.
Aki mer és tud nemes eszményeket vállalni, vallani. Eközben felfogása nem tételes, sőt, állandóan törekszik önnön nézetei felülvizsgálatára, messzemenő empátiára. Ez a magatartás sugárzik stílusából, s ez teszi egységessé oly sokféle tárgyú
bírálatai összességét.
Mi ez a Berkes-féle krédó? Művek, szerzők különbözősége szerint a megfogalmazások változataival találkozhatunk. Ügy látja, hogy a közös kérdés az: „értjük-e
azt a nagyobb közösséget, amelynek részei vagyunk?" (Berkovits György). Azt
vallja az igaz esztétikai értéknek, amelyet a „befogadó közösség" éltet, magáénak
érzi „közügyeink verseket ihlető izgalmát" akkor is, ha modern áramlatok eltérő
irányát észleli (Illyés). Az „önismeretvágyunkban gyökerező" szellemi vonzerőt
becsüli (Cseres), s azt a művet, amely hozzájárul a „történelem továbbtestálódásához", a „biológiai folytonosságon túl a szellemi folytonossághoz" (Simonffy András). Egybehangzik ez azzal a helyesléssel, amely a „közös jelentésű múlt", a tartós
„átörökíthető emberi közösség" keresőjének szól (Lengyel Péter). Változó a szemszög, de azonos a megnyilatkozó alapelv. S ez néha egyúttal kritikusi alapállást
jelent, szemlélete, módszere talaját; véleménye kialakításának, majd közlésmódjának, eszközei alkalmazásának indítékát.
Úgy vélem, innen fakad egyik alapvető erénye. Az a mesterfokra fejlesztett
tudása, ahogyan képes egy-egy regényt, novellát, sokszor elbeszéléskötetet újramesélni; röviden, lényeget láttatóan, mindemellett színesen, olvasási kedvet gerjesztően. Az oly hálátlan „tartalmi ismertetést", s annak összes csapdáit oly fölényesen cselezi ki, hogy miközben a kevesetmondást, bőbeszédűséget, sivárságot egyaránt elkerüli, aközben már a puszta cselekményvázlattal jelzi a mű szerkesztésmódját, megadja a megértéshez esetleg szükséges kulcsokat. Elmondásmódja maga
a bírálat szerves része. Hangvétele alakításával, szóválasztásainak, mondatainak
hangulatával, vonalvezetésével, hangsúlyaival egyszerre megértően, tapintatosan, de
szigorúan is jelzi egy-egy írói lehetőség elsikkadását vagy kiteljesedését. Érzelmekben, színekben, árnyalatokban gazdagon közvetíti az olvasói élményt, hiteles megilletődöttségtől a komikumig, átszellemültségtől a csúfondárosságig, mindig pontosan
megjelölve azokat a részleteket, tulajdonságokat, amelyek előhívják, kibontakoztatják vagy megtörik a hatást. Írásainak felépítése látszólag szeszélyes; rendszerint
reflexióval indít, időnként egy-egy hasonlatnál, példabeszédnél meg-megáll. Valójában értékítéletét fejezi ki a belső arányok alakításával. (Például egy-egy kötet
irodalmi peremvidékre csúszását hosszúra nyúló bevezető résszel érzékelteti: Jákob
házassága, Nőügyek — nőírók.) Gondolatmenetével igazodik a választott olvasmány
109

természetéhez, ugyanakkor a befogadás, az egyéni reagálás menetéhez, a képzetkapcsolások cikcakkjaihoz is. De, mint vérbeli elbeszélőnél, mindig ráérősnek ható
csevegése titkon szabatos, pontos szerkezetű, véleményalkotásra kihegyezett. Az élőbeszéd, az intim baráti meditáció elevenségével osztja meg tapasztalatait. Ügy
figyel a művészi értékre, hogy nem téveszti szem elől az olvasót sem. Mindig
közös, mindennapi életünk gondjaival, saját legbelsőbb és legnyilvánosabb ügyeinkkel kapcsolja és méri össze az irodalmi élményt, magát az írót, szemléletét, szándékát, művészi eredményeit.
i
|
Mégis ez az a pont, ahol egyfajta bökkenőre is lelek. Éppen azért, mert — igen
jogosultan — nem esztétikai kiindulópontról közelít, hanem onnan, ahonnan az esztétika, az irodalom ered; amiért, ami végett keletkezik; a könyvek funkcióját, társadalmi és magánéletünkben betöltött szerepét tartja szem előtt; többször háttérbe
szorul a kritikának az az alapvető kérdése: melyik írásmű tekinthető irodalmi alkotásnak, s melyik nem? Érvelésmódja, elemzései hagynak maguk mögött hiányérzetet. Gyakran tapasztalható, hogy közvetlenül a köznapi valóság tényeivel méri
össze a művészi valóság (regény, novella) tényeit, holott éppen a kettő közötti eltérés a számottevő, maga a transzponálás, transzformálás fajtája, minéműsége hordozza az írások művészi vagy nem művészi voltát. Azt, hogy megáll-e a lábán mint
mű, elbírálható-e irodalomként. Néhol úgy jelenik meg a valóságból vett nyersanyag és annak művészi változata közötti különbség, mint „megérzékítés". Így ez
túlegyszerű, túlsommás. Ügy vélem, ezen az alapon javallja azt, hogy „a mondanivalót a társadalmi közérzettel szembesítsük, megmérendő az író igazát" (Csurka);
avagy a kikövetkeztetett írói szándékot vitatja, leszögezve egyetértését, illetve ellenvéleményét (Huszonegy korsó sör). „Abban ugyan Somogyi Tóth pártján marad o k . . . " — foglal állást egy kérdésben, s úgy tapasztaljuk: az ember s nem az író
pártján, elsikkasztva azt, hogy a kettő nem azonos. Kritizált irodalmi mű esetén
nemcsak a tények, az eszmék, hanem a művészi hitelűvé vált tények és eszmék
azok, amelyeket méltányolnunk lehet és kell. Ezért sántít számomra a megokolás
akkor, amikor Marosi Gyula mellett azért és úgy teszi le a garast, mert a „valóság egyszerű szövete" értékességét látja írásaiban. Ennek puszta jelenléte önmagában még nem feltétlen jelenti az irodalmi minőségű jelenlétet, és a hangsúly —
úgy érzem — a jelzőn van.
Ügy vélem, hogy ez: a köznapi és esztétikai valóság világos megkülönböztetésének hiánya az a szemléleti eltérés, amely fő akadálya kitűnő programja igaz
megvalósításának. Mert esetenként láthatjuk ugyan, hogy elválasztja egymástól a
két lényeges minőséget, de nem jellemzi ez látásmódja egészét. Például érzékenyen
jelzi a különbséget Dobainál, kimutatván, hogy az a baj, csupán „illusztrál", de
amit ír, az nem „él", „nem kibontakozik, hanem csupán megállapítást nyer". Vagy
Végh Antal hibáját is abban jelöli meg: „nem törekszik arra, hogy többet adjon a
látszatoknál". Létezik tehát ez a differenciálás, de nem elég tudatosan, nem teljes
következetességgel.
Erőssége lesz így az, amikor egy-egy társadalmi és esztétikai probléma együttes
jelenlétét érzékeli. Jogos tűnődéssel áll meg a műfaji határoknál: dokumentumkollázs és fikció, tényirodalom és regényköltészet, dokumentarista próza eseteinél. Hasonlóképpen, miközben hangsúlyeltolódást látok az aktuális társadalmi
kérdésekről folytatott gondolatmenetek javára, s a művek irodalmi voltának, mérlegelésének rovására, — aközben elismeréssel olvasom, ahogyan például Csurka
esetében rávilágít, milyen megtévesztő cinizmust, kiábrándultságot lelni ott, ahol
éppen az illúzióvesztések okainak makacs kutatásairól van szó, ahol az író éppen
a hiányzó értékek mellett tesz hitet. Másutt, Bertha Bulcsunál pedig arra figyelmeztet: „A csömöröktől, a kiegyensúlyozottságtól szűk cselekvési térre szorult középkorúak önismeretét mélyíti el, nem önigazolásul, hanem a fölrázás szándékával." „Vagyis, módszerével a rejtett, mélyebben fekvő jelentésrétegeket is feltárja."
Máskor igen élesen jelöli meg azokat a határokat, amelyeknél Moldova utóbbi
társadalmi regényei „visszacsúsznak a lektűrbe".
110

Mindez nem változtat a kiemelt, alapvető, látásmódbeli korláton. A felhozott,
dicsért példák találatai mögött éppen azt a pontot lelhetjük fel, ahol az író mint
társadalmi lény álláspontja egybeesik az író mint alkotó nézeteinek megnyilvánulásával. De ez nem vonatkoztatható általában az irodalmi művek megítélésére, minőségének szakszerű mérlegelésére.
Együttesen olyan kritikus arcképe áll előttünk, akinek meghatározó, vállalt vonása a történelmi közösség iránti elkötelezettsége, aki moralista a szó felelős értelmében, nem hiába az éppen Pascaltól vett, önvallomásnak beillő mottó a „sírván keresők"-ről. Béládi Miklóssal szembeszegülő vitacikkét is ilyen harcos állásfoglalásnak látom a „sorsirodalom" mellett, a „művekkel való személyes találkozás",
az „olvasói élmény" oldalán, kivont karddal.
Q maga diktálja: ne mérjük alacsony mércével. Hiszen legszebb törekvései
nagy mesterek alapgondolatait juttathatják eszünkbe. Horváth Jánosét, amikor azt
vallja, hogy az irodalom, a mű „nem elszigetelt jelenség, hanem folytatása bizonyos hagyománynak, részese egy nagy együttes munkának, átmenet múlt és jövő
közt, mely termékeny csak úgy lehet, ha eleven közlekedésben van mennél nagyobb, mennél kiterjedtebb olvasóközösséggel", s hogy írót és olvasót „erkölcsi öszszetartozás" fűzi össze, ennek átérzéséből fakad az irodalmi kritika, mintegy „számvevő", mint maga a „megtestesült irodalmi tudat". Másrészt korunk irodalomtudományának egyik nagy öregjéét, az amerikai Northrop Frye-ét, aki szerint a kritika
(criticism) feladata szemléltetni, hogy egy emberi ízlés miként használja és értékeli
az irodalmat; s felmutatni, miként kell felszívódnia a társadalom tudatába, életébe.
A Pillanatképek szerzőjének önmaga elé tűzött feladatai ezt idézik fel, s e mesterekhez hasonló eszköztár megszerzésére biztatnak. (Szépirodalmi
Könyvkiadó)

SZÉLES KLÁRA

Szóbuborékok és jelmondatok
111

Tisztelettel és szeretettel köszöntjük Birkás Ákost, a Herder-díj ez
évi magyar kitüntetettjét.

A Magyar Műhely kiadásában
megjelent Zend
Róbert
Versek,
képversek című kötete.

•

1989. január 16-án mutatták be
a párizsi Pompidou Központban
az alire című folyóirat N°0 számát, mely mágneslemezen jelenik
meg a LAIRE csoport kiadásában.
(A LAIRE jelentése: Lecture =
olvasás, olvasnivaló, Art, Innovatiön, Recherche = kutatás, kísérletezés, Ecriture = írás.) A LAIRE
tagjai Philippe Bootz,
Frédéric
Develay, Jean-Marie Dutey, Claude
Maillard és a nálunk is jól ismert
Papp Tibor.

Jelen, múlt, jövő című műhelybeszélgetéseket tartalmazó kötet jelent meg Horváth Lilla szerkesztésében a 10. évfordulóját ünneplő győri
Műhely című folyóirat kiadásában.
•
A Debreceni Csokonai
Kiadó
ú j a b b két kötettel jelentkezett:
Kányádi Sándor: Sörény és koponya (versek), Für Lajos: Hol vannak a katonák? (tanulmányok).

SORRY,
NO ART TODAY.
GABOR TÓTH

112

A
C
I

n
»

A

U

y
r

SZABTAD

II

0
A G-ELIÜCU
MtGILÖTÖTT
HÍMT

AGYARAK)

A RÉMÜLET
á w í m ed ü l t
A
TLETLOTL

ZBOflfekL

Dimenzionista költemény Tóth Gábor első kötetéből

Ára: 16 Ft

\
J

