tiszatáj
1994. SZEPT. * 48. ÉVF.

Nagy Gáspár, Tornai József,
Utassy József versei
Nyilasy Balázs: Szociálpszichológia
és irodalom
Kántor Lajos, Pomogáts Béla
az erdélyi irodalomról
Diák-mellékletünkben:
Széles Klára a kortárs magyar prózáról

tiszatáj
IRODALMI FOLYÓIRAT

A szerkesztőség elnöke: V Ö R Ö S L Á S Z L Ó
Főszerkesztő: A N N U S J Ó Z S E F
Főszerkesztő-helyettes: OLASZ S Á N D O R
Rovatvezetők: A B L O N C Z Y L Á S Z L Ó
SZOKAI I M R E
Műszaki szerkesztő: E N G I M Á R I A

Főmunkatársaink:
B A K A ISTVÁN (Szeged)
D O B O S LÁSZLÓ (Pozsony)
KISS G Y . CSABA (Budapest)
S Ü T Ő A N D R Á S (Marosvásárhely)
SZÉLES K L Á R A (Budapest, Szeged)
V E K E R D I LÁSZLÓ (Budapest)

tiszatáj
Kiadja a Tiszatáj Alapítvány Kuratóriuma
a Csongrád Megyei Önkormányzat, Szeged Megyei Jogú Város Közgyűlése,
valamint a Művelődési és Közoktatási Minisztérium támogatásával.
Felelős kiadó: Kovács Miklósné, a kuratórium titkára.
Szedés, tördelés: Tiszatáj Alapítvány.
A lapot nyomja: Officina Nyomdaipari Oktató és Termelő Kft., Szeged.
Felelős vezető: Varga Ferenc.
Szerkesztőség: 6741 Szeged, Rákóczi tér 1. Tel. és fax: (62) 312-670. Terjeszti a Magyar Posta.
Előfizethető bármely postahivatalnál, a hírlapkézbesítőknél, a Posta hírlapüzleteiben és a
Hírlap-előfizetési és Lapellátási Irodánál (HELIR), Budapest, Lehel u. 10/A - 1900, közvetlenül
vagy postautalványon, valamint átutalással a HELIR Postabank Rt. 219-98-636 pénzforgalmi
jelzőszámra. Egyes szám ára: 40 forint.
Előfizetési díj: negyedévre 120, fél évre 240, egész évre 480 forint.
ISSN 0133 1167

Tartalom
XLVIII. ÉVFOLYAM, 2. SZÁM
1994. FEBRUÁR
N A G Y GÁSPÁR: Álom, téli kertnézőkkel; Közelről biztos elveszítjük egymást; Holtodban is szegény

3

T O R N A I JÓZSEF: Odaszögezve; Az emlék sárga szemei;
Halhatatlanság; Az igazi Ofélia

6

G Ö M Ö R I GYÖRGY: Szonett a barátságtalan bécsiekről;
Jegyzet Balassihoz; Glosszák egy színdarabhoz

8

GÁSPÁR ÁRPÁD: A Vezér portréja

10

UTASSY JÓZSEF: Isten faggatása

18

B O G D Á N LÁSZLÓ: az erdélyi kertmozi (téli boldogság,
a fehér város; kérdőjelek)

19

GÉCZI JÁNOS: [1000 naplemente]

23

M O H Á S LÍVIA: Tűnődések olvasás közben

27

TANULMÁNY
NYILASY BALÁZS: Szociálpszichológia és irodalom

34

P O M O G Á T S BÉLA: Erdélyi gondolat - erdélyi irodalom

49

K Á N T O R LAJOS: Erdély magyar irodalma (Az utolsó
ötven év)

63

KRITIKA
PÉCSI GYÖRGYI: Nagy Gáspár: Mosolyelágazás (A Hallgatás Könyve)

70

SZEKÉR ENDRE: Kántor Lajos másfajta erdélyi krónikája (Itt valami más van, erdélyi krónika 1911-1959)

73

PÉTER LÁSZLÓ: Szlovákia magyar közélete (Ki kicsoda
Kassától Prágáig?)

76

LELE JÓZSEF: Tyúkmonysültnyi idő

80

SEBŐK FERENC: Egy új sorozatról
BEZDÁN SÁNDOR: Várostörténet - évszámokban (Szeged történeti kronológia a kezdetektől 1944-ig)

85

ILLUSZTRÁCIÓ
SZENTI E R N Ő grafikái az 5., 17., 26., 33. és a 69. oldalon

DIÁK-MELLÉKLET
SZÉLES KLÁRA: Kortárs magyar irodalom (Próza)

92

NAGY

GÁSPÁR

Álom, téli kertnézőkkel
Álmomban itt jártak valóban
itt topogtak a havas kerti úton
de szinte könnyű nyári öltözetben
kabátot sálat sapkát feledve
mint akik csak beugrottak hozzám
téli kertnézőnek
rigóetetőnek
fagyaratónak
lelkes hószüretelőnek
víg éneket mondó újévköszöntőnek.
Melyik égtájról jöttek?
ha jöttek miért siettek?
kezük melege
fagyos cseresznyetörzsön
itt éltek-e ezen a Földön?
Mert nem esett nem olvadt azóta
nyomukat nézegetném a hóba'
de nincs semmi lábforma bélyeg
lehet arasznyit fölötte léptek.
Es ének is volt
gyönyörű ének:
dúdoltam velük
hogy véget ne érjen.
De véget ért!
Szememből törlöm az álmot.
A háborúit világból
mentem a kert-világot!

4

tiszatáj

Közelről biztos elveszítjük egymást
Minden akaratlanul történik majd
nem is készülsz rá
amikor a belső kamerán elindul a film
- különben is a némafilm bolondja vagy szó nélkül ott lesz
az a tűrhetően ködös reggel
az a kicsit még mínuszos idő
csak az elkoszolódott hókupacok
emlékeztetnek arra
hogy gyönyörű is tud lenni ez a gyűlölt város
ha rázuhan millió tonnányi porcukor
édes édes néptelen utcák
és a keserűn haragvó nagy folyam is
tavaszra újra elédesül
zajlása fölött ott lesz a helyén
a legjellegtelenebb szürke híd
ne kelljen úsznod ilyen mord időben
minden úgy történik mint évek óta
ezerszer is ugyanazok a lépések
arcodon és szívedben most is
megépül a szomorúság
nem erőlteted a jókedvet
még egy értelmes gondolat se jut eszedbe
ifjú-magadat látod a képen
amint éppen leszámolsz
összehajtogatott kékségét vesztő köpenyt
csúsztatsz a raktáros asztalára
aláírsz valamit és kihátrálsz
a huzatos csarnokból
ki a fényre s azt hiszed nyár van
pedig csak nyárelő...
foroghatna most is ez a film
de nyelved is legalább annyi szót
a csöndes szobáknak kimérve
és kiporciózva párának
bodorgó füstnek lámpafénynek:
közelről biztos elveszítjük egymást
de távolabbról... talán...
szeretetem s figyelmem
mégis ittmaradhat...

1994. február

7

Holtodban is szegény...
megrendülten írom
a Költő 70. születésnapja után,
1993. november havában

Sírodon annyi
sincs:
K. I. - aki voltál,
itt nyugszol
valahol
- lehet,
játszol
is tán
Mert fejfád, sírköved
voltnincs,
és MŰVED is

Holtodban

is

letiltván!

szegény,

szegény YORICK ISTVÁN.

6

TORNAI

tiszatáj

JÓZSEF

Odaszögezve
Nappali éjszaka, egy sörözőben. Várod.
Ülsz, iszol valamit, megtörténik a
semmi. Remegsz és zilálsz és izzadsz,
vársz az egész testeddel. A sors is
vár. Odaszögezve. Irgalmas várás.
Az örök lehetőség. Tébolyodottságod
napja fölkel, lassan emelkedik.

Az emlék sárga szemei
Gyorsan érik az emlék sárga
szemeiben az évszak. Meddig
látom még a telihold
kohójában megolvadni
a szád?
A túsztam hozzád
a félelem partjai közt, te csak
a nevetésemet
foghattad karjaidba.
Borbolyát, fűszeres szarkalábat
szórtál az ölembe. Hosszan nyúlik a hegyek
fátylai felé az árnyam,
holnapra nem lesz más csak
az üresség tündöklése
a hínár városaiba akadt
hajadon.

Halhatatlanság
Szeretnéd tisztázni. Azt mondják:
archetípus. Ősképe, minek?
Egy más időben történt, hogy megharapta
a szád. Szép, persze. Enélkül nem merülnél
le a mélységbe. Ez nem elég vannak

1994. február

7
belsőbb üzenetei, titkosan odasúgja
afájdalmadnak: most itt az édesség.
Es jön,nem nevet, villog: csupa érett
méz. Nem beszél, és éjjel fölébredsz:
mit is mondott? Már temetnek a hullámok.
Elveszítesz mindent, tudod. De
a két melle halhatatlan.

Az igazi Ofélia
Az igazi Ofélia te vagy, újra
a némaság éjfélébe elsodort szerelmem,
az igazi Ofélia, a mindenségben izzó
gyász- és termékenység-oltár,
az igazi Ofélia, a teremtés nárcisz-tengere
és véres elpusztulása,
az igazi Ofélia, a harsogó, magábahúzó
örvény zöld habú, cápauszonyú forgóhulláma,
az igazi Ofélia, kinek az ingovány
szépsége elveszi az eszét,
az igazi Ofélia, ki eldobja gyermek-hálóját,
lerakja a mélybe a férfi-záró varsát
és megragadja a kényes szigonyt,
hogy eltalálja vele a tudat sziklái alatt köröző
gyönyör- és öldöklés-démonokat,
az igazi Ofélia te vagy, szent
húsvéti fényekben kivirágzott és a halál
fátylaiban újra elúszó szerelmem.

8

GÖMÖRI

tiszatáj

GYÖRGY

Szonett a barátságtalan bécsiekről
Ilyenek mint Jeörperlicb" meg „Bevölkerung"
vannak a németben jó kövér szavak
de máskor meg elvész az árnyalat:
mert szeretet és szerelem ugyanaz
én nem tudom hogy mennyi szerelem
dúl osztrák szívekben de biztosan akad
kinek másnemű lény ragaszt szárnyakat
ám roppant kevés bennük a szeretet mogorvák zsémbesek a bécsiek
mintha csak tudnák: másutt élni szebb
pedig külsőre csillog ez a város
s bár az idegennel szemben jéghideg
az osztrák gőg megenyhül némileg
ha rájön: földje Svájccal is határos

Jegyzet Balassihoz
négyszáz éve hol Balint urunk hajdan kóborolt
a Tiefengrab utcáján egy örömtanya volt
ma is ott áll
a kupleráj
tempóra mutantur ugyan de a lányok tompora nem
a csábok megfakulnak a csábítók kinyúlnak
csontlisztté őrölődnek
de Erósz megmarad
s bár nem lő már ránk nyilat Cupido (nem stupid ő)
Eva (Zsuzsánna Hannuska) a tiltott gyümölcsbe mindennap beléharap
emlékül írtam ezt a magyar Amphionról
aki szép zsoltárok s vitéz dalok mellett
latrikánus nótát szerzett
spöngete vígan
amíg csak telt erejéből s gerince húrjaiból
Bécs, 1993 decemberében

1994. február

9

Glosszák egy színdarabhoz
ő a „Téli rege" tündérmeséje
volt egyszer egy király akit megszállt
a zöldszemű rém
elűzte feleségét vadállatoknak vetette volna leányát
s miután felismerte esztelen bűneit
tizenhat évig vezekelt
volt egyszer egy ilyen fura király mese-Szicíliában
de mégfurcsább a megsértett királynő
tizenhat évig úgy tesz mintha nem élne
tizenhat éven át nem bocsájt meg
hűvös mint a szobor s csak lánya tapintása
önt vért ereibe kelti életre testét
különös darab rögeszme rögeszmét szül
ez az üzenete meg jó ha nem vagyunk
se túl magabiztosak se túl féltékenyek
ha úgy próbálunk élni hogy még minden
megtörténhet velünk amit a sors
másokra már kirótt
örüljünk minden napnak legyünk kíméletesek
s ne ostorozzuk mások bűneit

10

GÁSPÁR

tiszatáj

ÁRPÁD

A Vezér portréja
Megmondom én az igazat az úrnak. A barátom, az őrnagy mondta ezt nekem:
fontos megbízatásom van számodra. Ez akkor történt, amikor Habverő, vagyis a Vezér
híveivel együtt felköltözött az Orient Luxba. Levelet kapott. N e m tudta az úr? Pedig
ez nem hiányozhat a könyvéből.
Fordult a szekér kereke, új lovak kerültek a régiek helyébe. Úgy bizony, uram.
Én most mindent elmondok magának, ha feljött ide a havasra, annak nagy oka van.
Igaz uram? Aztán miért ne mondanám meg? Ütött ennek is az órája.
Levelet kapott, Sztálin személyes üzenetét. Itt az ideje, írta Sztálin abban a levélben, nyíltan a porondra lépni, elfoglalni méltó helyed a politikai küzdőtéren. A pártnak főtitkárra van szüksége, a népnek pedig meg nem alkuvó vezérre, aki kikormányozza ezt az országot az évszázadok nyomorúságából, a kizsákmányolás posványából. Közölte abban a levélben, hogy Habverőben látja az egyetlen rátermett, becsületes
forradalmárt, aki biztos kézzel magasba emeli a proletármozgalom zászlaját. Elismerően szólt arról is, hogy nem közösködött az áruló szocdemekkel, nem tett soha engedményt a burzsujok által odavetett koncokért. A kommunista világmozgalom nagy
vezére kifejezte azt a reményét is, hogy még a választások előtt megteremti a munkásmozgalom egységét, és elhárítja ezáltal a fölényes győzelem utolsó akadályát.
És tudja, uram, hogy ki olvasta fel ezt a levelet Habverőnek meg a bandájának?
A barátom. Sztálin személyes üzenetét. Fordul a kocka, igaz, uram? Tőlük maguktól
tudom.
Megmámorosodtak, valakinek dicsekedni kellett róla. És ugye én még gyerek voltam, álmélkodó pofájú sült paraszt, aki egy szót sen- ért az egészből. Nekem nyugodtan dicsekedhettek.
Én is úgy gondolom, uram. Ezért ragadt rám a Légyfogó név.
Hogy csak mendemondák kerengenek erről a levélről? Történész az úr, jobban
kell tudnia ezt. Én nem olvastam. Az őrnagy meg igencsak titokzatos képet vágott akkoriban, és ritkán találkoztunk. Habverő körül forgolódott, és Moszkvát járta. Annyit
elejtett egy alkalommal, mint vak tyúknak néhány szemet, hogy a politikában néha
mindent ütő adu egy befejezett, kész dolog, ha beilleszkedik a felállásba. Veszélyes és
ravasz praktika a politika, ezt is hozzátette. Akkor nem értettem. Most, uram? Most
a csillagokat nézem, nekik nincs praktikájuk, őnekik nincs.
Megvallom magának, uram, hogy nem tudom a mai napig sem, hogy miért is oktatott engem a barátom. Mire akart felkészíteni. Jól tudta ő, hogy ki vagyok én: sötétfejű vad paraszt.
Az is fura dolog, ha jól belegondolunk, uram, hogy Habverő nem foglaltatta keretbe azt a levelet, Sztálin személyes felhatalmazását, pedig odakívánkozott az íróasztalára, Sztálin fényképe mellé. A zöld szála mögötti termekben ütötték fel tanyájukat,
Vezérnek külön kabinetje volt, benne szekérnyi íróasztallal. Ennek az íróasztalnak
Részlet a Máramarosszigeten élő szerző Orient Lux c., a Magvető Kiadónál megjelenő
regényéből.

1994. február 13
egyik sarkában a mozgalom piros zászlaja állt, a másikban Sztálin fényképe, középütt
a Kommunista Kiáltvány aranyszegélyes füzetecskéje. Az íróasztal mögötti falat a forradalom vezérürüinek öles nagyságú, szakállas arcképei borították. Középütt függött
Vezér kékeszöld festménye. Úgy néztek ezekre a képekre, mintha oltáriszentség volna,
és erőt, gondolatokat merítenének belőle. Szükségük volt állandó jelenlétükre, biztatásukra, és eleven kapocsnak tekintették azokat, amely összeköti őket a forradalommal,
elűzi belőlük és körükből az egyet nem értés ördögét. Vezér jelszava lett: tanuljatok
Lenintől, nézzétek őt és tanuljatok tőle, gondolkozzatok az ő fejével. Aki Lenin fejével
gondolkozik, az nem tévedhet le a forradalom egyetlen, igaz útjáról, és tiszteletben
tartja mindenekfelett a pártegységet.
Ahogy az Orient Luxban szokták mondani, uram, Habverő bankot robbantott
ezzel a jelszavával: tanuljatok Lenintől. Mert Lenin akaratának, gondolatainak ő lett a
tolmácsolója, az a bizonyos eleven kapocs. A többiek hiába nézték a képet, nem olvastak le az ajkáról semmit, a durva szövetű áhítaton kívül, amelynek csak annyi köze
volt a képhez, mint a zavaros hullámfodrokban gyűrűző iszapos víznek a beléje dobott
kőhöz. Lett légyen az akármilyen kő, vehették akárhonnan, az ő nehézkes, földi célokhoz tapadt képzeletük nem csobbanhatott és nem mozdulhatott másképp. Vezérrel
az élükön, higgye el nekem, uram, ők bűnös dolognak tartották az elkalandozó képzeletet, a lélek játékát. Attól félhettek, hogy az szétforgácsolja szellemi erejüket, elvonja
a figyelmüket a forradalom céljaitól. Én már csak úgy gondolom, hogy megsejtették a
képzelet korlátlanságát, a csillagok felé törő vágyát. N e m tudtak és nem akartak tudni
a csillagokról. A saját fülemmel hallottam, uram, amikor egy alkalommal valamelyikük megkérdezte Vezértől, hogy a csillagok barátai vagy ellenségei a forradalomnak.
Vezér szónokolni kezdett, kezével láthatatlan darazsak után kapkodva. Gondolkozzatok Lenin fejével, ne térjetek le a forradalom útjáról, a hatalmat kell megragadni, és
a proletárdiktatúra öklével lecsapni. Osztályharc nélkül nincs proletárdiktatúra, jól
tudják ezt a burzsujok, és ezért igyekeznek elvonni figyelmeteket, megcsapolni harci
erőtöket misztikus életfilozófiával.
Igen, uram, akkor festették Vezérről azt a képet. Hiába, szép dolog a történelem.
Az ú r csak az igazságot akarja tudni, látom én ezt. És tőlem mást nem hall, csak a tiszta
igazságot. N e m akármilyen kép volt az. Hogy is mondják maguk: imputáló? Igaza van,
uram: imponáló. Az a banda nem kapcsolt, de engem nem lehetett átejteni. Meresztették a szemüket, de nem láttak a kép mögé. Az a festő megragadott valamit, ami addig
nem volt. Érti, uram? Annak a festőnek a szeme kellett hozzá. N e m Habverőről festette azt a képet, hanem Habverő alakult át azzá a képpé és lett Vezér. Jól jegyezze meg
az úr, és írja meg a könyvében: akkor lett Vezér. A csillagokat sem látja akárki, ez már
így van. Félelmetesen jó szeme volt annak a festőnek. Éátta a dolgok mélyét, az idő
ölét. Az őrnagy kerítette valahonnan, mert ő lett a Vezér főszervezője, jobb keze, és
gondolkozott helyette. Furcsa dolgok vannak a világon, uram. Azért Vezér valaki,
mert helyette gondolkoznak. Ehhez is tudomány kell. Aztán meg Habverő s bandája
járatlan volt Orient Lux felső világában. Lent a pincében félig meg is vakultak az állandó sötétségtől, és bántotta a szemüket a szálak csillárjainak fényözöne. N e m egy
közülük vissza szeretett volna bújni a sötét mélybe, féltette a forradalmat a fénytől.
Meg is mondták a Vezérnek, megrontja őket a fény, mert a burzsujok találmánya.
Lépre csalogatják őket a burzsujok, megfertőzik lelkük proletártisztaságát a világ csillogásával. Ez mind-mind az ő találmányuk, a szaguktól bűzlik.

12

tiszatáj

Vezér hívatta a barátomat, miután egy fél éjszakán át vitatkoztak arról, hogy vonuljanak-e vissza a pincébe, zárkózzanak el a fénytől. O t t a bandája előtt a barátom
mellének szegezte a kérdést: a forradalmat szolgálja-e a fény vagy a burzsujokat. Erre
a barátom elővett belső zsebéből egy képes levelezőlapot, mintha előre tudta volna,
hogy mit fognak tőle kérdezni. Lenin volt a képeslapon, amint egy óriási csillár fényében felolvas egy levelet az előtte álló munkásoknak, parasztoknak, katonáknak. Azt
mondta annak a bandának: nézzétek meg jól, Lenint látjátok és a csillárt, és azt, hogy
Lenin a fényt is a forradalom szolgálatába állította. H o g y olvashatta volna fel ezt a levelet a sötétben? Gondolkozzatok Lenin fejével, ahogy Vezéretek mondta.
Sok baja volt velük a barátomnak, erre én vagyok az élő tanú. Megsértődtek,
duzzogtak, és ha a barátom nem találja meg bibliájukban az eligazító sorokat, nem
rágja türelmesen a szájukba, akkor lázadás tör ki. Szerencsére, uram, abban a vörös
bibliában mindenre eligazítást lehetett találni. Okos emberek írták azt, a jövőbe láttak.
És fel kellett öltöztetni Vezér híveit úri ruhába, megtanítani az angol vécé használatára, mosakodni mindennap, és főleg viselkedni, mert módfelett idegesítette őket a
burzsujok világa. Már a látásuktól is felborzolódott nyakukon a szőr, mint a láncos
kutyáknak, és nem akarták takargatni ezt a burzsujgyűlöletüket, sőt büszkék voltak rá,
versengeni akartak ebben egymással, és minden burzsujt legszemélyesebb ellenségüknek tekintettek.
És szenvedélyesen gyártották a cédulákat, uram, mindenkiről. Titokban még
egymásról is. Azt mondta nekem egyikük, hogy ezt követeli az éberség. Mindent feljegyeztek azokon a cédulákon: kit hol láttak, kivel mit csinált, mit mondott, melyik
oldalán szokott aludni, hogy hívják a nagybácsiját, és hány osztályellenséget leplezett
le, hányszor idézte Vezér szavait. Minél több cédulája volt valamelyiküknek, annál nagyobb tekintélye lett. Szent áhítattal, a nyelvüket kicsücsörítve gyártották ezeket a cédulákat. Elbújtak egy-egy sarokba, és körülsandítva, hogy látja-e őket valaki, rótták a
betűket. A két szememmel láttam ezt, uram. Főleg a szülők és rokonok után kutattak
nagy előszeretettel; és ki milyen házban lakott, hány szobája volt annak, és hányszor,
s mit evett naponta. Amikor őket néztem, akaratlanul eszembe jutott az a boszorkány,
akihez elvitt az ángyom, mielőtt eljöttem volna a falumból.
Hasonlítottak egymásra, isten bizony, uram. N e m külsőleg, nem, uram, de valami fontosabban hasonlítottak egymásra. Mintha betűt betűhöz ragasztva, s nevét
papírra vetve, pányvát dobtak volna arra a valakire, és hatalmukba kerítették. Szent
meggyőződéssel hittek a céduláikban. Volt, aki az inge kebelében őrizte féltő óvatossággal, mert halálos bűnnek számított egy-egy ilyen cédula elvesztése. Néha mégis megtörtént ez a súlyos ballépés, amiért órákon át szapulták társukat, de olyan komolyan,
az öntudattól átszellemült arccal, mintha titkos szertartáson vennének részt, amelynek
előre nem látható alakulásától függ barátjuk további élete.
N e m volt ez játék, uram. A vörös bibliájukból idéztek annak a fejére, és fennállt
az a veszély, hogy kizárják soraikból. H a meg kizárták, az egyenlő volt annak megfojtásával. Úgy bizony, uram. Én láttam, amikor egyikük felakasztotta magát. Kiküldték, hogy megszavazzák a döntést, s az érezte, hogy rosszul áll a szénája, mire se szó, se
beszéd, felakasztotta magát egy falba vert kampóra.
Az Orient Luxban meg, uram, diplomaták, királyi főtisztek, a szövetségesek tábornokai és sokféle nép forgolódott, mind nagykutyák, világot látott emberek, s oldalukon a dámák, akik nem annyira a külső megjelenésre voltak kényesek, ezt a saját
szememmel tapasztaltam, hanem a lélek örvendezésére.

1994. február

13

Ugye, furcsát mondok, uram, de így igaz. Gondolkoztam én ezen, és a csillagokban is láttam. Ez volt a hitvallásuk, életük célja. Az én szememet nem lehetett becsapni. A Deltában, meg itt a havason rájöttem arra is, hogy ez az örvendezésük tetszik
a csillagoknak. Közéjük illett, ott ragyogott az ő világukban is. Mindegyikük a maga
módján, de örvendezni akart, és ezt az ajándékként kapott vágyat ő maga is csodálta,
felmutatta a világnak egy láthatatlan aranytálcán, és úgy tartották a fejüket, mint akit
akkor csókolt homlokon a kiválasztottak boldog istene. Érti, uram? Valahogy annak is
örvendezni tudtak, ha a szomorúság fekete kendőjét borította rájuk az élet. Hogy
összetört sorsuknak csak a szilánkjai maradtak. Úgy tettek, mintha süketek, vakok
volnának, csak hogy megtarthassák örvendezésüket. Én erősen csodáltam őket. Itt a
havason, a csillagos égbolt alatt, mind gyakrabban gondolok rájuk.
Habverő embereiből hiányzott ez az örvendezés. Az_ ő lelkükben állandóan ott
feszült küldetésük tudata. Súlyos teherként nyomta őket. És már megbocsásson az úr,
de számomra visszataszító volt ez. Már nemcsak megszoktam, de boldog csodálattal
csüngtem az Orient Lux felső világának szemet kápráztató, szívet csiklandozó könynyed csodáján. N e m tartoztam közéjük, ezt sosem állítottam, uram, tudtam én a helyemet mindig, de amíg ők léteztek, csak őket csodáltam. A csillagok tudják, hogy miért.
Azt a festőt az őrnagy kerítette, a barátom. A város romjai között nyomorgott
a szerencsétlenje, törmeléket takarított egy tál krumplilevesért. Az őrnagynak napokig
etetnie, itatnia kellett a szinte átlátszóra soványodott és darabjaira szétesni készülő
művész urat. És étvágya se volt annak. Mint a gyereknek, úgy kellett beleparancsolnia
a falatokat. Ez attól lehetett, hogy valamiben nem hitt, valamit erősen nem akart. Van
ez így az életben. Az őrnagy egyre csak magyarázott neki valamit, órákon keresztül,
amíg a művész urat ültében el nem nyomta az álom meg a konyak. Úgy forgolódott
körülötte az őrnagy, ahogy a cigány készíti vásárra kehes, pókos lovát, hogy legalább
egy órára tüzes táltossá változtassa. De nem tudott lelket önteni abba a csontvázba, elűzni szeméből a közöny tompaságát. Az őrnagy szavaira az a zörgő csontváz konokul,
tagadóan rázta a fejét, szeméből nem távozott a megdermedt lélek közönye.
A k k o r eszébe jutott valami az őrnagynak. Utolsó érvként előcibálta Görög kincsei közül Pimpike egyik „bankóját", egy női arcképet. N e m ejtették a fejére a barátomat, kapiskált abban valami. Lestem én minden fogását. Hogy érthetett annyi mindenhez? Ezt csak a csillagok tudhatják. Honnan jött ő, mit akart? A barátom volt, és
én mégsem tudom. Kár érte, hasznát lehetne venni, ő aztán sok mindent kiteregethetne
az úrnak.
A többiek nem láttak azon a kissé megfeketedett festményen semmit, nem érintette áramütésként őket annak látványa, de az a csont és bőr művész reszketni kezdett
tőle egész testében, a szeme lázasan felragyogott. Mind a két kezével belekapaszkodott
az őrnagyba, mintha attól félne, hogy az elviszi a festményt, és csupa ránc arcán
könnyek csorogtak végig. Keveset mondok azzal, uram, hogy megrendült attól a képtől: újjászületett, és lázas, csillapíthatatlan tettvágy kerítette hatalmába. Már nem kellett biztatni.
Uram, én vagyok talán az utolsó élő tanú rá, hogy így született meg Vezér. Az a
festő csinált Habverőből Vezért. Nélküle sosem vált volna azzá, még ha barátom meg
is szakad igyekezetében. Mintha most is látnám.
Habverő is megérezte a közelgő színeváltozás csodáját. Homlokon csókolhatta
az, és ő lázas igyekezettel készült. Csizmát húzott, megnyiratkozott, megparancsolta
a borbélynak, hogy oldalra fésülje a haját, ne hátra és lenyalva, miként addig hordta,

14

tiszatáj

hátul, meg a füle felett rövidre nyírja. Koponyája tetején hagyja sűrűnek, szólt tovább
az utasítás, amitől egy hajtincsnek a homlokába kellett hullania. Miért választotta ezt a
frizurát? Csontos lóarcát akarta megmutatni, vagy senki másra nem akart hasonlítani?
Náluk, Vezéréknél ez igen fontos dolog, ugye, uram? Senki másra nem hasonlítani.
Órákig állt a tükör előtt, csavargatta a fejét, rendezgette két karját, és állával keresztül
akart szúrni egy láthatatlan kendőt, amely zavarta színeváltozásában. Tudnak maguk,
uram, egy találóbb szót erre, bár nyelvet ficamító, tudományos szó, de mégis találóbbat, csak most nem áll rá a szám. Szürke, szálkás szövetből zakót varratott nagy hirtelenében a barátom tanácsára, olyan magasan gombolóst, mellén két zsebbel, amitől a
katonai egyenruhára emlékeztetett, és vörös nyakkendőt tekert hosszú libanyaka köré.
Társai a kulcslyukon át lesték, és elállt a lélegzetük. H o g y nem gondolkoztak ő k
Lenin fejével, s nem jutott eszükbe a vörös nyakkendő? Végignéztek magukon, és rányílt a szemük elhanyagolt, rendetlen öltözetükre. Mintha villával dobták volna rájuk.
Közben egymást is figyelték, és gyártották a cédulákat.
Habverő odaállt a vezérürük képe alá, és szólította azt a csontváz pingálómestert.
Csontos állát előreszegte, fejét hátravetette, és karját összefonta a mellén.
Az a mocskos ruházatú mester bevonult összemázolt állványával, és elhelyezkedett a kabinet közepén. Valamiért nagyon rossz kedve volt. Motyogott az orra alatt,
elégedetlenül babrált szerszámaival, valamit keresett, néhány ecsetet dühösen messzire
dobott magától, mintha azok felbosszantották volna, és belerúgott az állványába, mert
az oldalt akart dőlni. Ezután ránézett Habverőre, de olyan szemmel, mint aki csodálkozik, hogy az mit keres ott. Habverő zavarba jött, nem értette azt a tekintetet. Miért
néz rá mind haragosabban az a csontváz mester. H o g y merészel így nézni őrá, méghozzá a kabinetjében, és mit integet a fejével, a kezével? H o g y menjen ki, távozzon
minél gyorsabban?
Félreértésről szó sem lehetett, érti, uram? Az a mázoló kizavarta Habverőt a saját
kabinetjéből. H a nincs ott az őrnagy, akkor Habverő lelövi. Tajtékozni kezdett, szája
szögletében habot vert a düh, és kezében ott volt a pisztoly. A z a mester pedig toporzékolva, szitkozódva követelte az alkotás szent magányát. N e m látta a pisztolyt, vagy
túl volt azon, amit az emberek halálfélelemnek hívnak.
A z őrnagy szájára szorította a mutatóujját, és lábujjhegyen távozott, kivezette
Habverőt is meg a testőreit is, akik Vezérük segítségére siettek. A z őrnagy átkarolta Habverő vállát, és azt mondta neki: ez talentum, megütöttük a főnyereményt, Vezér. Sok ezer példányban fogjuk sokszorosítani ezt a képet, és aki meglátja, az magára
fog szavazni.
A Vezér értette is, meg nem is. Igen furcsán rángatózott az arca és habzott a szája.
A z őrnagy elzavarta a többieket, Habverőt pedig nekitámasztotta a falnak, hogy el ne
essék, mert leültetni nem tudta, nem engedelmeskedett annak a térde. Halkan, szótagolva ismételgette: ha rám hallgatsz, igazi Vezér leszel, ha rám hallgatsz, igazi Vezér
leszel.
Addig csinálta ezt, amíg a Vezér össze nem csuklott térdből. A k k o r a heverőjére
vonszolta. Ez szó szerint így történt, uram. N e m láttam a saját szememmel, de a barátom elmesélte. És arra kért, hogy jól jegyezzem meg minden szavát. Belelátott ő a jövőbe, tudta azt, hogy valaki jelentkezni fog, és el kell mondanom?
Maguk nem ismerték egymást, uram? N e m , hát nem. H o g y jövök én ahhoz,
hogy faggassam az urat.

1994. február

15

Miután kész lett a festmény, Habverő két álló napra bezárkózott a kabinetjébe,
kettesben akart maradni vászonra pingált hasonmásával. N e m evett, nem ivott, nem
engedett be magához senkit, még a kulcslyukat is betömte, hogy ne kukucskálhassanak
a hívei. Harmadnap, amikor kilépett kabinetjéből, a megszólalásig hasonlított a festményre, belebújt annak a képnek a bőrébe.
H o g y hogyan csinálta, ez az ő titka marad. Az arcáról, a tekintetéből annak a
képnek az ereje, megszállottsága sugárzott. Maga a formája, zöldeskék színe. N e m tudom, uram, látta-e társait vagy nem, de inkább azt hiszem, hogy nem. Félig kifordult
szeme fehérjével elnézett a fejük felett.
A megdöbbenés csendje után társai hangos üdvrivalgásban törtek ki, sapkájukat
magasba dobálták, éltették Vezérüket, és magukon kívül voltak diadalittas elragadtatásukban. Vezérünk van, Vezérünk! - ez csillogott szemükben, égett lázas foltokban orcájukon, és az elhatározás, hogy tűzön-vízen át követni fogják, nem állhatják útjukat
bevehetetlen kapuk, elérhetetlen célok.
Azok az emberek, uram, sosem látták a csillagokat, s így nem láthatták magukat
sem. A z embernek csak egyetlenegy méltó tükre van: a csillagok. Hogyan is láthatták
volna? A pincében? Ezért hiányzott nekik a Vezér, a talmi földi csillag. A változatlan,
a mindent látó és tudó. Az embereket marja belülről ennek a hiánya, de bután összebújnak, bégetnek, és azt hiszik, hogy a vezérürü kolompja gyógyír erre a hiányra. Sem
a bennük, sem a felettük levő csillagokat nem látják. Ezt írja meg a könyvében.
A z örömmámor első ösztönös kitörése után, mint egy belső parancsra, négyszögbe sorakoztak Vezérük körül, és hűséget esküdtek neki.
Az rövid beszédet intézett hozzájuk. A barátom írta neki. O tudta előre, mi fog
történni.
O t t állt a képe alatt, és így szólott hozzájuk: a történelem szólít bennünket, elérkezett a rég várt cselekvés órája, és az emberiség évezredes álmát, a társadalmi igazságot fogjuk valóra váltani. Fülünkbe cseng az osztályharc diadalmas harsonája, halljuk az úri rend összeomló várainak robaját, és látjuk a százmilliós osztályharc-sereget,
amely a világforradalom szent zászlóját emeli a magasba. Ti is látjátok, ti is halljátok.
Együtt menetelünk a világtörténelem legnagyszerűbb útján, az emberiség jövőjének
napfény koszorúzta csúcsai felé.
Elvtársaim, ütött a mi óránk, és ütött a kizsákmányolók utolsó órája. Rohamra
szólítlak benneteket, ti vagytok a győzelem sasmadarai.
Az őrnagynak leesett az álla. Úgy bizony, uram. Behúzta szarvait az óvatosság
csigaházába. Mert az igaz, hogy ő írta, de ilyen hévvel nem tudta volna mennydörögni.
Azt mondtam volna, uram, hogy szemtanúja voltam mindennek? Botlik a nyelvem. H o g y lettem volna én szemtanú? Látni láttam egyet s mást, még többet hallottam, de szemtanúja? Aztán meg a pincéből ismertem a Vezért meg a bandáját. És a csillagok úgy akarták, hogy azokon a cédulákon, amiket rólam firkáltak össze, csupa szerencsés dolog álljon. Azt hitték, hogy nekem is az ő útjuk rendeltetett. Hasznát vettem
néhányszor hályogos szemű tévhitüknek. Miért tagadnám, uram?
Mi lett azzal a csont és bőr festővel? A nevét is tudja az úr?
Én most hallom először. N e m értem, uram, miért érdeklik az ilyen apróságok.
Ez is bekerül a történelembe? Már penészes volt az arca. A csillagokban nem olvasok
róla semmit.
Megmondom, uram, ha mindenképp ezen van.

16

tiszatáj

Vezért megszállta a féltékenység ördöge. Megkérdezte az őrnagytól, hogy kárt
tehet-e valaki a festményében. Közönséges földi halandó nem érthette meg az ő esze
menetét. Miért tett volna kárt valaki abban a festményben? De ő jobban tudhatta ezt.
O meg a kép egyek lettek.
Amíg nem lett kész golyóálló üvegből a kép kalitkája, addig eldugta azt az ágy
alá, és megtiltotta, hogy az őrnagyon kívül valaki is belépjen a kabinetjébe.
Az a gondolat is rágta belülről, hogy nézheti-e akárki azt a festményt, még üvegen keresztül is. N e m akarta közszemlére tenni legbensőbb titkait. Gyötörte őt ez a
kérdés, a szó szoros értelmében, vergődött tőle, és éjszakákon át le-fel járkált dobbanó,
csizmás léptekkel.
Később ezt a vergődését nevezte el az őrnagy begubózásnak. Arra célzott, hogy
akkor született meg igazában Vezér, vetette le magáról testi kínok közepette a hétköznapok szorító abroncsát és a lélek szárnyalását akadályozó koloncokat.
Hogy a gonoszság is tud szárnyalni? Igaza lehet, uram. Én nem vagyok jártas az
ilyen dolgokban.
Habverő napiparancsot adott ki.
Le kell foglalni annak a művésznek minden alkotását. A föld fenekéről, de elő
kell keríteni őket, és a művésznek válaszolnia kell arra a kérdésre, hogy szándékozik-e
tovább festeni.
Ekkor tört ki a riadalom, uram.
Az a szétesni készülő csont-bőr mester szőrén-szálán eltűnt, mint akit elnyelt a
föld. Kisétált az Orient Luxból, ahol ehetett, ihatott rogyásig, a legdrágább francia
pezsgőt kortyolgathatta, és vajas, kaviáros kenyeret szorongathatott begörbült k ö r m ű ,
mindenféle kosztól szutykos kezében, amelyik csak akkor nem remegett, amikor festőecsetjét tartotta, és többé nem látták. Megérezte volna Vezér szándékát? Lehet. Aki
aranyat birtokol, bár csak a fejében is, az ördögi gyanakvástól lesz éber, és nem akar
osztozni senkivel. Mintha az egész világ érte létezne. Ez így van, uram.
Vezér őrjöngött. Letépte magáról a zakót, amelyben lefestették, s amelytől álmában sem akart megválni, inkább átjárkálta kabinetjében az éjszakát, vagy ruhástól nyújtózott végig az ágyán, és társai megrökönyödésére azt ordította: nesztek, egyétek meg,
fulladjatok meg vele! - és lucskosan a verejtéktől, zihálva, leült a szőnyegre.
Hívatta az őrnagyot, akit biztonsági főnökének nevezett ki. Pisztolyt fogott rá.
Azt mondta neki: a halál fia vagy, ha nem keríted elő.
O t t menten meghúzza a ravaszt, látszott a szemében.
Az őrnagy összecsapta bokáját, és engedélyét kérte, hogy indulhasson a művész
/ t .
urert.
N e m ő találta meg, uram? Én úgy tudtam.
Miért nézzek az úr szemébe, mit ismételjek meg? Furcsán viselkedik az úr, már
ne haragudjék.
Hát jó, nem ő találta meg, ez miért fontos az úrnak?
Az ország legnagyobb festője volt? Az az összefércelt csont és bőr emberke? N e
tréfáljon az úr. Mitől lett volna a legnagyobb? És miért fontos ez? Képeket pingált, és
kész. Mi köze volt neki a történelemhez? Különben én nem értek hozzá, nekem itt
vannak a csillagok. N e m versenyezhet velük semmilyen emberkéz csinálta kép.
Vezért le kellett csillapítani. N e m babra ment a játék. H a megszólalt benne egy
hang, akkor... Közönséges földi halandóhoz nem lehetett mérni őt. Ahogy mondja,
uram, gyorsan kellett cselekedni, ha a festők koronázott királya is lett volna.

1994. február

17

Többet nem tudok, uram, sajnálom. Azt a fájós lábú pincértől hallottam, aki vad
gyűlölettel nézte a brancsot, így hívta a Vezért meg társait, s átkozódva vette tudomásul, hogy azok egyre tolakodóbban viselkednek, azzal a furcsa cédulagyártásukkal
rendre birtokba veszik az Orient Lux szálait, játéktermeit, szóval tőle hallottam, hogy
annak a festőnek élettelen testét meg kellett mutatni Vezérnek. Az ócskapiac forgatagában, amint éppen egy cigányasszonyról pingált képet, valaki hátba szúrta.

18

UTASSY

tiszatáj

JÓZSEF

Isten faggatása
Úristen, hát hol élek én?!
Valóban ez a föld hazám?
Mért nem ölel akkor magához
úgy igazán?
Uram, te láttad apámat!
Agyamon derengés fut át:
valahol Minszkben kaparták el,
mint a kutyát.
Fiam szélfútt zsendülő ág.
Örök barbár: letörted őt.
Hizlalod vele a rédicsi
köztemetőt.
Számomra mit eszeltél ki?!
Miféle döghalált Uram?
Bűzlök, de mégis téged szánlak
szomorúan.
Mert nincs esély Uramisten,
föltámadásra nincs esély!
Gyere, ültess föl térdeidre,
s hazudj, mesélj.

1994. február

BOGDÁN

19

LÁSZLÓ

az erdélyi kertmozi
téli boldogság, a fehér város
ebben a sápadt fényben boldogok leszünk
egymást ölelve egymás szemében ringatózva
s ha egyre a tavalyi látogatók sétálnak előttünk
peckesen mintha kardot nyeltek volna
megoldás lehet a konyak is
ha mégis tavalyi sorok törnek be a szobába
harsogó békemenetek
tavalyi áramszünetek megnyugtató sötétsége
tűnhet átmeneti megoldásnak
de nem mégsem
inkább a fehér városi idézném fel
mennyit meséltem neked erről a városról
emlékszel?
régi ballusztrádák vannak itt hatalmas angyalszobrok
huzatos bulevárdok zenélő szökőkutak mór paloták
ebben a sunyi félholtra vert fényben
ahol síkos a füst mint a tekinteted
ősállapotokat formáz
lassan emelkednek a plafon labirintusai felé
az elkeseredés elfojthatatlan képei
egymásra csúsznak lassan takarják egymást
sokszorozzák is ugyanakkor borzalmasak
nincs más megoldás
álmaim fehér városába
egy mór stílű palota árkádjai alá
irányítom a tavalyi perftd látogatókat
átvarázsolom melléjük a tavalyi sorokat
feltételezik egymást
kavarogjon körülöttük borotvaéles fényben a hó
hó vagy virágszirom?
rakodjon rá a váll-lapokra a sirmis sapkákra
a repdeső szárnyú köpenyekre
tűnjön sápadtnak az arcuk ők vajon félnek-e?
rettegnek-e ők is mi lesz velük?
a múlt összekavarodó képei

20

tiszatáj
repedés-útvesztők középpontjába
varázsolom ama palotát
erkélyén történelemből emigrált mór vezérek
angoloktól zsákmányolt hosszú egycsövű messzelátókon
tavalyi kenyér és hússorokat figyelnek
a nyomor balkáni arcait
felragyognak árkádok alatt a ballusztrádák
por kavarog a bulevárdon
s békéért spontánul tüntetők még nem értek ide
s a felejtés duplakanyarja mögül máris
megnyugtatóan ugat föl egy géppuska
utánozhatatlan mozdulattal kapcsolod ki a fényt
mielőtt még a kihűlő konyakosüvegből
előmásznának a mostanában egyre többször megjelenő lárvák
nincs más megoldás elragadlak a sugárzásban pulzáló
képzelgésekbe vesző bulevárdra
ott sétálhatnánk kéz a kézben
felmehetnénk esetleg a palota erkélyére is
kipróbálni minket vajon észrevennének-e a mór vezérek
s ha igen kézcsókkal üdvözölnének-e téged
gálánsán térdből meghajolva
vagy ellenkezőleg ha meg is látnának
ügyet sem vetnének ránk
lefoglalnák őket az egymás mögött
türelmesen várakozó emberek s egy hatalmas üvegablak
melynek rendeltetését nem is érthetik
vagy mégis tavalyi pattogó látogatóinkat
irányítják kaszabörtönökbe
esetleg mindközönségesen szíven döfködik őket
hosszú toledói pengéikkel
miközben mi ide-oda csámborgunk a feltételes módból kilépve
és a vértől mocskos pengéken megtörő fény
stoplámpaként villan szemünkbe
hogy megrettenve ujjainkkal tapogathassuk ki egymás
engedelmes testét a végre ránkboruló sötétségben
igen!
így telnek napjaink a forradalomban
fojtott éjszakák sokszoroznak álmos hajnalok
sunyi ellenfény csapda sötétség
szívdobogásunk stacattói lassan mindenképpen
felveszik az ugató géppuska ritmusát
körülöttünk tavalyi látogatók tavalyi sorok
tavalyi tagadások békemenetek vonulnak

1994. február

21
a felejtés kaszabörtönei felé pillangózubogásban
hóbullásban virágszirom kavargásban
ballusztrádák komor árnyékai alatt
mely kettévágja őket mondd ezt akartad?
így akartad? nem így akartad?
így lesz!
s ebben a sápadt igenben majd boldogok leszünk
1990. február 28.

kérdőjelek
még mindég hallható
a lobogás a fába
szemhéjad alatt dobog
a kérdőjel éjszakája
erdélyi kertmozidban
hiába fordulsz félre
kérdőjel-szörnyek árnya
vetül a lepedőre
lezüllő gyárak füstje
rajzolja fel az égre
omló új-ember-bányák
port fölvert törmeléke
uraitól az elbáig
a betonkártyavárak
omló bástyái szürke
porkérdőjellé válnak
és a kérdőjel felnő
gomba lesz ejtőernyő
esernyő védőernyő
és eljő érted majd eljő
munka teszi szabaddá
dobogása visszfénye
- legfőbb érték az ember! kertmozidba elér-e?

22

tiszatáj
mikor az események
tarthatatlanná válnak
neandervölgyi fűnek
atomkorszaki fának
lehet-e jelentése?
elérhet-e idáig?
a látvány logikája
az el-elnémulásig
csak önmagát ismétli?
csak önmagába botlik?
törmeléke a lélek
iszonyul? megbicsaklik?
de harsog újra harsog
„győzhetetlen" az ének
uraitól az elbáig
jelkép-darabok égnek
csillag-horogkeresztek
sarlók és kalapácsok
forgatják eszméletlen
e bajlátott világot
még mindég hallható
a lobogás a fába
szemhéjunk mögött dobog
a kérdőjel éjszakája
1993. március 5.

1994. február

GÉCZI

23

JÁNOS

[1000 naplemente]
16.
lebontja magát sfelépül
nem múlik el a titoktalan város
belengi az akasztódomb mentaszaga
beborítja a palástfa
mennyire leszünk ellenségek
száz év múlva
valaki bátor olvasmányában
amelyben amúgy csak
a klorofill-b leheletű házak
a macskafojtó füvek
a könyvtárbűzű nyitott könyvek
egy kimarjult vonalú
12 pontos ant. kur. times T

17.
a nyugodt regénylakókkal
majd akkor találkozol
ha magadat is kiolvasod
kifogyasztod
a dobbőrös tető alatt
a rákóczi utca ötből
amúgy minden marad
- miként a hősi igazságtétel
betorkollik a hazugságba versprózában
ahol kerékpárosok és zsaruk
mutatványosok és tátogok
külön s mosolyogva
18.
babits pálcája
nem tudja visszatoloncolni
a kakukkfüvet a kakukkfűbe
a danaidát a danaidába

24

tiszatáj
csak vezényel
rossz a zenei hallása
hangsúlyozottan ritmizál
rigid a jelleme
hisztériásán áriáz (hosszú magas cé)
elégedetlen a mozgékony pálcaléttel
a mutató névmások felett
babits szeretne lenni

19.
ez a részproblémás írás
novella s nem regény
pedig a regények most jönnek
hallom tűsarkú cipők kopogását
combbelsők harisnyasurrogását
brutális szájak cuppogását
ahogy nyelik az asszonypálinkát
szörnyetegek a regények
szétszerelik a kort
nem rakják össze
jelentik ki a részproblémások
amúgy pedig metafizikus mindegyik
akár az első szerelmi csalódások

20.
üdv lengyel balázsnak
a vers puszta szörny
nem képes
konkrét kifejezésként lenni
visszatartja a magját
holott szétomlik
ő a szörnykonglomerátum
ebben különbözik
a nyugatosoktól
az újholdasoktól stb
hogy holnap mennyiben
nem akarja tudni
a versek sorsa
meghalfljhatatlan

25

1994. február
21.
a falvédő mögött
bárha szégyenkezve
mindig felébred
szállni kezd
pirosnagy labdaként
fel fel az égig
a családi napkorong
kijelöli
a reggelizés idejét
gyűjti a kutyaszőrt
befészkeli magát
aritmiás derűvel
a kemény lenvászonba
22.
tetováláskontúrú
kék undorral lesz
nagyobb tömegű az életem
reggelente
ahogy félébren
hajnalhomályban tapogatózva
belelépek a költeménybe
a padlón kizárólag
hal alakú foltként terül el
lúdbőrzik s vár
más dolga sincs
mint a szenvedés
mint a szenvedés
23.
árnyékát még nem érte utol
októberi burkában
hintázik a barna mag
ahogy hintázik a várfokon
a gesztenye s a napsütés
a salakon motor fut
dalban a nyaralás
iszalag nyújtja magát

26

tiszatáj

az árnyéktól visszariad
miféle párbeszéd ez
az olaszbástya kilenc
veres köve alatt
csak a hangom ami hallható

24.
toporognak a várfalvédőversek

1994. február

MOHÁS

27

LÍVIA

Tűnődések olvasás közben
A Kafka-novella 1 első mondata - „A törvény kapuja előtt áll egy őr" - azokat az
őröket juttatja eszembe, akikről Schiller beszélt az alkotómunkával kapcsolatban. Azt
mondta: az értelem az alkotó fejében vonja vissza őreit, hogy az eszmék szabadon
beronthassanak, s csak ezek után vegye szemügyre a nagy tömeget. Az őrök Schiller
szavaiban, úgy hiszem, a túlzott racionalitás, a konvenciók, a sémák, a kategóriák, a skatulyák. H a a világgal találkozás során azonnal ezek valamelyikébe préselnénk a jelenségeket, akkor máris előítélettel szemlélődtünk. Akkor az eszmék nem tudtak akadálytalanul lehatolni a lélek és a szellem mélyére, hogy ott kreatív nyersanyaggá rendeződjenek. A valósággal találkozás perceiben előbb engedni kell lenyűgözni önmagunkat.
A gyerekek tudnak ilyen naiv előítélet-mentességgel befogadni, innen a sérülékenységük, mintha még nem lennének kapuőreik. Gyerekként gyűjthetünk össze alkalmas
anyagokat az alkotáshoz. Gábriel Carcia Márquez, a Száz év magány Nobel-díjas írója
mondja magáról, hogy kilencéves koráig egy kicsi kolumbiai faluban élt, és utána már
nem történt vele semmi igazán elismerésre méltó! Talán ami a nyersanyaggyűjtését
illeti - valóban nem.
A Kafka-novellában a törvény kapuja előtt álló őrhöz odamegy egy vidéki ember.
Engedélyt kér, hogy beléphessen. Az őr azt mondja, most nem engedheti be. Az ember
napokig, évekig várakozik. Még zsámolyt is kap az őrtől, hogy leülhessen, a holmiját
az őrnek adogatja, aki mindent elfogad. Emberünk úgy véli, hogy bebocsáttatásának
egyetlen akadálya ez az első őr. Vár és vár, közben megöregszik, már haldoklik, merevülő teste felemelkedni se tud már, az őrnek kell lehajolnia, hogy értse a haldokló beszédét. „De hát mindenki a törvény felé igyekszik — mondja az ember -, hogyan lehetséges,
hogy ennyi év alatt rajtam kívül senki sem kért bebocsáttatást? — Az őr látja, hogy az ember
már a végét járja, s hogy hallását elmúlóban még utolérje, ráordít: - Itt rajtad kívül senki be
nem léphetett volna. Ezt a bejáratot csak a te számodra jelölték ki. Most megyek és bezárom. "
Az ember tehát kívül maradt... De hát micsodán kívül? Önmaga lehetőségein kívül? Az igazságon kívül? Üldögélt csak azon a zsámolyon a nyomorult, bámészkodott,
várt, közben az esztendők kínos, mégis kényelmes várakozásában a talentomait is
elásta? Most már sohasem tudjuk meg, mi válhatott volna belőle.
Milyen ez a vidéki ember? Minden bizonnyal túlzottan tisztelte a hatalmat.
A gyávaság és a lustaság sem hiányozhatott belőle. De mégis, mitől volt ennyire tehetetlen ez a szegény mafla? Van egy jellegzetes típus: a kis „t" személyiség (take a chance
= megkockáztat, rizikót vállal kifejezésből az elnevezés). Amit a kis „t" ember szeret:
a biztonság, az alacsony kockázat, az ismerősség, ami bejósolható, a kis variabilitás, az
egyszerűség, az egyértelműség, a statikusság, az alacsony intenzitás, a kicsi konfliktus.
Mindig úgy rendezi az életét, hogy efféle paraméterek határozzák meg sorsát. Ellentéte
az a bizonyos „Hajtson szentlélek, vagy a kocsma gőze" nagy „T" személyiség, akivel
bizonyára rémes egy fedél alatt élni, máskülönben nagyszerű karakter lehet, kivált, ha
jobb ügyekért vállal kockázatot. Mert ő szereti azt, amit bejósolni nagyon nehéz, ami
új, szereti a nagy variabilitást, a bizonytalanságot, a komplexitást, az ellentmondásos-

28

tiszatáj

ságot, a rugalmasságot, a kevéssé szabályozottságot, a minél magasabb intenzitást és az
erős konfliktusokat. H a a nagy „T" személyiség kriminalitáshoz folyamodik, félhetünk, mert vakmerő, és nem ismer legyőzhetetlen akadályt. Amerikai börtönvizsgálatokban úgy találták, hogy a nagy „T"-k nyolcszor annyiszor kísérelnek meg szökést és
hétszer annyiszor kezdeményeznek verekedést, mint a kis „t"-k. A nagy „T"-k utálják a
nyugalmat? így is lehet fogalmazni, de a természettudósok szerint: minden ember központi idegrendszere más-más feszültségi szinten „válaszképes". Az arousel aktivációs
szintjéről van itt szó, akkor jó a közérzetünk, ha ezt beállítjuk a nekünk éppen megfelelő
feszültségre. Feltevések szerint a nagy „T"-k alacsony aktivációs szinttel születtek, és
mindig „kell" valamit rendezniök, cécót, felfordulást, miegymást, hogy megemelkedjen
ez a szint, és optimális válaszokat adhassanak a külső és belső ingerekre. Az a szegény
mafla vidéki ember, ott a törvény kapujában, talán nagyon is magas arousel-szinttel
született, s üldögélt a zsámolyon egy fél életen át, mert idegrendszerének optimális feszültsége így kívánta. A nagy „T" ettől a helyzettől megőrülne. Minden rizikót vállalna, hogy bejusson a kapun.
De vajon annyira fontos ez?
A fény ugyanis kijön a kapu elé. A törvény kapujában várakozó vidéki embernek
vénségére meggyengül a látása, vaksin várakozik a kapun kívül, és n. • .észrevesz a sötétségben valami fényt, mely kiolthatatlanul árad a törvény kapujából."
*

Riasztó a cím: Miért ölik meg szüleiket a gyerekek? A tanulmányban ötven esetet
elemez a szerző, 2 és megkeresi a tragédiák közös mozzanatait. Első a kiszolgáltatottság
pontosabban ennek félelemkeltő és brutális formái. Ide számít az örökös gúnyolódás,
a fizikai, a szellemi, a lelki sértegetés, az apa szexuális zaklatása, az alkoholizáló vagy
drogbeteg szülők kiszámíthatatlan komiszságai, az olyan visszatérő helyzetek, amiket
a gyerek se megelőzni, se kivédeni nem tud. Másik közös mozzanat a reményvesztés.
N o h a a fiatal rendszerint kér segítséget, odafordul a rokonhoz, a tanárhoz, a baráthoz,
a szomszédhoz, de a külső megmentők csak átmenetileg hozhatnak megoldást. Hamarosan visszaáll minden a régi formába. „Segélykiáltás" az is, amikor a gyerek elcsavarog,
megszökik vagy öngyilkosságot kísérel meg, jelzés, hogy a környezetétől meg szeretne
szabadulni. Visszahozzák, meggyógyítják, s lassan utolsó reményét is elveszti, már nem
bízik sorsa jobbra fordulásában. A harmadik közös mozzanat talán a legmegrendítőbb.
A tett elkövetése után a gyermek amnéziába, esik, kihagy az emlékezete. Mintha rövid
időre saját élete is kihunyna akkor, amikor szülője életét kioltotta. Tény, hogy azokat
a perceket legtöbb gyermek nem tudja felidézni. Ez a mozzanat felfogható úgy, mint a
lélek önvédő mechanizmusa. A tudat kivilágosodásának, a valóság tudomásulvételének
lassan, óvatosan kell megtörténnie, máskülönben az én összeroppanhat.
Hogy van az, hogy miközben rengeteg gyerek esik a brutális kiszolgáltatottság
csapdájába, mégis kevesen ölnek. Feltételezhető, hogy a többség tud bánni az ilyen
helyzetekkel, „ismeri" a túlélés lélektani technikáit. Valahonnan megtanulta, hogy az
élet küzdelem, tűrés, harc, okos hallgatás, szenvedés, és ami talán a legfontosabb: problémamegoldás. És „tudja", ha másképp fogná fel helyzetét, ha természetesnek venné
a harmóniát, akkor elveszítené életbátorságát és küzdőképességét.
Bruno Bettelheim 3 gazdagon elemzi, hogy a mesék pompásan előkészítenek bennünket a gondok elviselésére. Segítségükkel már kisgyermekkorban bensővé teszünk és
mélyen „tudomásul veszünk" néhány életrevaló dolgot. Nevezetesen, hogy számítani

1994. február

29

lehet a sárkányfogakra, a vérre, a kardélre, a fájdalomra, a levágott fejű harcosokra,
a szárnyukat vesztett griffmadarakra, a megégetésre szánt felhizlalt gyerekekre, a mérgezett gyümölcsökre, a felvágott hasú farkasokra, a forró vízzel lekopaszított ordasokra, a csúf békákra, akiket meg kell csókolni. Mindezeket a mesék tapintatosan mutatják, a szimbólumok félig-meddig takaró köntösében. Ami még ennél is fontosabb,
bemutatják azt is, hogy a dolgok jóformán sohasem reménytelenek. A királyfi mégis
legyőzi a sárkányt, Jancsi mégis lapátra teszi a boszorkányt, Hamupipőkének mégsem
kell élete végéig babot és lencsét válogatnia, a hős vadász végül ellátja a farkas baját, és
Csipkerózsikát is kiemeli a Herceg az üvegkoporsóból. A mesékkel a remény is beépül
a lélek mélyebb rétegébe, és ennél aligha lehet többet kívánni. Méghozzá többnyire azzal épül be, hogy no, most aztán gyürkőzz neki, gyermek, hiszen soha semmi sem
kapható ingyen. H a sokat és jól mesélnek valakinek kicsi korában, akkor a lelki muníció kitarthat élete végéig.
D e még ennél is többet adnak a mesék és mítoszok. Betáplálnak valamit a lélek
legmélyebb rétegébe, ami nincs benne a kor tudományában. Valamit, ami a létre vonatkozik. De ezekre fogalmaink még nincsenek igazán - ahogyan a középkori embernek sem voltak még fogalmai a mikroprocesszorra, a videóra, az ékszíjra, a rádióra.
A létből a mítosz kiszűr valami megnevezhetetlent, ezt tapintatosan, mértékkel adagólja belénk, mert - William Blake-től Jorge L. Borgesig mondják az érzékenyek - beleszakadnánk, ha a lét teljes valóságában megmutatkozna előttünk, lévén több és súlyosabb, mint maga a világegyetem. Ilyen értelemben a mese és a mitosz közvetítő huzal,
és egyben védőruházat.
A múló század a kollektivitást dicsérte, csakhogy az egész közösségi ember-kísérlet szemünk láttára szétesett, és maradandó szellemi táplálékot vagy érdemleges mítoszt
nem hagyott hátra. A k k o r most mi legyen? Visszaforduljunk az individuumhoz? Igen.
N e m az egoistához, nem az ember embernek farkasa lényhez, hanem az egyéni keresőhöz. Úgy tűnik, kinek-kinek egyéni választ kell találnia egyedi élete értelméhez, miközben saját erőit átfordítja a személyen túli vonzások irányába. Transzcendentálja,
azaz meghaladja önmaga téri és idői korlátait. Talán ez a törekvés a következő új emberkép sajátja, azé, amelyik a lejárt kollektív ember után következhet. Megtapogatni
vakon a végtelent - sokáig még úgy fogunk erről beszélni, mint a három vak ember az
elefántról, mindhárom mást mondott róla, aszerint, hogy melyik részét simogatta.
A paradoxonok korlátain is túllép a mese. Azt tudomásul vesszük, hogy a világ
ellentéthalmaz: nappal-éjjel, sötét-világos, kicsi-nagy, tél-nyár stb., csak azt nem éljük
át, hogy mi is a világ részei vagyunk, az ellentétesség az emberre is érvényes. Bár
érezzük ezt és megszenvedjük, de bánni nem tudunk saját paradoxonjainkkal, ahogyan
a szülőgyilkos gyerek sem tud bánni a maga helyzetével.
A mesék szereplőiben jobban látjuk az ellentmondásosságot, mint önmagunkban.
Szindbád az Ezeregyéjszakában egyszer teherhordó, máskor tengerjáró, egyik a munkás-én, másik a kalandor-én. De a kettő egy személy, efelől nincs kétség. Egyik a valóság-elv, másik az öröm-elv hordozója, tele fantáziával, kéjsóvársággal, életörömmel, az
aszkéták szerint persze bűnnel. Magunkat is így kellene tudomásul venni, ahogyan
a mesehősöket szabad, ellentéteink örök békítgetésével.
Krúdy Gyula - akinek a nevét jó lenne felírni minden templomtoronyba Szindbádjának nincs teherhordó énje, ő csupán az érzelmek szelíd kalandora, fütyül az
időre, túllép rajta, mondhatni, transzcendentálja magát más és más dimenziókba. Halála után fagyöngy lesz belőle, bár tűnődik egy sort, ne kontyfésű legyen-e inkább,

30

tiszatáj

avagy ólomkatona. Lényegében fagyöngyként is az marad, aki volt. Kalandozik tovább, legutóbb épp az aranyművesné fésülködőasztalán láthatni, azt figyeli éppen, hogyan búvik be a szép nő a selyemágyába. Szemlélődik. Ennyi talán elég.
*

A nagy fáradtság jelzés. Itt az ideje a töltekezésnek. A testé ilyenkor a jóga, az
úszás, a léleké a csend, vonuljon ki a pusztába, akár a régiek, és készülődjön az Útra.
Ekkor történt, hogy meghívót kaptam Tahiba. Nyolc éve lehetett, szögesek voltak az idők. Magas kőház, biblikusán szegényes nyaraló, villany sem volt benne, elemlámpával közlekedtünk este. Az udvari kútról kannában hoztuk a vizet, mosdás
zománcos lavórban. A nagy, nyitott konyhán teológiát végzett tiszteletesné asszony
főzött, vadrózsás viaszosvászonnal terítettek, vájdlingokban tálaltak kitűnő ételt,
a csuprokon és evőeszközökön évtizedes és szolid kopások. Az ebédlő falánál dédanyáktól maradt faragott pohárszékek, három, talán négy is, figyelmesen álltak, hirdették a folytonosságot. Ajtajuk néhol megrokkant, tetejükön behorpadt pöttyös labdák,
viseltes bibliák, olcsó vázákban virág, és mindenütt lélek. A z udvaron diófa. Távolabb
sárgára égett rét, azon is diófa, alatta sötétszürkére ázott és százszor kiszáradt lócák,
ezeken ültünk, előadást hallgattunk Teilhard de Chardinről. A szél fújt, amely ott fú,
ahol akar, és söpörte kifelé a belső fáradtságot.
Volt ott egy lelkész. Valamikor szerette volna összevetni a predesztináció tanát
Teilhard-nak azzal valamelyest analóg gondolataival, írt Rezek Romannak, a fordítónak Brazíliába, ám ebből a levelezésből mégsem tanulmány született, hanem azok a tahii szemináriumok, ott a fúvó szélben, a napégette mezőn. Ez az ember idős, szép arcú
férfi, meglehetősen kopott öltönyben, de vasárnap felöltötte a komoly, sötét ruhát,
olyan szelíden és emelkedetten beszélt, természetes pátosszal, hogy érezhető lett: íme
egy valóban boldog lény, attól az egyetlen ténytől boldog, hogy úgy hisz Istenben,
akár a gyermek. Félni semmiféle fáradtságtól nem fél, a Nagy Úttól, a haláltól sem
igen, sem a jelen időtől, hacsak nem tart egy kevéssé a nagy nyitott konyhában iparkodó tiszteletes asszonytól.
Hallgattunk a diófa alatt, néha úgy éreztem, mintha a „hány-angyal-tud-táncolniegyetlen-tű-fokán"-féle aprólékoskodást folytatnánk - de hiszen nem ez a fontos! A kereső emberek egyedül a fontosak, a lényük, az, hogy egyáltalán vannak, és valami egyre
terjeszkedik láthatatlanul.
*

Mi a démonikus? Démonikus a jótól való szorongás - mondja Kierkegaard 4 . N o
igen, de mi a „jó"? Szerinte a jó: a szabadság, a megváltás, a megmentés, ezektől fél a bennünk lévő démonikus, ezekkel nem mer, nem tud, nem akar parolázni. Azt kell megtudnunk, sorsszerű-e bennünk a démonikus. Mert miért ne lehetne az? Ahogyan valaki
születhet gyengeelméjűnek, sajnálatos sorsa ez. Á m , ha a démonikus bennünk nem a
sors, hanem a bűn megjelenési formája - akkor egészen más a helyzet.
Csakhogy gyáva korunkban keveset tudunk a valódi nagy szellemi kísértéseinkről,
így a jótól való szorongásainkról is. Még a témát is elriasztjuk zajjal, dobbal, cintányérral, mint a bennszülöttek az őserdőben a vadállatokat. A gyávaságunknál csak a felületesség nagyobb. A legmélyebb mélységből nem tudnak felszínre jönni sem az angyalok, sem a vadállatok, a pszichiáterek szerint nagy kórformákat ma már nem lehet
demonstrálni, mert még mielőtt kiformálódhatnának, a szedatívumok és a különféle

1994. február

31

gyógyszerek visszanyomják és letompítják azokat. De ne a patológia vonalán haladjunk, hanem az egészséges szorongókén. Kierkegaard szerint erős szenvedéllyel kell
vizsgálni, hogy sorsunk-e vagy bűnünk a démonikus! Ez a különbségtétel szerinte
annyira fontos, hogy akkor is meg kell tennünk, ha az egész világ összedől, „még ha
úgy tűnik is, hogy jóvátehetetlen károkat okozunk rendíthetetlenségünkkel". Ez persze a gyakorló pszichológus és gyóntató pap számára ijesztő tanács, de csak a végzetessége miatt az, mert lényegét tekintve igaz. A szabadság - egyike a nagy jóknak - jele a
megnyilvánulni tudás, a kommunikáció képessége. S ha zárkózottság, akkor az valami
további jónak a kihordása miatt legyen, és szabad elhatározásból. Míg a rossz - a démonikus - jele a bezártság, a megnyilvánulni nem tudás; mivel ilyenkor - mondja
Kierkegaard - valami van a lélekben, ami rettentő és voltaképp kimondhatatlan.
A jó és a rossz relatív természetébe számtalanszor beleütközik az ember. Volt a
IV. században egy szakadár csoport, a donatisták. A karthágói püspökválasztás adott
végső okot a szakadárságra. Az játszódott le, ami előtte és azóta a történelemben százszor és ezerszer más-más környezetben, s mely folyamat algoritmusa a következő:
1. üldöznek egy csoportot, 2. az üldözöttek egyike-másika együttműködik vagy csupán
békülékenységet mutat az üldözőkkel, 3. fordul a kocka, 4. a most fönn lévő régi üldözöttek megpecsételik maguk között azokat, kik az üldözés korában békülékenységet
mutattak, 5. új harc indul, a régi üldözöttek most egymást kezdik gyötörni. A diokleciáni korban a keresztényeket üldözték, oroszlánok elé vetették, és a mártíromság
sokféle módját kénytelenek voltak elszenvedni. Az akkori keresztény „békülékenyek"
és leszármazottaik, s akiket ezek a „békülékenyek" kereszteltek valaha, generációkon át
viselték a vad-erényesek megvetését. Az egyik karthágói püspökválasztáson a vaderényesek nem voltak hajlandók elismerni azt az új püspököt, kit valaha egy régi-régi
„békülékeny" keresztelt. Nagy Konstantin bezáratta templomaikat, ők pedig, a donatisták, bosszúból hallatlan kegyetlenségeket követtek el az egyházhű katolikusokon.
A vakbuzgóság és a fanatizmus rémségeit nem kell ecsetelni. Végül Szent Ágoston hihetetlen szellemi ereje, vitakészsége és érvei számtalan donatistát visszahódítottak a
mérték és mérséklet útjára. A donatisták nem is annyira a vad-erényesség miatt voltak
ijesztőek, sőt démonikusak, hanem mert legfőbb erénynek tartották az öngyilkosságot.
Szerintük a humánum és a mértékletesség egyenlő a képmutatással és álnoksággal.
Krisztus sem volt mértékletes a keresztfán, és az isteni megváltás sem volt egyéb mint
öngyilkosság, példázat, amit az igazi kereszténynek követnie illik. A lét maga nem
más, mint halálsorozat, minden a pusztulás felé igyekszik, a virágoktól a csillagokig.
Épp ezért a mártíromságot kívánni kell, és örömmel fogadni. Szent Ágoston ezt a terjeszkedő halálhisztériát, az önpusztító járvány elburjánzását leállította, megfékezte a
bennünk lakozó vad démonikust. Szentkuthynál 5 olvasok erről, Ágoston két művéhez
írt - fantáziákkal és novellakezdeményekkel dúsított - széljegyzeteket. Van itt egy különös, vörös hajú színésznő, akit a donatisták maguk közé hódítanak. A hölgy elvarázsolt transzban prédikál, öregek és fiatalok szomjasan hallgatják misztikus tanításait.
„Ágoston is ott ült sokszor, egy blazírt képű vedlett tevének támasztva hátát, és először
érezte a romantika émelyítő betegségét, az abszurdum csábításait és csalásait, a vinum
daemonum színét és csömörét." A donatisták már alig várták, hogy a nő elkövesse a
rituális öngyilkosságot. „Egy ilyen öngyilkosság pompásabb volt, mint egy rózsákba
temetett lakoma Trimalchio asztalánál, intellektuálisabban kidolgozott, mint egy egyetemi szónoklatokból összeállított, dogmatizáló zsinat, szertartásosabb, mint egy húsvéti
mise a konstantinápolyi császár-templomban. Professzorok és nagyvilági hölgyek, kó-

32

tiszatáj

bor hiénákhoz hasonló piszkos szaharai misztikusok, a felekezethez tartozó politikusok mind teljes díszben jelentek meg a bazilikában. A sírásók a templomon kívül ácsorogtak."
H a Szentkuthy színésznőjét a tett elkövetése előtt pszichológusi szakszerűséggel
kikérdeztük volna - vajon megtudjuk, hogy sorsa volt-e vagy bűne a rituális öngyilkosság? Nincs már erre válasz...
De ha bennünk bűn a démonikus, akkor miféle vétkek lehetségesek? Dante poklában ott a választék. A kapunál találhatók a közönyösök. Beljebb a szerelem bűnösei,
az ételben-italban mértéktelenek, a pénz bűnösei, a haragosok. Az erőszakosok körében hosszasabban szemlélődhetünk, Dante itt alosztályokat állít fel: erőszak a felebarát
ellen, Isten ellen, a természet ellen, a munka ellen. Majd jönnek a rondabugyrok lakói,
a csalók, a csábítók, a hízelgők, a simoniákusok, a jósok, a képmutatók, a tolvajok,
a rossz tanácsadók, a viszályszítók, a hamisítók. Az árulók is sokfélék: árulás a haza ellen, a vendégek ellen, a legmagasabb dolgok ellen, a rokonok ellen, valahányan Káina
fagyos tavában bűnhődnek.
Káin! Mindannyiunk ősapja, mert a szelíd Ábel gyermektelenül pusztult. Hiszünk vagy sem a szent mítoszokban, egyremegy, mert a tényeknek kénytelenek vagyunk hinni. Vagyis annak, hogy sárkányfogvetemény-mivoltunk mutatja: létezik
bennünk, valamennyiünkben - és kivétel nincsen - a káini örökség. Legrémisztőbb az
az anyaátok, amit Éva ősanyánk mond Káinra a gyilkosság után:
Váljon a gyümölcs
Hamuvá szájában! S a lombokon,
A bol fejét lehajtja, skorpiók
Mardossák! Alva Ábelt lássa mindig!
Ébren remegjen folyton a haláltól!
Váljék vérré a forrás tiszta habja,
Ha szomjú ajkkal inni meghajol!
Az elemek kerüljék másra válva!
Halálos kínok közt maradjon élve!
Rosszabb legyen halála a halálnál.
Száradjon el lábad nyomán a fű!
Vadon ne védjen! Föld otthont ne adjon!
A por ne sírt! S tagadja meg tetőled
Fényét a nap s az Isten az eget6
Minden Káin-örökség, ami démonikus, ami szorong bennünk a jótól. LátensKáin itt mindenki, ez ijesztő, ebbe akár bele is lehetne zavarodni, ha néha nem jönne
egy mentőöv, egy módszer, egy mondat, egy bekezdés, ami talán ellensúlyozhatja a
démont. így jött nekem Medve Gábor módszere. Medve Gábor szép fiatal férfi, jó
sportember, olykor verekedős, kereste az alkalmat, hogy belekössön a többiekbe.
„Volt egy elmélete, egy saját nagy trükkje. H o g y hogy lehet ártalmatlanná tenni egy
erős ellenséget, akivel nem bírsz. Véletlenül jött rá. Egyszer, még tavaly, olyan hülye
indulat fogta el, hogy verekédni kezdett Merényi egyik fő csatlósával, akit testileg is
utált, még hozzáérni is undorodott. Leteperték egymást, és a nagy verekedésben Medve

1994. február

33

elfelejtette (nemcsak saját kényes porcikáinak féltését), elfelejtette a viszolygó utálkozást a másik bőrétől, izzadt testétől. Amit megfigyelt belőle, nem az sült ki, hogy ezentúl nem fél tőle már, hanem az, hogy többé nem utálta őt igazán. Csak neki kell
menni, az se baj, ha te is kapsz tőle, mert utána aztán nem gyűlölöd többé: ez a nagy
trükk: megszeretni a ronda állatot, ezzel teljesen ártalmatlanná teszed.
Ez volt (az új) találmánya Medvének. Lekapcsolni minden gyűlöletet. Helyette
megszeretni nem könnyű, de ha sikerül, egy kicsit is, akkor biztos, hogy teljesen más
lesz az ábra." 7

JEGYZETEK
1
2
3
4

5

6

7

Franz Kafka, A törvény kapujában. (Elbeszélések. Kriterion Könyvkiadó, 1978.)
Katleen M. Heide, Psychology Today 1992. okt.
Bruno Bettelheim, A mese bűvölete és a bontakozó gyermeki lélek. (Gondolat Kiadó, 1985.)
S. Kierkegaard: A jótól való szorongás. A démonikus. (A szorongás fogalma. Gönczöl Kiadó,
1993.)
Szentkuthy Miklós, Ágoston olvasása közben. (Jelenkor Irodalmi és Művészeti Kiadó, Pécs,
1993.)
Lord Byron: Kain. Fordította Mikes Lajos, Lampel Róbert cs. és kir. udv. könyvkereskedés kiadása.
Ottlik Géza: Buda. (Európa Könyvkiadó, Budapest, 1993.)

34

tiszatáj

TANULMÁNY
NYILASY

BALÁZS

Szociálpszichológia és irodalom
Soha semmilyen izolációs erőfeszítés nem fogja tudni elhalványítani a tényt, hogy
az ember szociális fenomén. Interakciók sokaságában tanuljuk meg mindazt, amit egyáltalán tudhatunk, elvárások útvesztőiben, más emberi világok sugárnyalábjainak záporában, védekezve és kitárulkozva, igazodva és ellenszegülve próbálunk létrejönni, személyiséggé szilárdulni, a szeretetet és empátiát végül is emberi lehetőségként megélni.
S ha ez így van, hogyan lehetne másképpen az ember által megteremtett művészettel.
Ember és világ összehangolása, harmóniába kerülése már az ősköltészeti csírákban is az
egyik legfőbb funkciómozzanat, a társadalom strukturálódásával, az intézmények, hierarchiák széles körű kiépülésével pedig az irodalom egyre inkább egyfajta „ellenvilág"
megteremtőjeként funkcionál, a mindennapok „episzteméit", előítéleteit, gyakorlati elvű értelmezési paneljeit széttörve, játszmák, szerepek kövületeit megrepesztve a személyes emberi viszony, az el nem torzított bensőség, a játszmamentes intimitás eléréséért
küszködik.
A szemináriummal, amit a Katolikus Egyetemen az 1993-as szemeszterben tartottam, ezt a küzdelmet igyekeztem illusztrálni szabadon összeszedett, mozaikszerűen
egymás mellé rakott versek, novellák, regények tanúságtételével. A nyelv, amit választottam, a személyiség rendszerét megjelenítő pszichológia, a társadalmi struktúrát vallató szociológia, a kulturális rendszereket feltérképező antropológia és - legfőképpen a szó szoros értelmében vett szociálpszichológia nyelve, kategóriái, fogalmi készlete
volt: a mi óráinkon az ember az önmagáért folytatott küzdelemben szerepek, pszichózisok, akkulturációk, komformitásláncok, hierarchiák, struktúrák sárkányaival viaskodott ádázul és végeérhetetlenül...
A „sárkányviadal-illusztrációt" ember és nagycsoport, kultúra és bensőség összeütközése bemutatásával akartam kezdeni; olyan művet kerestem, amely egészben mutatja meg egy közösség működését, kirajzolja a normák, célok, szankciók, eligazító
patternek acélszemeiből az egyén köré szőtt egész roppant hálót. Magyarán, meg akartam értetni a hallgatókkal, hogy a szociálpszichológia alapproblematikája, a társas befolyásolás az irodalom tanúsága szerint is mennyire megkerülhetetlenül rólunk szól. Ezt
a művet, Hicsiro Fukazava Zarándokénekét végül is megtaláltam, ám ekkor gondolkodóba estem. Úgy éreztem, mégsem kezdhetem a szemináriumot a problematikus társadalmi befolyásolás rajzával, előbb fel kell villantanom valamit az irodalom szép,
harmonikus társadalmi vízióiból is. Azokból a művekből tehát, amelyekben kultúra,
norma, szokás, tradíció nem szorító présként, hanem biztonságot adó, eligazító rendként, színes, beteljesült tartalmasságként mutatkozik meg.
Lermontov egyik legismertebb versével, a Kozák bölcsődaftai kezdtem, amelyet
egyébként le is fordítottam. Úgy gondoltam, ha odafigyelünk, e megnyugtatóan zárt,
tisztán csengő (strófavégi altatószó-refrénekkel keretezett) ringatóból is kihallhatunk

1994. február

35

egyet-mást, minket érdeklőt. Sőt, ennél is tovább mentem, a mű lelkét éppen kultúra,
szocializáció - bensőséges személyközi viszony összegubancolódása körül kerestem.
Mert miről is van szó a Bölcsődalban? Az anya dúdolóénekét kezdettől nyugtalanság
színezi át. A fiatalasszony a pillanatnyi összetartozást megélve folyamatosan vizionálja
a kicsi fiú felserdülésének, a harcos kozák életformába való belenövésének képeit, s az
ezzel járó szüntelen anyai aggódást, fájdalmat, félelmeket. Mégis: eszébe sem jut, hogy
az életforma erejét, szépségét, a közösség évszázados normáit, elvárásait, értékcentrumait akár csak egy pillanatra is megkérdőjelezze. Az apa is bátor, kipróbált, vészben
edzett vitéz, az élet rendje, hogy a fiú is azzá váljon. A könnyek, éjszakai virrasztások,
aggódó, óvó imák hozzátartoznak az asszonysorshoz, de hiába, a délceg kozák harcos
közösségi eszményének - ha szabad ezt a mai divatos kifejezést használni - nincsen alternatívája; a fiatal anya tépelődve-szorongva is csak ezt tudja elképzelni, magában
megformálni, ebben tud gyönyörködni. A minta- és normarendszer sokkal erősebben
interiorizált, mint hogy alkudozás tárgya lehetne. „Lesz idő, megismered te / A hadéletet, / Merészen hágsz kengyeledbe, / Fénylik fegyvered. / Harci nyerged en-kezemmel / Hímezem tele... / Szunnyadj most békével, csenddel, / Tente-tente-te. / / Termetedre bajnok lészel, / Kozák lesz szived / Kikísérlek, majd, ha mész el - / Kezed integet... / A k k o r éjjel lopva könnyel / Fut szemem tele!... / Aludj, édes, szép örömmel, /
Tente-tente-te."
A fűszeres, szép közösségi rend bemutatását Tamási Áron A legényfa kivirágzik cím ű elbeszélésével és Mikszáth Tót atyafiak - Jó palócok ciklusával folytattam. A Tamásiművel kapcsolatban arra irányítottam a figyelmet, milyen gazdag a mű megfestette székely világban az első vizit szertartásrendje, milyen színes rituálé szerint bonyolódik a
bemutatkozás-szópárbaj-versengés a lányos háznál, s hogy a vizitáló két legényke milyen magabiztos otthonossággal éli magáévá e kulturális rítus minden elemét.
A Mikszáth-elbeszélésekben még extenzívebben, teljesebben bontakozik ki a közösségi rend, hézagtalanul kitöltve, strukturálva az életet, szabályozva az ember mindennapjait és ünnepeit, erkölcsét, szokásait, életvezérlési elveit. Elgyönyörködtünk az
életet átjáró közösségi gnomákban, szentenciákban („Ha már egyszer peregni kezd a
kalász szeme, megérett egészen", „Ha egyszer karika, gurul az", „Minden asszony úgy
viseli a viganóját, hogy a színes oldala van fölül", „Ki sokat ácsorog a bíró oldalán, pöre
van az olyannak"), s eltöprengtünk azon, milyen könnyebbséget és biztonságot jelenthet olyan világban élni, amelyben minden társas életjelenségre van megvilágító analógia, magyarázó, értelmező közösségi, nyelvi formula, ahol kiküszöbölhető a reflexió,
s az emberi pszichikum nem tolakodik föl külön problémaként. Egyúttal azt is igyekeztem megmutatni, hogy (Barta Jánosnak van igaza, aki Mikszáth kiábrándultságát
már a „pályakezdéskor" meghatározónak látja) a palóc novellák világa teremtett világ,
menedékjellege nyilvánvalóan, tisztán átlátható, már csak abból a tömérdek kiábrándult, illúziótlan megjegyzésből is, amelyek a tágabb világra, történelemre, a társadalmi
építmény fentebbi emeleteire, szóval a faluközösségeken túli és kívüli létszférákra
vonatkoznak, s amelyek az eltörölhetetlen másság, a megmásíthatatlan idegenség bélyegét viselik magukon, a közösség lakóit mindenkor óvatosságra, gyanakvásra, meghunyászkodásra intve („Istenem, de csak nagy úr is a törvény!", „A törvény törvény,
nem lehet vele tréfálni", „Nem okos ember az, aki olyan fának nyesegeti ágait, melynek árnyékába húzódott").
A magyar irodalom közösségi vízióit figyelembe véve persze nem tudtam megállni, hogy egy percre el ne időzzek Aranynál is. Azoknál a szép, naiv látomásoknál,

36

tiszatáj

amelyeket annyira szeretek: a Toldinál, a Rozgonyinénál, a László-legendánál, a Regé...nél, a Szibinyáni Janknál, a Daliás időknél. „Ha én valaha népies eposz írására vetném
fejemet: a fejedelmek korából venném tárgyamat. Festeném a népet szabadnak, nemesnek, fegyverforgatónak, [...] a fejedelmet atyának, patriarchának, elsőnek az egyenlők
között. Festenék szabad hazát, közös hazát; megtanítanám a népet, miképp szeresse a
hont, melyért előde vére folyt." - kapcsolja össze törekvését Arany János a nemzeti feladatkörrel és problematikával 1847-es levelében, de én tágasabbnak, nagyobb horizontúnak látom az ő friss, erős, egyszerű, ártatlan vízióit, történelmi-szociális idilljeit. A z
egyik legősibb, legmélyebb irodalmi archetípushoz kapcsolnám őket, ahhoz, amely a
meleg bensőséges - ellentétekkel nem terhelt, konfliktusok által nem hasogatott - világ
vágyáról vall, amelyet N o r t h o p Frye „a társadalmi törekvés végének látomása"-ként,
„beteljesült vágyak ártatlan világa"-ként, „szabad emberi társadalomiként ír körül,
olyan szituációként, amelyben „külső és belső körülmények egybeesnek". S valóban:
emberi vágy, bensőség és csonkító szerepelőírás, struktúra, intézmény, tartalmatlan
norma, üres rítus, ceremónia ellentéte ismeretlen a Rozgonyiné-féle versekben: „külső"
és „belső körülmények" valóban egybeesnek. A rossz nem inherensen következik a világból, többnyire kívülről jön, a nagycsoporton kívüliektől, más vallásúaktól, más ajkúaktól, tartós befolyásra egyáltalán nem számíthat. A király az ősi integrációs vágy,
akarat letéteményese, ő az, aki összefogja, jól működő, egy akaratú közösséggé formálja a nagycsoportot, a társadalmi berendezkedés igazságos: jogok és kötelességek kiegyensúlyozzák egymást, a privilégiumokkal rendelkezők bölcs, fáradhatatlan szervezőnek, vitéz katonának mutatkoznak, a társadalmi jelképek, szimbólumok tartalmasak
és bensőségesek, az intézmények áttekinthetőek, közvetlenek, részvételt kínálóak, elidegenedettségen, elbürokratizálódáson inneniek.
H a már intézményesültség, struktúra és spontaneitás, közvetlen bensőség ellentéte szóba került, kis kitérőt kellett tennem. Victor Turnerre hivatkozva igyekeztem
szemléltetni struktúra és antistruktúra ellentétét és az irodalom eltökélt antistruktúrapártiságát. Elmondtam, hogy az angol antropológus figyelmét a zambiai N d e m b u törzs
királyavató rítusa irányította az antistruktúra problematikájára. Az avatásnak van
ugyanis itt egy liminális fázisa, amelyben a jövendő király és felesége egy időre minden
rangjukat, jogukat elvesztik, s a törzs tagjai fizikai és szóbeli agresszióval zaklatják őket:
a közösség azt várja ettől a processzustól, hogy az uralkodóra hatással lesz, az egyenlőség, megértés, szolidaritás irányában befolyásolja, uralkodása idején majd vissza fogja
tartani a hatalommal való visszaéléstől. Az esetet továbbgondolva Turner buzgón firtatta a különböző kultúrák hasonló, liminális mozgásait, rítusait, és úgy találta, hogy a
társadalom hierarchizáló, struktúrát teremtő tendenciái mellett valamiképpen mindenütt fellelhető az antistruktúra-elv, az egyenlőségnek, a spontán közösségnek, a hierarchia lebontásának vágya-kifejeződése. Ilyenek a „lázadásrítusok", státusszerepcsere-rítusok (koldus és királyfi), remete- és eretnekmozgalmak, az ókeresztényi tendenciák,
„a fordított világ" karneváli kavargásai, a hippik, beatnikek orgiasztikus, pánszexuális,
hyperközösségi törekvései.
Az irodalom szolidaritáselvűségének szemléltetésére A kőszívű ember fiait használtam fel. A Tavaszi napok, a Nemzeti hadsereg az Egy magános lovag fejezeteket választottam ki, hogy megmutassam, milyen fontosak Jókai számára azok a kivételes,
nagy társadalmi pillanatok, amelyekben a struktúra-elv egy percre vereséget szenved.
A forradalmak „karneváli kavargásai" jelentik a regényben ezeket az intervallumokat.

1994. február

37

A bécsi felkelés Metternichet elsöprő örömujjongása, a nemzeti hadsereg megszerveződésének és harcainak nagy közösségi élménye, a fölszabadulás féktelen, boldog tombolása bontja le a mű lapjain a hierarchia építményeit, ismerteti a szolidaritás élményében
egy percre önmagára az egzisztenciát.
„Az első huszár nyargal a városon végig.
S amint végignyargal, felhangzik nyomában az a visszagondolhatatlan, leírhatatlan
kiáltás, amit csak akkor fog még egyszer hallani Isten, mikor az arkangyal trombitája azt
fogja harsogni: „feltámadás!" Mikor az újra ébredők miriádjai lerázzák magukról a földet,
mely alatt átszunnyadták a századok rémálmait, mikor a gyöngéknek ereje villámmá nő, s
az erősek hatalma füstté oszlik, mikor lelke támad minden rögnek, s a föld egész felszíne egy
élő tömeggé válik, melyből egy csillagokig ható zengés harsogja az egyik sarktól a másikig:
hozsánna! hozsánna! [...]
Mint a feltámadás napján, mikor a sírok felvetik halottaikat, mikor minden rög
megelevenül, egyszerre megtelt néptömeggel minden utca; őrjöngő, gyönyörtől ittas, tomboló
néptömeggel. Agg, gyermek, férfi, nő, úr, napszámos, zsidó, keresztyén, ismerős, ismeretlen
ölelte, csókolta egymást, zokogott, kacagott, kérdezett, válaszolt, éljenzett, kiáltozta tele torokból, tele szívből a haza szent nevét. Minden ablak egyszerre felnyílt; minden ablak tele
lett mosolygó angyalfőkkel, örömükben könnyhullató, fájdalmukban nevető hölgyarcokkal.
Koszorúnak lett fonva az üvegházak minden virága, s a koszorúk, a virágok lehajigálva a huszárok lovainak lábaihoz.
A legelső huszárok lovainak lábaihoz, kik Pest utcáin végigrobogtak!
Hogy elhalmozták azokat koszorúkkal! A virágfüzértől nem látszott ló és lovas. Hogy
omlottak le előttük térdre, arcra, magas rangú, csoda szépségű úrhölgyek, mint szentek,
mint megváltók előtt! Magas rangú, csoda szépségű úrhölgyek - oda, az utca porába, és csókolták a közhuszár barnult kezét!"
A kitérő imigyen sokkal hosszabbra sikerült, mint gondoltam volna. Ideje volt
már befejeznem a megtartó, kiteljesítő, integráló kulturális szituációk előszámlálását, és
rátérnem a leleplező, problematizáló gesztusokra. Először azt igyekeztem megmutatni,
hogy az irodalomnak bizony minden oka megvan e problematizálásra, arra, hogy kultúrában, közösségi rendben, társadalmi normában ne támaszt, értelmet, lehetőséget lásson, hanem hazugságot és erőszakot.
„A társadalom pedig a közösen elkövetett gonosztettben való bűnrészességen alapul, a vallás az efölött való bűntudaton és megbánáson, az erkölcsiség részben a társadalom szükségletein, részben a bűntudattól megkövetelt vezeklésen." „Az emberiség
küszködéseinek nagy része a köré az egyetlen feladat köré gyűlik, hogy célszerű, azaz
boldogító egységet találjon [...] individuális és kulturális tömegigények között, sorsproblémáinak egyike, hogy ez az egyensúly a kultúra meghatározott alakulása mellett
elérhető-e, vagy pedig a konfliktus kibékíthetetlen", „az ember azért lesz neurotikus,
mert nem képes elviselni a a csalódások tömegét, melyet a közösség kulturális ideáljai
szolgálatában ráró", „Az emberi együttélés csak akkor lehetséges, ha kialakul a többség,
mely erősebb, mint minden egyes ember, és minden egyessel szemben összetart. Ennek
a közösségnek a hatalma most már mint »jog« helyezkedik szembe az egyén hatalmával" — idéztem a nagy osztrák-zsidó leleplezőt, a huszadik század legnagyobb hatású
gondolkodóját, aki oly sok műben és oly sok oldalról járja körül társadalom, kultúra,
jog, erkölcs és egyén konfliktusát.
És itt megint eszembe jutott valami. A Freud-citátumok fölidézték bennem Az
aranyembert, s úgy éreztem, ezt a kétségbeesett tanúságtételt, egyén és társadalom konf-

38

tiszatáj

liktusának e nagy látomását semmiképpen sem hagyhatom ki a tematikából. Még egyszer, utoljára félrecsúsztattam hát a Zarándokéneket, és nekiláttam az 1872-es regénynek. Először is a negyedik rész utolsó fejezetét olvastuk el, Tereza asszony és Sándorovics esperes nagy párbeszédét, természetjog, természetvallás, egyszerű emberség és
struktúraelvű világkép szikrázó összeütközését. ízlelgettük azt az attitűdöt — Sándorovicsét - , amely az ember iránt érzéketlen, amely csak a törvény, struktúra, intézményesültség fogalmait (s annak magabiztosságát, kérlelhetetlen pökhendiségét, stigmatizáló
készségét) ismeri. „No hát nem ismersz talán, te bűnös asszony?" - jelzi a főpap mindjárt első mondatában, hogyan, milyen pozícióból képes és hajlandó kommunikálni,
s megszólításai a párbeszéd folyamán mindvégig a gőgös megítélés attitűdjéből fakadnak:
„te fecsegő vén banya", „Te Istentől elvetemedett pogány némber", „te istenkáromló
asszony", „az olyan megátalkodott gonosznak, aminő te vagy". A megátalkodott aszszony bűne persze csupán annyi, hogy a természetjog, az Istenhez való közvetlen, individuális kapcsolat jegyében tagadja az intézményesített formulákat. Az esperes szemmel láthatóan nem érti, nem értheti meg ezt a gondolkozást; az ő viszonylatokba,
intézményekbe, szertartásba ágyazott struktúra-lelke egyre csak a »törvény« betartását
firtatja, kéri számon. „Hát pogány vagy?", „Erre tanítottad egyetlen leányodat? hogy
gyalázatban éljen?", „Hiszed-e a feltámadást? Hiszed-e a mennyországot?", „Te p o k l o k
tüzére jutsz, az ördög marcangoló fogai közé.", „Szoktál böjtöt tartani?", „Hát a gyermeket ki keresztelte meg?" - csattannak'ostorcsapásokként az előírásokat, szertartásokat, rituálékat előszámláló vádaskodások.
Intézményesültség és emberség, üres (csupán társadalmi viszonyokat rögzítő)
struktúra-lét és tartalmas bensőség ellentéte után újabb konfliktusköröket keresünk a
regényben. Sokáig persze nem kell kutakodni, „...s fogadjuk el Jókai beállítását abban
a tekintetben, hogy ebből a konfliktusból morális küzdelem is következik, folytonos
harc az önvád és a bűntudat ellen - a valódi küzdelem mégis ennél mélyebb szinten folyik: az egyéniség harca ez egy ráfonódó idegen élettel, igazi és nem igazi én konfliktusa, küzdelem a szabadulásért, az én és az életforma igazságáért." „A magyarázatot csak
abban lelhetem meg, hogy a regény valódi sorsa és küzdelme mégsem a moralitás szintjén zajlik le, sarkpontjai minden látványos külsőség ellenére sem az erkölcsi jó és rossz,
nem a bűn, a bűntudat és a bűnhődés körül forognak. [...] Tímár - nehéz ezt sablonok
nélkül kifejezni - a maga igazi életét akarja élni, arra a bizonyos problémátlan, ősemberi boldogságra vágyik, amelyre állítólag az Édenkert óta jussa van az embernek, amelyben nincsenek küzdelmek és meghasonlások, amelyet valami időfeletti, bensőséges
sugárzás tölt ki." „...a szív kétségei közepette egy morál feletti instanciához próbál folyamodni" - ír körül egy, az előzőnél is tágabb konfliktusrendszert néhai professzorom, Az aranyember legmélyebb elemzője. Az ő gondolatmenetét követve magyarázom, hogy életakarat, elemi, elsöprő erejű boldogságvágy, a saját életét élni akaró személyiség ütközik meg, küzd itt a tőle idegenné vált, ráfonódó, megkötöző erkölccsel.
S hogy, míg a morálba belegabalyodó Tímea gúzsba köti magát, minden élőt elsorvaszt
a lelkében, addig a vétkező, szenvedő, szüntelen belső konfliktusoktól gyötört, boldogságvágyát, életakaratát elnyomni mégsem tudó Tímár eleven és meggyőző marad.
Milyen fenyegető, elsorvasztó, kövületté változtató erő tud lenni az erkölcs, és milyen
kétségbeesetten vergődik szorításában az ember a maga boldogságszomjával, kielégülésvágyában! - Az aranyember nagy intenzitással megjelenített problematikája - mondjuk ki nyíltan - teljes egészében a Rossz közérzet a kultúrában szerzőjének problémalátását előlegezi.

1994. február

39

Harmadjára - az eddig mondottak újabb illusztrációja és kiterjesztéseképpen Bárczi Géza 1959-es stilisztikai elemzését vesszük elő. Az általa megvizsgált passzusok
a hatodik fejezetben vannak, annak a fejezetnek a végén, amelyben Tímár Mihály először teszi lábát a Senki szigetére. A stilisztikai elemzésnek alávetett részlet tájfestés,
a főhős előtt kitárulkozó kép leírása. „Amit maga előtt látott, az a paradicsom volt" így kezdődik a Bárczi által elemzett szövegrész, a Senki szigeti kert bemutatása. S hogy
milyen ez a kert? Rendezett, de nem sorba ültetett gyümölcsfákból áll, a fűben a lehullott fölösleg fölszedetlen hever, a málna, ribizke, cidoni alma, birs töltik ki a fák közeit. Ösvény nincs a „gyümölcsfa-labirintban", a fű mindent benőtt, a fák mögötti virágoskertben mezei és nemesített kerti virágok együtt vannak, a képet lezáró, a kert
mögött fölbukkanó lakóhely egy sziklához van ragasztva, szeszélyes cifrázatú fatornáccal megtoldva, ablakai aszimmetrikusak, s az egész tákolmány úgy be van futtatva
zölddel (szőlővel, komlóval, fülfűvel), hogy vályog- és kőfalaiból semmi sem látszik.
„A gyümölcsfák ültetve vannak, mégpedig szabályos csoportokba, ez tehát valami tervszerűség benyomását villantja föl (amire nemes gyümölcsük is utal), de az egész mégsem adja a szokványos gyümölcsös banális képét a glédában álló gyümölcsfákkal.
Mintha ültetőjük ösztönösen ügyelt volna arra, hogy az együttes kép rendezettsége ellenére se legyen mesterkélt, a szemnek kellemes maradjon [...] Ez a vonás, a természet
gondozása, de gúzsba nem kötése végigvonul az egész képen [...] a természet tehát bizonyos tág, de nem korlátlan határok között szabadon érvényesül [...] a természet túlságosan szabadjára engedését, az ösvénytelen, fűvel benőtt talaj keltette benyomást ellensúlyozza diadalmasan a virágoskert bűvös pompája [...] a hajlék szerkezetét, anyagát
azonban a távolról néző tulajdonképpen nem láthatja [...] A házikót [...] egyetlenegyszer sem nevezi sem háznak, sem kunyhónak, még kevésbé viskónak, putrinak vagy valami hasonlónak, hanem a lakhely, hajlék és menedék szavakat használja [...]" - veszi
észre Bárczi Géza kitűnő érzékkel, hogy a leírást rend és rendetlenség, szimmetria és
aszimmetria, szabály és szabálytalanság, tervszerűség és véletlen szüntelen hullámzása,
váltakozása, egymásba átfolyása határozza meg. Bárczi maga a fejezetzáró írói közlés
konklúziójával hozza kapcsolatba ezt a kétpólusú, váltakozó hullámzást („Itt asszonyok laknak"), de nekünk jó okunk van arra, hogy tágabb gondolati keretbe illesszük
bele. Mert hiszen nem Az aranyember egész későbbi problematikáját, gyötrő dilemmáját előlegezi ez a leírás, nem az írói tudatalattiban lappangó feszültség nyilatkozik itt
meg, s próbál kiegyenlített, harmonikus képbe olvadni? A csoportba, de nem sorba ültetett fák, az egymással elvegyülő mezei és nemesített virágok, a megalkotottságát vadszőlő borítással eltakaró, sziklához tapadó „szeszélyes hajlék" nem természet és civilizáció, törvény és szabadság, rend és alkotó spontaneitás, szabály és teremtő szabálytalanság,
megalkotottság és organikus létezési mód, paradicsom és társadalom ellentétét próbálja
harmonizáló vízióba oldani? N e m ugyanazt a konfliktusbokrot érzékeli, mint a dijoni
pályaművet író Rousseau, a naiv-szentimentális tipológiát megalkotó Schiller, a morál
és erkölcsön kívüli, amorális energiák konfliktusát megjelenítő Nietzsche, s a civilizáció korlátait a szabad szexualitásról való lemondás társadalom diktálta kényszereként
megélő Sigmund Freud? Mintha a nagy újszövetségi, ókeresztény igény, ígéret, vágy
visszhangoznék Az aranyemberben: hogy ne legyen parancs, előírás, hogy a lét ne külső, idegen szabályokhoz kapcsolódjon, hanem a tiszta, szabad bensőséghez, hogy sohasem törvény legyen, hanem mindig mozgalmas, tartalmas elevenség...

40

tiszatáj

Az 1872-ben megjelent Jókai-mű egy középpontú, egyén és társadalom összeütközését az egyén nézőpontjából jeleníti meg. Nekem azonban, mint említettem, olyan
szövegre volt már szükségem, mely extenzívebb, komplexebb, többcentrumú, amely
a konfliktus szocio-kulturális környezetét hangsúlyosabban mutatja be, a társadalom
olajozottan működő akaratátviteli gépezetét, normateremtő erejét, szankcionáló, interiorizációra késztető mechanizmusát aprólékosan ábrázolja, egyszóval kulturális relativizmus és emberi lényegiség dilemmáját (az antropológia e központi kérdését) alaposan
fölveti.
így tértem át végre-valahára Hicsiro Fukazava magyarul Zarándokének címen
megjelent elbeszélésére, arra a műre, amelyen ezt az egész, bonyolult problémaszövevényt már régóta szemléltetni akartam. A Zarándokének cím egyébként elég szerencsétlen, a szó szerinti fordítás; Tanulmány a Narajama dalokról, sokkal többet és sokkal
lényegibbet árul el a műről. Mert a személyközi kommunikációt helyettesítő orális
közösségi folklór, a Narajama-dalok mindenképpen főszerepet kapnak az írásban: a dalocskák, rigmusok, rituális leckéztetések, az intézményesített gúny, csípős tréfák uralják
és őrzik a Zarándokének közösségi világát; Wessely Anna és Csepeli György tartalmas
esszéjének igéjét kölcsönvéve szünet nélkül, változatos utakon „záporozzák" a betartandó normákat, rituálékat, szokásrendet. „Hej az én apám milyen falánk, pazar, /
H á r o m napig beteg, s máris rizsét akar" - gúnyolja a dal az étkes embert. „Frissítsd fel
a borsót, hogyha teheted, / Apa vak, nem látja, nyugton eheted" - biztat a m o n d ó k a
az étel megdézsmálására. „Nem kapsz zabálni!" - hangzik a leggyakrabban használt közösségi szitok. A szerző az eredeti címnek megfelelően valóban kommentárokat f ű z az
egyes dalokhoz, leckéztetésekhez, elmondja születésük, intézményesítésük történetét,
s mindeközben kibontakoztatja egy közösség fenomenológiáját. Ama embercsoport
szociologikus pontosságú leírását adja, amelyben az acélosan szorító szükség szokást,
normát, törvényt az élelem archimédeszi pontja, szakrális ténye körül rendez el. A túlélés törvénye kegyetlen, az élelempusztító öregeket keményen leckézteti, zaklatja,
stigmatizálja az orális folklór. A z épen maradt fogak szégyennek számítanak e kultúrában, mert az öreg evésképességét jelzik, a foghíj, csorbaság viszont a tisztesség, szépség
szimbólumaként szerepel. „Nagyanyám a viskó sarkában babrál / Gyűjtött harminchárom ördögfogat" - gúnyolja a komisz unoka R y n anyót épen maradt fogai miatt, pedig emez - sose gondolta volna, hogy egyszer majd ilyen gyalázat érje - igazán vágyik
rá, hogy szép, foghíjas öregasszony legyen. (Olyannyira, hogy az elbeszélés egy tárgyilagos, szenvtelenül leirt jelenetében, családja és a falu megbecsülését áhítva, az anyó egy
nagy kővel fáradságosan kiveri fogait, s büszkén-boldogan mutatja menyének csorba,
véres ínyét.)
Körülszövi, körülfonja, ritualizálja, mitologizálja az orális folklór a közösség fontos, szakrális tényét, a Narajama-hegyi zarándoklatot, a hetven éven felüli öregek kötelességét, végső próbáját. Mint Sánta Ferenc Sokan voltunkjában, itt is meghalni mennek
az öregek a hegyre, s a törvény mind tőlük, mind családtagjaiktól tántoríthatatlan
normakövetést kíván meg. „A hegység tűzben áll, mennyi csupasz ág, / Menni kell,
tedd fel már hátadra a deszkát" - szól a parancs, mert a fiak kötelessége, hogy anyjukat
hátukon fölvigyék a hegyre, s ott hagyják megfagyni-meghalni. Az aprólékos szertartásrenddel bíró búcsúztató rituálé szigorú, kegyetlen tanácsokat ad anyának és fiának:
éjszaka, észrevétlenül, titokban kell kilopózni a házból, útközben nem szabad beszélni,
és sosem szabad visszafordulni. A zarándoklathoz ragaszkodó Ryn anyó keményen-

J994. február

41

bátran csinálja végig az előkészületeket és az egész menetelést, de fia kezdettől vonakodik, húzódozik, sőt az út egy pontján úgy tűnik, fel is fog lázadni. Az anyó végül is
elnyeri tántoríthatatlan hűségének, normakövető szilárdságának jutalmát: fia a meginduló havazás közben hagyja magára, márpedig a zarándokút és az első havazás egybeesése a közösség szemében a legnagyobb szerencsének, a legméltóbb halálnak, a tiszteletre méltó élet betetőzésének számít. (Ryn anyó és fia zarándokútja mellett egy másik
zarándokutat is végigfuttat Fukazava. Mata apó kétségbeesett, ostoba, hasztalan menekülési kísérletei, kibúvó gesztusai, fia kényszerítő durvasága, kegyetlensége a szégyenletes, méltatlan halál példájául szolgálnak, s csak még inkább kiemelik a főhős halálának
szakrális méltóságát.)
Mit akar végül is Fukazava a Zarándokénekkel ? A mű a szó ecói értelmében nyit o t t struktúra, és nem egyszerűsíthető sem az embertelen, inhumánus világ-mélyben érlelődő humanista lázadás ellentétpárjára (a hatvanas évek kedvelt kritikai toposzára), sem
más, egyértelműen megfogalmazható tézisre. Arról az acélos szorításról szól vajon az
elbeszélés, amivel a társadalom az embert a markában tartja? Az „elsődleges", „közösségi" társadalmak hézagot, rést, kibúvót nem hagyó keménységéről? A Ruth Benedict által a „szégyen kultúrájáéként leírt formációról, működési elvről, amely a közvetlen,
erőszakos kényszernél ravaszabb és biztosabb módon éri el céljait, úgy, hogy interiorizáltatja velünk saját normáit? A - Fromm által oly előszeretettel vizsgált - hamis lelkiismeret-furdalás és szégyen mozgatja Ryn anyót, az, amely nem belőlünk, emberi lényegünkből fakad, hanem a társadalom plántálja belénk? Hősnek lássuk, vagy fura,
groteszk figurának, mikor a közösség szeretetére vágyva kiveri fogait? Normakövető
konformista ő végül is, vagy nagy emberi igazság birtokosa? Rendíthetetlenségével azt
szuggerálja vajon, hogy a nekünk adatott közösség normarendszeréből nincsen kibúvó,
hogy a többiek iránti szeretetből azt feltétel nélkül vállalnunk kell? Hogy a szakralitás
felé csak ezen keresztül találhatunk utat, még ha ostobának és kegyetlennek tűnik is?
A mű közvetlenül nem válaszol, nézőpontok, problémafelfogások, ítélkezési pozíciók
mindvégig hierarchizálatlan egymásmellettiségben, szételemezhetetlen összefonódásban, nyílt polifóniában merülnek föl benne.
A z interiorizációkkal, a lelkiismeret-furdalás, szégyenérzet felkeltésével operáló
szankcionizáló gépezet után a közvetlenül büntető társadalmat is meg akartam jeleníteni. Ehhez Camus Közönyét használtam fel. Először persze meg kellett világítanom az
etranger mentalitás gondolati hátterét, a Sziszüphosz mítoszában kifejeződő abszurd
világképet, életérzést, azt a premisszarendszert, amelyből a nagy francia író és gondolkodó oly tiszteletet érdemlő, becsületes következetességgel vonja le a maga konklúzióit.
„Minden szépség mélyén van valami embertelen: a szelíd lankák, a kéklő ég, a fák rajza
egyszer csak elveszíti az általunk ráaggatott csalóka értelmét, s hirtelen oly messze tűnik, mint az elveszett Paradicsom. Az évezredek mélyéről ránk tör a világ eredendő ellenségessége", „Rendeltetésünk halálfényében kiütközik fölöslegességünk. Nincs olyan
erkölcs, olyan erőfeszítés, amely a priori igazolható volna a sorsunkat irányító véres
matematikával szemben", „Áthidalhatatlan szakadék választja el egymástól a létem fölött érzett bizonyosságomat és azt a tartalmat, amit e bizonyosságnak adni próbálok" idézem a kondíciót megvilágító vallomásrészleteket az esszéből. „Elvként mondhatjuk
ki, hogy ha valaki nem csal, akkor azt kell tennie, amit igaznak hisz. Tehát a lét abszurditásába vetett hitének kell irányítania viselkedését", „Az abszurd szellem számára
minden álláspont csak szemfényvesztés, a szellem meghátrálása saját eredményei előtt."
- jelenítem meg a következményeket-következtetéseket és próbálom magyarázni, hogy

42

tiszatáj

Mersault, a „tisztán látó közöny"-ben élő Mersault, a társas szocializáció szerepei helyett a szenzualitás nem humanizált, ember alatti szintjeit belakó (szagoktól, konzisztenciáktól, testi állapotoktól megérintett-meghatározott) kishivatalnok, ez a szociális
tartalom és érdeklődés nélkül kommunikáló, az ölés pillanatát a „mennyire mindegy"
érzésével váró „furcsa szörnyeteg" csupán az alapvető létkondíció következményeikövetkeztetései művészi-írói kifejezése.
A társadalom persze nem viselheti el ezeket a konklúziókat. Mersault-ra az arab
megöléséért alighanem enyhe ítélet várna, ha palástolná, leplezné a benne levő k ö z ö n y t ,
és a játékszabályokat betartva, a kellőképpen szocializált ember szerepviselkedését jelenítené meg. A főhős igazi bűne, hogy nem akar hazudni, hogy személyiségét még látszatra sem hajlandó átrendezni. „Én azt keresem, hogy mivel jár a sajátomnak elismert
sors, tudom, hogy homállyal és tudatlansággal jár, mások azonban azt állítják, hogy ez
a tudatlanság magyaráz, hogy ez a sötétség világít meg mindent" - írta Camus a Sziszüphosz mítoszában. „De hát miért volt olyan magabiztos? Egész biztossága nem ér egy
lyukas garast" - indokolja a fogoly a térítő lelkésznek címzett szenvedélyes kifakadást.
S valóban, az elítéltnek vigaszt nyújtani akaró pap teljességgel vak ez iránt a személyiség iránt. N e m képes meglátni, hogy viselkedése az abszurd létérzékelésből következik, annak logikus folyománya, s hogy a fogoly csak önazonossága teljes megtagadásával léphetne át egy másik stádiumba. A bíró legalább a kihallgatások egy pontján őszintén viselkedik, amikor a feszületet lóbálva szenvedélyes kétségbeeséssel így kiált föl:
„Azt akarja [...] hogy értelmetlen legyen az életem?"
Mert Mersault makacs radikalizmusa (mint minden becsületes radikalizmus) valóban mélyen veszélyezteti a szeretetceremóniák, megbánásgesztusok, humanitásutánzatok szerepkellékeivel összecementezett életeket, azt az egész szociális tákolmányt,
amely mögött ott lappang az abszurd fenyegető üressége. A társadalom gyűlölködése
persze érthető: a meghunyászkodásra nem hajlandó viselkedés saját tartalmatlanságára,
a lelkekben mélyen lappangó elfojtott-eltagadott ürességre figyelmeztet félelmet, riadalmat keltően. Az elítélt is érzi és egyre teljesebben megérti ezt az agresszív gyűlöletet. „...évek óta először ostoba sírhatnékom támadt, mert éreztem, mennyire gyűlölnek itt ezek mindannyian" - fakadt ki a tárgyalóterembe vezetett vádlott. „És hogy
minden beteljesüljön, s kevésbé elhagyottnak érezzem magam, még csak azt kellett kívánnom, hogy minél több nézőm legyen az ítélet végrehajtásakor, s hogy a gyűlölet
ordításaival fogadjanak, ha meglátnak." - szól a halálra ítélt beletörődőn, rezignáltán a
mű záró mondatában.
Társadalom, kultúra, normarendszer és egyén összeütközésének extenzív csatateréről ezután a konfliktus kisebb egységei felé kezdtünk haladni, s először a társadalmi
elvárásrendszer akaratát közvetítő szerepet vettük szemügyre. „Színház az egész világ!
És színész benne minden férfi és nő / Fellép s lelép: s mindenkit sok szerep vár" —
idézzük Jacques monológját az Ahogy tetszik második felfogásából, amely mintha csak
Erving Goffmann három és fél századdal későbbi gondolkozásrendszerének magját,
lényegét fejezné ki költői módon. A hétköznapi élet szociálpszichológiáját olvasva ízlelgetjük, milyen termékeny az amerikai tudós gondolkozásmódja, a mindennapi élet milyen érdekes, rejtőzködő, leplezett zugait mutatja meg az a nézőpont, amely szerint
elvárások össztüzében élve és ezekhez alkalmazkodva életünk minden percében szerepeket játszunk. Egyének, szakmák, egyesületek, intézmények, institúciók milyen leleplező, megvilágító fényben rajzolódnak ki, ha e szerepalakítás, önreprezentáció felől

1994. február

43

nézzük őket, ha a Goffmann által oly meggyőzően, alaposan kidolgozott homlokzat
(állandó jellegű kifejezéskészlet) megjelenítéséből, a szerepjátszás megkívánta idealizációból, dramatizálásból indulunk ki! „Ha az egyén szerepet játszik, burkoltan felkéri
megfigyelőit, hogy vegyék komolyan azt a benyomást, amit bennük felidéz. Felkéri
őket, hogy higgyék el: a jellem, amit látnak, valóban azokkal a vonásokkal rendelkezik, melyek látszatra megvannak benne, a feladat, melyet végrehajt, valóban olyan következményekkel jár, melyekre burkoltan igényt támaszt, s általában a dolgok olyanok, amilyennek látszanak", „S ugyanaz az impulzus, melynek nyomán a világnak
jobb vagy idealizált képet nyújtunk magunkról, szervezett módon fejeződik ki a különböző hivatásokban és osztályokban; ezek mindegyikében bizonyos fokig valamiféle
álság vagy póz jelentkezik, amit tagjaik legtöbbször öntudatlanul elfogadnak, de ami
egyfajta összeesküvésként a világ egyéb részeinek hiszékenységére van hivatva hatni." írja Goffmann elvi kiindulópontként ahhoz a töménytelen kitűnő leíráshoz, amelyekben az önreprezentáció, idealizáció, ceremónia, homlokzat, szerepkörnyezet, képzési
retorika fogalmi hálóival keríti körbe a mindennapi élet interakcióit, történéseit a körhinta-lovaglástól a sebészi műtéten át a temetés szertartásáig.
Meglehet, e „dramaturgiai kultúrafelfogás" nem sok helyet hagy az emberi bensőségnek. („A hosszú ideig tartó intimitás ritka, és akkor is elsősorban magánjellegű;
a lényeges társadalmi érintkezés nagy általánosságban játszmaformát ölt." - írja a mindennapi élet játszmaelméletét kidolgozó Eric Berne is.) Az „önmagát alakítani akaró"
egyén lehetőségeit a nagy hatású kutató nem túl optimistán látja, ember és szerep konfliktusát azonban állandóan érzékelteti. „A szerepjáték megkívánta kifejezésbeli következetesség arra utal, hogy döntő ellentét feszül teljesen emberi és társadalmi »én-jeink«
között. Mint emberi lények feltehetően különböző impulzusokkal bíró, pillanatonként változó hangulatokat és energiákat tartalmazó teremtmények vagyunk. Mint a
közönség előtt megjelenő jellemek azonban nem lehetünk alávetve a fent és lent ingadozásainak [...] Megköveteljük a szellem egyfajta bürokratizálódását, hogy bármely
időben megbízható, teljesen homogén előadást nyújthassunk."
Dinamikus, szüntelen változó, lehetőségekre vágyó emberi pszichikum és az előadás, megjelenítés állandóságát követelő, rögzítő, megmerevítő, bürokratizáló szerepelőírás — Luigi Pirandello, a nagy szicíliai már a Hat szerep szerzőt keres elején, a szerzői
instrukcióban exponálja ezt az ellentétet. Hangsúlyt helyez rá, hogy „szerepei" kifejező maszkban jelenjenek meg a színen, s mindegyiket egy-egy rögeszmeszerű alapérzés
(apa = lelkifurdalás, mostohalány = bosszú, fiú = megvetés, anya = fájdalom) határozza
meg. „Az én egész tragédiám ebben van, uram. Mindegyikünk azt hiszi, hogy az én tudatomban csak egy »én« van; de ez nem így van, mert annyi ez az »én«, ahány formája
bennünk a létezésnek lehetséges; kinek ez vagyok, kinek az." - fogalmazza meg nyíltan
a konfliktust az apa.
Megismerhetőek vagyunk-e egymásnak, látszatok, szerepek, maszkok hálójában
vergődve? Van-e egyáltalán látszatok mögötti énünk, amit fel- és meg tudnánk mutatni? S ha meg tudnánk is fogalmazni igazabb énünket, képesek e a (menthetetlenül saját világuk, elvárásaik börtönében élő) többiek ezt megérteni? A Hat szerep szerzőt keres
dramaturgiai problematikája (össze tudnak-e állni végül valamiféle egésszé a cselekményfragmentumok, kialakulhat-e a színmű műfajához nélkülözhetetlen egységes dialogicitás) mögött énazonosságunk, szereptudatunk, kapcsolatteremtési lehetőségeink
nagy emberi kérdései állnak. (A szerepek, látszatok világából való kitörés lehetetlenségét sugallja a másik nagy Pirandello-dráma, a IV. Henrik is. A mindenki által őrültnek

44

tiszatáj

hitt, IV. Henrik szerepét játszó olasz arisztokrata körüli kitörési bonyodalom a m ű
végére lezárul, bevégződik. A szerep - mind a külső kényszerítő körülmények, m i n d a
belső akarat hatására - újra és végleg rákövül a főhősre, a darab az „így. Együtt. Ö r ö k ké." végleges, megmásíthatatlan visszalépő gesztusával, „az ember igazi otthona a szerep" illúziótlan tanulságával zárul.)
N e m lehet többé drámát írni. A hat szerep hiába szeretne történetté, cselekménynyé, darabbá szilárdulni. Csehov látszatpárbeszédei, Ibsen idősík-megkettőzései, Strindberg éndrámája, Hauptmann társadalmi viszonyokat színpadra vivő kísérletei burkolni, leplezni igyekeztek a brutális csődöt, Pirandello nyíltan fölfedte. A fiatal N é m e t h
László 1927-ben még meghaladhatónak, meghaladandónak látta a dialogicitás csődjét
mélyen átélő, szerepek, látszatok hálójában vergődő délolász írót. „Sokan a színműírás
új kezdetének tartják. De az új művészet irtását az töri, aki az ihlet műfajbeli gátlásait
hárítja el [...] Pirandello nem ilyen költő. Voltaképp a tizenkilencedik század végének
kivirágzása. Azok közül az emberek közül való, akikben az ösztönös értelem hiánya az
agy anarchista játékainak teremt talajt [...] technikája is a polgári dráma virtuozitását
tetőzi be [...] Irt négy-öt darabot [...], amelyek megállnak a legjobbak közt, de ezek a
darabok is csak egy játékos szellem zsákutcái s nem az új dráma fölpattant várkapui."
A tanulmány személyes hiteléhez nem fér kétség: a nagyra készülő ifjúság energiája, ereje, önbizalma hatja át. De mi, a századvég nemzedékei több igazságot szolgáltatnánk Pirandellónak, mi nem annyira múltnak látjuk őt, mint inkább jelennek. Körbenézünk, és immár hetven év múltán rezignáltán kérdezzük, hogy hol van hát az az „új
dráma" a „fölpattant várkapukkal"? S hol a szerepek béklyóit lerázó, látszatok héját
összetörő, dinamikus önmagához eljutó, a dialógus hitelét újjáteremtő, homlokzatok,
játszmák, rítusok világából kijutó, elevenségre vergődő ember?
Ember, irodalom és szerep konfliktusának bemutatása után úgy éreztem, egy valamiről még föltétlen szólnom kell: arról a műfajról, verstípusról, amit a magyar irodalmi közgondolkozás maszklírának, szerepversnek nevez. Mi mást vennék elő, mint
legnagyobb szerepvers-kötetünket, A szegény kisgyermek panaszait. Kosztolányit boncolgatva magyarázom, hogy a szerepvers funkciója, rendeltetése, alkotás-lélektani alapja
nem a rejtőzködés, elfedés - mint annyian gondolják - , hanem a kibontás, fölszabadulás, megnyilatkozáslehetőség-teremtés. Babits 1913-as írásának egy passzusából indulunk ki. „Exotikus, beteg színek, filozofikus nyugtalanság, lázas, vibráló, bársonyosan
izzó, meleg zene, indokolatlan, túlzott, hirtelen ellágyulások költője. Az impressziók
hatalmának költője, melyek elaprózzák, elmerítik, elasszonyosítják a lelkeket, csüggedésre lágyítják, majd megint - egy pillanatra - lázba exaltálják, s többnyire egymás hatását lerontva nem engedik megszületni a férfias akaratnak nevezett rezultánst." Próbáljuk a szociálpszichológia nyelvére lefordítani ezt a „férfias akaratnak nevezett rezultánst", s megegyezünk abban, hogy a mérlegelő, tárgyilagosan értékelő „neopszichikus"
lélekállapotot jelenti, a szocializáción keresztülment ember attitűdjét, azét, akinél válogató, szelektáló, - a sikeres szocializációhoz célirányosan hozzárendelt - gesztusok
tompítják, szelektálják, szűrik, csatornázzák a benyomásokat, ingereket. S Kosztolányi
éppen ezt nem akarja! Az archaikus énállapotokat rögzítő gyerekkorba hátrál vissza,
hogy e regresszió, visszafejlődés révén fölszabadíthassa önmagában a szabad, korlátlan,
féktelen érzékenységet. Azt csinálja, mint minden igazi költő, csak a gyermek-maszktól még fokozottan segítve, támogatva: az ingerek frissességét, elemiségét, eredetiségét
mutatja meg. A gyermek szabad, friss látását követi-teremti újjá, a benyomászuhatag-

1994. február

45

nak kiszolgáltatott, csoda, titok, meglepetés, kreativitás lázaitól hevített, gyötört lelkiséget. Olyan elemi élményeket él újra így, mint a nemiség felfedezése (Mi ez, mi ez?),
az emberi kegyetlenségre való rácsodálkozás (A rút varangyot véresen megölt'"'^,
olyan archaikus - a felnőtt számára rejtegetendő, csak alig vagy egyáltalán nem bevallható - érzéskomplexumokat mutat fel mint a tabu iránti mély érdeklődés (A rosszleányok, mondják, arra laknak), a nem racionalizált, brutális tehetetlenség (O a halál),
a kiszolgáltatottságon fölül álló, korlátlan, hatalmas lény vágya (A doktor bácsi).
A szerep után egy hasonlóan fontos és komplex szociálpszichológiai dilemma,
a tömegviselkedés problémagombolyagát kezdjük szétszálazni. A legyek ura, a nagy angol Robinson-utópiák ellendarabja sokkoló cselekményét tanulmányozva, a civilizációból a vadságba vezető fejlődési út stációit vesszük szemügyre. Felidézzük a lakatlan szigetre került gyerekcsapat gyűléseit a legelső vezérválasztó összejöveteltől, amikor még
a kagyló rendet szabó, méltányosságőrző civilizációs szimbóluma határozza meg a dolgok menetét a tizenegyedik fejezet fájdalmas-parodisztikus groteszk tanácskozásáig,
amikor Ralph, a játszmát már-már végleg elvesztett vezér negyedmagával próbálja
visszaidézni a múltat, s Röfi, a megátalkodott, vak racionalitás képviselője oly nevetséges patetizmussal ragaszkodik a civilizált múlt immár hatástalan, erőtlen gesztusaihoz,
formuláihoz (saját halálát készítve elő). Végigkövetjük az agresszivitás elhatalmasodásának folyamatát is. A tűz fenyegető föléledésétől, Jack - vadászat-racionalizációval leplezett - ölésvágyától Röfi meggyilkolásáig, a Ralph ellen indított szadista hajtóvadászatig.
Golding gondosan érezteti a fokozatosságot: a civilizációs gátlásokat szüntelen agresszivitáspróbákat átélve veszítik el a gyerekek. Roger és Maurice a negyedik fejezetben átgázolnak a kicsik homokvárán, és az előbbi Henry félelmében gyönyörködve köveket
dobál a kisfiú köré. De ekkor még nem magára a fiatalabb társra. „Itt láthatatlanul, de
ellenállhatatlan erővel még a régi élet tabuja uralkodott. A guggoló gyerek köré az iskola, a rendőrök s a törvény erős védelmező kört vontak." Ugyanebben a részben
azonban két, a későbbiek szempontjából végzetesnek bizonyuló szokást honosítanak
meg a vadászok: az arcfestés, a szégyenérzet levetkőzéséhez hozzásegítő maszk és a vadászatimitáció rítusát. A játék eleinte ártatlannak látszik, de a hetedik fejezetben a tánc
már a későbbi emberölés nyilvánvaló főpróbájaként megy végbe: a kör közepébe kuporodó, állatot játszó Róberttel szemben elszabadulnak az indulatok, a szúrások, ütések egyre fenyegetőbbé válnak, s a fiú most már kétségbeesetten sikoltozik, birkózik,
hogy ki tudjon szabadulni a körből.
A tánc ismétlése-ismételtetése egyébként Jack leghatásosabb fegyvere a vezérségért
vívott párviadalban. A kilencedik fejezet nagy, mindent eldöntő összecsapásában az
utolsó összeütközésben, amikor Ralphnak még van némi esélye, hogy legalábbis késleltethesse az agresszivitás elszabadulását, Jack az ismétlések által jól begyakorolt tánc
eszközével kerekedik fölül a racionális-verbális érveken. „A tömegek csak képekben
tudnak gondolkozni és csak képekkel befolyásoltatják magukat. Csak a képek rémítik
meg vagy kápráztatják el őket és indítják tettre." „A puszta, egyszerű állítás mentes
minden következtetéstől és bizonyítástól, a legbiztosabb mód arra, hogy valamely
gondolat a tömeg elméjét megragadja... Az állításnak azonban csak akkor van igazi hatása, ha folyton ismétlik és lehetőleg ugyanazon kifejezésekkel [...] az ismételt dolog a
tudattalannak mélyen fekvő részeit teszi magáévá s előkészíti tetteinek rugóit." - írja
a vezetők befolyásolási stratégiáit elemezve a tömegek szociálpszichológiájának első
klasszikusa.

46

tiszatáj

A tömegviselkedés, nagyon úgy túnik, lesüllyedés a civilizáció lépcsőjén, archaikus ösztönmaradványok elhatalmasodása, a lelki infekció, az egyénen elhatalmasodó
sz. ggesztió diadala - mi sem illusztrálja jobban a szociálpszichológia alapvető tételeit,
mint A legyek ura kilencedik fejezetének nagy jelenete, a véres kifejlet, a csomópont,
amely felé oly nyilvánvalóan vezetnek a szálak. A lelkeket már régóta gyötrő szorongás, a készülő vihar okozta félelem és Jack hívása táncba sodorja a fiúkat, mindőjüket,
még a két legtudatosabbat is. „Röfi és Ralph is az égi fenyegetések elől szívesen meghúzódott az eszelős, de azért félig-meddig mégiscsak biztonságos közösség oltalmában;
jólesett belül lenni a barna hátak védő kerítésén, amely körülfogta a rettegést és kormányozhatóvá tette." A szuggesztió hatása alatt alighanem ők is részt vesznek a gyilkosságban, ők is skandálják a begyakorolt ölésszavakat, ők is szúrják, vágják a k ö r b e betévedt Simont, az egyetlent, aki megszabadíthatná őket a rettegéstől...
Simont, a kis Simont, aki föl mert mászni a fiúk képzeletét fogva tartó szörnyhöz, s rájött, hogy nem egyéb, mint egy halott ejtőernyős, a megvadult csapat lekaszabolta. A z ember nem képes szembenézni a dolgokkal, a világgal, önmagával, és elpusztítja azt, aki szembenéz helyette - így szól Golding illúziótlan ítélete. „Sötét volt.
Aztán az az átkozott tánc [...] Meg voltunk rémülve [...] N e m lehetett tudni, hogy mi
történik [...] Baleset volt" - így mentegeti, színezi át a történteket Ralph-fal vitatkozva,
ellenkezve a gyilkosság után Röfi.
Következő témánk éppen ez, az ember szembenéző képességének, akaratának
gyengesége, korlátozottsága, hárító, énvédő metódusai, agresszivitás-technikái: a racionalizációk, kivetítések, indulatáttételek, stigmatizálás, előítélet-képzés, bűnbakállítás,
„...elasztikus öntudatunk kénye-kedve szerint rendelkezik a benyomások appercipiálásával s a kellemeset előtérbe hozza, a kellemetleneket pedig egyszerűen nem veszi
tudomásul" - írja Kosztolányi Ibsen-tanulmányában. O k ketten, az élethazugságok kíméletlen leleplezője és a Meztelenül ciklusát író magyar költő szolgálnak t é m á n k h o z
kiindulópontként. Először A vadkacsa tragikomikus önáltatás-világára csodálkozunk
rá, főképpen a két protagonistára, fennkölt látszatok e két csodabogár fönntartójára,
Hjalmarra és Gregersre, akik a világ minden tényét győzik magyarázattal, akik a leggyalázatosabb racionalizációktól sem riadnak vissza, ha énképük megtartása forog kockán. O k azok, akik jelentékeny, méltó feladattal birkózó férfiaknak látják önmagukat,
s közben vagy semmit sem csinálnak, eltartatva magukat, vagy egy család teljes tönkretételét tekintik nemes hivatásuknak; ők azok, akik nem hozzák el a gyereknek megígért kóstolót és a torkoskodás bűnösségére figyelmeztetik; ők, akik az öngyilkosságról
lemondás tényét apjuknál gyáva visszariadásként értékelik, míg magukra vonatkoztatva a nehezebb alternatíva választásaként, az élet bátor vállalásaként kezelik. Még a „legfőbb tény", a halál, a fiatal, ártatlan lány - általuk előidézett! - öngyilkossága sem bír
elég erővel ahhoz, hogy kirángassa őket önáltatásuk hálójából. „Hedvig nem halt meg
hiába. A gyász úgyszólván fölfokozta Hjalmar fennköltségét" - jelenti ki a feladatnélküliségét torz kompenzációval (az Ekdal család felrázása, méltóságra ébresztése mint
méltó, idealista hivatás) leplező Gregers. „Ha a kis halott sírján elszáradt az első fű,
majd beszéljünk tovább. Akkor naphosszat hallgathatja »az atyai szívről korán letépett
gyermek« változatára költött frázisokat; s akkor megláthatja, mennyire begubózik
barátunk a megindultságba, az önimádatba és önsajnálkozásba" - mondja a hjalmari
mentalitást jól ismerő Relling doktor.

1994. február

47

A z ibseni rezonőr tárgyilagos összefoglaló szóval öncsalásnak nevezi az emberi
pszichikum énvédó technikáit. A Meztelenül szabadversei közt a dilettáns versíró zsánerképét megalkotó magyar író számára a megkopott, megőszült, szakadozott kabátban bandukoló (a téli szélbe verseket dúdoló) rossz költő elsősorban és mindenekfelett
elismerésre méltó és megindító
Mennyi gőg és erő. Az arcán / gyűlölet, irigység,
mely messziről valami éteri / bánatnak látszik. Mellette a híresek, / kiket fizetett cikkek magasztalnak és ünnepelnek a / hangversenytermek tapsai, kalmárok vagy szerencsevadászok, / Kopaszodó, büszke apostol-homlokára az élet / tette könnyes koszorúját, fölistenítve / ifjúkori álmát, melyben egyre jobban hisz [...] O az idealizmus. O az
igazi költő." - respektálja az írás gyakorlásához szükséges énvédő technikákat, önbecsülő mechanizmusokat nagyon is jól, belülről ismerő Kosztolányi Dezső azt az
energiát, eltökéltséget, pátoszt, amely a neki legfontosabbat jelentő költői önértékelés
védelmében, ha kell, egy világgal dacol.
A mély, egzisztenciális érdekeltség szívósan ellenszegül a tényeknek - vallja
Mészöly Miklós is, a maga „pálfordulás-regényében", az 1958-as Saulusban. Mint Mérei
Ferenc szép elemzése {Elkötelezettség és ambivalencia) megmutatja, a jeruzsálemi templomi rendőrség mélyen elkötelezett nyomozója nem tűri a többértelműséget, nem engedi tudatosulni önmagában a kételymozzanatokat. A Meditterraneum új, tartalmas
hitre szomjas világa hiába nyüzsög körülötte, a szegénység nívója, a krisztuskövetők
embersége és a templomi hatalom aljassága hiába próbálnak értelmezést követelő tényként megjelenni a tudatában, Saulus belső feszültségét úgy vezeti le, hogy még kíméletlenebb, még energikusabb hajszába kezd a keresztények ellen. így jöhet létre az a groteszk helyzet, hogy a megkövezett István vértanú reátestált sarujával a lábán indul a
nyomozó Damaszkuszba üldözni a megkövezett apostol tanítványait. Tudatalatti és
tudatfölöttes feszültsége ekkorra már elviselhetetlen lehet benne. A láncot, amelynek
elhozatalára ő adott parancsot, s amely az elfogottak Jeruzsálembe hozására szolgált
volna, egyszerűen felejtés alá helyezi. (A súlyos elfojtásokat, amelyekkel nem tudunk
megbirkózni, elfelejtjük - kommentálja a tényt Mérei.) És itt, a damaszkuszi úton következik be a pálfordulás, az előzmények, fokozatosság nélküli hirtelen átváltozás:
a tudatalattiba beférkőzött felismerések kicsapnak medrükből, elárasztják a lelket és új,
fordított, az üldözöttekkel azonosuló elkötelezettséget hoznak létre, immár megszüntetve a korábbi elviselhetetlen ambivalenciát.
Persze a rögzült énvédő mechanizmusok nem mindig olyan ártatlanok, mint a
Kosztolányi által oly empatikus szeretettel ábrázolt rossz költőnél. A legegyszerűbb és
leggyakrabban alkalmazott énvédő mechanizmus: az agresszió. Frusztráció -+ indulatáttétel -»• annak igazolása: szorosan, következetesen egymásba kapcsolódó láncszemei
ezek egy nagyobb egységnek. Egyszerűbb érzéseinket kivetíteni, másokra hárítani,
mint magunkban viaskodni velük, s annál biztosabban hárítunk másokra, minél kevesebb esélyünk van a küzdelemre - mondja a szociálpszichológia. És mondja az irodalom is. Gyerekfelügyelettel megkötözött lány a csecsemővel kegyetlenkedik (József
Attila: Iszonyat), nemzeti büszkeségükben megalázott francia nyárspolgárok a szegény
kis lotyóra tolják át a győztes németeken nem érvényesíthető gyűlöletet, agressziót
(Maupassant: Gömböc), nyomorék fiú állatokat kínoz (Szabó István: Cserebogaraié),
a pártában maradt vénlány keserves sorsát megélt nő könyörtelen verbális agresszióval
áll bosszút szegény özvegyasszony rokonán (Petelei: A könyörülő asszony), a fogoly-

48

tiszatáj

tábor lakói az SS szidalmazási és bántalmazási módszereit veszik át és alkalmazzák egymást közt a pszichikus feszültség csökkentésére (Bruno Bettelheim: Tömegviselkedés
különös esetekben).
Egy agressziós, stigmatizációs technikával, a bűnbakképzéssel, mint az énvédelem
fontos módjával külön foglalkozunk. Vörösmarty Atok című, 1849. október 10-i költeményét idézzük, a szörnyű szitkot, amellyel a nagy romantikus költő K o m á r o m hősét, a honvéd hadsereg főparancsnokát illeti. „Görgeinek híják a silány gazembert / Ki
e hazát eladta cudarul / Kergesse őt az istenek haragja / A síron innen és a síron túl [...]
Harc nélkül, alku nélkül így elesni! / Egymásra néznek a bús harcfiak / S a hitszegő
vezérre szíveikben / Kihalhatatlan átkot mondanak. / / »Isten vagy ördög - így kérdik
magokban - / Melyik teremté ezt a Görgeit? / Ily férget Isten soha nem teremthet /
Ezen megtörnék emberben a hit. / / Hervadjon a fű, ahol megpihenne / Akadjon fel,
midőn a fára néz, / Enyhet ne adjon éhe szomja ellen / A föld, s ne nyújtson soha emberkéz / / Kergesse őt a balszerencse, mint / Szilaj kutyák a felriadt vadat / Éljen nyomorból, kínból mindhalálig / S ha elhal, verje meg a kárhozat." Sok kommentár nem
is kell a műhöz. Mindannyian átéljük, megértjük a vers mögött lappangó rettenetes
feszültséget. Az Atok minden tételes magyarázatnál jobban megérteti velünk, milyen
elemi, leküzdhetetlen szükséglet hívhatja létre a bűnbakképzés technikáját, milyen megkönnyebbülést jelenthet a stigmatizáló kivetítés. A magyarságnak önbecsülése megőrzéséhez szüksége volt 1849 után egy „áruló"-ra - ismerte fel gondolati drámájában Németh László. Bűnbakot kell találnunk, mert különben elveszünk, bűnbakot kell találnunk, mert ép emberi ésszel megérthetetlen, feldolgozhatatlan, ami velünk történt szól az elementáris szenvedély hangján az Előszó költője...
Az időm itt már igazán fogytán volt - a kurzus kissé hosszabbra sikeredett, mint
ahogyan gondoltam —, s nekem egyetlen témára maradt lehetőségem. Sokáig töprengtem, mi legyen az, s végül nagyon is eleven és generális problémát választottam: művészet és halálvágy korokon és műfajokon átívelő, izgató dilemmáját. Kerülgettük, gyűjtögettük hát a fogalmakat; halálvágy, önagresszió, lestrukturálódás-, leépülésvágy,
visszavágyás az anyaölbe, az amorf strukturálatlanságba. Rakosgattuk össze azt a jelenségbokrot, amit Freud 1920-ban Thanatosz-vágy néven posztulált, amihez élete még
hátralevő részében makacsul ragaszkodott, s az Erosszal, az életösztönnel, a másik nagy
pólussal mindvégig egyenrangúként tartott számon.
Mennyire hatja át a halálvágy az irodalmat? Egyetemes-e a művészet halálhoz, sötétséghez, tagolatlan gomolygáshoz vonzódása? A szépség veszélyes és titkos útjai a
szenvedély szentségesen torz világán, az alkotót ellenállhatatlan erővel vonzó mélységeken vezetnek-e át? Lövik Károly Amyéktáncáx, a Halál Velencében e kelet-európai
ikerdarabját faggatjuk meg ebből a szempontból. Tapintjuk-forgatjuk az elbeszélőkisfiú lázálom szimbólumait, a halálvágy érdekes, rusztikus, egyéni manifesztációit, a
félfülű bakót, a piros hajú vadorzót, a kerek, okos, bagolyszemű, csíkos tarisznyájú,
magyar gubás halál-emberkét, és gyűjtögetjük az elköteleződés tényeit. A főhős vonzódása mindenesetre egyértelműnek és hézagtalannak tűnik: Thanatosz hívásán kívül
más hívás egyáltalán nem létezik a számára. „Gyűlöltem ezt a leányt, éppen úgy, mint
az acélgyűrűket és ez a tótlány meg az acélgyűrűk az oka, hogy ma is még jobban tudok gyűlölni, mint más szeretni." - utasítja el a nagynénik által rátukmált tornaszert és
a szelíd-illedelmes, unalmas meséket mondó új pesztonkát, aki a korábbi, furcsa, vad
képzelőtehetségű (meséiben púpos uzsorásokat, fülbevalós vadorzókat, k ó b o r kísérte-

1994. február

49

teket szerepeltető) szeretett lányt váltja fel. „Nem hallottam a varrógép örökös berregését, a fekete falióra rekedt ketyegését, sem azt, hogy kik haltak meg ez évben a családban és hogy mennyi tépés kell a bosnyák háborúra" - zúzódik szét e halál iránti
elkötelezettség szilárd falán a külső társadalmi világ, a történelem. „Két hét múlva elhagytuk a sárga házat, nagynénéim bérbe adták birtokukat, és a városba költöztek, egy
tiszta levegőjű, tiszta vizű felvidéki városba, amelyben folyton harangoztak és amelyben a lépések erősen kongtak, mert a város sziklán épült." - mondja ki az elbeszélő önkéntelenül is nyílt egyértelműséggel, hogy (a vonzó, alaktalan, miazmás mocsárral
ellentétben) a szilárdság, tapinthatóság, átláthatóság, az egybegyűlésre invitáló kommunikációs jel — a világ áttekintése, megértése, alakítása - semmi vonzást nem jelentenek
számára...
Persze nézhetjük az Arnyéktáncot más perspektívából is; olyan látószögből,
amelyből a „negatív szocializáció"-ra erőteljesebb hangsúly tevődik. Hiszen az egészség,
az emberi küszködések, a történelem, a kifelé forduló tevékeny élet, kezdettől a nyűgös kötelesség, monotónia, ridegség, szigorú elvárás gesztusaival itatódnak át benne.
A nagynénik szeretetlen, megértés és figyelem nélküli kényszerrel szoktatják a fiúcskát
a jóra, rátukmálják a tót dajka fantáziátlan meséit és a tépéscsinálás motorikus, törődéstől mentesítő rítusán keresztül kompromittálják az empátiát, emberi részvétet.
A Freuddal vitatkozó neufreudista, humanista pszichológia (Fromm, Horney,
Suliivan, Rogers, Maslow, Allport) alighanem azt mondaná, hogy az egyetemesnek látszó fénytörés csalóka, az Arnyéktánc nem Thanatosz mindenhatóságáról szól, csupán
arról, hogy halálvágy vonzása akkor kerekedhet az élet fölé, ha gátoltak, az alakító
részvételtől megfosztottak vagyunk; az amorf kialakulatlanságba visszatérés regressziós
vágya akkor győzhet rajtunk, ha a strukturálódás, „szocializálódás", személyiségintegráció mint lehetőség nem a nívó, a szeretet, a személyes figyelem gesztusával átitatva jelenik meg előttünk...

POMOCÁTS

BÉLA

Erdélyi gondolat - erdélyi irodalom
Hagyományok és alapok
Az erdélyi magyar irodalom súlyos történelmi kataklizmák hatására jött létre,
„zord idők" nyomása alatt, nemcsak kifejezve ezt a nyomást, meg is küzdve vele. Létrehozása igen nehéz feladatot jelentett, minthogy az erdélyi magyarságnak a kisebbségi
sors mostoha feltételei között, számottevő külső támogatás nélkül, saját kezdeményezőkészségére és szerény anyagi erejére utaltan kellett kiépítenie a nemzetiségi kultúra intézményeinek rendszerét. Az elvégzendő munka mindazonáltal szilárd alapokra épült:
a viszonylag nagy létszámú magyar lakosság mellett az erdélyi magyarság gazdag hagyományaira és már meglévő kulturális intézményeire.

50

tiszatáj

A kisebbségi lét keretei közé került magyarság évszázados történelmi és művelődési hagyományokra tekintett vissza: az egyetemes magyar hagyományok mellett
külön erdélyi tradíciókra is. A székelység viszonylag külön mederben folyó rendi története: a középkori Erdélynek az egész ország védelmében folytatott tatár- és törökellenes harcai, amelyek mindenképpen azt a meggyőződést erősítették meg, miszerint Erdélynek egész Magyarország sorsáért és jövőjéért kell felelősséget vállalnia; az erdélyi
fejedelemség politikai és kulturális öröksége, amelynek fontos része volt a tordai országgyűléseken kimondott vallásszabadság, ez ugyanis az emberi személyiség függetlenségét erősítette meg; az 1848-1849-es szabadságharc emlékei, amelyek széles körben növelték Erdély és Magyarország összetartozásának tudatát; valamint az erdélyi népek
együttélése és egymással folytatott küzdelmei, amelyek ugyanakkor elmélyítették azt a
felismerést, hogy Erdély nemcsak a magyar (és székely) nép szülőföldje és hazája, hanem a románoké és szászoké is, ugyanúgy hatással voltak ennek a tradíciónak a kialakulására, mint az erdélyi magyar kultúra kiváló egyéniségeinek példája. A z erdélyi magyar köztudat bensőséges ragaszkodással őrizte Apáczai Csere János, Tótfalusi Kis
Miklós, Bethlen Miklós, Körösi Csorna Sándor, Bolyai Farkas, Bolyai János, Kriza János, Barabás Miklós, Jósika Miklós és Kemény Zsigmond emlékét. Komoly szerepet
játszottak az erdélyi magyar tradíció kialakításában a történelmi múltú magyar iskolák
és kollégiumok, így a kolozsvári katolikus, református és unitárius kollégium, a nagyenyedi Bethlen, a sepsiszentgyörgyi Székely-Mikó és a zilahi Wesselényi Kollégium,
a székelyudvarhelyi és csíkszeredai katolikus középiskolák. Ugyancsak a regionális hagyományok gondozását vállalták az irodalmi és közművelődési társaságok, valamint az
első világháború előtt és alatt megjelent folyóiratok, amelyek a századelőn megindult
kulturális decentralizáció következményeiként próbáltak Kolozsváron, Nagyváradon,
sőt Kós Károly erőfeszítései által Kalotaszegen szellemi életet teremteni.
E folyóiratokban és irodalmi mozgalmakban jelentkezett a későbbi kisebbségi
magyar irodalom néhány kiváló egyénisége, közöttük Aprily Lajos, T o m p a László,
Reményik Sándor, Kós Károly, Karácsony Benő, Szentimrei Jenő és Berde Mária.
A születő erdélyi magyar irodalomban ők képviselték a regionális hagyományokat, ők
alapozták meg az erdélyi tradíció folytonosságát. Az 1919-es történelmi fordulat után
hozzájuk csatlakoztak azok a budapesti írók, akiket családi vagy kultúrpolitikai megfontolások vezettek vissza szülőföldjükre, közöttük Benedek Elek, Bánffy Miklós és
Kuncz Aladár, illetve azok a baloldali értelmiségiek, akik a forradalmak leverése után
kényszerültek emigrációba, és Erdélyt választották új hazájuknak, közöttük Gaál
Gábor, Franyó Zoltán és Kádár Imre. Végül a rohamosan fejlődő irodalmi élet vonzásában léptek fel azok a fiatalabb írók, akik már a kisebbségi lét körülményei között
szerezték meghatározó tapasztalataikat, közöttük Tamási Áron, N y í r ó József, Kacsó
Sándor, Kemény János és Balázs Ferenc.
Az irodalmi élet kezdetben vitákkal zajlott, a liberálisok és a konzervatívok,
a tradíciók és a progresszió hívei szellemi viadalokban mérték össze erejüket. Ezek a
viadalok azonban, minden bizonnyal a közösen viselt kisebbségi sors következtében,
sohasem voltak olyan kérlelhetetlenek, mint a Magyarországon folyó irodalmi viták,
Erdélyben nem jöttek létre a magyarországihoz hasonló küzdelmek a hagyományőrzők és az újítók, a „népiesek" és az „urbánusok" között. A regionális tradíciók és az
újonnan érkezők által képviselt eszmék meglehetősen hamar kiegyenlítődtek, a különböző forrásokból származó gondolatok gyorsan egymásba olvadtak. Valójában ezek az
elvi szintézisek (vagy kompromisszumok) szabták meg a kisebbségi irodalom ideológiáját a későbbiek folyamán.

51

1994. február

Nemzeti irodalom és nemzetiségi irodalom
A történelem kényszerének hatására kialakuló magyar kisebbségi irodalomnak a
megfelelő országrészek (Erdély, a Felvidék, a Délvidék) kulturális hagyományaira támaszkodtak, ugyanakkor benső egységben maradtak a magyar nemzeti irodalom általános törekvéseivel és áramlataival. Kialakult a magyar irodalom policentrikus modellje, amely a maga rendszerében meglehetősen eltér mindazoktól a többközpontú
nyelvi kultúráktól (francia, svájci francia, kanadai francia, afro-francia; angol, kanadai
angol, ausztrál, dél-afrikai angol; német, osztrák, svájci német stb.), amelyek voltaképpen nem ritkák a 20. századi történelemben. A jelenkori világirodalomban meglehetősen általános irodalmi policentrizmust szinte mindig a különböző nemzeti kultúrák
nyelvi közössége teszi lehetővé, a magyar irodalmak esetében nemzeti különbségekről
egyáltalában nem beszélhetünk. A hazai, a romániai, a szlovákiai és a vajdasági magyarság nem tartozik más-más nemzetek keretei közé, állampolgárságuk eltérhet egymástól,
nemzeti identitásuk mindazonáltal természetes módon megegyezik. A magyar irodalmi
kultúra policentrikus modelljét lényegében az a tény határozza meg, hogy az anyaország irodalma mellett az első, illetve a második világháborút lezáró békeszerződések
kényszerű következményeként több szomszédos országban is magyar nemzeti kisebbségek élnek, s ezek a kisebbségek — nem utolsósorban nemzeti identitásuk fenntartása
érdekében - létrehozták saját irodalmukat.
Miben áll a történelmi Magyarország felbomlása után létrejött magyar kisebbségi
irodalmak, így az erdélyi irodalom különleges helyzete? Az első világháborút lezáró
békeszerződések következtében a korábbi közép- és kelet-európai „kisebbségi" irodalmak sorra egyesültek a maguk „anyanemzetének" irodalmával, a magyar irodalom korábbi egysége viszont éppen akkor bomlott fel, s Európában szinte egyedül került abba
a helyzetbe, amelyben korábban az olasz, a román vagy a szerb irodalom élt. Van tehát
egy „központi" (anyaországbeli) magyar irodalom, és létrejöttek a „kisebbségi" (romániai, szlovákiai, jugoszláviai) magyar irodalmak: ezeket együttesen „egyetemes" magyar
irodalomnak szokás nevezni. A 20. században élő magyarság tudatát és kultúráját igen
nagy mértékben határozza meg az, hogy a kialakult különfej lődés az eredeti nemzeti
egység kényszerű felbomlásának következménye volt. Ez a helyzet alapvetően megszabta a magyar nemzetiségi irodalmak státusát és önismeretét: ez a kezdeti státus és
önismeret változott meg, ha nem is lényegbevágóan, az azóta eltelt hét évtized folyamán, nem kis részben azoknak a történelmi kataklizmáknak és megrázkódtatásoknak
a hatására, amelyeket e nemzetiségeknek és irodalmaknak el kellett szenvedniök.
A kisebbségi sorba került magyarság jelentékeny áldozatokkal létrehozott irodalma az egységes nemzeti kultúra kényszerű felbomlásának eredményeként jött létre,
a megfelelő országrészek (Erdély, a Felvidék és a Délvidék) művelődési hagyományaira
támaszkodott, ugyanakkor lényegi egységben maradt az „anyaországi", illetve „egyetemes" magyar irodalom általános törekvéseivel és áramlataival. A maga „kisebbségi"
(nemzetiségi) tudatának ápolása mellett is őrizte a magyar nemzeti irodalom természetes
egységének tudatát. Ezt az irodalmi tudatot alapozza meg az a tény, hogy a kisebbségi
magyar irodalmak képviselői továbbra is az etnikai és kulturális tekintetben homogén
magyar nemzethez tartozóknak tudják magukat, de ezt a tudatot erősítette ezeknek az
irodalmaknak a szerveződési folyamata is. A magyar kisebbségi irodalmak ugyanis két
forrásból alakultak ki: a regionális és az egységes nemzeti irodalmi hagyományok forrásaiból. Ennek a kettősségnek részben „irodalomontológiai", részben irodalomtörténeti
oka volt. Természetes dolog, hogy a magyar kisebbségi irodalmak a maguk regionális

52

tiszatáj

hagyományaira is támaszkodtak, hiszen ezek a hagyományok - az erdélyi irodalom
esetében Kolozsvár, Nagyvárad, Arad, Temesvár, Marosvásárhely és Nagyenyed történeti és kulturális hagyományai - biztos erőforrást jelentettek, s minél gazdagabbak voltak, annál természetesebben ment végbe az irodalomalapítás folyamata. (Ez magyarázza azt, hogy Erdélyben viszonylag könnyebben, Szlovákiában és a Vajdaságban
viszonylag nehezebben fejlődött ki a magyar nemzetiségi irodalom.)
A regionális hagyományok mellett ugyanakkor az egész magyar irodalomnak lényeges szerepe volt a kisebbségi irodalmak megalapozásában és további fejlődésében: az
erdélyi magyar irodalom ma is a teljes magyar kulturális örökségre támaszkodik. N e m csak a korábbi egységes magyar nemzeti irodalom örökségére, hanem a különfejlődés
során létrejött nemzeti kulturális értékekre is. A kisebbségi irodalom nemcsak a Halotti Beszédtől Adyig tartó tradíciót őrzi, hanem azt a további folytonosságot is, amelyet már Kassák Lajos, József Attila, Szabó Lőrinc, Illyés Gyula, N é m e t h László, D é r y
Tibor, Radnóti Miklós, Weöres Sándor, Pilinszky János, Nagy László és Juhász Ferenc
munkássága jelöl meg. Számtalan példát lehetne mondani arra, hogy ennek a további
irodalmi folytonosságnak az ereje miként határozza meg az erdélyi magyar irodalom
törekvéseit.
A magyar kisebbségi irodalmak, hacsak e törekvéseiket nem korlátozta külső erő,
mindig is igyekeztek szoros közösségben dolgozni az „anyaország" irodalmával. E n n e k
igazolására számos elvi megnyilatkozás idézhető: Erdély magyar írói több alkalommal
is kinyilvánították elkötelezettségüket a magyar nemzeti irodalom egysége mellett, s
midőn 1928-ban Ravasz László, aki különben igen nagy megbecsülésnek örvendett az
erdélyiek között, „irodalmi skizmával" vádolta a magára találó erdélyi magyar irodalmat, az Erdélyi Helikon külön ankéton tett hitet a nemzeti irodalommal fenntartott
szerves közösség mellett. Ennek során Benedek Elek, Berde Mária, Kós Károly, Makkai Sándor, Molter Károly, Reményik Sándor, Spectator (Krenner Miklós), Szentimrei
Jenő és Tabéry Géza nyilvánították ki az erdélyi irodalom hűségét az „egyetemes" magyar irodalom iránt.
Az erdélyi magyar irodalom képviselői a nemzeti irodalommal fenntartott közösség mellett nyilatkoztak, ennek a közösségtudatnak a fontosságára figyelmeztetett az
anyaország írói részéről a két világháború közötti korszak legnagyobb szellemi tekintélye: Babits Mihály is, midőn több alkalommal véleményt mondott az erdélyi irodalom
és általában a magyar kisebbségi irodalmak helyzetéről és eredményeiről. Először 1929ben adott átfogó értékelést az erdélyi magyar irodalom törekvéseiről, midőn a Budapestre távozott Aprily Lajos szerkesztői tisztjét Kuncz Aladár vette át, s őtőle kért az
Erdélyi Helikon számára olyan programadó tanulmányt, amely az Erdélyben is követendő „egyetemes magyar szemléletnek a célkitűzéseit" világítja meg. Babits erre a felkérésre írta és jelentette meg az Erdélyi Helikonban Európaiság és regionalizmus című
tanulmányát, amely a címében megjelölt két fogalom viszonyát tisztázva az európai hagyományok és szellemiség követésében jelölte meg a kisebbségi irodalmak feladatát.
A következő alkalommal, 1931-ben Tabéry Géza Emlékkönyv című művéről írván
hangsúlyozta azt, hogy a kisebbségi magyar irodalomnak a magyar nemzeti irodalom
keretén belül kell a maga természetes helyét megtalálnia: „az erdélyi irodalomnak, éppen saját eszméjénél fogva, mely megveti a »hatalmak és határok« esetlegeit, intenzíven
vissza kell kapcsolódnia az egységes magyar irodalom vérkeringésébe. Táplálni azt nemes eszméjével, szabadabb légkörével - s táplálkozni annak szélesebb gyökerű erejéből." Ez a nézet a harmincas évek hazai és erdélyi magyar íróinak általános meggyőződését fejezte ki.

1994. február

53

Erdély magyar irodalmát nemcsak deklarációk fűzték a nemzeti irodalom egészéhez, fejlődésének egész menete a lényegi közösség mellett tanúskodott. A pontos megfigyelések azt igazolják, hogy az erdélyi irodalom irányzatainak, mozgalmainak és poétikai változásainak története szinte párhuzamosan halad a hazai irodalom eszme- és
poétikatörténeti alakulásával. A húszas évek avantgárd áramlatai és újrealista törekvései
éppúgy párhuzamosan jelennek meg a hazai és az erdélyi irodalomban, mint a harmincas évek népi törekvései, költői mitologizmusa és intellektualizmusa, vagy „valóságirodalmának" dokumentarista áramlata. Ugyanez elmondható az ötvenes évek újnépies
költői törekvéseiről vagy a hetvenes évek avantgárd irányzatairól, nyelvkritikai módszeréről, szövegalkotó kísérleteiről. Mindenesetre irodalomtörténeti tény, hogy a szomszédos országokban élő magyar nemzetiségi irodalmakat és így az erdélyi irodalmat
sokkal több szál fűzte a nemzeti irodalom fejlődéséhez, mint a velük egyazon országban fejlődő „többségi" nemzet irodalmához. A többségi irodalommal kialakult kapcsolatok jórészt művelődéspolitikai jellegűek voltak, így a fordításirodalom kibontakozásához vezettek, különösen a 60-as és 70-es években, midőn a színvonalasabb román
irodalmi művek szinte késedelem nélkül megjelentek magyar fordításban is. Az irányzat* és poétikatörténeti kapcsolatok pedig voltaképpen beilleszthetők a kelet-középeurópai irodalmak általánosabb fejlődéstörténeti hasonlóságának keretei közé.
Az erdélyi magyar irodalom ilyen módon egy kettős vagy inkább hármas vonatkozási rendszerben él: mint irodalom minden tekintetben (nyelvén kívül mentalitását,
hagyományait és értékrendjét tekintve is) a magyar nemzeti irodalom része, szociológiai és politikai helyzetét nagymértékben befolyásolja a romániai társadalom, az ottani
kisebbségi politika, közösségi felelősségét és elkötelezettségét, valamint témavilágát pedig az erdélyi magyarság sorsa és törekvései szabják meg. Kányádi Sándor egy meghatározását szeretném idézni, amelyet egy — a bécsi Pen Clubban tartott - előadásában
adott: „íme költészetünk személyleírása. Neve romániai magyar költészet. Állampolgársága: román. Nemzetisége - nyelve, hagyományai: magyar... Szülőanyja és dajkája:
Erdély szellemi öröksége, az a szellem, melynek védőszárnyai alatt addig is több komoly magyar, román és szász kulturális kezdeményezés vált valóra, s hagyott századokra visszamenően emléket, értéket maga után."
A többszörös kötődések ugyanakkor nem alakították át radikális módon ennek
az irodalomnak az „ontológiai" lényegét. Ha az irodalmat Roland Barthes-hoz hasonlóan egyrészt úgy tekintjük mint „intézményt", másrészt mint „művet", az erdélyi
magyar irodalom elhelyezése is kettős lehet: mint „intézmény" a maga különleges helyzetének megfelelően működik, autonómiára törekszik, s amilyen mértékben a kisebbségpolitikai gyakorlat ezt lehetővé teszi, sajátos kulturális autonómiát kíván létrehozni,
mint „mű", pontosabban mint művek esztétikai s történeti rendszere viszont a magyar
irodalom szerves részét alkotja, s a magyar nemzeti irodalom fejlődéstörténetének keretébe tartozik.

A transzilvanista irodalom eszményei
Az erdélyi magyar irodalom, mint erről már volt szó, a konzervatívok és a liberálisok, később a „népiesek" és az „urbánusok" szellemi és művelődéspolitikai koalíciójaként jött létre. Ez a koalíció az „erdélyi gondolatban" találta meg azt az eszmét, amelyet a kisebbségi irodalom szinte valamennyi képviselője el tudott fogadni. Az „erdélyi
gondolat" - a „transzilvanizmus" - eszméje már a tízes évek regionális irodalmában is

54

tiszatáj

szerepet kapott, akkor elsősorban Budapest központosító törekvéseivel szemben, igazi
kifejlődése azonban a nemzetiségi lét körülményei között következett be. Kós Károly,
aki (Paál Árpáddal és Zágoni Istvánnal együtt írott) Kiáltó szó című röpiratában 1921ben az elsők között mozgósította erejének összeszedésére a kisebbségi sorsba került
magyarságot, Erdély önálló hagyományaira figyelmeztetett: „Erdély, Ardeal, Siebenbürgen, Transszilvania vagy bármi nyelven nevezte és nevezi a világ: feltámadt és van
[...] mi nem az egységes magyarságból elszakasztott egyszerű lélekszám vagyunk, de
külön históriai egység ezer esztendő óta, saját, külön erdélyi öntudattal, önálló kultúrával, önérzettel." Az „erdélyi gondolatnak" ezt követve igen széles körű irodalma jött
létre: Kós Károly Erdély című, 1929-ben megjelent „kultúrtörténeti vázlata", Tabéry
Géza Emlékkönyv című, 1930-ban kiadott összefoglalása a nemzetiségi irodalom kezdeteiről, Kuncz Áladár, Makkai Sándor, Szentimrei Jenő, Ligeti Ernő, Krenner Miklós
(Spectator) tanulmányai és publicisztikája, Áprily Lajos, Reményik Sándor, T o m p a
László^ Berde Mária, Dsida Jenő versei, Kós Károly, Bánffy Miklós, N y í r ő József, Tamási Áron, Kacsó Sándor, Sipos Domokos prózai művei fejezték ki az erdélyi hagyományok éltető erejét, és adtak képet a transzilvanisták törekvéseiről.
Mire támaszkodott és mit hirdetett az „erdélyi gondolat"? A transzilvanista irodalom magáénak vallotta az erdélyi történelem szabadelvű hagyományait, ahogy Kuncz
Aladár Az erdélyi gondolat Erdély magyar irodalmában című tanulmánya megállapította,
az „erdélyiség" tulajdonképpen a „nemzetek, vallások, világszemléletek, népi szokások,
társadalmi osztályok és külső hatalmi érdekek bölcs és eszes kiegyensúlyozását" jelentette. Az eszmei és politikai „egyensúly" elve szabta meg az irodalmi „koalíció" m ű k ö dését, az erdélyi hagyományok követelték meg a nemzetiségi irodalom európai tájékozódását, a „kisebbségi humanizmus" közösségi morálját és politikai gyakorlatát.
A transzilván eszmék támasztottak eleven érdeklődést az erdélyi népek sorsközösségének gondolata iránt. A Helikon írói igyekeztek a gyakorlati életbe átültetni ezt a gondolatot: szervezett együttműködést alakítottak ki a román és az erdélyi szász irodalommal, s hamarosan írói találkozók, valamint műfordítások formájában értek be ennek az
együttműködésnek a gyümölcsei.
A két világháború közötti időszak írói, különösen azok, akik az Erdélyi H e l i k o n
körül gyülekeztek, az „erdélyi gondolatban" találták meg eszmei támaszukat, műveik
többnyire a transzilvanista ideálok vonzásában születtek. Költészetük azokról az élményekről adott számot, amelyeket az erdélyi táj és az erdélyi történelem sugallt, elégikus
érzésvilágot fejezett ki, nemegyszer az erdélyi magyarság tragikus történelmi tapasztalatait szólaltatta meg. A helikoni költészet nem jelentett egységes költői szemléletet és
stílusirányzatot, a közösen képviselt eszmék adták meg összekötő erejét, és n e m a vers
poétikai, stiláris természete. Vezető szólamát Áprily Lajos, Reményik Sándor és T o m pa László romantikus szimbolizmusa határozta meg. E szimbolizmus még a századforduló késő romantikája nyomán született, s csak lassanként zárkózott fel a „nyugatos" líra korszerűbb törekvéseihez. „Megkésett" szimbolizmus volt, a lélek f i n o m
sejtelmeinek művészi kifejezése, kétségtelen eredményeit akkor érte el, midőn a valódi
élet erősebb vonzásába került. Áprily nemes veretű költészetét az elégikus m ó d o n
szemlélt erdélyi táj, Reményikét a humánus értékek védelme, Tompáét a történelem és
a székely népi élet töltötte fel életanyaggal és személyes indulattal. Az erdélyi k ö l t ő k a
nemzetiségi tapasztalatok kifejezése nyomán újították meg a késő romantikus nyelvezetet, adtak személyesebb jelentést a szimbolista líra elvontabb artisztikumának.
A Helikon „első nemzedékének" körében Bartalis János, Szentimrei Jenő és
Olosz Lajos munkásságában kaptak nagyobb szerepet a modernebb költői vívmányok;

1994. február

55

különösen az expresszív lendület és a szabad verses kifejezés. Avantgárdnak azonban az
ő irányzatuk sem nevezhető igazán, legfeljebb az avantgárd hatásáról beszélhetünk.
A helikoni líra így a korszerűsített századvégi romantikus szimbolizmus és az expreszszionizmus hatását is mutató „nyugatos" költészet között foglalt helyet.
Kuncz Aladár mintegy a helikonisták közös meggyőződését fejezte ki, midőn
Az erdélyi gondolat Erdély magyar irodalmában című tanulmányában a helikoni költészet fokozatos kialakulását a szülőföld, majd a történelmi múlt egymást követő nagy
élményével magyarázta. Valóban a romániai magyar költészet az erdélyi táj mély benyomást keltő szépségének festői leírása révén született. Áprily Lajos, Reményik Sándor és Tompa László, később pedig Dsida Jenő, Szemlér Ferenc, Szabédi László és
Horváth István verseskönyvei a szülőföld gazdag természeti világát idézték meg; magányos hegyormokat, zúgó vadvizeket, szelíd völgyeket, romantikus és pásztori tájat,
amely a versben jelképes erőt kapott. Ez a táj gyakran az öröm és a derű forrása volt,
többnyire mégis a magányos érzés, a lélek borongó fájdalma, a végzettel szembenéző
ember szorongása öltött alakot az erdélyi természet költői ábrázolásában. Áprily Lajos
Az irisórai szarvas, Marathon, Tompa László Éjjeli havazásban, Éjszaki szél, Bartalis János Hajh, rózsafa című verseiben a tájnak sötét sugallata van, a tisztán metszett természeti képek tragikus közérzetet árasztanak.
A táj költői ábrázolásának mögöttes terében gyakran jelenik meg az erdélyi történelem. Á sziklaormok és szurdokok körül legendák és mítoszok lengenek, minden
régi kőhöz valamely véres történelmi esemény emléke tapad. így Áprily a táj és a történelem egymást kiegészítő szerves egységéről beszélt Marosszentimrén írott Nyár
című versében: „Mi már a tengert nem látjuk soha. [...] De ez a nagy folyó, látod, tied,
[...] s ez a hömpölygő dallam, lásd, enyém - / És este kinyitom az ablakom / és a históriáit hallgatom: / egyetlen transsylvan hősköltemény." Ezt a „hőskölteményt" írták
tovább Áprilynak azok a versei, amelyek az erdélyi magyar múlt emlékeit idézve fejezték ki költőjük történelmi és művészi tudatát. A Régi város integet Brassó küzdelmes
múltjára, az Egy pohár bor az ősök munkás életére utal.
A z erdélyi táj rajza és az erdélyi történelem idézése nyomán az „erdélyi sors" kom o r eszméje jelent meg; az erdélyi magyar költészet a kérlelhetetlen történelmi végzet
tudatában született. Erdélyi végzet alatt - hangzott Tompa László korai versének címe;
borongós, magányos vallomás. Az „erdélyi végzet" nyomasztó súlyától a transzilván
ideológia segítségével próbáltak szabadulni a Helikon költői. A transzilván eszmék:
a nemzeti megbékélés, a kisebbségi humánum eszméje hoztak némi reményt, erősítették a lélek ellenálló képességét, adtak közösségi tudatot a vidéki kisvárosok zárt világában élő költőknek.
A lassú pusztulás, a szétszóródás, a száműzetés általános érzését lassan felváltotta
a közösségi küldetéstudat ellenállást szervező belső ereje; az „erdélyi végzet" tudatát az
„erdélyi hivatás" tudata. Az erdélyi tájban megjelent az erdélyi ember: magyar és román, s a népben élő természetes emberség bizakodásra intette a költőt; a „transsylvan
hősköltemény" az együtt élő nemzetek kölcsönös megértésének példája lett. Az első
nagyhatású „transzilván" költemény, Áprily Lajos Tetein című - Kós Károlynak ajánlott - verse a havasi legelők román pásztorára hivatkozott, aki békével és barátsággal
fogadta a hegyek között barangoló reményvesztett magyart. Ennek a békének a jegyében kereste az erdélyi magyarság sorsának jobbra fordulását, a kölcsönös kiengesztelődés reményét.
A transzilván eszmék és a kisebbségi humánum gondolata adtak a helikoni lírának történelmi hivatástudatot, keltették fel benne a tragikus reménytelenség közérzete

56

tiszatáj

után az erdélyi magyarság és az ottani magyar kultúra jövőjébe vetett reményt. Ez a
költészet a „hőskor" idején az anyanyelvi művelődés és a közösségi tudat hivatott őrének tekintette magát, s nagy szerepet vállalt abban, hogy az erdélyi magyarság széles
rétegei maradtak mentesek a nemzeti türelmetlenség mérgétől. A Helikon költői részt
kívántak venni abban a munkában, amely a nemzetiségi béke, az egyetemes h u m á n u m
és az európai kultúra eszményeire szerette volna alapozni az erdélyi életet. T o m p a
László verse, az Új Dévavára épül már nem kevés önérzettel, bizakodva jelentette ki:
„Az a vár mégis állni fog majd!" N e m az erdélyi magyar írókon múlott, hogy a megbékélésnek ezt a szellemi várát azóta sem sikerük felépíteni.
Erdélynek hagyományosan inkább elbeszélői és krónikásai voltak, mint költői,
mintha a történelem folytonosan ismétlődő kihívásai edzették volna az epikus hajlamot és tradíciót. Az erdélyi memoárirodalom a magyar regény egyik forrását jelenti;
s kétségtelen, hogy az erdélyi magyarság önismerete, történelmi tudata is az emlékiratokban kapott máig érvényes kifejezést. Kemény János fejedelem, Tótfalusi Kis Miklós, Apor Péter, Cserei Mihály, Bethlen Miklós, Árva Bethlen Kata, Rettegi György,
Újfalvi Sándor, Bölöni Farkas Sándor, Wesselényi Miklós, Deák Farkas és M i k ó Imre
önéletírásai vagy memoárjai az erdélyi életnek és történelemnek tartottak tükröt. Egyszersmind egy sajátos elbeszélő hagyományt kezdeményeztek, amely erősen hatott a
klasszikus erdélyi magyar regényirodalomra, Jósika Miklós és Kemény Zsigmond, később Tolnai Lajos és Petelei István munkásságára. Ennek az elbeszélő hagyománynak
a körében fejlődött ki az erdélyi magyar prózairodalom mély valóság- és lélekismerete,
biztos történelmi tudata, realista ábrázolókészsége és tragikus írói közérzete.
Lényegében ez az elbeszélő hagyomány alakította ki az erdélyi magyar próza arculatát a húszas években, a transzilvanista irodalom kifejlődése idején. Á születő helikoni irodalom kezdetben a történelmi műfajban találta meg a maga feladatait. A magyar történelmi regényirodalom korabeli felvirágzásának általánosabb hatása mellett
a kisebbségi tudat és önismeret kialakításának nyilvánvaló követelménye hozta létre a
múlt ábrázolása iránt megmutatkozó írói igényt. A „történeti Erdély" felfedezésének és
bemutatásának vágya vezérelte a búvárkodást: a kisebbségi lét mögé oda kellett rajzolni
a történelmi sorsot, az erdélyi magyar élet hagyományait és kontinuitását, esetenként a
román és szász néppel közösen végzett építőmunkát vagy éppen az erdélyi népek
egymással vívott harcait, amelyek mindig az erdélyi önrendelkezés lehetőségét ásták
alá. A történelmi regény is a „nemzetiségi önkeresés" eszköze volt, a transzilvanista
ideológia a múlt ábrázolásában öltött alakot. A nemzetiségi élet alakulásával egyazon
ütemben születtek Kós Károly (Varjúnemzetség•), Tabéry Géza (Szarvasbika), Makkai
Sándor (Ördögszekér), Nyírő József (A sibói bölény, Mádéfalvi veszedelem), Gyallay Domokos (Vaskenyéren) és Szántó György (A bölcső) történelmi regényei. Ezek a regények
nemegyszer kifejezetten a transzilván eszméket akarták igazolni a múlt ábrázolásának
keretei között.
A történelmi regény mellett hamarosan kialakult a társadalmi, illetve „népi" regény műfaja. Az a regény- és elbeszélésirodalom, amely a nemzetiségi népéletet ábrázolta és egy hagyományos regionális kultúrát és lelkiséget: a székelyekét mutatta be.
N y í r ő József Jézusfaragó ember és Kopjafák című elbeszéléskötetei, valamint Isten igájában és Uz Bence című regényei nagy szeretettel és eredeti humorral idézték fel a székely
falvak életét. Tamási Áron elbeszélései és regényei költői erővel, a népmesék és népballadák elbeszélő és szerkesztő hagyományai nyomán beszéltek a székely nép küzdelmes sorsáról, élniakarásáról és reményeiről. Tamási a kisebbségi irodalom plebejus tö-

1994. február

57

rekvéseinek adott hangot, s a magyar népábrázolásban is új utat nyitott, a romantikus
népi zsáner és a naturalista társadalomkritika után a költői realizmus képviselője volt.
A z első novellák általános sikere után gyorsan következtek további művei: a Szűzmáriás királyfi, a Hajnali madár, majd klasszikus alkotása, az A bel három kötete. Mellette Kacsó Sándor ábrázolta legnagyobb írói erővel és hiteles realizmussal a székely
paraszti világot. Utoljára még megkapaszkodunk című elbeszéléskötete szigorúbb tárgyiassággal vetett számot a kisebbségi szegénység gondjaival. Kacsó már a romániai magyar
„valóságirodalom" (Nagy István, Asztalos István, Bözödi György és Kurkó Gyárfás)
későbbi eredményei felé nyitott utat. A havason élő emberek küzdelmes életét mutatta
be Kemény János Kutyakomédia című regénye. Kós Károly Kalotaszege pedig elbeszélésekben és művelődéstörténeti képekben ábrázolta a kalotaszegi magyarság küzdelmes életét.
A születő erdélyi magyar regénynek volt egy „városi" ága is, amely az értelmiségi
és kispolgári rétegek elemző ábrázolását végezte el. Voltaképpen ebben a „városi"
regényben folytatódott az erdélyi próza Tolnai Lajos, Petelei István és T h u r y Zoltán
által kezdeményezett „oroszos" vonulata, amely mind teljesebben és mélyebben tárta
fel a városi kisember lelki világát és életmódját. Petelei elbeszélő művészetéhez tanítványa, Kovács Dezső kapcsolta a helikoni prózát. A helikoni széppróza „oroszos" vonulatát jelezték Karácsony Benő kisvárosi regényei: a Pjotruska és az Új élet kapujában is.
A kolozsvári író regényeit, különösen a Napos oldalt leleplező irónia és bölcs humor
szőtte át.
Ezek a regények érzékletes és árnyalt képet adtak az erdélyi magyar kisváros társadalmáról vagy a nemzetiségi értelmiség törekvéseiről, a transzilván eszmék azonban
csak távolabbról éreztették bennük hatásukat. Mindenekelőtt abban, hogy ők is vállalták a „kisebbségi humánumot", a nemzeti és világnézeti toleranciát. Más regények
közvetlenebbül vállalták a transzilván eszmények képviseletét. így Ligeti Ernő Föl a
bakra című műve az erdélyi magyar középrétegek megváltozott életét ábrázolta, s a tevékeny munkában jelölte meg a nemzetiség fennmaradásának zálogát. Berde Mária
Földindulása pedig a földbirtokreform után kialakult helyzetet mérte fel, s a nemzetiségi létbe való beilleszkedés, a cselekvő kisebbségi élet mellett nyilatkozott. Makkai
Sándor Holttenger című regénye egy mezőségi falu életének rajza során fejtette ki a
konzervatív reformizmus eszméit. Bánffy Miklós széles ívű regénytrilógiája, a Megszámláltattál... Es híjával találtattál..., Darabokra szaggattatol... az erdélyi magyar arisztokrácia történelmi szerepe felett tartott erősen kritikus számvetést. Moher Károly a
Metánia Rt című szatirikus regény után írta Tibold Márton című művét, amely regényes
önéletrajzban számol be arról, hogy egy bácskai német anyanyelvű fiatalemberből miként lesz magyar író, aki az erdélyi kisebbségi életben találja meg a maga igazi otthonát
és hivatását. Kuncz Aladár nevezetes önéletrajzi memoárregénye: A fekete kolostor az
első világháborús francia fogság nyomasztó tapasztalatait mutatta be.
A transzilván eszmékkel kialakuló belső vitában született Kacsó Sándor Vakvágányon című regénye, amely a szociális és nemzeti diszkriminációra alapozott romániai
társadalom éles kritikáját adta. Tamási Áron Címeresek című regényében is a megalkuvást nem ismerő társadalombírálat öltött alakot. E két regény igazából már nem is tartozott a helikoni elbeszélő irodalom körébe, hiszen ugyanazt hirdették, mint a harmincas években kibontakozó népi, illetve baloldali „valóságirodalom". Azt ugyanis,
hogy a nemzetiségi életet és politikát nem a „történelmi" osztályra és a középrétegekre,
hanem a népi rétegekre, mindenekelőtt a parasztságra kell építeni.

58

tiszatáj

A helikoni irodalom eszményei és poétikája alapozta meg mindazt, amit a későbbiek során is „erdélyiségnek" nevezhetünk. így a „második" erdélyi nemzedék költőinek (Dsida Jenő, Szemlér Ferenc, Horváth Imre, Szabédi László, Kiss Jenő, H o r v á t h
István) és elbeszélőinek (Balázs Ferenc, Bözödi György, Asztalos István, Kovács
György, Wass Albert) elbeszélő művészetét. Majd a hatvanas években kibontakozó ú j
erdélyi magyar irodalmat: Kányádi Sándor, Székely János, Szilágyi Domokos, Lászlóffy Aladár, Hervay Gizella, Király László és Farkas Árpád líráját és az erdélyi regényirodalom nagy teljesítményeit, így Sütő András „lírai szociográfiáját" (Anyám
könnyű
álmot ígér), a társadalmi tablót festő „városi" regényt (Bálint Tibor: Zokogó majom),
a lélektani elemző regényt (Szilágyi István: Kő hull apadó kútba) és mindenekelőtt a
történeti regényt (Szemlér Ferenc: A mirigy esztendeje, Szabó Gyula: A sátán labdái,
Pusztai János: Futótűz, Hamu). Az „erdélyi gondolatot" sokan (és több oldalról) vitatták az elmúlt évek során, a szépirodalom mindazonáltal azt tanúsítja, hogy ez a gondolat egyáltalán nem veszítette el hatékonyságát és szemléletképző erejét. A z erdélyi magyar irodalom fenntartva, sőt megerősítve a maga egyetemes magyar és európai
irodalmi kapcsolatait, ma is a „transzilván" hagyományok köré épül, minthogy ezekben a hagyományokban valóban az erdélyi magyarság kultúrája és a lelkisége nyilvánul
meg, és ezáltal a „transzilván" hagyomány kínálja az erdélyi magyar kulturális identitás
és önvédelem legfontosabb támaszát.

Kettős szellemi tér
Meg lehet kockáztatni a gondolatot, miszerint az erdélyi magyar irodalom kettős
szellemi és fogalmi térben helyezkedett el, és éppen ennek az elhelyezkedésnek a mikéntje adja meg az „erdélyiség" magyarázatát. Az első fogalmi teret az irodalmi regionalizmus és az egyetemesség (európaiság) adottságai határozzák meg, a másodikat pedig
egyfelől az irodalom nemzeti kötődése, másfelől az irodalom függetlenedése mindattól,
ami tradicionálisan nemzeti. E két fogalmi ellentétpár természetesen egymással is összefügg: a regionális és a nemzeti elv éppúgy közel áll egymáshoz, mint az egyetemesség
igénye és a nemzeti elv elutasítása.
Az első fogalmi térnek tehát a regionális és az egyetemes irodalmiság a vonatkozási pontjai. Az erdélyi múlt nagy magyar írói természetesen nem voltak regionális jelenségek, a regionális irodalom természeti és táji kötődései mindazonáltal ugyanúgy szerepet kaptak náluk, akár a Dunántúl vagy a Felvidék íróinál: Kemény Zsigmond „erdélyisége" ugyanolyan irodalomtörténeti realitás, mint Vörösmarty „dunántúlisága" vagy
Mikszáth „felvidékisége". Vonatkozik mindez az 1918 utáni erdélyi magyar irodalomra
is, amelyben a táj és a történelem motívumainak, például Kós Károly műveiben Kalotaszegnek, Tamási Áronnál a székelységnek, vagy éppen M o h e r Károly esetében az erdélyi magyar kisvárosnak szemlélet-, prózapoétika- és stílusalakító szerepe volt.
A trianoni megrázkódtatásokból lassan magához térő és feladataira ráismerő erdélyi magyar szellemi életben kétségtelenül volt némi hajlandóság arra, hogy valamilyen
erdélyi regionalizmust alakítson ki. Ez mégsem következett be, részben azért, mert az
erdélyi magyarságnak - összehasonlítva a Felvidék vagy a Délvidék magyarságával létszámát, valamint kulturális hagyományait és intézményeit tekintve már korábban is
igen nagy, sőt meghatározó szerepe és súlya volt a nemzeti művelődésben, részben
azért, mert az erdélyi magyar irodalom már 1918 utáni kényszerű újjászületésében sem
volt pusztán regionális képződmény, minthogy nemcsak saját hagyományai alakítót-

1994. február

59

ták, hanem a magyar nemzeti irodalom egyetemes hagyományai és értékrendje is, például olyan írók és művészek közvetítésével, akik akkor már a nemzeti kultúra központi műhelyeinél és irányzatainál kaptak szerepet: a legjobb két példa erre a „nyugatos" Kuncz Aladár és a modern művészetben már rangot szerzett Kós Károly - mindketten Budapestről tértek haza.
A transzilvanisták őszintén hittek a sajátos erdélyi fejlődés és a sajátos erdélyi
kultúra eszméjében, ám korántsem hirdettek elzárkózást és nemzeti öncélúságot, mint
a német „Heimatdichtung" hívei. Ellenkezőleg, az önként vállalt regionális elkötelezettséget magasrendű európai igényességgel kötötték egybe, a szűkösebb erdélyi láthatárt az egyetemes emberi horizont felé kívánták tágítani. Az európai tájékozódás is a
történeti Erdély nemes örökségéhez tartozott. A regionalizmusnak azzal a progresszív
változatával tartottak rokonságot, amelyet Charles Ferdinánd Ramuz, a Vaud-kantonbeli svájci francia író képviselt, aki a „vidéket" és a „világegyetemet szerette volna kibékíteni, szülőföldjén keresett biztos támaszt, egyszersmind túl akarta haladni a tájirodalom szűk körét.
A kisebbségi lét körülményei között a romániai magyar irodalom már első eszmélésétől fogva európai kitekintésre készült, és az irodalom nemzeteket egymáshoz
fűző erejében reménykedett. Arra számított, hogy az európai érzés és tudat körében találkozhat a román irodalommal, s ebben a körben újíthatja meg természetszerű egységét az egyetemes magyar művelődéssel. A húszas évek nemzetiségi életében igen népszerű volt a közép-európai vagy a „páneurópai" gondolat. Mindkét eszme, úgy tetszett,
szervesen egészítette ki a transzilván ideológiát. „Erdély - állapította meg Szentimrei
Jenő - nemcsak földrajzi, de igenis gazdasági és politikai egység egyszersmind, amelynek összefüggése nyugatra éppúgy, mint keletre hosszú századok alatt sem tudtak
kohéziós erővé izmosodni, s legközelebbi nagyobb egységének éppen ezért nem Romániát s nem is Magyarországot, hanem Közép-Európát s távolabb: az Európai Egyesült
Államokat tudom csak elképzelni. „Paál Árpád pedig a Kiáltó Szobán körvonalazott
Magyar Nemzeti Szövetség távlatos célját a Duna menti államok együttműködésének,
illetve az európai egyesülésnek a szolgálatában jelölte meg: „A Magyar Nemzeti Szövetség [...] maga előtt láthatja a Duna menti államok gazdasági egységének a távlatát,
s ezen az egységen túl az Európai Egyesült Államok kialakulását is, szóval a világ népei
békéjének a legfőbb alakulatát."
Ezeket a vélekedéseket romantikus illúziókon kívül, sajnos, semmi sem támasztotta alá, legkevésbé a román politikai helyzet, amelyet a kisebbségellenes türelmetlenség, esetenként a nyílt erőszak jellemzett. Mégis jelezték a transzilvanista ideológia európai és egyetemesebb távlatát. Ezt a távlatot kívánta megteremteni a marosvécsi írók
köre és az Erdélyi Helikon, amelynek programja gyanánt az első szerkesztő, Áprily
Lajos az európai igényességet és az egyetemes látóhatár kialakítását jelölte meg:
„Erdélyisége világ-figyelő tető, nem szemhatár-szűkítő provincializmus. [...] Várja a
források friss erejét, de a távoli torkolatok is fellüktetnek benne."
A regionális irodalom eszméje, elsősorban Kuncz Aladárnál, egy korszerűsített
európai tájékozódás kiindulása volt. Kuncz a Nyugat mozgalmában indult, a francia
irodalom vonzókörében nevelkedett, európai polgárnak hitte magát. A világháború súlyos tapasztalatai nyomán kényszerült szakítani korábbi esztétizmusával, világfias életelveivel. A cselekvő európai humanizmus szószólója lett, elsősorban Romáin Rolland
és Thomas Mann eszméit követte. A transzilván regionalizmust úgy tekintette, mint
ennek a cselekvő humanizmusnak közép-európai őrhelyét, s az erdélyi irodalomtól azt

60

tiszatáj

várta, hogy az országhatárok fölött átívelő európai szellemiség gondozója legyen. „Úgy
látszik - jelentette ki - , hogy a végsőkig kiélezett, legtöbbször erőszakoltan összeforrasztott nagy egységekkel szemben a népi és műveltségi részlegességek mindinkább
öntudatra ébrednek, s a maguk sajátosságaihoz való visszatérésben az európai kultúra
felfrissítését készítik elő." Kuncz Aladár érdeklődéssel figyelte az Európában kifejlődő
regionális és nemzetiségi irodalmakat, az Erdélyi Helikon szerkesztőjeként szervezte
meg sorozatos ismertetésüket. E regionális és nemzetiségi irodalmakat mintegy műhelynek képzelte el, amelynek vállalnia kell Európa jövendő szellemi egységének és az
egyetemes emberi eszményeknek szolgálatát. „Európa - írta - a termékeny, haladó
szellemű nagy műveltségi és politikai együttműködéshez csupán magukat szabadon kifejező regionalizmusok útján juthat el. Előbb össze kell törniök a műegységeknek a lehető legkisebb darabokra, hogy egy új és összegző szellemi áramlat megcsinálja belőlük
a valódi egységet."
Ez a gondolat megegyezett Babits már idézett tanulmányának koncepciójával,
amely arra utalt, hogy az irodalmi regionalizmusoknak is az európai kultúrák hagyományos, csak éppen az első világháború következtében felbomlott szellemi egységét
kell képviselniük, helyreállításában közreműködniük. Egyszersmind érzékeltette az erdélyi irodalom távlatosabb jelentőségét is; „Nincs Európában irodalom, melynek számára a saját regionalizmusa élőbb, égetőbb, fájóbb problémát jelentene, mint a magyarnak. De talán, ahol ennyire fáj és él ez a probléma, ott kétszeres joggal lehet remélni,
hogy a regionalizmus önmagából növeszthet ki valamit, ami több nála, valamit, ami
nem csupán partikuláris érdekű, ami az embert és a mai embert mélyen és lényegesen
érintheti."

Az irodalom mint öncél és mint közösségi rítus
Az erdélyi magyar irodalom, miként már szó esett róla, egyfelől abban a fogalmi
térben helyezhető el, amelynek a regionalizmus és az egyetemesség (európaiság) a
szélső pontjai: regionális hagyományokból és tapasztalatokból táplálkozik, de mindig
az egyetemesség távlatát kívánja megteremteni és Európát szólítja meg. Másfelől nemzeti (nemzetiségi) kérdésekre (sorskérdésekre) kell válaszolnia úgy, hogy ne maradjon
meg pusztán a nemzeti retorika és a népszolgálat körében, hanem valóban eljusson a
költészet időtlen magaslataira.
Azok között a fogalmak között, amelyeket a magyar történelem szentesített és
a közmegegyezés elfogadott, a nemzet és az irodalom fogalma egymással mindig szoros
kapcsolatban állt. Teremtő kölcsönösség jött létre közöttük: egyfelől a nemzeti történelem és azok a törekvések, amelyek e történelem során érvényesülni kívántak, és
igen gyakran vereséget szenvedtek, mindig meghatározták irodalmunk önmagáról hagyományosan kialakított tudatát, nem egyszer küldetéstudatát, nem kevésszer abban az
értelemben, hogy az irodalomnak kellett helyreállítania a nemzet megbomlott szellemi
egyensúlyát vagy megtört kulturális és politikai egységét, másfelől az irodalomban
nyilvánult meg az az identitás, konstituálódtak azok a személyiségjegyek, amelyek a
magyarság nemzeti jellegét, mondhatnám így is: kollektív személyiségét alkotják.
A magyar történelemből a nemzet és az irodalom fogalmai szinte Janus-arccal
néznek reánk: ami az egyik oldalról szemlélve egy történelmi emberközösség küzdelme a megmaradásért, az a másik oldalról magasrendű művészi, irodalmi értékek történeti folytonossága és rendszere, ami az egyik nézetben gondolat, költői kép és versfor-

1994. február

61

ma, az a másikban emésztő küzdelem és gyötrődés avégett, hogy egy emberi közösség
otthont találjon saját szülőföldjén, a nemzetek közösségében, és kapjon lehetőséget
arra, hogy kifejleszthesse a maga szellemi és erkölcsi értékeit.
Az erdélyi irodalom is ilyen Janus-arcot mutat felénk: egyfelől a maga nemzeti
(nemzetiségi) felelősség- és szerepvállalásában, másfelől abban az irodalmiságban,
amelynek mértéke mindig az esztétikai érték, és sokak véleménye szerint sohasem e
nemzeti szolgálatvállalás. Ez a szolgálatvállalás mindazonáltal elválaszthatatlan az erdélyi magyarság irodalmától, minthogy voltak korszakok, az utolsó és leginkább brutális
alig néhány esztendeje ért véget, ha egyáltalán véget ért, amidőn az irodalomnak kellett
vállalnia azt, hogy minden áttételezés nélkül a nemzeti élet egyetlen otthona, műhelye
és megnyilvánulása legyen. Ebben a helyzetben az irodalom nem pusztán a kultúra
központi régiójában foglal helyet, ahogy ezt a közép- és kelet-európai hagyományok
megszabták, cs nem is egyszerűen M a szellemi élet mindenese", ahogy ezt ugyancsak a
közép-európai irodalmakról szólván - Közép-Európa című tanulmányában - Németh
László megállapította, hanem maga a nemzeti élet, az önazonosság hordozója, a megmaradásnak egyetlen stratégiája. Azaz nem pusztán irodalom, ha mindenekelőtt természetesen irodalomnak kell is lennie.
A z utolsó két évszázad folyamán alighanem két nagy fordulatot (paradigmaváltozást) ért meg az európai irodalom (a világirodalom). Az elsőt a romantika, elsősorban
Herder és a Schlegel testvérek történelem- és művészetbölcselete hozta, amely az egész
kontinensen, de főként a közép- és kelet-európai régiókban, tehát a német, a lengyel,
a cseh, a szlovák, a horvát, a szerb, a román, az orosz és természetesen a magyar kultúrában szervesen összekapcsolta az irodalom és a nemzet ügyét, és az irodalmat tette
meg a nemzeti szellem és identitás legfontosabb letéteményesének. Ennek a fordulatnak a nyomán bontakozott ki a magyar nemzeti irodalom is, mondjuk Berzsenyi
Dániel és Kölcsey Ferenc romantikájától kezdve, és ennek a „herderi" fordulatnak a
szellemisége él tovább az erdélyi magyar irodalmi kultúrában Reményik Sándor költészetétől és Kós Károly regényeitől kezdve máig: Sütő Andrásig, Kányádi Sándorig.
A második nagy fordulatot a huszadik század átalakult világképe és új bölcselete
indította el, méghozzá két módon, két áramban, egyrészt az egzisztencialista filozófia,
másrészt a modern nyelvfilozófia, s ha az első nagy fordulat Herder, a második
Heidegger és Wittgenstein nevéhez köthető. Ennek a fordulatnak a jegyében válik az
irodalom előtt álló nagy kihívássá egyrészt maga az emberi létezés, amelyre elsősorban
az irodalom, a művészet képes választ adni, minthogy az emberi lény leginkább a művészi alkotásban tud azonosulni önmagával és a léttel, ahogy Heidegger írta nevezetes,
Hölderlin és a költészet lényege című tanulmányában: „a költészet a lét és a dolgok alapító megnevezése - nem tetszőleges mondás, hanem az, ami által válik csak minden
nyilvánvalóvá, amit aztán a mindennapi beszédbén megbeszélünk és elintézünk."
A másik, az irodalom előtt álló nagy kihívás pedig maga a nyelv, az a tény, hogy az
ember a nyelv által azonosítja önmagát, és az emberi létezés valójában a nyelv által történt létezés, amiből az is következik, hogy az irodalom nem etikai vagy bölcseleti
mondanivalója, hanem csupán nyelvi és poétikai felépítése által létezik, következésképp a műalkotásnak nincs nemzeti felelőssége és morális célzata.
A magyar irodalom „heideggeri" fordulata tulajdonképpen már a két világháború
között végbement (Kosztolányi Dezsőnél, Szabó Lőrincnél, József Attilánál), s az elmúlt évtizedben bontakozott ki a szemünk láttára a „wittgensteini" fordulat is. Mindez
azonban nem teszi érvénytelenné a „herderi" szellemiség és kultúra hagyományait és je-

62

tiszatáj

len idejű érvényességét: azok, akik az emberi létezés abszurd tapasztalataival vagy éppen magával a nyelvvel küzdenek, nem kell, hogy elutasítsák a nemzeti közösség iránt
érzett felelősségtudatot. Különösen a kisebbségi létben, ahol többnyire nincs is m ó d
arra, hogy valaki kivonuljon a szellemi küzdelmek arénájából, és magát a létezést szemlélve vagy a nyelvfilozófiák tanításai között búvárkodva építsen magának személyes
identitást.
Talán nincs is szükség ilyesmire, a műalkotás értékét ugyanis nem az dönti el,
hogy valaki milyen paradigmához igazodik. A valóban értékes műalkotásokat sohasem
lehet egyetlen irodalmi paradigmához hozzákötni, és az irodalom általában mindig
több mint pusztán irodalmi értékek együttese. Alighanem igaza van T. S. Eliotnak, aki
a következőket jegyzi meg: „Az irodalom »nagyságát« nem lehet kizárólag irodalmi értékmérőkkel meghatározni, bár nem szabad elfelejteni, hogy azt, vajon valami irodalom-e vagy sem, csakis irodalmi értékmérőkkel határozhatjuk meg." Vajon miben állnak azok az „irodalmon kívüli" minőségek, amelyek megszabják valamely műalkotás
„nagyságát"? Ezek között minden bizonnyal ott vannak a műalkotásban kifejezésre jutó gondolat és erkölcs értékei, következésképp a nemzeti identitás és kultúra fenntartásának értéke is. Erre utal különben René "Wellek és Austin Warren ismert irodalomelméleti kézikönyve (Az irodalom elmélete) is, midőn az írói alkotások értékelésének
két alapvető kritériumát a következőképp jelöli meg: „a művészet mint öncél s a művészet mint közösségi rítus és kulturális kötőerő". A „közösségi rítus és a kulturális kötőerő" pedig kétségkívül magába foglalja a nemzeti szerep- és feladatvállalást, azaz az
irodalom „herderi" paradigmáját és szemléletét.
Az irodalmi paradigmák általában különben sem érvényesülnek a maguk vegytiszta mivoltában, és éppen az erdélyi irodalom példázza azt, hogy a „herderi", a „heideggeri" és a „wittgensteini" irodalomfelfogás tulajdonképpen nemcsak összefér egymással, hanem szintézisbe is hozható. Ez az irodalom számos olyan művet kínál számunkra, amely átfogó módon több irodalomfelfogást és paradigmát is képvisel. A z irodalom és a nemzeti irodalom fogalmát ezért az erdélyi magyar irodalom tekintetében
ma sem lehet egymással szembeállítani. A z erdélyi irodalom, akárcsak a múltban, azt
példázza a jelenben is, hogy az irodalom nemcsak szó és grammatika, ahogy Kosztolányi híres versében a zászló nemcsak „bot és vászon". Az erdélyi magyar irodalom művészet és erkölcs, az egyéni lét metafizikai értelmezése, ugyanakkor egy emberi közösség vallomása és üzenete, amely az egyetemességet ostromolja, a nagyvilág előtt tesz
tanúságot egy nép élni akarásáról, küzdelmeiről, és a nemzetek közösségének lelkiismeretét szólítja meg.

1994. február

KÁNTOR

63

LAJOS

Erdély magyar irodalma*
AZ U T O L S Ó Ö T V E N ÉV
A z első nagy trauma - 1918/1919 fordulóján - tette szükségessé, teremtette meg
az új irodalomtörténeti (s nem csupán tájjellegű) kategóriát: az önálló erdélyi, a romániai magyar irodalmat. Huszonkét év múltán (részben) változott a történelmi alaphelyzet: a második bécsi döntés alapján Észak-Erdély visszakerült Magyarországhoz,
Dél-Erdély (Nagyenyeddel, Brassóval, Araddal, Temesvárral) Románia része maradt.
1940 és 1944 ősze között ilyenformán romániai magyar irodalom csak a dél-erdélyi részeken létezik, Nagyváradtól, illetve Kolozsvártól a Székelyföldig legfeljebb erdélyi
irodalomról, Erdély magyar irodalmáról lehet beszélni, noha a két világháború közti
években kialakult külön intézmények - folyóiratok, könyvkiadók, irodalmi-művelődési társaságok és egyesületek - szerepe e négy év alatt jelentősen csökkent. A transzilván ideológia, melyet kezdettől a baloldali (marxista) idősebbek, majd egyes fiatal írók,
más-más oldalról, vitattak, átmenetileg idő- és identitászavarba került, háttérbe szorult,
fő képviselői azonban (mint Kós Károly, Reményik Sándor) továbbra sem adták fel Erdély-központú gondolkodásukat, történelmi-erkölcsi szemléletüket.
Jellemző ebben a vonatkozásban a kolozsvári Termés című folyóirat 1943-as ankétja, amelyben Kós ismételten kifejti, sőt politikai aktualitásúvá teszi históriai alapozású tételét: Erdély akkor volt a leggazdagabb, kultúrája a legvirágzóbb, amikor népei
együtt vállalták az erdélyi sorsot, az erdélyiség vállalása azonban nem jelenti a nemzeti
sorsról való lemondást. A Termés fiatal írói, szerkesztői - Szabédi László, Jékely Zoltán, Kiss Jenő, Bözödi György és Asztalos István - sem folyóiratukban, sem verses és
prózai alkotásaikban, tanulmányaikban nem képviselik, nem viszik tovább a transzilvanizmust, kötődésük Erdélyhez a maguk egymástól eltérő módján azonban nyilvánvaló. Többségüket erős szálak fűzik a népi írókhoz, ugyanakkor a magyar polgárosodást s az európai kultúrával való lépéstartást tekintik a jövőre nézve meghatározónak
- vitában a mozgalmi baloldal internacionalizmusával és a hatalomközeli jobboldallal.
Ez a szemlélet a legvilágosabban a Termés spiritus rectora, Szabédi László értekező prózájában, költészetében és novellisztikájában érvényesül, erős intellektuális vonásokkal.
Jékely lírája közelebb áll a helikoni hagyományokhoz (természetes kapcsolatot őriz apja, Aprily Lajos tájköltészetével), e talajtól lélekben soha el nem szakadva mégis magasabb esztétikai és filozófiai régiókba emelkedik; Erdélyhez kötődő - Erdélytől fizikailag végül is elszakadó - egyéni sorsát mint emberi sorsot, sorsszerűséget éli meg, s ez a
metaforizált nosztalgia kitüntetett helyet biztosít Jékelynek a XX. századi összmagyar
költészetben. Kiss Jenő s a szintén Termés-körhöz tartozó Horváth István a népi iíra
hagyományos vonalát követi. Bözödi György figyelme elsősorban az erdélyi múlt felé
fordul, ennek szépirodalmi munkák mellett történelmi tanulmányok a bizonyítékai.
1944 őszén, amikor a keleti front elérte Erdélyt, majd áthaladt rajta, a hatalomváltozás megint új helyzetet teremtett az erdélyi magyar írók számára. A II. világA tanulmány egy angolul megjelenő gyűjteményes kötet számára készült.

64

tiszatáj

háborúbeli veszteségek nemcsak azokban a számokban és nevekben mérhetők, akik a
harcokban vagy munkaszolgálatosként, illetve a fasizmus lágereiben és a kommunizmus hadifogolytáboraiban pusztultak el, hanem az előbb vagy utóbb elmenekülőkben,
távozni kényszerülőkben is. Az észak- és dél-erdélyi magyar irodalom egysége most - a
párizsi béke aláírása után hivatalosan is - a romániai magyar irodalomban teremtődött
(újra) meg. Az 1944/45-ös tél a maga (időleges) észak-erdélyi ö n k o r m á n y z a t á v a l átmenetet jelent - a folytatás kísérletét, amelyben mondhatni, valamennyi erdélyi író
részt vállal, beleértve a hazahívottakat. A munkát újrakezdő s az újonnan alakuló művelődési fórumok a demokráciát szélesen értelmezik, kaput nyitnak minden érték
előtt. Az irodalmi élet megszervezését egy napilap, a Romániai Magyar Népi Szövetség
égisze alatt, Balogh Edgár főszerkesztésében megjelenő kolozsvári Világosság vállalja
magára, itt jutnak szóhoz a korábbi baloldal írói, publicistái mellett a megszűnt Termés
munkatársai, de egykori helikonisták is, mindenekelőtt az idős Kós Károly, valamint a
kolozsvári magyar egyetem, a Bolyai bölcsészkarának rangot adó esztéta, Benedek
Marcell. A romániai magyar írók megalkothatják saját külön szövetségüket, kiadóikat,
1946-ban útjára indul Gaál Gábor szerkesztésében Kolozsvárt kéthetenkénti, majd heti
megjelenéssel az Utunk. A köréje csoportosuló fiatalok - az első években Gaál G á b o r
vezetésével, majd nélküle - a kommunista párt által kijelölt politikai irányítók közvetlen utasításait követve, a proletár internacionalizmust tűzik zászlójukra, az irodalmi
mű hovatovább a pártpropaganda része, a népi demokratikus állam szolgálója lesz.
A két világháború közti hagyomány „polgári" oldala hovatovább kiszorul az irodalmi
tudatból, sőt azok is (számosan) tagadóivá lesznek, akik még öt-tíz évvel előbb részesei
voltak az Erdélyi Helikon, a Pásztortűz vagy a Termés munkájának. A proletkult tehetségsorvasztó, elszürkítő hatását a romániai magyar irodalom - hasonlóan a „testvéri országok" literatúrájához - súlyosan megszenvedi. Még olyan humanista költő is évek
termésével s átmeneti hitelvesztéssel fizet az 1948-tól elhatalmasodó „szocialista irodalompolitikának", mint a japán miniatűrökkel rokonítható négysorosok nagyváradi
alkotója, Horváth Imre. Költészetben az új embert éneklő pátosz, prózában a termelési
regény az eszménykép, szovjet mintára. Ezzel párhuzamosan, szinte észrevétlenül játszódik le egy másik folyamat: a Kolozsvár-, de mindenképpen Erdély-központú magyar irodalom meghatározó intézményeit, központjait Bukarestbe költöztetik; szakmai-szervezeti szinten a Romániai írók Szövetsége csak egy-két magyar tisztségviselő
révén képviseli a romániai magyar írókat (a külön szövetség beolvad a közösbe), az állami könyvkiadók pedig legfeljebb fiókszerkesztőségeket tarthatnak fenn erdélyi városokban (többnyire Kolozsvárt), a döntések azonban - akárcsak a politikában - Bukarestben születnek. Ismétlődő kísérletek történnek abban az irányban is, hogy a magyar
művelődési sajtó „aránytalanságát" megszüntessék, hogy a román főváros ebben a tekintetben is az erdélyieket ellensúlyozó szerepet tölthessen be a romániai magyar irodalmi, kulturális életben. A „romániaiság" hovatovább mint központi kategória kerül
be a vitákba, s az 1957-ben újrainduló Korunk örökségéből a hivatalosság ezt óhajtja
hangsúlyozni. Pedig a Korunk-hagyomány a maga baloldali egyoldalúságai, olykor eluralkodó balossága ellenére elsősorban világra nyitást jelentett - és most ennek felélesztése kerül napirendre - , s a gyermeki tudat irodalomra-művészetre nyitását kívánja
szolgálni ugyanettől az évtől, a mind nagyobb népszerűségre (több tízezres példányszámra) szert tevő gyermeklap, a Napsugár, Asztalos István és a körülötte szerveződő
rangos munkatársak, írók, képzőművészek munkája nyomán. (Különösen a Napsugár
első két évtizedében magas színvonalú gyermekirodalom születik Erdélyben. A növel-

1994. február

65

lista és regényíró Fodor Sándor és Veress Zoltán például a gyermekregényben, illetve a
verses mesében alkot igazán kiemelkedőt, a legnagyobbakkal állva az összehasonlítást.)
A neoproletkult jellegtelenségéből kitörni akarás első eredményei az ötvenes évek
második felében regisztrálhatók. Szabó Gyula székely faluregénye, a Gondos atyafiság
tematikailag nem jelent ugyan újdonságot, hiszen a romániai falu, a mezőgazdaság szocialista átalakítását, vagyis a szövetkezetesítést ábrázolja, ám ezt magánélettel is rendelkező, azaz evilági emberek természetes közegükben élik meg, beszédmódjuk pedig,
a Móricz Zsigmond-i-Tamási Aron-i csapást követve, egyénített, a helyi színeket-ízeket
felmutató. Szabó Gyula később sem lett hűtlen a paraszti világhoz; balladás novellái s
a dokumentumirodalom felé hajló múltidézései ugyancsak jellegzetesen erdélyi alkotások.)
A lírában Székely János az, aki már költői megszólalásával szakít a korszakra jellemző patetikus-fakó versbeszéddel. A Csillagfényben (1955) s még inkább a Mélyvizek
partján (1957) a babitsi verseszményt követi, tágabb értelemben a nyugatos líra individualizmusát idézi fel. Gondolati költészetének legjelesebb darabjai, a Bolyai-szonettkoszorú és a Dózsa című poéma (1964) egyéni sors és történelmi kihívás konfliktusára
épülnek. Lírájával egyenértékű prózája (Soó Péter bánata, A nyugati hadtest) és történelmi drámáinak java, mindenekelőtt a Caligula helytartója (1972). Esszében is eredetit alkotott.
Kányádi Sándor neve kezdetben a Petőfi-örökség erdélyi folytathatóságát jelentette. A hatalmi parancsra bezúzott Sirálytánc (1957), a Harmat a csillagon (1964), majd
a Kikapcsolódás (1966) és a Függőleges lovak (1968) című kötetek már nem a néptribunköltőt mutatják, hanem a forradalmi optimizmussal szakító, a társadalmi igazságot allegóriákban kifejező, egyre inkább magányos meditációra hajlamos lírikust, aki közéleti
állásfoglalásaiban is az illyési modellhez igazodik. A Halottak napja Bécsben egyetlen
nagy verskompozícióba foglalja a Romániában élő magyar költő idegenségérzetét és otthontudatát. A kiszolgáltatottság zártabb lírai formáját teremti meg „indián énekeiben".
A z úttörésben, a költői szemléletváltás elismertetésében kiemelkedő érdemei
vannak az erdélyi magyar költészetben Páskándi Gézának. Piros madár című, bemutatkozó kötete (1957) a költővel együtt kerül zár alá. A mozgalmi lírával hamar szakítva,
József Attilától a létértelmezés összetettségét tanulja el. Ellentéteiben láttatja a világot,
ehhez keresi a megfelelő költői-nyelvi formákat, a Holdbumeráng (1966), különösen
pedig a Tű foka (1972) verseiben. Az Üvegek (1968) abszurd novellái és Páskándi drámai
„abszurdoidjai" nem kevésbé kavarták fel a romániai magyar irodalmat. Történelmi
témáit, a sajátosan erdélyieket is, a magyar klasszikus drámahagyománnyal részben
szakítva tudja provokatívan maivá tenni (Vendégség Tornyot választok).
Az 1955-57 között hangot kapott, az „irodalmi pártosság" tételeivel és gyakorlatával szembeszegülő megnyilatkozások, kötetek folytatására, az igazi áttörésre a szigorú (nem csupán irodalompolitikai!) megtorlások után közel egy évtizedet kell várni. Az alkotó egyéniség kibontakozása s a kollektív (nemzeti-nemzetiségi) egyéniség
irodalmi érvényesítése a hatvanas évek végefelé válik jellemzővé a romániai magyar irodalomban. Ebben kezdeményező, példaadó szerepe van egy új - a II. világháborút s az
ún. „felszabadulás" utáni éveket még gyerekfővel megért - nemzedéknek, amelyet a pályakezdők könyveit kiadó sorozat alapján Forrás-nemzedékként tart számon az irodalomtörténet. Az intézmények sorában pedig a Kriterion Könyvkiadó lesz (a hetvenes
évektől) a magára ébredő romániai magyar irodalom valóságos műhelyévé, szervezőjévé (igazgatója Domokos Géza). A Kriterion ugyanis nem egyszerűen felvállalja a leg-

66

tiszatáj

sikerültebb szépirodalmi művek, tanulmányok megjelentetését, hanem befolyásolja
újak születését, szemléletét azáltal, hogy kaput nyit a világ felé, az egyetemes irodalomba, a jelenbe és a múltba, népszerű könyvsorozataival. A népköltészet, a néprajz, a történelem, a nyelvtudomány a Kriterion-kiadványok révén sokak ügyévé válik — elég a
(Kallós Miklós gyűjtését tartalmazó) Balladák könyvére (1970) vagy a Szabó T. Attila
heroikus kutatómunkájának köszönhetően elinduló Erdélyi Magyar Szótörténeti Tár köteteire hivatkozni.
E korszak legnagyobb sikere Sütő András naplóregénye, az. Anyám könnyű álmot
ígér (1970). Az író szülőfalujának, a mezőségi Pusztakamarásnak világa Sütő lírai láttatásában kitágul, a helybeli történéseken messze túlmutató jelentést kap. A népi demokratikus rendszer kegyeltjeként fiatalon elismert, nagy tehetségű novellista és futtatott
közéleti ember az anekdotikus próza lépcsőit megjárva (Félrejáró Salamon, 1956) jut el
lényegi kérdések feltevéséig, amelyek nem csupán a falut érintik. Nagyobb — történelmi - távlatba állítja felismeréseit esszéiben és drámáiban. Színpadon is kirobbanó
sikerű trilógiája (Egy lócsiszár virágvasárnapja, Csillag a máglyán, Káin és Abel) a hetvenes években egyén, és hatalom, hatalom és erkölcs, erkölcs és világszemlélet viszonyát
vizsgálja, a „felemelt fő" etikáját hirdeti. A nyelv, a megőrzés regényét írja meg, egy ellenséges (nyelvi) környezetben, Engedjétek hozzám jönni a szavakat (1977) címmel.
A magyar nyelvterületen túllépő regénysikert mondhat a magáénak Bálint Tibor,
a Zokogó majom (1969) szerzője. Bálint a külvárosi élmények lírai karcolatba-novellába
foglalásával figyeltetett föl magára, Csehov és Krúdy, de Nagy Lajos tanítványának is
tekinthető. Megalázott és megszomorított, eltorzult lelkek panoptikuma a Zokogó majom is (amely egy kocsma neve), ebből nő ki a többre-szebbre vágyó gyermek, hogy aztán újságíróvá felvergődve, a sztálini kort híven tükröző szerkesztőségben ú j megaláztatások érjék. A lent élők, a „sánta angyalok utcája" lakói fölött jószerivel észrevétlenül
zúg el a történelem; a történelmi időt a regényben refrénszerűen ismétlődő hírmontázsokkal érzékelteti az író, hősei életébe azonban nem avatkozik be mesterségesen. A z
érzékletes életszerűség tette kiemelkedővé a regény színpadi változatát is. A Zarándoklás a panaszfalhoz (1977) még bizarrabb figurákat vonultat fel, a lélektani helyzetek kiélezettebbek, e regény stílusa messzebb merészkedik a magyar realista próza hagyományaitól.
A hely szellemét s a magyar és egyetemes lélektani próza csúcsait (Németh László
Iszonyat csakúgy, mint Faulknert) tudatosító, szemléletüket a sajátjává hasonító regény
a Kő hull apadó kútba (1975), Szilágyi István páratlannak mondható, a romániai magyar
irodalomnak rangot adó epikája. Az isten háta mögötti vidék hangulatát rajzolja Szilágyi már korábbi novelláival, regényével (Üllő, dobszó, harang), a Kő hull apadó kútba
azonban új minőség. Jajdon, a regény színhelye amolyan erdélyi Yoknapatawpha, ahol
a szerelem vak szenvedélybe, a munka robotba fordul, a dicső történelem (Rákóczi,
„a nagy fejedelem" emléke) pedig nosztalgiaként, lakások falvédőin él tovább. Bűn és
bűnhődés, reális történés és őrült álomvilág mindvégig megőrzi egyediségét, de egyúttal
egy társadalmi-történelmi struktúrát is kirajzol. Nyelvi erejét a pontosság és a balladáslátomásos hang ötvözése adja.
N e m kevésbé bizarr világ a Bodor Ádámé, noha sok mindenben épp az ellentéte
annak, amit Szilágyi István epikája képvisel. Bodor a kis formának, a pár oldalba sűrített helyrajz és történés előadásának mestere, már első kötetében (A tanú, 1969/ Talán
az ő írói pályakezdése jelenti az ún. „szocialista irodalomeszmény" legélesebb tagadását
- bár a bizonytalanságot jelző igeformáival, kötőszavaival, mondatszerkezeteivel. Ab-

1994. február

67

szúrd novellái (Plusz-mínusz egy nap, 1974; Megérkezés északra, 1978'•) tulajdonképpen elhelyezhetők abban a térben és időben, amely Bodor Ádám ifjúkorát - a politikai
okokból elszenvedett börtönéveket - tragikusan meghatározta. Ezek a szövegek mégis
mint a XX. század közepi-végi emberiség röntgenképei kerülnek az olvasó elé.
Groteszk vagy abszurd elemekre épülnek Panek Zoltán hatvanas évek végi, hetvenes évekbeli novellái is. Az ön- és világelemzésben továbblép A földig már lépésben
(1977) című tudatregénye, a joyce-i példának ezen erdélyi változata, amely korjellemzésként hasonlóan figyelemre méltó, akárcsak a szerelmi idilltől a kegyetlen élveboncolásig eljutott szerző látásmódja és nyelvi fantáziája.
A z erdélyi magyar próza legeredetibb egyéniségeinek egyike Bajor Andor. Műfajteremtő író, aki mind filozofikus szemléletében, mind a lírához való vonzódásában
rokon lélek Karinthy Frigyessel - vagyis felületesség volna „humoristának" minősíteni,
mint híres elődjével is tették - , de az abszurd kor, amelyet megélnie adatott, a hatalmi
mechanizmusok s a kiszolgáltatottság analitikusává kényszerítette. Ez a szigorú elemző
(aki az erdélyi irodalom legjobb paródiáit írta) írásainak jelentős részében gyermeki
lélekként is megmutatkozik - így száll szembe az értelmetlenséggel, a világot eluraló
embertelenséggel. (Répa, retek, mogyoró, 1962; Főúr, írja a többihez, 1967; Ima az üldözőkért, 1992.;
A tehetségek és irányok sokféleségét a romániai magyar prózában különböző
nemzedékekhez tartozó más írók számontartásra érdemes műveivel lehet hasonlóképpen alátámasztani. Az anekdotikus novellában Asztalos István az ötvenes években is felül tudott néha emelkedni a kor irodalmi átlagán, visszahajolva a két világháború közti
önmagához. Méliusz József regénye, a Város a ködben (1969) közvetlen átmenetet képez két irodalomtörténeti szakasz között, prousti előadásmódja pedig a mű megjelenésekor is termékenyítőnek bizonyult. A fiúk nemzedékéből Pusztai János vált ki előbb a Nagy István régebbi prózájával irodalmi polgárjogot nyert munkásregények új
szellemű folytatásával, majd egy különös „új-tárgyiasság" modern nagyepikába, magyar
és egyetemes történelemláttatásba fogalmazásával (A sereg 1978; Zsé birtoka, 1979; Tatárjárás - Futótűz, 1984/ Köntös-Szabó Zoltán a szabadító tettet meghirdető Júdás-regényével (Kár volt sírni Jeruzsálemben, 1969) az olvasót s a korabeli cenzúrát egyaránt
meghökkentette; a novellaíró előzmény s a folytatás gazdag írói életművé állt össze.
Csiki László kisvárosi történetei és drámái (Ártatlanok, 1981) groteszk tükröt tartanak
a kornak. Kocsis István előbb prózában, aztán nagy sikerű monodrámákban állított
erkölcsi mércét kortársai elé, a történelmi múltból (Örömteremtés, 1969; Tárlat az utcán, 1974). Deák Tamás az irónia eszközét használta regényeiben és drámai műveiben.
Vári Attila erdélyi fogantatású „meséi" az anekdota, a líra, a fantasztikum, az abszurd
találkozási pontjain eredeti hangon szólnak vidékiségről és nagy emberi akarásokról,
méltatlan környezetről és a valóság fölé emelkedésről (A véges nap, 1967; Középkori villamosjegy, 1976). Sigmond István a kegyetlen abszurdot használja a realitás kifejezésére.
Mózes Attila lélek- és társadalomelemzései novellában, regényben nem kevésbé kegyetlenek - és nem kevésbé találók.
Az erdélyi magyar irodalom sokat emlegetett hagyományossága tehát - amely tulajdonképpen a II. világháború előtti időkben sem volt egyértelmű! - a hatvanas évektől semmiképpen sem állítható. A változás az említett prózai művek megszületése
előtt, a költészetben kezdődött, a szembefordulás a régi hanggal (vers)beszéddel a lírában volt a legprovokatívabb, s alighanem eredményeiben is a leglátványosabb. Páskándi Géza mellett a Forrás-nemzedék költői, elsősorban Lászlóffy Aladár és Szilágyi Do-

68

tiszatáj

mokos végezték ezt az úttörést, hozzájuk nőtt fel később Hervay Gizella lírája. N e m
egyszerű nemzedéki harcról van szó, ahogy ezt a korabeli irodalmi front értelmezi.
A ki nem mondottan is „Lobogónk: Petőfi!" jelszót felvállaló s a magyar költészeti
hagyományból legfeljebb még a Nyugat impresszionista vonulatát beépítő költőkkel,
költészeteszménnyel szemben a Forrás első nemzedékének harcát megvívó lírikusok
József Attilát és Szabó Lőrincet választják elődjükül, de tudomást vesznek az elhallgattatott Kassák Lajosról is (pár évvel később ez főként Király László verseiben észlelhető). A rímes vers, a klapanciák eluralkodásának idején már maga a szabad vers
mint forma ellenzékiségnek hat, s a hivatalos kritika ugyanígy értelmezi a „kozmikusság" megjelenését. Valójában a provinciális erdélyi és romániai - és „szocialista"! - beszűkülésnek üzennek hadat, jóllehet, csak fokozatosan tudnak megszabadulni a k o r
politikai-agitatív bélyegétől. Európa, a nagyvilág ugyanúgy kézügyükben van, mint
az osztatlan magyar irodalmi örökség; Whitmantól T. S. Eliotig és a kortársakig ível az
a „modernség", amelyről nem hagyják lebeszélni magukat.
Lászlóffy Aladár programszerűen is egy nemzedék nevében végzi „szertartását",
folytatja „disputáit", még ha csak egy szökőkútról is (Hangok a tereken, 1962), érvekért
azonban következetesen a történelemhez fordul. O l y k o r a prózaiság veszélyétől fenyegetve, Lászlóffy kialakít magának egy közvetlen, ugyanakkor teherbíró versbeszédet,
amely elsősorban a fiatalok közt hódít teret, de visszahat idősebb pályatársakra is.
Egyetemességigényével és az ünnepélyességet, költői áhítatot elvető személyes lírájával
ő az, aki új mértéket állít a romániai magyar költészetben (Színhelyek, 1965; Képeskönyv
a vonalakról, 1967; Szövetségek, 1970; A hetvenes évek, 1971; A következő ütközet, 1974).
Az erdélyi magyar líra megújításában a legmesszebb és legmagasabbra Szilágyi
Domokos j u t o t t . Iróniája hamar átsegítette az ötvenes évek végén pályakezdő, Forráskötettel (Alom a repülőtéren) 1962-ben bemutatkozó költőt a gyermekbetegségeken. Kiváló formaérzékét az elioti gondolattársításokon és a weöressándori játékosságon iskolázza. Teljes költői vértezetében már senkit nem kímél - a klasszikusokat sem (például:
Adyt). Az élet teljességének, az emberiség felhalmozott kincseinek átfogását lírai
módon, tehát nem extenzíven, hanem a vershelyzetek és metaforák pontos kiválasztásával, a szigorú versépítéssel éri el. De nem csupán verset, hanem verskötetet épít (A láz
enciklopédiája, 1967), amelyben a Nagy Lászlóéval rokon dal csak az egyik szólam a
kórusban, a (dzsessz)szimfóniában. A Búcsú a trópusoktól (1969) hat verse külön-külön
és együttesen Közép-Kelet-Európa lírai-drámai antológiája, leltár és leszámolás, vita és
remény - búcsú és honfoglalás a XX. századi magyar és európai költészetben. A népköltészet s a művelt elődök ugyanúgy jelen vannak itt, mint a lángoló Mekong és a
szinkofazotron - s a harangvirág. A „Hogyan írjunk verset" kritikusi tétele ebben a kötetben ironikusan - és utánozhatatlanul - kap választ egy olyan költőtől, aki senkinek
sem szeretett tanácsot adni, mert magát is szabadnak tudta (többek közt a tanácsoktól).
Élete kevés hátralevő évében tovább regisztrálta a világot, korát messze meghaladó érzékenységgel (Öregek könyve, 1976).
Lázadó költőként, az asszonysors lírikusaként vált ismertté Hervay Gizella
(Reggeltől halálig 1966; Tőmondatok, 1968). Tragikus sorsa, az egymásra halmozódó
veszteségek apokaliptikus mélységeket szabadítanak fel, valóság és látomások összefonódása az erdélyi magyar líra egyik legsajátosabb hangú alkotójává avatják (Zuhanások, 1977)- pályája végén legjobb versei által Szilágyi D o m o k o s közelébe emelkedik.
Palocsay Zsigmond a természet mondhatni mikrorealista leírásából alakított ki senkiével össze nem téveszthető költői nyelvet. A Forrás ún. második nemzedékének líriku-

1994. február

69

sai erősebben kötődnek a szülőföld hangulataihoz, a népi hagyományhoz, s e hagyomány folytatóihoz. Király László versben és prózában, Farkas Árpád versben és lírai
publicisztikában tudja nem csupán nemzedékét, hanem nemzetiségét is képviselni. (Jegenyekor, 1971; Alagutak a hóban, 1979; Asszony idő, 1983/
A romániai magyar irodalom legutóbbi, irányváltást, de legalábbis szemléleti
megújulást jelentő kísérlete a filozófus-esszéíró Bretter György és tanítványai tevékenységéhez fűződik. A tanítványok közül Egyed Péter az, aki a tanulmányírás, a tudományos (és publicisztikai) tevékenység mellett mint költő és prózaíró is jelen van az
irodalomban. Ezzel a vonulattal őriz szellemi kapcsolatot Balla Zsófia költészete is.
Ugyancsak a századvég egyre bonyolultabb viszonyrendszerét igyekszik megfejteni a
verset és prózát sokszor el sem különítő, szövegeket író Szőcs Géza. Markó Béla számára a vers sokkal inkább formaprobléma is; szonettjei alkalmasnak bizonyulnak nagy
horderejű témák felvállalására.
A nyolcvanas évek az exodus korszakának bizonyultak a romániai magyar irodalomban. Idősek, középkorú és fiatal írók tömegesen távoztak Erdélyből. 1989 decemberéig, a rendszerváltozásig akkora vérveszteséget szenvedett ez az irodalom, hogy
a kitárulni látszó új intézményes lehetőségek kihasználása emiatt is akadályokba ütközik. A kérdések azonban ma másként vetődnek fel, minthogy megnyílt a közlési lehetőség a Romániában élők számára az országhatárokon túl és fordítva: bármelyik magyar író jelen lehet a kolozsvári, marosvásárhelyi, sepsiszentgyörgyi, nagyváradi vagy
bukaresti magyar lapokban, s akár az itt kiadott könyvek szerzői közt. Ilyenformán
ismét bonyolultabbá válik külön (elkülönített) erdélyi magyar irodalomról beszélni.
Mindenesetre, ma is vannak itt élő-alkotó tehetséges erdélyi fiatalok, akik vers- és
prózaköteteikkel bizonyítják, hogy a forrás nem apad el. Visky András és Kovács
András Ferenc a lírában, Láng Zsolt a prózában már több mint ígéret.

70

tiszatáj
K R I T I K A

Nagy Gáspár: Mosolyelágazás
A HALLGATÁS KÖNYVE
Egy szomorú verseskötettel lettünk gazdagabbak. Nagy Gáspár új könyve, a Mosolyelágazás meghozta azt az ambivalens meglepetést, amit - az egyszer már érvényes
megszólalási formáját megtaláló költőtől - általában vár az ember: szóval újít, stílust,
hangnemet vált stb. A Mosolyelágazás „tulajdonképpen radikálisan" különbözik - nem
a megszokott Nagy Gáspár-os versvilágtól, -nyelvtől, hanem - a Nagy Gáspár költészetéről kialakított általános „befogadói" képtől. Idézőjelben a változás, mert először is
a hiányok jelzik a másságot: alig van benne közéleti, ún. politikus, leleplező vers, alig a
megszokott szójátékok, nyelvtörősdik, bár költői nyelve, versszerkesztése lényegében
nem változott. Talán pontosabb költészetének változása helyett úgy fogalmazni, hogy
n e m ű várakozásnak megfelelően szerkesztődött a kötet. (Talán ezért a fogadtatás szolidabb visszhangja is.) Ez, a (korábban) alapvetően élménycentrikus líra ugyanis éppen
akkor, amikor külső élményekben látványosan gazdagodik/gazdagodhatna (amerikai
utazás, megtörténik a rég türelmetlenül várt, áhított politikai változás), éppen a k k o r
fordul el a külső élmények interpretálásától, s teszi át a fő hangsúlyt a belső világra, s az
erőteljes, egyértelmű kimondás helyett a csönd falai közé húzódik vissza. Míg (nagyjából) korábbi köteteinél érződött, hogy a költő nincs egyedül, hogy verseinek igazságtartalmát egy társadalmi várakozás és egyetértés is igazolja, elszámolnivalója most a
Teremtővel, a Mindenséggel van. De nem a Teremtővel szemben, hiszen rátalált egy
fájdalmasan szép kegyelmi állapotra: a legvégső egyenleget Neki kell benyújtani, s a
Mindenség kozmikus békéjében az ember, sorsa beteljesülésével (halálával) éwzatalál.
A kötet verseinek legfontosabb élménye a megrendülés - amit nevezhetünk transzcendens érzékenységnek - : a határból, a halál előtti pillanatokból szemléli immáron a világot. Ez a létszemléleti másság azonban korántsem teljesen előzmény nélküli a Nagy
Gáspár-i lírában: a (jobbára) tradicionális hit szervezőereje a kezdetektől jelen van,
a válogatott kötet utolsó ciklusának versei pedig zömmel e transzcendens érzékenység
jegyében íródtak.
*

Mondjuk ironikusan: ötszáz évvel Kolumbusz után a magyar irodalom, költészet
is fölfedezheti lassan Amerikát - , a kitántorgók, menekültek, emigránsok űzöttsége
után a legális útlevéllel odalátogatók szorongó, félszabad félszegségével, a vasfüggöny
lebontása után pedig egészen szabadon. Mások mellett Tóth Erzsébet, Kemenczky
Judit, O r b á n Ottó, korábbról Csoóri Sándor amerikás élményei fogalmazódtak meg
versekben is. Nagy Gáspár kötetének is az amerikás élmény egyik kulcsmotívuma,
Amerikáé, amelyik a század első felétől az európai kultúrát diktálja.
H o g y mit ad a magyar irodalomnak, vagy tágabban a magyar szellemi életnek,
a nemzetnek Amerika, majd elválik. S hogy mit adott Nagy Gáspárnak? Ez az első
meglepetés: lényegében semmit. Azzal zárja egyik versét: „mit mondjak két hónappal
megint öregebbek lettünk" (Utazás [I.Jl Azzal találkozott, amivel eleddig, önmaga belső

1994. február

71

termeivel, csöndjeivel és kételyeivel, halálvágyával, szomorúságával. Nagy Gáspár
ugyan éppen a váltás pillanatait töltötte a szabad világban: kifelé menet még éber vámosok szórakozgattak felsőbb utasításra csomagjaival, hazafelé ugyanezek tüntetően
közönyösek - ürügye tehát volna a politikus kiszólásokra is, de a frenetikus rátalálás
helyett a nyugalmas óceán kozmikus békéje érintette meg, valamint egy hiányt hozott
haza, melyről a kötet egyik legszebb versében vall (Utazás [III.]/ immáron mindörökre
elmaradt találkozása M. S. mesterrel, a Halotti beszéd írójával. Márainak még egy verset
is szentel a 11 americanaból. A nyelv mesterének és annak az intranzigens magatartásnak, amelyik semmilyen kompromisszumot nem kötött: egzisztenciálisan sem („elfogadva sorsát mer egyedül maradni önmagával") és erkölcsileg sem („Egy hazát lehet
gyűlölni, bírálni, el- és megítélni. Csak árulni nem lehet." - ez utóbbi a versben Máraitól vett vendégszöveg).
Maradjunk tehát Amerikánál. Nagy Gáspár a szó nemes értelmében provinciális
m ó d o n utazta körbe Amerikát: vendégként - mindvégig a közép-európaiság és a magyarság bizonyosságának tudatában, a határokon belül maradva. Felülről és kívülről,
távolról (leggyakrabban repülőgépről) szemléli az új kontinenst. Ez azonban nem
„a modernség" elutasítása, csupán annak a belátása, hogy a világ mindegyre a (szellemi)
szülőföldben, a léttapasztalat anyanyelvében nyeri el értelmét. A világóra az emberben
belül ketyeg, kételyeire nem ad annyival lényegibb választ ama másik, hogy középeurópai belső világidejét érvénytelenítené, túllépné.
„Amerika" és „politika" helyett a költő másféle valóságos hívást jegyez: a szülőföldét és a mindenségét: s ezek határainak és távlatainak kettősségében fogalmazza meg
személyes lehetőségét, esélyét. Egyén-szülőföld-mindenség klasszikus hármasának archimédeszi pontjai köré szerveződik tehát - végső értelmében - harmonikus egésszé
költői világképe. Sietek persze leszögezni, hogy ez a végső harmónia korántsem illuzórikus. N e m morális, hanem ontologikus értelemben az. Végső értelmében harmonikus,
azaz megoldásában. Műveiben a mindennapok valóság- és létérzékelése egyébként a k o r meghatározó műveihez hasonlóan - az ezredvég nyomasztó, rossz közérzetét,
annak erkölcsi és főleg lelki válságát jelzi.
Fájdalmas, szép búcsúzás a kötet, a határon állva, a halál előszobájából. A legutolsó inneni stádiumból szól, rezignált túlélőként szemlélődik, már nem tartja vissza
jószerével semmi. Mint aki már túl van az életen, írja több helyütt, nincs értelme a határidő-módosításnak sem. Csupán a szerettekért nehéz a határt átlépni. Nincs értelme a
további maradásnak, mert - keserű tapasztalatai azt mutatják - a való világ elvesztette
szakrális értelmét, az emberiség csupán pillanatnyi érdekei szerint szervezi mindennapjait. A rossz került fölülre, a romlás, az erő(szak) diadalmaskodik. Ez a közérzet-érzékelés korunkban radikális és totális válságművészeteket hozott létre. A művészek,
alkotók válasza alapvetően kétféle e totális válságra: azonosul a válsággal, s azt írja ki
magából, mint egy sámán - az elutasítást, a tagadást stilizálja föl; a másik pedig, hogy
valamilyen értéket kutat föl az emberiség emlékezetéből, ami még szervezheti a létünket. Ez utóbbi a nehezebb, mert aftradicionális értékek is kompromittálódtak, hitelüket vesztették.
A költő Nagy Gáspárt is csak egy hajszál választja el, hogy hitetlenül legyen fatalista és totális elutasítója az infernális emberi világnak, hogy mindegyre a pusztulást,
a válságot stilizálja, az elutasítást, az elhatárolódást ad abszurdum vigye, hogy végsőkig
redukálja az alig esélyes ént, hogy a szubjektum szerepét, értelmét kivonja. Hogy, ha
a megszólalás, a beszéd már eleve hiteltelen a létnek ebben az emberi kontextusában,

72

tiszatáj

a hallgatást úgy válassza, hogy eközben a nyelvet magát, a kifejezhetőséget, megfogalmazhatóságot is kétségbe vonja vagy tagadja. D e Nagy Gáspár innen marad, mert minden élettapasztalata ellenére is egy másik tapasztalata, ontologikus vezérlőelve kikezdhetetlenül megmaradt. Mondjuk így: a hité. A hiányokkal csonkolt léttel szemben a
mindenség, a Teremtés, a kreatúra kozmikus békéjének a bizonyossága. Ez az a biztos
tudat, amely elviselhetővé, addig is kibírhatóvá teszi az életet, sorsot. H o g y a végső elszámolásnál minden a helyi értékére kerül. A tagadás axiómája helyett a Teremtés axiómájához fordul. A válságra a költő válasza: hogy a defenzív elutasítás, a kétségbeesés
helyett mindig választható a méltó (értelmet találó) megmaradás is. A kötet utolsó verse, a Jegyezvén szalmaszállal, ezt írja:
- ...mindig és mindig:
bűnökben édesült, iramúit napok
habjaiban fuldokló emberek,
egy szalmaszállal, tudjátok-?
talán a menthetetlent mentitek.
- ...kívül és belül:
poklosan örvényült, háborúit világ
de a remény sohasem meghaló,
ha minden utolsó szalmaszál
ABBÓL A JÁSZOLBÓL
VALÓI
A remény „abból", a Megváltásnak, az Engesztelő Áldozat értelmének — az európai kultúra kétezer éves hagyományának jászlából, vezérlőelvéből való. Ezen a válságon
is átsegít, és minden fájdalomnak, kínnak, szenvedésnek végső értelmet ad. A személyes sors keresztjének is, a betegségnek is: „mert minden fájdalom viselhető / valakiért
valamiért / bűne s engesztelése valakinek (Vízszintes némaságban). Értelmet az életnek és a halálnak is, mely nem befejezés, hanem hazatalálás, hazatérés. H a belátja ezt az ontologikus rendezőelvet, nemcsak a reményre, de a kegyelmi állapotra is rátalál. És rátalálhat, mert Isten üzen, jeleket küld, megmutatja magát. Megmutatja a világ egységét,
átüzen korokon, kontinenseken és történelmi időkön, megmutatja az okozat okát. H a
rá figyelünk, ha ama szalmaszálban kapaszkodunk. A Mosolyelágazás kötet egyre erőteljesebben ezek felé a belső hangok felé figyel. „Csak a lélek belső termei élnek" (Tűz
Tamásnak). Talán ebből a létszemléletből adódik, hogy nem lesz revelációs jelentősége
költészetében se az amerikai útnak, se a politikai változásoknak. Kérdéseire másutt talál választ.
Könyve a hallgatás könyve, a kegyelem útjára való rátalálásé. Túl van már, s mégis innen. De innen is van, a határ, a halál előtt. Addig is, amit tehet: vállalja az engesztelő áldozatiságot és a tanúságtevést. És ez szép. (Orfeusz, 1993.)

1994. február

73

Kántor Lajos másfajta erdélyi krónikája
ITT VALAMI MÁS V A N , ERDÉLYI K R Ó N I K A 1911-1959
Kántor Lajos irodalomtörténész új kötetének címében különös hangsúlyt kap a
„más", munkájának a megszokottól eltérő jellege. Indokolt e szokatlan erdélyi könyv
milyenségének megmagyarázása. A kiadó a „megsokasodott - és talán meg is unt - Érdély-értelmezések"-től való eltérésre utal. A szerző a kötethez fűzött jegyzetekben a
maga irodalom- és sajtótörténeti kutatásainak következtetéseire, „egy írástudói magatartás lehetséges változatainak" megismertetésére hivatkozik. Szemléletében olyan értelemben van változás, módosulás, a címben is tudatosan kiemelt „másság", hogy a korabeli sajtóközlemények hihetetlenül gazdag tárházából szeretné másképp, pontosabban
láttatni az erdélyi szellemi folyamatokat, vitákat, irodalmi jelenségeket. Az ezernyi
adat, idézet, hivatkozás minden esetben fontos. Úgy foghatjuk fel ezt a sajátos szempontú irodalomtörténeti munkát, mint egy képzeletbeli perben való, minden részletre
figyelő, a különböző nézőpontokat egymással szembeállító, az ítélet szempontjából
sorsdöntő vallomást, tanúkihallgatást. Á filológiai hűségre törekszik a szerző, ahogy
erre maga is felhívja a figyelmet. S ennek érdekében nem mond le egy-egy részigazságot
tartalmazó írásra hivatkozásról, az olykor túlzottan halmozott idézetek egymásutánjáról. Hisz számára mindig a teljes igazság kifejezése a fontos, az irodalomtörténészi higgadtság, objektivitás követelményéhez ragaszkodik.
Irodalomtörténeti munkájának időtartamát a következőképpen osztja kisebb
korszakokra a szerző: a talpraállás időszaka 1911-től 1941-ig, a vállalás korszaka 1929től 1936-ig, a Termés időszaka 1942-től 1959-ig, a Világosság 1944-től 1948-ig. A fejezetek középpontjában részben egy-egy kiemelkedő életmű áll, így Reményik Sándoré
vagy Kuncz Aladáré. Máskor egy-egy vitára figyel határozottabban, például Babits és az
irodalom lelkiismerete című tanulmányában. Á sajtótörténeti kutatásból adódóan középpontba kerül a Termés vagy a Világosság. De ez a leegyszerűsíteni akaró olvasói
megközelítés csak félig igaz, mert a tanulmányokban egyszerre jelentkeznek a különböző írók, műfajok, viták, korszakok, sajtótermékek stb. Ezért tudja az olvasó is
érzékelni a a tanulmányíró összetett látásmódját, melyben az irodalmi folyamat teljességében szeretne bemutatni egy-egy korszakot. így válik valósággá a bevezetőben is
említett Apor Péterre hivatkozás, a múlt értékeihez való ragaszkodás. Hiszen minden
embertelen korban „a régi értékek felmutatása tettnek számított, szinte az egyetlen menedéknek tűnt" - állapítja meg.
Reményik Sándor, az olykor elfeledtetett erdélyi költő művét Babits, Kosztolányi, Németh László és mások véleményével teszi határozottabban értékelhetővé. Bíráló hangon szól a Reményik-líra századfordulót idéző elemeiről, a Végvári-versek lázító hangjáról, néhány költeményének Szabolcska Mihályra emlékeztető átlagszintjéről.
Majd felfigyel arra, hogyan válik Reményik Sándor lírájában meghatározóvá a környező természet, a havasi táj, az „ahogy lehet" és a „karszti sors" megfogalmazása, eljutva a
katarzis egyszerűségéig, az igazmondás csúcsáig. Játék vagy program? címmel Kuncz
Aladár folyóirat-struktúráját vizsgálja, kiindulva az Erdélyi Helikon 193 l-es, Kunczot
búcsúztató számából. Nézeteket, véleményeket ütköztet össze, például Tamási Áronét
vagy Méliusz Józsefét. N e m felejti el, hogy tisztáznia kell Gaál Gábor nekrológjának
feltűnően tartózkodó hangját.

74

tiszatáj

Egyszerre erdélyi, magyarországi és európai kisugárzású a Babits és az irodalom
lelkiismerete c. tanulmány, mely az 1941-es Babits-emlékkönyvtől indul el. Tamási Á r o n
Babits elefántcsonttornyát őrhelynek, szellemi világítótoronynak nevezte. Szentimrei
Jenő pedig Rólad álmodott, Erdély címmel írt az emlékkönyvbe: Babits emersoni „Kimondó"-voltáról, halálos biztonságot szuggeráló költő-táncáról vallott. Fontos, irodalomtörténeti jelentőségű adalék egy Babits első közlés, az Önmagamról. („A költő
úgy érezte, mintha minden szaváról számot kellene adni, túl az irodalmi f ó r u m o k o n ,
önmaga és az egész világ előtt...")
1930-ban jelent meg Babits Európaiság és regionalizmus c. írása az Erdélyi Helikonban, melyben az irodalomban pusztító pletykázás, pártharcok ellen ír. („Szomorúnak nevezi azt az irodalmat, »amely az Emberiség szellemi és vallási kataklizmáiról
csak a Politika gyanús alakjában vesz tudomást, a pártok és harc igényeihez leegyszerűsítve.«") Az idézett Babits-sorokban valamilyen félelmetes előrelátás is rejtezik, hiszen a
legkülönb írók is börtönnek érzik pártjukat, s hozzáteszi Babits: Dante magából csinált pártot magának, de napjainkban ki tehetné meg ezt? Újra a pártoktól független
irodalomról, az erdélyi irodalom „erősítő, kincses öntudatáról", az írástudó felelősségéről vall, kiemelve a magyar irodalom európaiságát.
Az irodalomtörténész különösen érzékeny a vitákra, az egymásnak szegeződő
íróérvekre, a kor és az írók viszonyára, az írói egyéniség változataira stb. így veszi elő a
gyáva irodalom vitáját, az erdélyi esszé- és regényirodalom vizsgálatát, időszerűnek
tartja az 1929/30-as vitát, melyet Kuncz Aladár kezdeményezett az erdélyi Helikonban: „De élni kell és vállalni kell az életet abban a formában, amelyben számunkra
megadatott." Kuncz az erdélyi kérdés magaslatáról, világproblémává formálásáról ír.
Tamási Áron a megtalált útról vall, Cs. Szabó László az esszé műfajának szerepéről:
„Ez a fejvesztett, gyökértelen ember követi el műfaji vétkeinket is, az önéletrajzot, vallomást és kéretlen számadást." A „Vallani és vállalni" vitához Berde Máriától Gaál Gáborig sokan hozzászólnak, az írók egyéni felelősségét taglalva. A szókimondás becsülete megnőtt a regény műformáiban, állapítja meg Kántor Lajos. Kuncz Aladár Fekete
kolostorában kerüli a hagyományos regényes elemeket, mind jobban közeledik az esszészerű megoldáshoz, műfaji sajátosságokhoz. Kuncz tárgyilagossága, pontosságra törekvése, az események értelmező-elemző módszere a fontos. Tamási Á r o n Czimeresek c.
regényének „végítéletét" veszi észre az irodalomtörténész, s a regény végén lévő tűz ábrázolását Móricz Zsigmond Fáklyájának hasonló megoldásával veti össze. Bánffy Miklós Erdélyi története az arisztokrácia önvallomásos bírálata, melynek hatalmas freskószerű ábrázolását Thomas Mann polgárképével hasonlítja össze. „Megszámláltattál, és
híjával találtattál... Darabokra szaggattatok" Kacsó Sándor Vakvágányon című regényének hagyományos eszközeit, Szilágyi András Új pásztora újfajta realizmusának (naturalizmus és expresszionizmus keverékének) megoldásait vizsgálja. S e nemzedék ars poeticájának elemeit összegzi: Tamási Áron Ábelének hűségét a „szegények és elnyomottak zászlajához", a sokat idézett otthonra találás gondolatát („Azért vagyunk a világon,
hogy valahol otthon legyünk benne.")
A kötet Vállalás c. (1929-1936) fejezetéhez tartozik N é m e t h László útinaplója,
a Magyarok Romániában, amelyről elfelejtett írni a magyar irodalom történetének akadémiai kiadása 1966-ban, de méltón elemzi Vekerdi László a Németh László alkotásai és
vallomásai tükrében c. monográfiájában. A nagy vitát, felháborodást is kiváltó N é m e t h
László-útinaplót az anyaghoz „közelebb hajolva" szeretné megvizsgálni Kántor Lajos
ebben a tanulmányában. Németh László a házsongárdi temetőben járva Misztótfalusi

1994. február

75

Kis Miklós emlékét idézi, s a kortárs erdélyi magyarok helyzetét elemzi. Kisebbségi
idegbajról ír, dohogó, lojális és szervező embertípussal találkozik. Erdély köreit, örvényeit járja, s Dantéját keresi, a mindenért kiálló személyiséget. Bizonyos értelemben
pesszimista. Az őt bírálók Németh László szubjektivizmusáról, elhamarkodott általánosításáról számolnak be. Gaál Gábor pedig Németh „Szabó Dezső-i" hevületeiről,
„széchenyieskedő örvényeiről" ír. A Független Újság 1936-os harmadik számában
összeállítást tesz közzé a Németh László tanulmánya körüli vitából (Herczeg Ferenc,
Szekfű Gyula), aztán Tamási Áron szavaira hivatkozik, majd Ligeti Ernőére („Minket
három hét alatt nem érthet meg senki. Minket csak az érthet meg, aki együtt él velünk
és fogékony nemcsak a »sérelmekkel« szemben, hanem a hétköznapiság látszólagosan
jelentékeny eseményeivel szemben is."). Ligeti két jelszót idéz: Tavaszy Sándortól az
„önösszeszedést", Krenner Miklóstól a „mozgalom" jelszavát, s aztán kiemeli, hogy
„csak mi magunk oldhatjuk meg a magunk dolgát".
A z 1944-1948 közötti történelmi, irodalomtörténeti szakasz a Világosság című
lappal kapcsolódik össze. Be kell vallanom, hogy különösen nagy érdeklődéssel olvast a m a Jékely Zoltán kolozsvári testamentuma és a Szivárvány és dorong (Benedek Marcell
estéjéhez) c. tanulmányokat. Ez a megközelítés részben az írókkal való személyes ismeretség, részben az olvasói felfedezés öröméből adódik (Benedek Marcellt hallgathattam a pesti egyetemen, ahol Goethe Faustjáról és a francia romantikus regényről tartott
speciálkollégiumot). Jékely Zoltán nosztalgikusán gondolt vissza mindig szülőföldjére,
Erdélyre, Nagyenyedre; édesapjára, Áprily Lajosra. Anteuszi megújulásnak nevezi
Kántor a kolozsvári időszakot, a Világosságba írt munkáit; bibliografikus összeállításában meglepődve olvassuk Jékely hihetetlen termékenységét - a későbbi évekkel ellentétben. A második világháború végső napjait Jékely „holnaptalan pillanatként" éli át,
fájdalmas lírai jelképeket keres, így az őszi borongást. Rengeteg publicisztikai aprómunkát végez, a Világosságot igazi szellemi műhelyének tartja. Kántor Lajos úgy érzi,
hogy az 198 l-es A Bárány Vére c. Jékely-prózakötetbe szűkkeblűen válogattak a kolozsvári időszak írásaiból. Jékely Zoltán alkotói arculatát módosítja ez a kolozsvári
publicisztikai-kritikai és esszéanyag: ekkor határozottabb, cselekvőbb. írásban hajt fejet József Attila előtt („nemzedékének gúzst és nyűgöt nem ismerő zsenije volt"), Élyés
Gyula Egy év c. versesfüzetét méltatja: Apollinaire látomásosságát és Vörösmarty zokogását érzi benne. S ahogy Kántor kiemeli, Jékely Zoltán Athén szellemét veszi észre
Erdélyben, Szókratész, Platón és Arisztotelész „megfelelőiként" láttatja Apáczait, Bolyait, s a diákok közt Kemény Zsigmondot, Körösi Csorna Sándort, Mikes Kelement.
Jékely Zoltán színházi bemutatókról, irodalmi eseményekről számol be, Másodvirágzás
c. versében a nagy Hiány jelét rajzolja meg és a figyelmeztetést: „itt már minden hiába." A verset Benedek Marcellnek ajánlotta, akit felkeres kolozsvári otthonában 1945ben. „Az európai csúcsokon hétmérföldes csizmával járó" írót és irodalomtudóst szólaltatja meg egy házsongárdi villa kertjében a Benedek Marcell műhelyében c. írásában.
Kisbaconba menekült a németek elől, ahol békességet és jóságot talált édesapja portáján. Most, 1945-ben Erdélynek, szűkebb pátriájának szeretné szentelni életét, mint Voltaire Candide-ja, a „műveljük kertjeinket" gondolattal, a maguk szeretett Tündérkertjére gondolva. Benedek Marcell előadásokat tart, folytatja hajdan erőszakkal megszakított egyetemi tanári munkáját, irodalmi vezér lesz. Közeledik a kolozsvári színházhoz,
hisz a régi Thália körüli tevékenységét folytathatja. A Bánk bánhoz magyarázószöveget
ír, átdolgozását, a Ludas Matyit műsorra tűzik, méltatja mártírhalált halt tanítványa,
Sárközi György Dózsáját stb. Ezerszínű érdeklődését, sokirányú tevékenységét szinte

76

tiszatáj

lehetetlen néhány mondatban összefoglalni. Tudja, hogy műveltség nélkül nincs demokrácia. Szabadegyetemet tart, a magas színvonalú ismeretterjesztés híve. Benedek
Marcellnek otthont jelentett a Világosság. De az irodalmi élet és politikai vonatkozásai
nem hagyják nyugodtan. Gaál Gábor „korparancsokat" hirdető vezércikkeket ír, elkezdődik a Toldi-vita, Benedek Marcell Arany Jánost védi. A k o m o r környezet, a gyanakvás légköre elűzi szeretett Erdélyéből Benedek Marcellt. Jékely és Benedek irodalmi
tevékenysége Budapesten folytatódik. Igaza volt Jékelynek, aki Másodvirágzás c., Benedek Marcellnek ajánlott versében így fogalmazott: „Jönnek gonoszjáró napok. Kioltom / a tüzeket, elborítom szemem, / s maradék emberi mivoltom / katalepsziás
álomba teszem."
Kántor Lajos irodalomtörténeti munkája valóban egy másfajta erdélyi krónikát
tár elénk. A pillanathoz kötődő publicisztikai művektől elzárkózik, ő mindenekelőtt
az utókor mérlegeléséhez, a higgadt irodalomtörténeti összegzéshez gyűjtött össze rengeteg adatot. N e m felesleges az erdélyi sajtó — például a Világosság - hatalmas erdőrengetegében járnunk, ha kézen fog minket egy olyan avatott vezető, mint Kántor Lajos,
aki tudja, merre vezetnek az erdőben az utak, hogyan juthatunk előbbre. Kántor Lajos erdélyi krónikája az „egyetlen menedékhez": a múlt igazi értékeihez vezet el minket. S így válik munkája a publicisztikai pillanatnyiságon mindig túllépő irodalomtörténetté, az egymásnak szegeződő nézetek, cikkek, vélemények, alkotások teljességévé.
Ezt a hagyományt, ezt az elkötelezettséget, ezt az erdélyi örökséget fogalmazza meg Jékely Zoltán 1968-ban; „Ha van nekem ilyen, vagyis saját prózanyelvem, akkor természetesen Erdélynek köszönhetem. Apám enyhén székelyes mondatlejtése - a szókincs
erőltetése nélkül - , nagyanyám, anyám kolozsvári, mondókákkal sűrűn fűszerezett
cívisnyelve, a vasárnapi istentiszteletek Károli-bibliás nyelvkincse, székelyföldi vagy
kalotaszegi osztálytársaim jóízű, csavaros-népies tájnyelve, Alsó-Fehér megyei szolgálólányok történetei, Benedek Elek itt-sem-volt, ott-sem-volt mesevilágának nyelve..."
S ezt az erdélyi nyelvet, hagyományt, múltat, értékeket kell megőrizni - a jelent s tán
a jövőt is építve. (Héttorony Könyvkiadó, 1992.)
JRzUé»» fésiaőn

Szlovákia magyar közélete
KI KICSODA KASSÁTÓL PRÁGÁIG?
Ahogy a könyvkiadók általában, a lexikonszerkesztő műhelyek is megszaporodtak a rendszerváltozás óta. Az Akadémiai Kiadó végre valóban elkezdte a nagylexikon
munkálatait, és készít néhány szaklexikont, így az Új magyar irodalmi lexikont. Mellette azonban létrejöttek különféle vállalkozások. A Petőfi Irodalmi Múzeum 1990-ben
Viczián János gondozásában elkezdte Gulyás Pál írói életrajzlexikonának folytatását;
Nagy Csaba munkájaként pedig A magyar emigráns irodalom lexikonánák sorozatát.
A Kassák Kiadó Ványi Ferenc 1926-ban megjelent irodalmi lexikonának hasonmása
után jövőre ígéri két kötetben a huszadik századi magyar irodalom lexikonát.

1994. február

77

A szekszárdi Babits Magyar-Amerikai Kiadó Rt. még nagyobb vállalkozásba fogott: részint átvette a Révai nagy lexikon hasonmás kiadásának megvalósítását, amelybe
a Szépirodalmi Könyvkiadó belerokkant, részint pedig nekilátott a Révai nagy lexikon
új sorozatának előkészítéseként A századvég magyarsága címmel kortárslexikon-sorozat
kiadásához.
A lexikográfiának who 's who (ki kicsoda?) műfaját hazánkban néhány kezdemény
(Ki kicsoda? Kortársak lexikona, 1937; Keresztény magyar közéleti almanach, 1940) után
nagy késéssel a Kossuth Kiadó honosította meg (1969, 19722, 19753, 19814). A rendszerváltozás után a Biográf szerkesztőség vállalta a kockázatot a cseppfolyós gazdasági-társadalmi viszonyok közepett a Magyar ki kicsoda 1990 kiadásával, benne 6000 hazai közéleti
személyiség adataival. Ujabb merész lépésként jelentek meg a hazai könyvpiacon még
nagyobb vállalkozásukkal, az immár 12 000 címszót tartalmazó Magyar és nemzetközi
ki kicsoda 1992, majd a több mint 12 500 rövid életrajzot nyújtó Magyar és nemzetközi ki
kicsoda 1994 című kiadványukkal. Ez minőségben is túlszárnyalt valamennyi előzőt; célszerű rövidítéseivel, kisebb betűtípusával elérte a műfaj nemzetközi színvonalát.
Címe ellenére nem igazán kortárslexikon a Magvető Könyvkiadónak még 1989ben megjelent Kortárs magyar írók kislexikona című kiadványa, mert következetlenül
fölvette az elhunytakat is: önkényes szempontja szerint mindazokat, akik a Kádárrendszertől 1959-ben újjászervezett írószövetségnek tagjai voltak. Ez volt egyik oka,
hogy az általam elkezdett munkát 1987-ben abbahagytam, s a kiadó nélkülem folytatta.
A Babits Kiadó kortárslexikon-sorozatában két éven belül tucatnyi szakmai kötetet tervez. A sorozatszerkesztő Viczián Jánosnak a Magyar Nemzet 1993. július 29-ei
számában megjelent nyilatkozata szerint egy-egy kötete a sajtóban, a sportéletben,
a közgyűjteményekben (könyvtárakban, levéltárakban, múzeumokban) és a kiadókban, az egészségügyben, a művészeti életben, a mezőgazdaságban és a felsőoktatásban
működő jeles szereplők életrajzát nyújtja majd. Segédkönyvként társul a sorozathoz a
Címszólexikon, amely minden eddigi magyar lexikon címszavát összesíti. Ismét külön
kötet tartalmazza az Országos Széchényi Könyvtár köteles példányaiból összeállott
gyászjelentés-gyűjteményének jegyzékét (Necrologium Hungaricum).
A vállalkozás első kötete, amely Szlovákia 1223 magyar közéleti szereplőjének adatait tartalmazza, kétféle sorozatszámot is visel: a belső címlapon fönt A századvég magyarsága 1., lent A Révai új nagylexikona segédkönyvei I. látható. N e m világos e kétféle
sorozat egymáshoz való viszonya. Melyik a nagyobb, amelynek része a másik?
A kiadvány, eleve vállalt korlátai ellenére, dicséretes. A szerkesztők tudták, hogy
körleveleikre nem minden címzett válaszol, így adattáruk szükségképpen csonka lesz.
De hát: aki bújt: bújt, aki nem: nem. Aki nem tart igényt a lexikonbeli halhatatlanságra, magára vessen. Jóllehet, a kimaradók szempontjait is meg lehet érteni. Az előszó,
miután fölsorolja a korábbi szlovákiai életrajzi lexikonokat, almanachokat, adattárakat,
monográfiákat, antológiákat, hozzáteszi: „Adatgyűjtésünket nehezítette az a széles körben ismert tény, hogy a II. világháború után a megtorlás éveiben a szlovák soviniszták
e lexikonok és évkönyvek alapján állították össze a háborús bűnösök, a kitelepítendők,
a deportálandók névsorait. Ennek emléke ma is riasztóan hatott, több embert arra indított, hogy elzárkózzék a lexikonunkban való szerepléstől. Hasonló félelem támadt a
pártállam magyar tisztségviselőinek körében is, akik a megtorlástól tartva, többségükben nem kívántak szerepelni lexikonunkban. Néhány értelmiségi, művész, tudományos kutató, közéleti ember, előmenetelét féltve, nem merte ország-világ előtt megvallani magyarságát."

78

tiszatáj

Annál csodálatosabb, hogy több szabályos szlovák vezetéknevű (pl. Hlavaty, H o lubek, Hornyák, Huncík, Kolár, Majercík, Paulicky, Pilecky, Pindes, Sliacky, Sutyák,
Szkukálek, Zernovicky) magyarnak tartja magát. Számos asszonynévből meg az derül
ki, hogy férje szlovák. Bizonyára a szlovákosító anyakönyvezés következménye, hogy
Mózsi Sándor nevének írásmódja 1960 óta Mózi!
A névtan is talál elemeznivalót e lexikonban. Számomra pl. érdekes, hogy a jellegzetesen dorozsmainak ismert Czékus, jánoshalminak tartott Agócs is akad a magyar
Fölvidéken.
Nagy szolgálatot tesz a kiadó a szlovákiai magyarság nemzeti tudatának ébrentartásában, ösztönzésében ezzel a kiadvánnyal. A parlamenti képviselőkön kívül írók,
tanárok, papok, színészek, orvosok, polgármesterek stb. neve - bátorítás az óvatoskodóknak, hogy nem szükségszerű magyarságuk megtagadása. Ezerféle foglalkozású magyar közéleti szereplőt tart nyilván a kötet mutatója. Köztük van a református püspök
- 1990 óta Mikó Jenő - és az az általános iskolai tanuló, Nagy Anna (»1978), aki 1991ben a kassai Kazinczy-napok kiejtési versenyén második helyen végzett. Táncdalénekes, nótafa, gyúró, váltókezelő, sőt juhász is található a lexikonban. A legérdekesebb
foglalkozású számomra ez volt: fedélzetmester, költő!
Ez a lexikon is csorbát ejt a ki kicsoda, a kortárslexikon műfaján: fölvesz néhány
elhunytat is. (Pl. Blaskovics József, Duka Zólyomi Norbert, Klór Károly, Krocsány
Dezső, Molnár Tibor, Virág József.) Jórészt a munkálatok közben hunytak el, így érthető, ha a szerkesztőknek (a pozsonyi Szőke Józsefnek és a budapesti Viczián Jánosnak)
nem volt szívük a már megszerkesztett címszavak kihagyásához. De olyan is akad, aki
még 1985-ben hunyt el, mint Varsányi László.
Az anyaggyűjtést a bevezető szerint 1991 nyarán zárták le. Ekkor választották a
prágai egyetem nyugalmazott professzorát, Rákos Pétert a Nemzetközi Magyar Filológiai Társaság szegedi közgyűlésén elnökké. Ez kimaradt a róla szóló címszóból.
Néhány esetben nem ártott volna a név kiejtését fonetikusan is leírni. Pl. Chovan
Ilonától meg lehetett volna tudni, hogy a családi hagyomány szerint vezetéknevét csővártnak vagy kovánnak kell-e ejteni. A iexikonnak föladata a helyes ejtést rögzíteni, terjeszteni.
Kár, hogy a kötet nem ad fölvilágosítást a régi magyar és a mai szlovák helységnevek megfeleléséről. Lengyel Sándor katolikus lelkész lakáscíme H o r n é Saliby; hogy
ez Felsőszeli, csak azért tudhatjuk, mert a címszóban előbb olvastuk, hogy 1990 óta
Felsőszelin plébános. Ámde aki nem tudja, hogy Samorin magyar neve Somorja, azt
sem fogja tudni, hogy Bugár Béla parlamenti képviselő, a Magyar Kereszténydemokrata Mozgalom elnöke, ott lakik.
A betűrendben rossz helyen vannak az olyan vezetéknevek, amelyek előtt megkülönböztető névrövidítés van. G. Kovács László helye nem a G. betű elején, hanem
a Kovácsok közt, H . Kubik Kataliné Kubicka után, Sz. Danyi Iréné Danter Izabella
után. Igaz, utalók találhatók itt, de ezek fölöslegessé válnak, ha a szerkesztők a betűrendi szabályok szerint járnak el.
Két helyen is előfordul Laczkóné Kiss Ibolya neve. A liptószentmiklósi orvosnak,
a szlovákiai magyar irodalom érdemes alakjának nevét a Magyar irodalmi lexikon (1963)
L. Kiss Ibolyának írja. (Szerinte 1904-ben született, de amikor 1980-ban elhunyt, azt írták róla, hogy 86 évesen érte a halál, tehát 1894-ben születhetett.) Nevét a Ki kicsoda
Kassától Prágáig? mindkét helyen és a mutatóban is hibásan írja, mert férje szlovák volt,
Milos Lackó. Tehát helyesen Lackoné Kiss Ibolya.

1994. február

79

Megelégedéssel látom, hogy a lexikon bőven élt rövidítésekkel. A lásd rövidítése
azonban nem lehet ld., mert ezt érvényes helyesírási szabály rögzíti /. alakban. Az
olyasfajta mozaikszavak, mint a Csemadok vagy a Matesz, nem írható csupa nagybetűvel, mint a MA V, hiszen nem csupán a kezdőbetűket tartalmazza. Furcsán hat az ilyen
takarékoskodás is: „Bartha Tibor- és Vörös Vincénével", „Csanda Sándor- és Vörös Júliával". A rag csak akkor takarítható meg, ha azonos. Csúf szeplő a címben a fölösleges
kötőjel (Kassától - Prágáig).
A bevezetőben azt állítja a szerkesztőség, hogy ez az első magyar életrajzgyűjtemény, amelyhez mutatók készültek. Ez nem egészen igaz. Az előbb említett kortárs
írólexikonhoz ugyanis - igaz, utóbb, 1991-ben, külön füzetben, A Somogyi-könyvtár kiadványai 32. számaként - irányításommal Juhász Zsuzsa elkészítette a Kortárs magyar
írók évfordulónap tár át, vagyis az év minden napjára eső születésnapok kimutatását.
A z igaz viszont, hogy ennyiféle mutató még sohasem készült lexikonhoz, s ebben ez
a kiadvány minta lehet. Munkálatait ötletesen könnyítette meg, hogy a címszavakat sorszámozták, így egyrészt már kéziratban elkészíthették, hiszen a tételszámok nem változtak a nyomdai szedés után, mint a lapszámok, másrészt könnyebb a keresés, hiszen
nem kell egész lapon végigfuttatni a szemet, csupán a szám megjelölte sorokon. Ez még
a terjedelmesebb címszavak esetében is ritkán több mint egy lap.
A személynévmutató a címszavakban előforduló összes nevet kiugrasztja. Itt néha
a fölöslegesen sok zavar, mert időpocsékoló lapozásra készteti a használót. Nevek
olyan összetételben is szerepelnek itt, amelyek más mutatóban megismétlődnek. Fábry
Zoltánról 15 tételt kapunk, ám ha sorban fölütjük őket, kiderül, hogy közülük egy a
róla elnevezett klubról, kettő a róla elnevezett díjról, egy a róla készült színpadi műről, egy a fényképeiről, egy a szobráról, egy a házáról szól; tehát csak nyolc nyújt érdemi közlést életművéről. A többinek tárgymutatóban volna helye. A Fábry Zoltán
Főiskolai Klub és a Fábry-díj szerepel is az intézmények mutatójában. Ámbár itt is következetlenségre bukkanunk: egyrészt ez utóbbi mutatóban csak egy tételt találunk a
díjról (1131), holott még egyben (1029) előfordul, másrészt a Fábry-napok (991) itt
szerepel, Fábry neve alatt azonban nem. Még nagyobb a csalódásom Juhász Gyula
nevének előfordulásai kapcsán. Az itt található 7 tétel egyike sem rejt érdemi közlést a
költőről. Egy tétel (496) nem is őt jelzi, hanem az egyik címszó tulajdonosát, az 1956ban született Juhász Gyula párkányi vámhivatalnokot. A többi hatból négy a nyitrai
Juhász Gyula Ifjúsági Klubra utal (mind megtalálható az intézményi mutatóban is!),
egy az ugyancsak nyitrai Juhász Gyula Irodalmi Színpadra, egy pedig egy róla szóló
irodalmi műsorra.
A születési helyek és a születésnapok mutatójában csak kicsivel több papírt kívánt volna, ha a rejtvényként ható tételszámok helyett mindjárt a neveket sorolták volna
fol. Ez megkönnyítené a használó dolgát. Egyébként egyetlen szegedi születésű szerepel: a már említett Dodekné Chovan Ilona (»1917). A cikkekben előforduló helységnevek mutatójának logikus helye rögtön a születési helyek mutatója után volna.
A születési évek mutatójának e pillanatban nem sok értelmét találom. Legföljebb
érdekesség, hogy a lexikonban szereplők legfiatalabbja 1978-ban, legidősebbje 1900-ban
született. A napok mutatója a köszöntési alkalmakon kívül talán demográfiai tanulságokra is alkalmas. Mi lehet az oka, hogy az év 365 napjából 17 „terméketlen nap",
olyan, amelyen több mint ezer fő átlagában nem született senki? (Febr. 2., 15., márc.
1., 5., ápr. 26., 27., júl. 28., aug. 7., 28., 29., szept. 10., nov. 3., 10., 21., dec. 15., 24., 31.)

80

tiszatáj

H a az élők megérdemlik, hogy kisebb-nagyobb környezetük születésnapjukon
köszöntse, az elhunytak évfordulóiról is illik megemlékezni. H a már a Ki kicsoda megszegte a műfaji szabályt, és fölvette az elhunytakat, a halálozási napok mutatóját is
megadhatta volna.
A foglalkozások mutatójának rendszere sem mindig logikus. Lelkész rendszó
nincs, hanem az ez alá tartozó fogalmak szét vannak tördelve, szórva ilyenekre: bencés
szerzetes, premontrei szerzetes, református lelkész, református püspök, református püspökhelyettes, római katolikus esperes-plébános, római katolikus kanonok, római katolikus lelkész, római katolikus plébános. Helyesebb lett volna lelkész címszó alatt alosztásokkal
tagolni mindezt: így egy helyen, mégis elkülönítve, tehát két előnyt egyesítve lehetne
őket megtalálni.
Hasznos a kötet elején adott tájékoztatás az 1919 óta bekövetkezett közigazgatási
változásokról és az iskolarendszerről, a végén pedig a magyar nyelvű lapokról.
Talán bíráló észrevételeimet a szerkesztők hasznosíthatják a következő kötetekben. Ezeket érdeklődéssel várjuk.

Tyúkmonysültnyi idő
Azaz amíg egy tojás megfő, legfeljebb annyi idő jut olvasásra azoknak, akik nem
hivatásszerűen, inkább csak kedvtelésből, ismereteik gyarapítására, élményeik gazdagítására vesznek könyvet a kezükbe. A Magyarország Krónikája kis kötetei így már pusztán terjedelmük alapján is bizton jelentős olvasótáborra számíthatnak, hisz a 12 részből
álló sorozat egy-egy könyve egyetlen nyugodtabb délutánon vagy csendesebb estén elolvasható. Á m a kiadó nemcsak arra gondolt, mennyire kevés napjainkban az írott szóra szánható idő, de olvasáskultúránk újabb jelenségeihez is igazodni igyekezett. Mivel a
sorozat kötetei egy átlagos méretű zsebben is jól elférnek, azokat bárhová magával
viheti a lelkes érdeklődő, s pillanatnyi nyugalmát rögtön az olvasásnak szentelheti. Aki
pedig nem híve a hevenyészett, alkalom diktálta ismeretszerzésnek, szeret alaposabban
elmélyedni olvasmányaiban, s netán azok egymásutánját még megtervezni is képes,
a 12 kis könyv erre is módot kínál. Januártól decemberig nem múlhat el hónap anélkül, hogy Magyarország történetének újabb fejezete fel ne táruljon. Egyelőre csak a december okozhat gondot, mivel a sorozat záró darabjának tervezett, a legutóbbi negyven év históriáját tárgyaló kötet eddig még nem jelent meg.
A Magyarország Krónikája köteteinek tehát már a kiadása jelzi a felismerést,
miszerint a tudományos igényű munkák kelendősége a könyvpiac törvényeihez való
alkalmazkodáson legalább annyira múlik, mint a kiadványok tartalmi újdonságán,
érdekességén. Ez utóbbi már a Szerzők felelőssége, ám ez esetben a kiadói találékonyságot szerencsésen egészítette ki a kiváló alkotóközösség. Magyarország történetét a magyarság születésétől napjainkig az egyes korszakok avatott kutatói dolgozták föl, közt ü k néhány olyan fiatal szakember, akiknek jelen m u n k á j a bátran sorolható első,
jóreményű tudományos szárnypróbálgatásaik közé.

1994. február

81

Az Akadémia gondozásában napvilágot látott Magyarország története monumentális kötetei, valamint az immár befejezéséhez ért Magyar História könyvei után ez az
újabb sorozat az első kísérlet országunk történetének összefoglaló igényű feldolgozására. Az Akadémia által kiadott kötetek inkább kézikönyvként hasznosíthatók, mintsem mindennapi olvasmány gyanánt, s az sem mondható el valamennyiről, hogy főszerkesztőiknek minden esetben maradéktalanul sikerült egységes koncepció és közös
gondolatiság medrébe terelni a szerzőket. A Magyar História darabjai ugyan átfogják
szinte a teljes magyar történelmet, ám itt sem mondható el mindegyikről, hogy kiállta
volna az idők próbáját. A témaválasztást esetükben nem elsősorban a szintetizálás, egy
átfogó magyar történelem megírásának végcélja motiválta, mint inkább az egyes szerzők egyéni érdeklődése, kutatási területe. Az így kikerekedő történelmi tablón azonban nemcsak számos homályos pont akadt, de nemzetünk és országunk történetének
egész oldalai maradtak fehéren, tisztázatlanul és jórészt feltáratlanul. Arra természetesen a Magyarország Krónikája írói sem vállalkozhattak, hogy minden apró részletkérdést megnyugtatóan ismertessenek és tisztázzanak. Ám arra igen, hogy egységes koncepció mentén formálják meg a maguk nézetét Magyarország történetének egy-egy
szakaszáról, s azt a korszerű történetírás módszereivel fogalmazzák meg. Ez pedig
egyedüli orientáló pontként, ha tetszik, mérceként nem az aktuálpolitikai megfontolásokat, az ideologikus elkötelezettséget állította a Szerzők elé, hanem a történelmi valóság minél hűségesebb - és ha lehet - élményszerűbb ábrázolását.
A sorozat nem szült szenzációt. N e m bizonyosodott be, hogy Magyarország története csak gyökeresen más keretek között értelmezhető helyesen, mint amilyeneket
eddig is kijelöltek a józan megfontolások. Apróbb meglepetések azonban szinte valamennyi szerző munkájában ott szerénykednek. Mindegyiküknek le kellett ugyanis
vetkőznie a korszakuk értelmezését és bemutatását nyűgöző korábbi ítéletek bénító súlyát. Elemzésük hitelét ezért újabb kinyilatkoztatások helyett kritikai vizsgálatokkal
kellett alátámasztaniuk, ami gyakran a történetírói műhelymunka titkaiba enged bepillantást az olvasónak.
N e m rajzolták át döntően a magyar történelem főbb kontúrjait sem. A honfoglalás továbbra is ugyanolyan fontosságú mérföldköve maradt históriánknak, mint amilyen az Árpád-házi királyok kora, 1526, 1848 vagy 1920. Nagyobb figyelemmel
fordultak azonban a társadalom- és gazdaságtörténet felé, s egészen különleges helyet
biztosítottak a mindennapok történeti változásainak, az életmód, viselkedéskultúra,
művelődés területének. Munkájuk legnagyobb szemléleti újdonsága talán éppen ebben
rejlik. A z eddig hagyományosan kitüntetettebb szerepet kapó köztörténet, illetve politikatörténet mellett az egyes kötetek a korábbiakhoz képest szokatlanul nagy teret
szentelnek a nagypolitika alatti szint vizsgálatának. Általa vált lehetővé egy-egy kor
ízének, szellemének megragadása, a benne élők gondolat- és érzésvilágának megismerése. Mindez persze nemcsak a történetírói munka szépségét és izgalmát, de nehézségeit
is sejteti. Rendkívül eltérő ugyanis a különböző korok forrásadottsága. Amíg a legkorábbi magyar történelem kutatója döntően a régészet által feltárt leletekre hagyatkozhat korfestő elemzése során, s a 12. század sem kínál sokkal többet erre vonatkozóan az oklevelek, néhány krónika, és az ekkor még szerény törvénykezési gyakorlat
nyújtotta információknál, az újabb korok már valósággal bővelkednek jól hasznosítható forrásokban. Az sem mellékes, milyen intenzitású változások terhelték a szóban
forgó korszakot. Ha az nem is állítható, hogy Magyarország történetének bármelyik
szakasza eseménytelen mozdulatlanságban telt volna, az kétségtelen, hogy mégoly lát-

82

tiszatáj

ványos köztörténeti változások mögött és alatt is meghúzódhatott viszonylag lassúbb
gazdasági vagy életmódbeli fejlődés. Ilyen esetekben pedig nem k ö n n y ű érzékletes képet festeni akár a gazdaság és társadalom, akár a mindennapok világáról.
Egységes gondolatiság sejthető a szerzők azon törekvése mögött, amely Magyarország helyzetét a kor Európájában igyekszik fölmérni és bemutatni. N e m kapcsolatok
és kötődések nélküli szigetként rajzolják tehát föl a magyar történelmet, s még csak
nem is olyan folyamatként, amely szigorú és kizárólagosan érvényesülő alternatívákkal, fejlődési lehetőségekkel mérhető. Magyarországnak a közép-európai régióban játszott szerepe nagy változásokon ment keresztül. Volt hosszabb ideig e térség meghatározó és szinte egyedül számottevő hatalma, hogy aztán hegemóniáját más országokkal
megosztva teremtsen magának életteret, s fokozatosan a kisállamiság szintjére süllyedjen, amelynek immár puszta megmaradása, léte sem csak önerejétől függ. Mindeközben
megmaradt az európai fejlődés főbb irányaihoz igazodni képes, onnan véglegesen soha
le nem szakadó, legfeljebb lépéshátrányba kerülő országnak. E tény pedig rögtön
erénnyé nemesül, ha tudjuk, hogy történelme során Magyarországot gyakran fenyegette Keletről érkező veszély. Márpedig ez nem pusztán hosszabb-rövidebb ideig tartó katonai-politikai befolyást, megszállást jelentett, hanem egy alapvetően más társadalmigazdasági-kulturális közeget, az európaitól eltérő, annál lényegesen kedvezőtlenebb
életmodellt. Magyarország tehát szinte két világ határán élte történelmét. A nyugat-európai fejlődéshez mért lemaradását, koronként változó mértékű megkésettségét úgy
kellett csökkentenie, hogy közben folyton ott kísértett a végleges leszakadás, az „eíkeletiesedés" veszélye is.
Magyarország végső soron sikerrel őrizte meg a nyugati civilizáció, az európaiság
keleti végbástyája korántsem könnyű szerepét, noha Európa nem minden esetben ragaszkodott kitartóan Magyarország megtartásához. Elegendő, ha csak az oszmán hódítás másfélszáz esztendejére, vagy legújabbkori történelmünk utóbbi negyven évére gondolunk, hogy világossá váljon, korszakonként makacsul ismétlődő periódusokban
Európa is gyakran „elkésett" Magyarország megsegítésével.
N e m lenne célszerű a Krónika-sorozat valamennyi kötetét egyenként elemző
vizsgálat tárgyává tenni. A tizenegy már megjelent kötet önálló bemutatása minden bizonnyal meghaladná egyetlen ismertetés kereteit. A fönti általánosabb igényű megjegyzések után így talán nem haszon nélküli, ha némileg önkényesen kiválasztunk néhányat, hogy általuk próbáljuk kissé részletesebben bemutatni e tudományos vállalkozás
újszerűségét. Választásunkat nem valamiféle értéksorrend, mint inkább az egyes korszakok iránt táplált kitüntetettebb érdeklődés, valamint néhány munka szoros szegedi
kötődése befolyásolta.
A sorozat három kötete ugyanis szegedi egyetemi oktatók tollából született. Fodor István a magyarság őstörténetének felvázolásakor igyekezett reális képet alkotni
eleink vándorlásairól, életmódjáról. Munkáját nem könnyítette meg a különféle származáselméletek és merész őstörténeti koncepciók lassan áttekinthetetlenné váló dzsungele. Ellentétben azonban ezek legtöbbjével, a szerző megmaradt a tudományosság szigorú keretei között, s nem tartott igényt arra, hogy valamennyi kérdésben a biztos és
végleges választ adja meg. Azt azonban meggyőzően igazolta, miként sikerült a Keletről jött magyarságnak Európa keleti peremvidékén életteret teremtenie magának. Ennek során ugyan már az állammá szerveződés pillanatában is késésben volt Magyarország a kontinens nyugati régióihoz képest, de keleti múltjával szakítva végleg nem
szakadt le attól.

1994. február

83

A megkésettségről és az ezt csökkenteni szándékozó fölzárkózási kísérletek állandó megújulásáról szólnak Makk Ferenc és Kristó Gyula kötetei. A l i . századi magyar történelem kevésbé kényezteti el a kutatót olyan források tömegével, amelyek
révén a k o r emberének hétköznapjaiba pillanthatna be. A politikatörténet színpadán is
zajlottak azonban olyan fordulatos események, amelyek mögül fölsejlik a kor közérzülete, hangulata. Makk Ferencnek épp ezáltal sikerült döntően köztörténeti összefoglalója révén is színes korfestő tablót festenie. Ezen egyszerre elevenednek meg az
Árpád-dinasztia belső viszályai, külső háborúi és családi perpatvarai. Forrásadottságok
szempontjából valamivel kedvezőbb helyzetben volt Kristó Gyula, aki a 12-13. század
nagy „lépésváltásait" elemezte kötetében. A politikai-társadalmi stuktúra államszervezés korára visszavezethető működési elvét, rendszerét ebben az időszakban kísérelte
meg Magyarország hozzáigazítani az élvonalbeli nyugat-európai fejlődéshez - a kötet
szerzője szerint - sikerrel.
Á 16—18. század szinte sűrítve hordta magában azokat a sorskérdéseket, amelyek
korábban hat évszázad magyar történelmét terhelték: a magyar állami szuverenitás
megőrzése, a magyarság megmaradása, fejlődési lehetőségeinek határai, politikai-gazdasági-társadalmi betagozódása a megújuló európai államrendszerbe állandóan jelenlévő
kihívásként hatottak a korszakban. E kérdések történetírói megítélése máig nem egységes. Nemcsak abban térnek el élesen a vélemények, miként és miben ragadhatok meg
az egyes időszakok lényegi jegyei, de az sem közömbös, milyen történészi nézőpontból vizsgálják az adott kort. Az oszmánok magyarországi uralmáról egészen más kép
rajzolódik ki, ha a keresztény Európa értékrendje alapján ítélnek róla, mint ha a pogány hódítók világának beható ismeretére is épít a kutató kíváncsiság. N o h a az előbbi
esetben sem kizárólag az Európa virágoskertjét pusztító vadat látták történészeink a
törökben, kétségtelen, hogy a turkológusok lényegi vonásokkal árnyalhatják a török
korról eddig szerzett ismereteket. így tett a hódolt Magyarországról írva Ágoston Gábor. Munkáját több esetben könnyítette, hogy nem kellett teljesen járatlan ösvényen
indulnia. Történetírásunk legfrissebb eredményeire építve ő sem igyekezett bizonyítani, hogy már a 16. század magyar történelmének meghatározó vonása volt a rendifüggetlenségi harcok szakadatlan sora. Rövid politikatörténeti áttekintése ennél jóval
árnyaltabb, mértéktartóbb következtetések megfogalmazására serkentette. A t ö r ö k magyar együttélés értékelése, a magyarországi oszmán uralom sajátos vonásainak megrajzolása terén is bátran hagyatkozhatott történetírásunk újabb eredményeire, szerencsésen egészítve ki azokat eddig kellően figyelembe nem vett vagy egyszerűen ismeretlen
források elemzésével. A hódítók világának, szellemi és tárgyi kultúrájának feltérképezése során önálló kutatásainak eredményeit építette be munkájába, így alkotva színes
tablót azok mindennapjairól, s rajzolva eleven portrét a kor egy-egy szereplőjéről. H a
néhol kísért is annak lehetősége, hogy az oszmánokról, azok pusztításairól, kegyetlenkedéseiről, a magyar fejlődésben játszott összetett, ám semmiképpen nem előremozdító szerepéről az eddig sejtettnél is kedvezőbb képet fessen, a Szerző megmarad a körültekintő elemzés nyújtotta mértéktartó következtetések keretei között.
Tóth István György munkája nyomán a 16. századihoz hasonló színes, érdekes
kép kerekedett ki a 17. századról is. A politikatörténet hagyományosan jobban ismert
fejezetei nála is inkább bevezetésként szolgálnak a kor mindennapjainak, a benne élő
emberek életvitelének, szokásainak alaposabb megismeréséhez. A társadalom „szövetének" felfejtése során világlott ki, mennyire nem alkottak az egyes társadalmi csoportok
szigorúan zárt kasztot, a köztük való átjárhatóság szabadabb volt, mint akár koráb-

84

tiszatáj

ban, akár egy évszázaddal később. Színes tablóként elevenedik meg az ország vallási
megosztottsága, a korabeliek családi élete, neveltetése. A század szellemiségének, hangulatának felidézéséhez egyformán kiváló lehetőséget kínálnak az írástudatlan iskolamesterekről, a lakóhelyek típusairól, az urak és parasztok étrendjéről, a minden földi
halandót gyötrő betegségekről megemlékező fejezetek. Belőlük egyszerre t u d h a t j u k
meg azt, mi alapján választott magának jövendőbelit egy Esterházy fiú, s mennyire
kedvelte a bort a Batthyány család. Az sem marad titok, milyen értéket öltött magára
Zrínyi Ilona, ha legdíszesebb ruháinak egyikébe bújt, vagy milyen sűrűn mosta meg a
haját Erdély nagy tekintélyű ura, Bethlen Miklós. Viszonylag pontosan rekonstruálható, miként vélekedtek önmagukról és országukról a korabeliek, mint ahogyan az is,
mennyire érezték át saját felelősségüket és lehetőségeiket ez utóbbi sorsának alakításában. A kötet címe is sejteti, az ország megosztottsága ellenére a kor emberei közös hazában élték életüket, jelesebbjei nem tévesztették soha szemük elől a fejlődés, esetenként a puszta túlélés kínálkozó lehetőségeit. Világosan látták hazájuk elmaradottságát,
az európai élvonalhoz mért megkésettségét, ám ezzel együtt azt is, melyek a felzárkózás esélyei. Ennek zálogát feltehetően nem véletlenül jelölték meg a kiművelt emberfők folyton gyarapítandó számában.
Régóta sejtjük, a történelem nem egyetlen, még csak nem is kizárólagosan érvényesülő, inkább több, eltérő valószínűséggel bíró alternatíva eredőjeként rajzolja föl a
maga pályáját. Magyarország históriájában a 17. század végén legkisebb valószínűsége
az állami önállóság visszaállításának volt, még ha ezt akkor kevesen is tudhatták. Éppen ezért meddő kísérletezés lett volna, ha a 18. század magyar történelmének fő vonalába bárki a Rákóczi-háború teremtette függetlenségi hagyományt képzelte volna. N e m
tett így Poór János sem. Kötete a kompromisszumok időszakaként jellemzi e századot,
amikor a tét nem az állami önrendelkezés, mint inkább a Habsburg Birodalomba való
minél előnyösebb szintű betagolódás volt. Mint e birodalom legnagyobb területű s népességű, korábban teljes szuverenitással rendelkező országa, Magyarország II. Rákóczi
Ferenc függetlenségi háborújának kudarca után is számíthatott a dinasztia kompromisszumkészségére. Tehette ezt annál nagyobb biztonsággal, minél világosabbá vált,
hogy a korábban világbirodalmi álmokat szövögető Habsburgok lassan a Duna-medencébe szorulnak vissza, s itt kell újonnan formálódó monarchiájuk életterét megteremteniük. Ennek során pedig kétségtelenül előnyösebb volt számukra, ha Magyarországban partnerre és nem ellenségre találnak.
N e m volt azonban föltétlenül kapható sem a Habsburg-kormányzat, sem a magyar politika a készséges együttműködésre. Ha akadtak is a 18. században rövid periódusok, amikor nemcsak fölülről, de a magyar társadalom részéről is kezdeményeztek
szükségesnek vélt változtatásokat a politikai és gazdasági rendszeren, ezek kérészéletűeknek bizonyultak. II. József kora tanúsítja, mennyire nem volt magától értetődő a
modernizációt hirdető udvar és az azt szolgálni kész magyarországi erők egymásra találása. A 18. század szigorúan betartotta az alkotmányos és intézményes keretek nyújtotta „játékszabályokat", s ennek során a közjogi természetű kérdésektől eltérő kezdeményezések fokozatosan lekerültek a napirendről, s lényegében a hivatalos politika
színterén kívülre szorultak. Konzervatív irányú merevség uralta a politikát a század
végére, így méltán állapíthatta meg Poór János, hogy Magyarország ekkor már végképp nem tartozott a korabeli modern államok közé. A reformkor lelkesültségét, a
társadalmi aktivitásnak teret engedő korszak dinamizmusát a kiúttalanság, fásultság
„közérzete" vezette be.

1994. február

85

Amennyire a 16. vagy a 17. század kutatójának meg, kellett birkóznia a reális értékítéletet nehezítő korábbi történetírói tévedések nehezékével, úgy a 18. századra vonatkozó, szinte dogmává merevedett előítéletek és koncepciók száma sem csekély.
Ezek útvesztőjét azonban messze elkerülte Poór János. N e m vitatta el azt a hatást sem,
amit a birodalmi központ, s a korszak kiemelkedő tehetségű uralkodói gyakoroltak
a magyar fejlődésre, de rámutatott a tőlük jórészt független, ám velük egyenrangúnak
tetsző belső kezdeményezésekre is. Bécs tehát úgy gyakorolta koronként változó intenzitású modernizációs, civilizatorikus hatását, hogy a magyar társadalom bizonyos
része ennek korántsem csak passzív befogadó közege volt. Á m ez utóbbiaknak a társadalmat és gazdaságot reformálni akaró igyekezete nem mindig egészült ki szerencsésen
a nemzeti értékek védelmének felvállalásával.
A Magyarország Krónikája kis köteteiből való szerény szemelgetés talán elegendő
bizonyságot szolgáltatott arra, mennyire újszerű felfogásban megírt magyar történelmet vehet kézbe az olvasó. Külön erénye valamennyi munkának, hogy a hazai történetírásban még korántsem megszokott témakezeléshez és szemléletmódhoz élvezetes,
néhol esszéírói, máskor szinte szépírói erényeket csillogtató stílus társul. A köteteket
időrendi tájékoztató és kellő mértéktartással összeválogatott szakirodalmi ajánlás teszi
teljessé.

Egy új sorozatról
A közelmúltban alakult - és számos kutatót magába foglaló - Szegedi Középkorász
Műhely három kötettel könyvsorozatot indított Szeged Középkortörténeti
Könyvtár
címen.* A sorozat célja az, hogy a történeti kutatások legújabb eredményeit közérthető
formában tárja a széles olvasóközönség elé, és ugyanakkor eleget tegyen a tudományosság szempontjainak is.
A z első kötet a rövid ideig Szegeden is oktató Mályusz Elemér azon felismerése
nyomán keletkezett, hogy a magyar oklevelezési gyakorlatnak van egy olyan sajátossága, amely sehol másutt nem lelhető föl a korabeli európai oklevelekben. A középkori
magyar diplomák gyakran tartalmaznak történeti eseményekben gazdag narratív részeket, amelyek leírják a megadományozott személy hőstetteit, szolgálatait, hűségének
egyéb jeleit. A különböző oklevelekből vett elbeszélő részek egybeillesztése révén egy
eddig ismeretlen, páratlan adatgazdagságú „históriát" ismerhetünk meg, amely középkori történeti irodalmunk k ü l ö n b ö z ő műfajai - évkönyvek, krónikák, geszták és
legendák - révén nem rekonstruálható eseményekre is fényt derít. A kötet 172 oklevélnarratiót közöl, amelyek segítségével középkori történelmünk kevéssé ismert részleteibe nyerhetünk betekintést.
A sorozat második és harmadik kötete merőben más műfajt képvisel. Mindkettő
a szerzők önálló, saját kutatásain alapuló történeti szintézis, amelyből néhány új és érdekes gondolatot, kutatási eredményt emelünk ki a teljesség igénye nélkül.
* Középkori históriák oklevelekben (1000-1410). A szövegeket válogatta, az előszót és
a jegyzeteket írta: Kristó Gyula. Szeged, 1992; Makk Ferenc: Magyar külpolitika (896-1196).
Szeged, 1993; Kristó Gyula: A Kárpát-medence és a magyarság régmúltja (1301-ig). Szeged, 1993.

86

tiszatáj

Hézagpótló szerepet töjt be Makk Ferenc 300 év magyar külpolitikáját bemutató
kötete. (A szerző korábbi, magyar külkapcsolatokat elemző kutatásainak eredményeképpen jelent meg a „The Árpáds and the Comneni", Az Árpádok és a Komenénoszok
című könyve.) A honfoglalástól 1196-ig eltelt időszak magyar külpolitikájával foglalkozó tudományos monográfia több évtized óta nem jelent meg Magyarországon.
A honfoglalás és az államalapítás közötti időszak külpolitikájának meghatározó
eseményei a kalandozások néven ismert hadjáratok voltak. N e m bizonyítható, hogy
ezen vállalkozásokat a magyarok valamilyen magasabb politikai szempont figyelembevételével indították volna. A fő cél a zsákmány- és fogolyszerzés volt már a 9. sz. eleje
óta. A hadjáratokat általában törzsszövetségi szinten szervezték meg, viszont előfordultak olyan esetek is, hogy egy-egy törzs vállalkozott hadjáratok indítására: ez annak lehet a jele, hogy a központi hatalom nem mindig tudta érvényesíteni akaratát az egyes
törzsek fölött. Hasonló dúló, fosztogató hadjáratok más népek történetében is előfordultak, ezért a magyar kalandozások sorozata nem minősíthető speciálisan magyar
jelenségnek. Az elszenvedett kudarcok nyomán 972-ben Géza nagyfejedelem alapvetően új politikai irányvonalat kezdeményezett. Hittérítőket kért O t t ó német-római császártól, amely jelezte, hogy a kereszténységhez csatlakozó ország nyugati orientációt
kíván követni. Gézának más választása nem is nagyon volt, mert a magyarságot Bizánc
inváziója fenyegette, amely ellen érdemi segítséget csak nyugatról lehetett remélni.
A tárgyalt három évszázad magyar külpolitikáját nagymértékben - bizonyos időszakban egyenesen döntő módon - meghatározta a sajátos geopolitikai helyzet: az ország a
német birodalom és Bizánc között helyezkedett el. Géza kiváló diplomáciai képességeit
dicséri, hogy a nagyfejedelemség teljes függetlenségének megőrzése mellett létesített jó
viszonyt a németekkel, míg a cseh és a lengyel állam nem tudta elkerülni a hűbéri viszony vállalását.
Géza megkezdett művét fia, István folytatta, mégpedig jelentős külföldi segítséggel. A korban megszokott esetnek számított, hogy egy uralkodó belső ellenségeivel külső erők segítségével számolt le. István seregében a németeken kívül normann és oroszvarég fegyveresek is szolgáltak. István szuverenitását erősítette, hogy a királyi címet és
a koronát a pápa adományozta neki, de ezt a német császár beleegyezésével tette.
Mivel István figyelmét elsősorban az állam megszervezése kötötte le, érthető,
hogy a külpolitika szempontjai a belpolitikának rendelődtek alá. A király tudatos békepolitikát folytatott. Országának a Kelet és a Nyugat közötti összekötő kapocs szerepét
szánta. Ezt a törekvést jelzi a jeruzsálemi zarándokút megnyitása.
A német-magyar kapcsolatok barátságos jellegében 1024-ben következett be fordulat: az új uralkodó, II. Konrád célja Magyarország hűbéri hódoltatása volt, ami ellen
István határozottan felvette a küzdelmet, és sikerrel hárította el a német hatalmi törekvést. Ennek jelentőségét akkor tudjuk igazán fölbecsülni, ha a térség többi államának
korabeli helyzetét vetjük össze Magyarországéval: Cseh- és Lengyelország német hűbér
vállalására kényszerültek, Bulgária, Szerbia Bizánc tartományai, Horvátország pedig
Bizánc hűbérese volt, tehát függetlenséggel csak István országa bírt.
Kevésbé sikeres külpolitikát folytatott István utódja, Orseolo Péter, aki türelmetlen magatartásával maga ellen fordította a magyar előkelőket és a pogánysághoz vonzódó köznépet is. Aba Sámuel letaszította trónjáról, Péter menekülésre kényszerült,
majd visszatérése után hűbéresküt tett Hl. Henrik német-római császárnak, és így az
ország elveszítette féltve őrzött függetlenségét. A magyar előkelők körében azonban
erősen élt az önálló államiság igénye, ezért visszahívták a trónra a korábban külföldre

1994. február

87

menekült Vászoly-fiakat, Andrást, Bélát és Leventét. A német nagyhatalmi törekvésekkel határozottan szembeszálló András király 1047-ben koronát fogadott el IX.
Konstantinos Monomakhos bizánci császártól, ezzel formálisan elismerte maga fölött
a bizánci uralkodó főségét, de ez nyílt behódolással nem járt, a gyakorlatban nem befolyásolta a magyar állam szuverenitását, a király nemzetközi tekintélye viszont megnövekedett. I. András egyházpolitikájában kelet és nyugat felé egyaránt nyitott volt, de
fenntartotta Szent Istvánhoz hasonlóan a nyugati egyház hegemóniáját.
Az egymást követő trónviszályok során a versengő felek az országgal szomszédos
hatalmakat bevonva igyekeztek felülkerekedni egymáson, így a belső ellentétek nem
kedveztek egy önálló és aktív magyar külpolitikai irányvonal kialakulásának. Változik
a helyzet a Szent László uralkodásával fémjelezhető konszolidált időszakban. A nemzetközi politikát meghatározó eseménysor a pápaság és a császárság küzdelme, kedvező
lehetőséget biztosított Lászlónak, hogy elismertesse a pápával trónigényét. Mivel IV.
H e n r i k Salamont támogatta, VII. Gergely pápa elismerte Lászlót a magyarok királyának, amelynek értékét megnöveli az a tény, hogy László ezt a pápai hűbér vállalása
nélkül érte el. Nemzetközi jelentősége is volt az 1083-ban végrehajtott szentté avatásoknak: egyrészt Magyarország jelezni kívánta a külföldnek, hogy az ország a belső
válságok és a külső támadások ellenére is keresztény maradt, másrészt László azzal,
hogy VH. Gergelyhez, és nem az ellenpápához fordult, kifejezésre juttatta: továbbra is
a pápaság oldalán áll az invesztitúra-harcban. 1088 körül azonban László felhagyott korábbi pápapárti magatartásával, és semleges álláspontra helyezkedett. Ennek kettős oka
volt. Mivel Salamon már nem állította szembe Lászlót a német birodalommal, a magyar király sem szövetkezett a császár ellenfelével, a pápával. A másik, igen nyomós ok
az volt, hogy az egyház által később szentté avatott László nem volt hajlandó elismerni a reformpápaság világi főhatalom iránt támasztott igényét, azt határozottan elutasította.
Szent László sikeresen vette föl a küzdelmet a keletről fenyegető nomád (besenyő, úz) támadásokkal szemben, amelyek a magyar államiságot alapjaiban veszélyeztették. Ezek a népek ugyanolyan kalandozó hadjáratokat folytattak, mint a 9-10. századi
magyarok. Mivel végül is önálló államot nem sikerült létrehozniok, maradékaik beolvadtak a Magyar Királyság és a környező országok területén élő népekbe.
Szent László közelebbről nem ismert időpontban Bácsra helyezte át a kalocsai
egyházmegye központját. Ezzel kapcsolatos az ún. „keleti angolok" története.
Az 1066-os normann hódítás után 1075-ben nagyszámú angol lovag érkezett
Konstantinápolyba, akiknek a baszileusz, a bizánci császár többéves szolgálat után területet adományozott birodalma északi részén. Az angol lovagok nem kívánták a görög vallást követni, ezért Magyarországról kértek maguknak papokat és püspököket.
A püspökszenteléshez már érsekre volt szükség, erre a területileg illetékes kalocsai
érsek vállalkozhatott. Valószínű, hogy Szent László a kalocsai érsekség Bácsra való
áthelyezésével nem uniós törekvéseket kívánt szolgálni, hanem határozott latinizációs
szándékai voltak: földrajzilag közelebb vive a magyar érsekség központját az angol
lovagok területéhez, olyan vidéken kívánta uralkodóvá tenni a latin rítust, ahol korábban Konstantinápoly gyakorolt fennhatóságot.
1091-ben Szent László lényeges fordulatot hajtott végre a magyar külkapcsolatokban, a megerősödött, stabilizálódott államot az expanzív külpolitika útjára léptette,
és meghódította Horvátországot, ami kiélezte a viszonyt a pápasággal, mivel Róma
Horvátországot saját hűbérének tekintette. 1091 fontos dátum a magyar külpolitiká-

88

tiszatáj

ban: innentől kezdve a Balkán az egyik kulcskérdés a külkapcsolatokban. A konfliktust Szent László utódja, Kálmán oldotta meg, akinek sikerült egyházpolitikai engedmények fejében elérnie, hogy a pápaság elismerte a magyar király főségét Horvátország
fölött, és így kezdetét vette a sok évszázados magyar-horvát együttélés. Kálmán külpolitikája a német hatalmi törekvések következtében, és vetélytársa, Álmos trónigényének német támogatása miatt is pápapárti irányvonalat követett.
Kálmán idejében jelentkezett egy új motívum a magyar külpolitikában: beavatkozás az orosz fejedelemségek közötti belső küzdelembe, amelynek kiváltó oka a 12. század végéig még nem a hódító törekvés, hanem, a dinasztikus politikai szempont volt.
Kálmán halálát követően az ország külpolitikai helyzete megrendült, újabb eredményes és aktív külpolitikai vonalvezetésről II. (Vak) Béla uralkodásának második felétől beszélhetünk. 1135-36 táján II. Béla király elragadta Velencétől Közép-Dalmáciát
Spalato központtal. Összességében véve megállapítható, hogy Vak Béla király külpolitikája megszilárdította a királyság nemzetközi helyzetét: az 1070-es évek eleje óta
először fordult elő, hogy az ország sem a pápasággal, sem a császársággal, sem Bizánccal
nem állt konfliktusban.
Az 1146-1157 közötti időszak volt a honfoglalás óta a magyar külpolitika legaktívabb, legtevékenyebb időszaka. Magyarország egyidejűleg avatkozott be Oroszország
és a Balkán ügyeibe. A német birodalommal és Bizánccal szemben álló francia-normann koalíció ügyét mozdította elő II. Géza azáltal, hogy több alkalommal e tábor oldalán vonta be a szerbeket a küzdelembe, és összekötő kapcsot képezett az orosz Kijev
és a normann Palermo uralkodói között. Elénk diplomáciai tevékenysége révén többször békítette össze az egymással versenyző orosz fejedelmeket, rendszeresen beavatkozott az orosz, a német, a szerb és a bizánci belviszályokba. A Géza által tervezett
kelet-közép-európai szövetségi rendszer Kijev, Halics, Magyarország, Szerbia és Bizánc
között végül is nem jött létre.
A korábbi történetírás szerint Bizánc a 12. század során mindvégig befolyása alá
kívánta vonni Magyarországot. A szerző szerint ezt a törekvést egyértelműen csak az
1162-1167 közötti évekre vonatkozóan lehet kimutatni. 1162-től Bizánc fő célja Magyarország hűbéri alávetése volt. Ez az időszak 12. századi történelmünk legválságosabb időszaka: az országnak meg kellett küzdenie állami függetlenségéért. III. István
király ügyes külpolitikával, német, cseh, osztrák és stájer támogatással vészelte át ezt a
nehéz időszakot; az ország önállóságát, szuverenitását megvédte, de Horvátország,
Dalmácia, Bosznia és a Szerémség Bizáncé lett.
A szerző nem tartja megalapozottnak azt a széles körben elterjedt nézetet, mely
szerint Manuel császár Béla herceg (a későbbi IH. Béla) személyének felhasználásával
magyar-bizánci perszonálunió megteremtésére törekedett volna.
ü l . Béla király uralkodása külpolitikai szempontból két szakaszra osztható, az
1180-ig terjedő időszak a defenzív, óvatos külpolitikát folytatta, amely elsősorban Bizánc, Velence, Halics és Szerbia ellen irányult. Orosz földdel, Haliccsal kapcsolatban
először HL Béla idején jelentkezik a területi hódítás szándéka, de ez nem jár eredménnyel.
Bizánccal szemben a király határozottan védelmezte a magyar érdekeket, de amikor a bizánci császár szembetalálta magát a normannokkal, akik nagyhatalmi törekvéseikkel a Balkánt is veszélyeztették, ÜL Béla a vele rokonságban álló császár mellé állt,
mivel érdekeit kevésbé veszélyeztette egy meggyöngült Bizánc, mint a világhatalomra törő normannok, akiknek királya a német-római császárral létesített rokoni kapcsolatot.

1994. február

89

ÜT. Béla nagyformátumú politikus volt, külpolitikájának alakításakor nemcsak a
környező országok viszonyait vette figyelembe, hanem távolabbi térségekre is kiterjesztette a figyelmét. Dinasztikus kapcsolatot létesített a francia uralkodóval és Aragóniával. O volt az első magyar király, aki keresztes hadjárat megindítását tervezte, de
halála megakadályozta ennek kivitelezését.
ü l . Béla az Árpád-ház egyik legjelentősebb uralkodója, megszilárdította a királyi
hatalmat, és az országnak komoly nemzetközi tekintélyt szerzett. A kelet-közép-európai térség politikai-uralmi kérdéseinek eldöntésében Magyarország erős hatalomként
döntő szerepet játszott Hl. Béla uralkodásának második felében.
A sorozat harmadik kötetének szerzője Kristó Gyula. A könyv egy nagyszabású
szintézis, amely eredetileg egy kétkötetes Magyarország története című mű egyik részét
alkotta volna. Ez a mű végül is nem született meg. A szerző a kéziratot a legújabb kutatási eredményekkel felfrissítette, de fő mondandóját tekintve változatlanul adta közre.
A magyarság őstörténete és az Árpád-kori történelem előtt helyet kapott a
könyvben a Kárpát-medence magyar honfoglalást megelőző históriája is. A történelmi
Magyarország területe ősi időktől fogva emberek által lakott terület. Az olvasó nyomon
követheti (a régészeti leletek alapján) a kőkorszak, a fémkorszak embereinek emlékeit,
csakúgy, mint a népvándorláskor leletanyagát. A római hódítás révén a Dunántúl
Pannónia néven provincia lett, majd Traianus császár i. sz. 101-ben és 105-ben indított
hadjáratainak eredményeképpen meghódította Daciát, amely nagyjából a mai Erdély
területének felelt meg. A 3. században a terület a gótok kezébe került.
A népvándorlás korában gyorsan követik egymást a különböző hódító népek,
germánok, hunok, avarok. A 670-es években a Kárpát-medencébe került keleti etnik u m kapcsán merült fel az ún. „kettős honfoglalás" elmélete, amely szerint az ekkor
idekerült nép magyar lett volna. A felsorakoztatott érvek azonban nem meggyőzőek:
bizonysággal állapítható meg, hogy a 670 utáni években a Kárpát-medencében feltűnő
új népesség etnikumát tekintve nem magyar volt, hanem etnikailag kevert, amelyben
kelet-európai és ázsiai elemek (főleg onogur-törökök) egyaránt megtalálhatóak voltak.
A 9. századi Kárpát-medence történetének nyitott kérdése a könyv szerint NagyMorávia területi kiterjedése. Vannak olyan források, amelyek megengedik azt a feltételezést, hogy volt egy déli Morávia is, amely az Al-Dunával volt határos. N e m világos a
két Morávia egymáshoz való viszonya. Még az is elképzelhető, hogy Szvatopluk uralkodása alatt a két Morávia területe a Duna-Tisza közén keresztül területileg érintkezett
egymással.
A Kárpát-medence honfoglalást megelőző történetének ismertetése után a magyar
őstörténettel folytatódik a könyv. A magyar nyelv bizonyítottan a finnugor nyelvek
közé tartozik, amelyek egy kiterjedtebb nyelvcsalád, az uráli részei. A nyelvészeti paleontológia legfrissebb eredményei, valamint a pollenanalízis megállapításai arra mutatnak, hogy az uráli őshaza az Északi- és a Középső-Urál hegységben, valamint az ettől
keletre, az O b folyó alsó és középső folyása mentén elterülő nyugat-szibériai területen
volt. Az eredeti halász-vadász életmódot folytató őseink az ugor korban az i. e. II. évezred folyamán tértek át a földművelő és állattenyésztő életmódra.
Az ugor egység felbomlását követő másfél évezredes időszakra vonatkozóan semmiféle biztos támpont nem áll rendelkezésünkre, amelyek alapján képet alkothatnánk
a korabeli magyarságról. N e m állapítható meg pontosan, mikor kerültek át az ősmagyarok az Urál nyugati oldalára.

90

tiszatáj

Kristó Gyula nem tartja megalapozottnak azt a korábban elfogadott állítást, mely
szerint az ősmagyarok 463 táján a Kubán folyó vidékére, a Kaukázus előterébe vonultak volna. Ennélfogva nem fogadhatók el azok a későbbi utalások sem, amelyeket t ö b b
kutató a Kaukázus előterében állítólagosán megtelepedett magyarokkal hozott összefüggésbe.
Baskíriában a magyarság török népességgel került kapcsolatba, itt a magyarok
közelebbről nem ismeretes időpontban (750 és 830 között) két ágra szakadtak, és történetük elvált egymástól. Az egyik ág helyben maradt, őket találta meg Julianus barát a
13. században, a másik déli, illetve délnyugati irányba vándorolt, és Levedia, majd Etelköz megszállása után a Kárpát-medencében telepedett le.
Igen nehezen határozható meg mind Levedia fekvése, mind pedig az időpont,
amikor a magyarok odaköltöztek. A már említett 750-830 közötti időszakra tehető
időben a magyarok egyik ága a Dontól nyugatra fekvő területre költözött, a pontosabb
helymeghatározás nehézkes, valószínűnek látszik a magyarság jelenléte az Ingül folyó
vidékén. Itt a magyarok a kazár kaganátus katonai segédnépét alkották. E k k o r honosodott meg körükben a kettős királyság intézménye, élén az istenként tisztelt főfejedelemmel, a kündével, illetve a tényleges katonai hatalmat kezében tartó gyulával. A besenyőktől elszenvedett vereség után a magyarok Etelközbe költöztek, amelynek földrajzi fekvését Levediáéhoz hasonlóan nehéz meghatározni, annyi bizonyos, hogy attól
nyugatra feküdt. N e m lehetett messze a Kárpát-medencétől, a legvalószínűbb, hogy
Etelköz a Kárpátoktól keletre húzódó, a Szeret, Prut, Dnyeszter, Déli-Bug és D n y e p e r
folyók által szabdalt területet jelentette.
A honfoglalás Árpád künde és Kurszán gyula vezetésével zajlott le, több évig tartó folyamat volt, míg a magyarság a Kárpát-medence egészét biztosította magának. 907ben a magyarok győzelmet arattak a bajorok fölött, ennek eredményeképpen az E n n s
folyóig terjesztették a fennhatóságukat, és ezzel lezárult a honfoglalás eseménysora.
Az új hazában élő honfoglalók félnomád életmódot folytattak, döntő szerepe az
állattartásnak, mégpedig a nagyállattartásnak volt, de ismerték a földművelést is, amelynek ekkor még alárendelt szerepe volt.
A kalandozásokat illetően Kristó Gyula arra a megállapításra jut, hogy az alapjában véve törzsi szinten szervezett vállalkozásokban nemcsak az előkelők és kíséretük,
hanem az egész társadalom érdekelt volt. A 955-ös augsburgi vereség után lezárultak a
nyugati irányú zsákmányoló hadjáratok, majd rövidesen megszűntek a déli irányban
vezetett akciók is.
A társadalom súlyos válsághelyzetbe került, amelynek megoldására egy nagyformátumú politikus, Géza fejedelem tette meg a kezdeményező lépéseket. O t t ó császárnak békét ajánlott, és papokat kért országa keresztény hitre térítéséhez. Géza fejedelem még nem tudta hatalmát az egész országra kiterjeszteni, a nagyhatalmú törzsi
előkelők, akik valóságos „törzsi államok" élén álltak, képesek voltak dacolni vele. Apja
halála után (997) István folytatta tovább a térítést, illetve látott hozzá az államszervezéshez. Kemény harcokat kellett folytatnia a törzsi előkelőkkel. 997-ben nagybátyja,
Koppány követelte magának a nagyfejedelmi hatalmat. István külföldi hívei és magyar
alattvalói segítségével verte le Koppányt, majd a pápától kapott koronával királlyá koronáztatta magát. Anyai nagybátyjával, az erdélyi Gyulával 1003-ban számolt le, röviddel ezután győzte le a Dél-Erdély fölött uralmat gyakorló Keánt, akit bolgár alattvalói
kagánnak neveztek (ebből ered a Keán név), szláv alávetettjei pedig vajdának hívhatták,
és innen eredhet az utóbb egész Erdélyt átfogó vajdai méltóság. Egyik vélekedés szerint

1994. február

91

e Keánban a bolgár cár kereshető, akivel István tényleg hadakozott. Más felfogás
szerint Keán Dél-Erdélyben bolgár eredetű, de elmagyarosodó törzsi „állam"-szerű
képződmény élén álló személy volt.
Erőszakos térítő tevékenység folyt a pogány fekete magyarok Duna-Dráva vidéki
területén, akiknek alávetése érdekében István 1008-1009 táján katonai erőt is bevetett.
Ez összefüggésben lehet a kalocsai érsekség megszervezésével.
A Tisza-Maros szögletében nagy hatalmat gyakorló Ajtony leverésére az 1020-as
évek végén, valószínűleg 1028-ban került sor. Ajtony törzsi államának felszámolása
után István a maga uralma alatt tudhatta az ország egész területét.
A király megszervezte a vármegyerendszert, amely kettős funkciót hordozott. Jelentette a várhoz tartozó, körülhatárolt területet, amelynek népei fölött az ispán közigazgatási és igazságszolgáltatási feladatokat látott el. Másrészt szintén a comitatus szóval fejezték ki a várszervezethez közvetlenül tartozó, és gyakran a megye területén
kívül eső birtokok összességét, amelynek népei fölött a várispán földbirtokosi jogokat
gyakorolt.
István állam- és egyházszervező tevékenysége megvetette a a középkori magyar állam alapját, de a király halála után az országnak újabb súlyos válsághelyzettel kellett
megküzdenie. A pogánylázadásokon és külső hódító kísérleteken úrrá lévő I. András
király volt az első magyar uralkodó, aki dinasztikus országmegosztásra kényszerült.
N e m igazolható, hogy a hatalom megosztása türk mintára történt volna. Az uralkodó
uralomra vágyó öccse, Béla herceg és hívei nyomására szánta el magát az ország egyharmadát kitevő dukatus létrehozására, amely további viszálykodások magvát hintette
el. Az ország a trónküzdelmek örvényébe került, miközben sikeresen dacolt a német
hódító törekvésekkel és a keleti nomád támadásokkal. A belső rend megszilárdítása és
az ország tekintélyének helyreállítása Szent László és Kálmán nevéhez fűződik.
A 12. században az országnak meg-megújuló külső hódító törekvésekkel kellett
szembenéznie, miközben egyik-másik uralkodónak arra is maradt ereje, hogy expanziót kezdeményezzen. Az ország függetlenségét sikerült megőrizni, sőt a század végén
III. Béla uralkodásának idején Magyarország a kelet-közép-európai térség egyik jelentős
hatalmává vált. III. Béla jegyzője volt Anonymus, aki 1210 körül írta meg gesztáját a
magyar honfoglalásról.
Igen szerencsés megoldásnak találjuk, hogy a könyv következő két fejezete (V. és
VI.) a gazdaság, a társadalom és a művelődés 11., 12. és 13. századi fejlődését folyamatosan követi nyomon, amely az olvasó számára megkönnyíti a 11. századtól a 13. század
végéig lezajlott fejlődés egybevetését. Tulajdonképpen néhány tucat oldalon (179-233)
egybefüggő, t ö m ö r és jól áttekinthető Árpád-kori gazdaság-, társadalom- és művelődéstörténetet kap az olvasó, amely a kötet népszerűségét valószínűleg különösen az egyetemi és főiskolai történészhallgatók körében fogja növelni.
A 13. század jelentős változásokat hoz az ország életében. II. András király hozzákezd a birtokadományozási politikához, amely a közhiedelemmel ellentétben nem azt
jelentette, hogy a király egész megyéket adományozott el magánbirtokosoknak, hanem azt, hogy az illető megye területén lévő királyi birtokokat és a hozzájuk kapcsolódó közhatalmi jogokat idegenítette el az uralkodó. A szerviensek felvették a küzdelmet ezen - számukra kedvezőtlen - politika ellen, és kikényszerítették az Aranybullát.
Másrészt Béla herceg (a későbbi IV. Béla király) megkezdte a birtokvisszavételeket,
amellyel elidegenítette magától a hatalmi elitet. Részben ezzel magyarázható, hogy
a tatárjárás idején a király nem volt képes hatékony ellenállást szervezni a külső hódítók ellen.

tiszatáj

92

IV. Béla politikusi nagyságát tanúsítja, hogy a tatárdúlás után képes volt felülvizsgálni saját helytelen politikáját, és megértve az idők szavát, maga is birtokadományozásba kezdett, azzal a feltétellel, hogy a birtokosok kötelesek várat emelni, magánhadsereget felállítani, és újabb tatártámadás esetén védelmet nyújtani a környék lakosságának. A 13. század második felében nagyszámú vár épült az ország területén, ez
együttjárt a központi hatalom erőtlenedésével. A nagybirtokosok váraikra támaszkodva már az uralkodóval is dacolni merészeltek, így tehát nem csodálkozhatunk rajta,
hogy a század második fele a belső anarchia időszaka, és egyben az ún. tartományúri
hatalom kiépülése is erre az időre esik. A tartományurak nagyhatalmú földbirtokosok,
akik várakkal, magánhadsereggel rendelkeznek, birtokaikon uralkodót megillető jogokat gyakorolnak, és nem tartoznak más földbirtokos famíliájába, fölöttük már csak a
király áll.
A belső zűrzavar tetőpontját IV. (Kun) László uralkodása jelenti. Az ő udvari
papja volt Kézai Simon, aki történeti művében megfogalmazta a kialakulóban lévő
köznemesség politikai-társadalmi törekvéseit.
Az elhatalmasodó anarchián ü l . András, az Árpád-ház utolsó királya próbált úrrá
lenni, részsikereket el is ért, de halála után az Anjou-házból származó Károly Róbertre
várt a tartományurak megtörése és az állam helyzetének megszilárdítása.
Ú j jelenség az Árpád-kor végén a korai rendiség bizonyos jegyeinek feltűnése.
1298-ban Pesten országgyűlést tartottak a főpapok, nemesek a szászok és a k u n o k Hl.
András távollétében. Rendi-képviseleti jelleget tükröz a törvény egyik cikkelye, amikor a királyi tanácsról úgy rendelkezett, hogy a király három hónaponként váltakozva
két-két püspököt és nemest tartson maga mellett, s a nemesek az ország minden nemese
képében álljanak az uralkodó oldalán. Ugyancsak a rendi jelleg nyilvánult meg abban,
hogy az országgyűlés törvényt alkotott, s ez a király és az előkelők utólagos megerősítése következtében lépett hatályba.
A sorozat már megjelent és a közeljövőben megjelenő újabb köteteit nemcsak a
szakemberek, hanem a történelem iránt érdeklődő szélesebb olvasóközönség is haszonnal forgathatja. A kötetek használatát genealógiai táblázatok és térképek segítik, illetve részletes szakirodalmi tájékoztató könnyíti meg a további eligazodást.

Várostörténet - évszámokban
SZEGED T Ö R T É N E T I K R O N O L Ó G I A A K E Z D E T E K T Ő L 1944-IG
Mintha jó csillagok állnának a szegedi helytörténetírás fölött, hiszen a doyen
Hábermann Gusztávot (Polgári családok életrajzi lexikona) mostanában követte a következő nemzedék soros monográfiakötete (Szeged története 3/1-2. Gaál Endre szerkesztésében), sőt a föltámadt Szeged c. folyóirat is rendszeresen szól múltunkról.
A monográfia kísérőköteteként most megjelent Szeged kronológia pedig belbecs és külcsín tekintetében egyaránt szerves része a nagy műnek.

1994. február

93

Alig száz oldalon számba venni egy város több ezer éves régmúltját és az eseményekben sűrű közeli századokat - komoly koncentrációt jelent. A Kristó Gyula vezette
alkotócsoport sikerrel oldotta meg a sűrítés-válogatás feladatait.
Az öthalmi rénszarvasvadász (i. e. XXV. évezred) és az elsó szovjet katona megjelenése (1944. október 10.) közötti évezredeken a hét szerző a következőképp osztozott: Trogmayer O t t ó (a kezdetektől 1138-ig), Petrovics István (1183-1543), Tóth Sándor
(1543-1719), Deák Ágnes (1719-1849), Gaál Endre (1849-1919), Serfőző Lajos (19191944) és Baranyai Zsolt (művelődéstörténet). Mind a szerzők, mind a lektorok avatott
tollú kutatói helytörténetnek, munkatársai és szerkesztői a négykötetes várostörténetnek.
A szerzők időkerete nem jelent korszakolást, ebben is megfelel a kötet a műfaj sajátosságainak, egyúttal hangsúlyozza a település folyamatosságát. A monográfia újkori
tagolása és ennek megfelelően praktikusan a kronológia szerzőgárdája is igazodik
ugyan az országos periodizációhoz, azonban mind az alapműben, mind a most ismertetett kézikönyvben mindenkor a város áll a középpontban. Érdekesen jelzi ezt a szemléletet a szerzői munkamegosztás néhány dátuma, melyek köztörténetünkben meglehetősen „hétköznapi" évszámok. (1183: Szeged nevének előfordulása írott forrásban;
1543: a város feldúlásával kezdődik a hódoltság, a szandzsák megszervezése; 1719:
a szabad királyi városi jog helyreállítása.)
A z országos események csak a városhoz kötődés arányában kapnak helyet a kötetben. Ez annál inkább érthető, mert a Benda Kálmán főszerkesztésében megjelent ez esetben is mintául szolgáló - négykötetes „Magyarország történeti kronológiája" bőséges tájékozódási lehetőséget nyújt. Ugyancsak eltekintettek az 1973-ban a városhoz
csatolt községek adatbázisától, mivel a korszakhatárt korábban vonták meg, illetve
ezen települések már külön-külön kiadták, vagy készítik a maguk történeti szintézisét,
tanulmánykötetét. A Szeged története megjelent 1-3. kötete pedig bizonyítja, hogy a
város és vidéke problémával, a város központi szerepkörével, a szűkebb és tágabb
vonzáskört tekintve is részletesen foglalkoztak.
A szikár műfajnak tekinthető kronológiában az egyetlen rendező elv a szigorú
időrend. Az adatok megbízhatósága az őskorban még - az egyre pontosabb kormeghatározások ellenére is - csak az évezredes behatárolásig terjed, míg a múlt század végén néha már az események napszakra ismertek (1895. január 27-én délelőtt kubikosok
tüntettek a Széchenyi téren).
A szerzők itt tehát nem minősítik a tényeket, nem utalnak a különféle összefüggésekre, előzményekre és következményekre, nem okadatolják az eseményeket. Legfeljebb a szelekcióval minősítenek, mivel időben előrehaladva egyre nagyobb mennyiségű
adatot tártak fel. Csakis ezen imponáló forrásismeret alapján lehetett ilyen tömör-arányos kronológiát „mellékelni" a monográfiához. A szelekció tehát nemcsak terjedelmi
korlátok miatt szükséges, hanem — még a korai, viszonylag forrásszegény korszakokra
nézve is — a legfontosabb tények kiválogatásával törekedtek a szerzők a városlét minél
sokoldalúbb bemutatására. A műfaj sajátossága még, hogy a történelem elemei nem
egyformán datálhatok. Pl. a gazdasági-társadalmi folyamatok megismerésére ismét az
alapműhöz kell folyamodnunk.
A legtágabban értelmezett városépítés szinte sohasem jelentett nyugodt alkotómunkát: hol a természeti csapások, (árvíz, tűzvész és járványok), hol az idegen hódítók
vagy belharcok gátolták a fejlődést. A Tisza és Maros természetesen meghatározta a
település kialakulását és boldogulását. H a a sok gazdasági létfeltétel közül most csak az

94

tiszatáj

áruszállítást vesszük figyelembe, talán legtöbb előny (és pl. adóviszály) a sóból származott. A krónikákból azonban az is kiderül, hogy ezek a folyók rendkívül „veszélyes
üzemek". Olykor emberfeletti erőfeszítésekkel sikerült elhárítani a gátszakadás következményeit (1770, 1813), máskor csaknem végzetes lett a csapás (1877-ben a Maros áradása Újszeged 111 házából csak hetet hagyott meg).
A város fekete krónikájában nyilván 1879. március 12. a legjelesebb nap. „Hajnali
fél 2 órakor a vihartól felkorbácsolt víztenger a rókusi pályaudvar közelében (a 97. és
98. sz. őrházak között) mintegy 25 m szélességben átszakítja az alföldi vasút töltését.
Az áradat először Rókust és Felsővárost éri el, reggelre beborítja az egész várost. A z elmenekülni nem tudók a Szent György-iskola, a minoriták zárdája, a Zsótér-ház, az
árvaház, a főreáliskola, a piarista gimnázium helyiségeiben, a vár sáncán, a vasúttöltésen zsúfolódtak össze. A következőkben a vasútállomásról naponta 20 vonatot indítanak a hajléktalanná váltak elszállítására. 35 ezren maradnak Szegeden és a tanyákon.
Az árvíz mentési munkálataiban részt vesz Csontváry Kosztka Tivadar festőművész."
Nemcsak az évfordulókon fölzúgó harangok emlékeztetnek erre a szomorú eseményre, hanem a Fogadalmi templom, a Segesdi György alkotta emlékmű, a néhány
árvízi szintjel és a városkép szinte naponta fölidézheti, hogy akkor a víz volt az úr,
azután az ember. 165 életet követelt az ár és elsodorta az épületek többségét — a kár
helyrehozhatatlannak tűnt. A hivatalos intézkedések mellett országos és nemzetközi
gyűjtés enyhített a szenvedők sorsán.
A kronológiában tehát nem véletlenül ez a „legsűrűbb év", a legtöbb adattal. Bár
kárpótolná a történelem Szegedet egy „csillagórával", a föllendülés és siker elemeinek
bőségével. A múltban az árvizek mellett különösen nagy veszélyt jelentettek a tűzvészek. 1813-ban pl. egyszerre támadt a két elemi csapás.
A járványok sem kímélték a várost. A pestisről öt alkalommal számol be a kronológia, tífusz és himlő is pusztított. Talán a legtöbb áldozatot a kolera követelte
(1831: 521 halott), az utolsó járvány esetén, 1873-ban 456 betegből 331 halt meg.
A hadtörténet különösen kedvelt területe a kronológiának, mivel a csaták és békék idejét többnyire ismerjük. A „huzatos" Kárpát-medencében Szeged is a hadak útján
fekszik. így felénk Attila halálával (453) a világtörténet már régen helyi eseménynek
számít. A hun fejedelem sírjának szentelt Trogmayer-dosszié publikálása nyilván nemcsak szórakoztató lenne, hanem tanulságos is. A török terjeszkedés elleni küzdelem kiemelkedő és maradandó eseményei kötődnek a városhoz. Itt kötött békét 1444-ben
I. Ulászló és I. Murád. 1552-ben Tinódi históriás éneket költött a szegedi veszedelemről. A 143 éves hódoltság alól 1646. október 23-án szabadult föl a város. Bár e korszak
kutatásában is szép eredményeket ért el a helytörténetírás, a lakonikus adatok (bégek
és bírák neve, adóösszeírás) mintha jelezné, hogy az itt felnövekvő fiatal turkológusokra még nagy feladatok várnak.
A békétlen időkben igen mostoha állapotba került a város; 1596-ban háromfelé is
adózott: a török mellett a magyarok királya és az erdélyi fejedelem is követelte járandóságait.
A szegedi vár története foglalata lehet az egykorú várostörténetnek: 1280-ban felépült, s hat századon át dacolt a természettel (1692-ben egyik oldala a Tiszába dőlt) és
az ellenséggel. Többször megerősítették (1542 Fráter György, 1548-ban pedig a török).
A műemlékvédelem születésének évében a város lebontatta (1883).
A vár helyén és az árvíznek köszönhető tiszta terepen lehetőség nyílt egy modern
rekonstrukcióra. A világvárosok (Párizs, Bécs, Budapest) példáját követő városrendezés

1994. február

95

nyomán Szeged valóban szebb lett, mint volt. A kronológia datálja az urbanizációs folyamat előzményeit és az infrastruktúra kiépítését (vízellátás, közvilágítás, közlekedés stb.).
„ 1869 folyamán Pick Márk megnyitja terményüzletét, amelyet paprikaőrlő teleppel és paprikakereskedéssel bővít. 1883-ban kap iparengedélyt szalámi készítésére." Mi minden sűrűsödik egy-két sorban: az ország és a város mezőgazdaságra épülő iparikereskedelmi fellendülése, Szeged világhírű specialitásainak (paprika, szalámi) megjelenése, a zsidóság szerepe a prosperitásban, egy család hosszú távú karrierjének kibontakozása stb.
A gazdasági fejlődés kölcsönhatásban volt a lakosság növekedésével: Szeged sokáig
a legnépesebb vidéki város. Nemcsak a bevándorlók gyarapították, nagyarányú volt a
természetes szaporodás is. A statisztikus korból közli a kronológia a népszámlálási
eredményeket. Az asszimilációra a középkori délszláv (szerb, bunyevác) és a német nevek ritkulásából, elmagyarosodásából is következtethetünk.
Sajátos társadalmi jelenség volt Szeged körül a betyárvilág, melynek kettős megítélése a hőskultuszban és a közbiztonsági szempontokban nyilvánul meg. A konszolidált polgári világ igényli a közrendet, tehát a központi hatalom képviseletében Ráday
kormánybiztos a helybeliek segítségével fogta el Rózsa Sándort és társait (1869. január
12.) O k ugyan elsorvadtak a börtönben, de túlélte őket a betyárromantika. Erről tanúskodik a gazdag néprajzi hagyomány, melynek tanulmányozására és a téma legjobb
ismerőjével, Szabó Ferenccel való konzultációra nemrég még Japánból is érkezett hozzánk egy kutató.
A társadalmi nyilvánosság fórumait (sajtó, egyesületek) hazánkban is a polgári átalakulás hívta életre. Az első szegedi lap (Tiszavidéki Újság 1849. január 1.) megjelenése
a polgári forradalom és szabadságharc idejére esik. Az első helyi egyesület még a reformkorban alakult (Belvárosi Casino 1829); Gaál Endre közli a legfontosabbak alakulási évét, a monográfiában pedig részletesen elemzi működésüket. Jóllehet, a város
holdudvarával nem foglalkozik e kötet, a Szatymazi Népkör említése mégsem kakukktojás. A z „egyenlőség, testvériség, hazafiság" jelszavával alakult társaságot 1898-ban engedélyezte a Belügyminisztérium. Sok szegedi polgár örökölt vagy vett itt szőlőt, az intelligencia jó része - a többi középvároshoz hasonlóan - a környéken töltötte a nyári
szabadságot. Nemcsak az új mezőgazdasági kultúrák és eljárások terjesztésében, hanem
a helyi k ö r megszervezésében is szerepük volt.
Az egyház mint hagyományos társadalmi szervezet mindvégig kellő teret kap a
kötetben. Mivel a szegedi Gellért-kutatás igen elismert, aligha véletlen, hogy az első
egyházi adatok egyike az ő csanádi püspökké szentelése (1030). Közlik a jelentősebb
templomok építési idejét (Dömötör templom 1338 előtt; Alsóvároson a XIV. század
első felében; a Fogadalmi templom szentelése 1930; a szerb templom ikonosztáza 1761ben; a zsinagóga avatása 1843-ban, a Schulek tervezte Kálvin téri református templom
1883-ban). A szerzetesrendek a vallás mellett kitűntek karitatív tevékenységükkel is.
A piaristák pedig meghatározó szerepet játszottak az oktatásban (1721, gimnázium).
Egy város rangját neves látogatói is fémjelzik. Szegedet a királyok és más közjogi
méltóságok csakúgy megtisztelték, mint a közélet és kultúra kiválóságai. A város első
király vendége IV. László (1282). Némely királyunk többször is járt Szegeden, Mátyás
pl. öt alkalommal. Ferenc József 1857-ben látogatta meg a várost, amelynek ez a megtiszteltetés közel 40 ezer forintjába került. Az árvíz után még kétszer jött el a király
(1879,1883).

96

tiszatáj

Magyarország kormányzói szintén többször megfordultak a városban: H u n y a d i
nyolc alkalommal járt itt, H o r t h y kinevezés utáni első vidéki útja is ide vezetett. Különösen híres Kossuth toborzó körútja 1848 őszén, ill. az ún. Zsótér-házban írta alá a román Balcescuval a Békélési Tervezetet (1849. július 14.). Széchenyi két alkalommal volt
a város és a kaszinó vendége (1833,1846). A külföldi látogatók közül most csak a Szuezicsatorna építésével világhírűvé vált Lesseps Ferdinándot említjük meg (1883).
Helyet kapott a kronológiában számos archeontológiai adat. Ezek nemcsak „személyi hírek", mivel az elöljáróság megválasztása kifejezi az autonómiát, a tisztikar
kinevezése pedig a függőséget. A város első ismert bírájának a neve Miklós fia Péter
(1368). Zsigmond parancsára 1412-ben az alszegedi közösség évente Szent György napján 40 tagú közösséget választ, akikből maguk választanak bírát és esküdteket. A helyi hatalmi küzdelem esetenként tragikus fordulatot vett (1728 boszorkányégetés).
A kronológia ismerteti az országgyűlési választások korteshadjáratát és eredményeit. A szájhagyomány szerint Gömbös Gyula szegedi választási beszédében (1935) nemcsak a munkásszervezeteket támadta; aranymondása szerint „a liberalizmus fölött elrepült az idő vasfoga".
A város iskolái, kulturális és tudományos intézményei révén művelődési központtá vált. A szellemi élet kiválóságainak személyi adatait és a műhelyek alakulását,
eredményeit tekintve a bőség zavara állt elő. A kötetben is lehetetlen volt a felsorolás,
az ismertetésben pedig csak jelzésekre szorítkozhatunk: 1412-ben szegedi diák külhonban tanul; 1788-ban megjelent Dugonics András regénye (Etelka); 1800-ban magyar
nyelvű színi előadás Felsővároson; 1881-ben Somogyi Károly esztergomi k a n o n o k a
városnak adományozza 44 ezer kötetes könyvtárát; 1921-ben a Szegedi Egyetem első
tanévét nyitja; 1931-ben első szabadtéri előadás; 1937-ben Szent-Györgyi Albert Nobeldíjat kap.
Ritkaságszámba megy, hogy a szintézisek és kronológiák kitérnek a sportéletre.
A szegedi műhely ebben is példamutató. A számos értékes egyesületi adat és sporteredmény közül kiemeljük, hogy Maróczy Géza nagymester, városunk szülötte (1870)
és Emmanuel Lasker sakkvilágbajnok az ő vendégeként a századfordulón a Kass-szállóban szimultánt adott.
Összefoglalóan megállapíthatjuk, hogy e kronológia megadja a város legfontosabb életrajzi adatait. A kézikönyv arányosan tájékoztat a történeti korszakokról és a
városlét különböző szféráiról. A szövegszerkesztő számítógépek rovására írható helyesírási hibák aligha akadályozzák a város diáktársadalmát és történelemszerető közönségét a kötet adatbázisának hasznosításában. A monográfiakötetekkel harmonizáló szép
kivitel a Szegedi Nyomdát dicséri. (Somogyi-könyvtár, Szeged, 1992.)

A Horvát Köztársaság budapesti nagykövetétől 1994. jan. 11-i keltezéssel
levelet kapott szerkesztőségünk. Dr. Aleksandar Solc úr meleg szavakkal köszöni
meg decemberi horvát összeállításunkat, s a következőket írja: „Igazán nagy
élvezettel olvastuk a kitűnő fordításokba hitelesen átültetett ismert és kevésbé
ismert műveket. [...] Számunkra a Tiszatáj utolsó 1993-as számában megjelent
horvát irodalmi összeállítás a magyar-horvát kapcsolatok ápolásának szép
példája."
*

Január első napjaiban kísértük utolsó útjára a szeged-alsóvárosi temetőben lapunk egykori, nagyra becsült munkatársát, Kardos Rudolfot.
A kiváló nyomdász, mindannyiunk szeretett Rudi bácsija bő évtizeden át
gondozta a Tiszatáj kéziratait korrektorként és mindenre figyelő tipográfusként. Derűs lényének emlékét, igényességének példáját megőrizzük.
»
Előző évfolyamunk tartalommutatóját e számunkkal veheti kézbe az olvasó.
A februári Tiszatájban így a diák-melléklettel együtt két füzet is megjelent.

Napid. van. aaaU. prúra. kritika,
kani da aurdpal Tuddaltdaok.
bavrklgatdaak a kultúrkrdl
*a apadd hMbavaldidgok

